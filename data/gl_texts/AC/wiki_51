{"id": "302478", "revid": "89787", "url": "https://gl.wikipedia.org/wiki?curid=302478", "title": "Interleucina 6", "text": "A interleucina 6 (IL-6 ou IL6) \u00e9 unha prote\u00edna interleucina que act\u00faa como citocina proinflamatoria e como miocina antiinflamatoria. Nos humanos, est\u00e1 codificada no xene \"IL6\" do cromosoma 7.\nSegregan IL-6 as c\u00e9lulas T e os macr\u00f3fagos para estimular as respostas inmunitarias, por exemplo durante unha infecci\u00f3n e despois dun trauma, especialmente en casos de queimaduras ou outras lesi\u00f3ns nos tecidos que orixinen inflamaci\u00f3n. A IL-6 tam\u00e9n desempe\u00f1a un papel na loita contra a infecci\u00f3n, xa que a IL-6 en ratos \u00e9 necesaria para a resistencia contra a bacteria \"Streptococcus pneumoniae\".\nAdemais, os osteoblastos segregan IL-6 para estimular a formaci\u00f3n de osteoclastos. As c\u00e9lulas do m\u00fasculo liso da t\u00fanica media da parede de moitos vasos sangu\u00edneos producen tam\u00e9n IL-6 como citocina proinflamatoria. O papel da IL-6 como citocina antiinflamatoria \u00e9 mediado polos seus efectos inhibidores sobre o TNF-alfa e IL1A, e a activaci\u00f3n do IL-1ra e a IL-10.\nFunci\u00f3n.\nA IL-6 \u00e9 un importante mediador da febre e da resposta de fase aguda. Ten a capacidade de cruzar a barreira hematoencef\u00e1lica e iniciar a s\u00edntese de PGE2 no hipot\u00e1lamo, cambiando dese xeito o punto de control da temperatura corporal. No m\u00fasculo e tecido adiposo, a IL-6 estimula a mobilizaci\u00f3n de enerx\u00eda que leva a un incremento da temperatura do corpo. A IL-6 poden segregala os macr\u00f3fagos en resposta a mol\u00e9culas microbianas espec\u00edficas, denominadas padr\u00f3ns moleculares asociados a pat\u00f3xenos (PAMPs). Estes PAMPs \u00fanense a un importante grupo de mol\u00e9culas de detecci\u00f3n do sistema inmunitario innato, chamadas receptores de reco\u00f1ecemento de padr\u00f3n (PRRs), entre os que est\u00e1n os receptores de tipo Toll (TLRs). Estes est\u00e1n presentes na superficie celular e en compartimentos intracelulares e inducen fervenzas de sinalizaci\u00f3n intracelular que dan lugar \u00e1 produci\u00f3n de citocinas inflamatorias.\nA IL-6 \u00e9 tam\u00e9n esencial para o crecemento de hibridomas e enc\u00f3ntrase en moitos medios de clonaci\u00f3n suplementarios como briclone. Os inhibidores da IL-6 (inclu\u00edndo os estr\u00f3xenos) util\u00edzanse para tratar a osteoporose posmenop\u00e1usica. A IL-6 prod\u00facena tam\u00e9n os adipocitos e crese que \u00e9 a raz\u00f3n de que os individuos obesos te\u00f1an niveis end\u00f3xenos m\u00e1is altos de CRP. A IL-6 administrada por v\u00eda intranasal mellora a consolidaci\u00f3n da memoria emocional asociada ao sono.\nA IL-6 \u00e9 a responsable de estimular a s\u00edntese de prote\u00ednas de fase aguda, e a produci\u00f3n de neutr\u00f3filos na medula \u00f3sea. Axuda a manter o crecemento das c\u00e9lulas B e \u00e9 antagonista das c\u00e9lulas T reguladoras.\nPapel como miocina.\nA IL-6 consid\u00e9rase tam\u00e9n unha miocina, \u00e9 dicir, unha citocina producida polo m\u00fasculo, que aumenta en cantidade en resposta \u00e1 contracci\u00f3n muscular. El\u00e9vase significativamente co exercicio, e aparece antes que outras citocinas na circulaci\u00f3n. Durante o exercicio, crese que act\u00faa de modo similar ao das hormonas para mobilizar os substratos extracelulares e/ou aumentar a entrega do substrato.\nA IL-6 ten amplas funci\u00f3ns antiinflamatorias no seu papel como miocina. A IL-6 foi a primeira miocina que se descubriu que se segregaba ao torrente circulatorio en resposta \u00e1s contracci\u00f3ns musculares. O exercicio aer\u00f3bico provoca unha resposta de citocinas sist\u00e9mica, entre as que est\u00e1n, por exemplo, a IL-6, o antagonista do receptor de IL-1 (IL-1ra), e a IL-10. O papel como miocina da IL-6 descubriuse por casualidade ao observarse que se incrementaba de modo expo\u00f1encial de xeito proporcional \u00e1 duraci\u00f3n do exercicio e \u00e1 cantidade de masa muscular implicada. Demostrouse consistentemente que a concentraci\u00f3n no plasma de IL-6 aumenta durante o exercicio muscular e este incremento vai seguido da aparici\u00f3n de IL-1ra e da citocina antiinflamatoria IL-10. En xeral, a resposta de citocinas ao exercicio e a sepse \u00e9 distinta \u00e1 do TNF-\u03b1. As\u00ed, a resposta de citocinas ao exercicio non vai precedida dun incremento no plasma de TNF-\u03b1. Despois do exercicio, a concentraci\u00f3n basal en plasma de IL-6 pode multiplicarse por 100, pero son m\u00e1is frecuentes incrementos menos dr\u00e1sticos. O incremento inducido polo exercico de IL-6 no plasma ocorre de maneira expo\u00f1encial e o pico do nivel de IL-6 alc\u00e1nzase cando finaliza o exercicio ou pouco despois. A magnitude do incremento de IL-6 plasm\u00e1tica inducida polo exercicio est\u00e1 determinada por unha combinaci\u00f3n do modo, intensidade e duraci\u00f3n do exercicio.\nA IL-6 fora clasificada previamente como citocina proinflamatoria. Por tanto, pensouse primeiramente que a resposta de IL-6 inducida polo exercicio estaba relacionada con danos musculares. Por\u00e9n, despois f\u00edxose evidente que o exercicio exc\u00e9ntrico non est\u00e1 asociado cun maior incremento no plasma de IL-6 en comparaci\u00f3n con cando se realiza un exercicio conc\u00e9ntrico que implica contracci\u00f3ns musculares que non danan o m\u00fasculo. Este descubrimento demostra claramente que non \u00e9 necesario un dano muscular para provocar un incremento en plasma de IL-6 durante o exercicio. De feito, o exercicio exc\u00e9ntrico pode orixinar un pico retardado e unha diminuci\u00f3n moito m\u00e1is lenta da IL-6 plasm\u00e1tica durante a recuperaci\u00f3n.\nTraballos recentes demostraron que tanto as v\u00edas de sinalizaci\u00f3n de \"augas arriba\" coma as de \"augas abaixo\" para a IL-6 de miocitos e macr\u00f3fagos difiren claramente. Parece que a diferenza do que ocorre na sinalizaci\u00f3n IL-6 en macr\u00f3fagos, a cal \u00e9 dependente da activaci\u00f3n da v\u00eda de sinalizaci\u00f3n NF-\u03baB, a expresi\u00f3n intramuscular de IL-6 \u00e9 regulada por unha rede de fervenzas de sinalizaci\u00f3n, como as v\u00edas Ca2+/NFAT e glic\u00f3xeno/p38 MAPK. As\u00ed, cando a IL-6 est\u00e1 sinalizando en monocitos ou macr\u00f3fagos, crea unha resposta proinflamatoria, mentres que a activaci\u00f3n de IL-6 e a s\u00faa sinalizci\u00f3n no m\u00fasculo \u00e9 totalmente independente dunha resposta previa de TNF ou da activaci\u00f3n de NF-\u03baB, e \u00e9 de tipo antiinflamatorio.\nA IL-6, entre un crecente n\u00famero doutras miocinas recentemente identificadas, segue sendo un importante asunto na investigaci\u00f3n sobre miocinas. Crese que ten un impacto beneficioso sobre a sa\u00fade e o funcionamento do corpo cando aumenta en resposta ao exercicio f\u00edsico.\nReceptor.\nA IL-6 sinaliza por medio dun complexo receptor de citocinas de tipo I da superficie celular, que consta dunha cadea IL-6R\u03b1 para a uni\u00f3n ao ligando (CD126), e o compo\u00f1ente transdutor do sinal gp130 (tam\u00e9n chamado CD130). O CD130 \u00e9 o transdutor de sinais com\u00fan de varias citodinas como o factor inhibidor da leucemia (LIF), factor neurotr\u00f3pico ciliar, oncostatina M, IL-11 e cardiotrofina-1, e expr\u00e9sase case ubicuamente na maior\u00eda dos tecidos. Ao contrario, a expresi\u00f3n de CD126 est\u00e1 restrinxida a certos tecidos. A medida que IL-6 interacciona co seu receptor, desencad\u00e9ase a uni\u00f3n das prote\u00ednas gp130 e IL-6R para formar un complexo, o que activa o receptor. Estes complexos xuntan as rexi\u00f3ns intracelulares da gp130 para iniciar unha fervenza de transduci\u00f3n de sinais por medio de certos factores de transcrici\u00f3n, as quinases Janus (JAKs) e Transdutores de Sinais e Activadores de Transcrici\u00f3n (\"Signal Transducers and Activators of Transcription\" ou STATs).\nA IL-6 \u00e9 probablemente a mellor estudada das citocinas que utiliza nos seus complexos de sinalizaci\u00f3n a gp130, que tam\u00e9n se chama transdutor de sinais de IL-6 (IL6ST). Outras citocinas que sinalizan a trav\u00e9s de receptores que conte\u00f1en gp130 son a interleucina 11 (IL-11), a interleucina 27 (IL-27), o factor neurotr\u00f3fico ciliar (CNTF), a cardiotrofina-1 (CT-1), a citocina similar \u00e1 cardiotrofina (CLC), o factor inhibidor da leucemia (LIF), a oncostatina M (OSM), e a prote\u00edna similar \u00e1 interleucina 6 do herpesvirus asociado ao sarcoma de Kaposi (KSHV-IL6). Estas citocinas denom\u00ednanse comunmente citocinas \"similares a IL-6\" ou \"que utilizan gp130\".\nAdemais do receptor unido a membranas, foi purificada unha forma solublle do IL-6R (chamado sIL-6R) do soro sangu\u00edneo humano e da urina. Moitas c\u00e9lulas neuronais non responden \u00e1 estimulaci\u00f3n pola IL-6 soa, pero a diferenciaci\u00f3n e supervivencia de c\u00e9lulas neuronais pode estar mediada pola acci\u00f3n do sIL-6R. O complexo sIL-6R/IL-6 pode estimular o crecemento das neuritas e promover a supervivencia das neuronas e, deste modo, pode ser importante na rexeneraci\u00f3n dos nervios por remielinaci\u00f3n.\nInteracci\u00f3ns.\nA interleucina 6 presenta interacci\u00f3ns co receptor da interleucina 6. e coa glicoprote\u00edna 130.\nPapel en enfermidades.\nA IL-6 estimula os procesos inflamatorios e autoinmunes en moitas doenzas, como por exemplo a diabetes, aterosclerose, depresi\u00f3n, enfermidade de Alzheimer, lupus eritematoso sist\u00e9mico, mieloma m\u00faltiple, cancro de pr\u00f3stata, enfermidade de Beh\u00e7et, e artrite reumatoide.\nCancro.\nRecentemente, Anestakis et al. delinearon os mecanismos utilizados polas interleucinas na progresi\u00f3n do cancro e as s\u00faas posibilidades de aplicaci\u00f3n para a inmunoterapia do cancro. A IL-6 desempe\u00f1a alg\u00fans papeis na regulaci\u00f3n do microambiente do tumor, na produci\u00f3n no cancro de mama de c\u00e9lulas similares \u00e1s c\u00e9lulas nai, nas met\u00e1stases por medio da regulaci\u00f3n \u00e1 baixa da E-cadherina, e a alteraci\u00f3n da metilaci\u00f3n do ADN no cancro oral.\nOs pacientes con cancro metast\u00e1tico/avanzado te\u00f1en altos niveis de IL-6 no sangue. Un exemplo disto \u00e9 o cancro pancre\u00e1tico, no que a elevaci\u00f3n de IL-6 nos pacientes est\u00e1 correlacionada con malas taxas de supervivencia.\nPor todo isto, hai un interese en desenvolver axentes anti-IL-6 como terapia contra moitas destas doenzas. O primeiro destes axentes \u00e9 o tocilizumab, que xa se est\u00e1 a utilizar para tratar a artrite reumatoide, a enfermidade de Castleman e a artrite idiop\u00e1tica xuvenil sist\u00e9mica. Outros axentes est\u00e1n na fase de probas cl\u00ednicas.\nDoenzas infecciosas.\nEnterovirus 71.\nUns altos niveis de IL-6 est\u00e1n asociados co desenvolvemento de encefalite en nenos e modelos de ratos inmunodeficientes infectados polo Enterovirus 71 (EV71). Este virus altamente contaxioso causa normalmente unha enfermidade m\u00e1is suave chamada enfermidade de boca, p\u00e9s e mans, pero pode causar unha encefalite mortal nalg\u00fans casos. Os pacientes con infecci\u00f3n por EV71 que te\u00f1en un certo polimorfismo xen\u00e9tico na IL-6 tam\u00e9n parecen ser m\u00e1is susceptibles de desenvolver encefalite.\nModificaci\u00f3ns epixen\u00e9ticas.\nA IL-6 pode orixinar varias doenzas neurol\u00f3xicas debido ao seu impacto sobre as modificaci\u00f3ns epixen\u00e9ticas no cerebro. A IL-6 activa a v\u00eda da fosfoinos\u00edtido 3-quinase (PI3K), e unha diana situada \"augas abaixo\" \u00e9 a prote\u00edna quinase B (PKB) (Hodge et al., 2007). A PKB activada pola IL-6 pode fosforilar o sinal de localizaci\u00f3n nuclear da ADN metiltransferase-1(DNMT1). Esta fosforilaci\u00f3n causa o desprazamento da DNMT1 ao n\u00facleo. A DNMT1 recruta outras DNMTs, como a DNMT3A e DNMT3B, as cales, formando un complexo, recrutan HDAC1. Este complexo engade grupos metilo a illas CpG situadas nos promotores x\u00e9nicos, afectando \u00e1 estrutura da cromatina que rodea a secuencia de DNA e inhibindo o acceso ao xene da maquinaria transcricional, polo que non hai transcrici\u00f3n. O incremento da IL-6, por tanto, pode hipermetilar as secuencias de ADN e seguidamente diminu\u00edr a expresi\u00f3n x\u00e9nica por medio dos seus efectos sobre a expresi\u00f3n de DNMT1.\nEsquizofrenia.\nA induci\u00f3n da modificaci\u00f3n epixen\u00e9tica feita pola IL-6 prop\u00faxose como un mecanismo que interv\u00e9n na patolox\u00eda da esquizofrenia por medio da hipermetilaci\u00f3n e represi\u00f3n do promotor da GAD67. Esta hipermietilaci\u00f3n pode lever potencialmente \u00e1 diminuci\u00f3n dos niveis de GAD67 que se observa nos cerebros das persoas que te\u00f1en esquizofrenia. A GAD67 pode estar implicada na patolox\u00eda da esquizofrenia por medio dos seus efectos sobre os niveis de GABA e nas oscilaci\u00f3ns neurais. As oscilaci\u00f3ns neurais ocorren cando as neuronas GABA\u00e9rxicas inhibidoras env\u00edas impulsos sincronicamente e causan a inhibici\u00f3n de moitas neuronas excitatorias diana ao mesmo tempo, o que produce un ciclo de inhibici\u00f3n e desinhibici\u00f3n. Estas oscilaci\u00f3ns neurais est\u00e1n implicadas na esquizofrenia, e estas alteraci\u00f3ns poden ser as responsables dos s\u00edntomas tanto negativos coma positivos da esquizofrenia.\nDepresi\u00f3n.\nOs efectos epixen\u00e9ticos de IL-6 tam\u00e9n foron implicados na patolox\u00eda da depresi\u00f3n. Os efectos da IL-6 sobre a depresi\u00f3n son mediados por medio da represi\u00f3n da expresi\u00f3n do factor neurotr\u00f3fico derivado do cerebro (BDNF) no cerebro; a DNMT1 hipermetila o promotor do BDNF e reduce os niveis de BDNF. A funci\u00f3n do BDNF alterada foi implicada na depresi\u00f3n, a cal \u00e9 probablemente debida a unha modificaci\u00f3n epixen\u00e9tica despois da regulaci\u00f3n \u00e1 alza da IL-6. O BDNF \u00e9 un factor neurotr\u00f3fico implicado na formaci\u00f3n nas neuronas de espi\u00f1as neuronais, e na s\u00faa densidade e morfolox\u00eda. A regulaci\u00f3n \u00e1 baixa de BDNF pode, por tanto, causar a diminuci\u00f3n da conectividade do cerebro. A depresi\u00f3n caracter\u00edzase por unha conectividade alterada, en especial entre o c\u00f3rtex cingulado anterior e outras \u00e1reas l\u00edmbicas, como o hipocampo. O c\u00f3rtex cingulado anterior \u00e9 responsable da detecci\u00f3n de incongruencias entre a experiencia esperada e a percibida. A alteraci\u00f3n da conectividade do c\u00f3rtex cingulado anterior na depresi\u00f3n pode, por tanto, causar alteraci\u00f3ns das emoci\u00f3ns despois de certas experiencias, o que leva a reacci\u00f3ns depresivas. Esta alteraci\u00f3n da conectividade \u00e9 mediada pola IL-6 e os seus efectos epixen\u00e9ticos sobre a regulaci\u00f3n do BDNF."}
{"id": "302479", "revid": "27155", "url": "https://gl.wikipedia.org/wiki?curid=302479", "title": "Interleucina-6", "text": ""}
{"id": "302480", "revid": "27155", "url": "https://gl.wikipedia.org/wiki?curid=302480", "title": "IL-6", "text": ""}
{"id": "302481", "revid": "27155", "url": "https://gl.wikipedia.org/wiki?curid=302481", "title": "IL6", "text": ""}
{"id": "302484", "revid": "785", "url": "https://gl.wikipedia.org/wiki?curid=302484", "title": "Desperate Housewives", "text": "Desperate Housewives \u00e9 unha serie de televisi\u00f3n estadounidense de comedia-drama e misterio creada por Marc Cherry e producida por ABC Studios e Cherry Productions. Foi emitida a trav\u00e9s da canle ABC dende o 3 de outubro de 2004 at\u00e9 o 13 de maio de 2012. O argumento da serie c\u00e9ntrase en Wisteria Lane, un r\u00faa da vila ficticia de 'Fairview'. A trama segue as vidas dun grupo de mulleres segundo o punto de vista dunha veci\u00f1a que se suicidou no primeiro episodio. As oito temporadas da serie abranguen 13 anos da vida das mulleres, ambientadas entre 2004\u20132008, e posteriormente entre 2013\u20132017."}
{"id": "302485", "revid": "98629", "url": "https://gl.wikipedia.org/wiki?curid=302485", "title": "Provincia mar\u00edtima de Ceuta", "text": "A provincia mar\u00edtima de Ceuta \u00e9 unha das trinta provincias mar\u00edtimas en que se divide o litoral espa\u00f1ol. A s\u00faa matr\u00edcula \u00e9 CU e comprende as augas circundantes da cidade aut\u00f3noma de Ceuta."}
{"id": "302486", "revid": "89787", "url": "https://gl.wikipedia.org/wiki?curid=302486", "title": "Juan Jos\u00e9 Imbroda", "text": "Juan Jos\u00e9 Imbroda Ortiz, nado en Melilla o 24 de xu\u00f1o de 1944, \u00e9 un pol\u00edtico espa\u00f1ol do Partido Popular, actual presidente da cidade aut\u00f3noma de Melilla dende xullo de 2000, e senador pola devandita circunscrici\u00f3n.\nTraxectoria.\nTitulado en Profesorado Mercantil. Elixido nas listas da Uni\u00f3n de Centro Democr\u00e1tico foi primeiro tenente de alcalde e voceiro no Concello de Melilla entre 1979 e 1983. En 1985 fundou a Uni\u00f3n del Pueblo Melillense, sendo elixido concelleiro nas elecci\u00f3ns municipais de 1987.\nTras a aprobaci\u00f3n do estatuto de autonom\u00eda melillense, foi elixido deputado da Asemblea de Melilla en 1995 e 1999. En 2000 foi elixido presidente da Cidade Aut\u00f3noma de Melilla grazas a unha moci\u00f3n de censura presentada polo seu partido, o Partido Popular e o PSOE contra o ent\u00f3n presidente Mustaf\u00e1 Aberch\u00e1n. Ese mesmo ano foi elixido senador pola coalici\u00f3n entre o seu partido e o Partido Popular.\nCabeza de lista por id\u00e9ntica coalici\u00f3n en 2003, foi reelixido presidente. En 2003 o seu partido integrouse no Partido Popular de Melilla do que \u00e9 presidente dende 2003. Na actualidade segue sendo presidente da Cidade Aut\u00f3noma de Melilla e senador."}
{"id": "302488", "revid": "10599", "url": "https://gl.wikipedia.org/wiki?curid=302488", "title": "Estatuto de autonom\u00eda de Melilla", "text": ""}
{"id": "302489", "revid": "10599", "url": "https://gl.wikipedia.org/wiki?curid=302489", "title": "Juan Jos\u00e9 Imbroda Ortiz", "text": ""}
{"id": "302490", "revid": "47401", "url": "https://gl.wikipedia.org/wiki?curid=302490", "title": "Patrick Tambay", "text": "Patrick Daniel Tambay, nado en Par\u00eds o 25 de xu\u00f1o de 1949 e finado o 4 de decembro de 2022, foi un piloto de carreiras franc\u00e9s. Competiu en 123 Grandes premios do Campionato Mundial de F\u00f3rmula Un, ga\u00f1ando d\u00faas veces, logrando 5 poles e anotando un total de 103 puntos no Campionato. En 2006, competiu na tempada inaugural da f\u00f3rmula GP Masters para pilotos retirados da F\u00f3rmula Un, e continuou na serie en 2007.\nTraxectoria.\nAo principio da s\u00faa carreira, Tambay formou parte do equipo de F\u00f3rmula 5000 dirixido por Carl Haas.\nEn 1977, ga\u00f1ou o campionato Can Am con Haas, Tambay debutou na F\u00f3rmula Un con Surtees, pilotando nunha soa carreira no Gran Premio de Francia de 1977 antes de correr o resto da tempada con Theodore. O equipo, en colaboraci\u00f3n con Ensign, corr\u00eda co seu chasis N177.\nOs resultados foron frut\u00edferos e McLaren fichouno para as tempadas e .\nEn 1980, regresou a Can Am co equipo Lola dirixido por Carl Haas, ga\u00f1ando o seu segundo campionato Can-Am.\nEn regresou \u00e1 F1, primeiro pilotando para o equipo Theodore para terminar a tempada con Ligier. En , ofrec\u00e9ronlle un lugar na Scuderia Ferrari logo da morte de Gilles Villeneuve. Ga\u00f1ou o seu primeiro Gran Premio no Gran Premio de Alema\u00f1a logo da grave lesi\u00f3n de Didier Pironi na pr\u00e1ctica. O GP de Alema\u00f1a era a s\u00faa cuarta carreira co equipo de Maranello. Ga\u00f1ou o seu segundo e \u00faltimo Gran Premio en en Imola, nunha vitoria moi emotiva fronte aos fieis tifosis italianos, pilotando o Ferrari 27 (o n\u00famero do coche de Villeneuve) logrou \u00e1 vitoria logo de que Riccardo Patrese estrelara o seu Brabham a s\u00f3 6 voltas do final. Foi substitu\u00eddo polo equipo en en favor do italiano Michele Alboreto. Tambay marchou a Renault, ficando al\u00ed ata . Coa disoluci\u00f3n do equipo franc\u00e9s, que retornar\u00eda en , Tambay fichou polo equipo Haas Lola en .\nEn 1987, Tambay fundou a s\u00faa propia compa\u00f1\u00eda de promoci\u00f3n do deporte en Su\u00edza, deixouna en 1989 para volver \u00e1 competici\u00f3n. En 1989, pilotou un Jaguar no Campionato Mundial de Resistencia e terminou cuarto nas 24 Horas de Le Mans. A continuaci\u00f3n, d\u00e9uselle polos rallyes no deserto, terminando d\u00faas veces entre os tres primeiros no Rally Dakar. Ademais, tam\u00e9n participou en carreiras sobre xeo e na carreira de jet sky Tour de Corse.\nTambay participou activa pero brevemente co equipo Larrousse, en en asociaci\u00f3n co seu amigo e socio nos negocios Michael Golay. Pero ao final da tempada de 1994, a empresa Fast Group SA propiedade de Tambay e Golay terminou a s\u00faa participaci\u00f3n co equipo.\nDesde que se retirou da competici\u00f3n, Tambay traballou como comentarista para a televisi\u00f3n francesa. Tam\u00e9n foi concelleiro en Le Cannet, un suburbio de Cannes.\nEl foi o padri\u00f1o do Campi\u00f3n do Mundo de 1977 Jacques Villeneuve. O seu fillo Adrien actualmente est\u00e1 competindo no campionato DTM.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "302491", "revid": "23204", "url": "https://gl.wikipedia.org/wiki?curid=302491", "title": "Evanxeo segundo San Mateo", "text": ""}
{"id": "302494", "revid": "5863", "url": "https://gl.wikipedia.org/wiki?curid=302494", "title": "PO-213", "text": "A PO-213 \u00e9 unha v\u00eda secundaria de 15,4 quil\u00f3metros que une a vila da Estrada coa N-525.\nPercorrido.\nEsta v\u00eda comeza na vila da Estrada e discorre polas parroquias da Estrada, Agui\u00f3ns, Moreira, Barbude, Paradela, Ribeira, Berres e Arnois ata rematar na estrada N-525."}
{"id": "302498", "revid": "85894", "url": "https://gl.wikipedia.org/wiki?curid=302498", "title": "Cirurx\u00eda bari\u00e1trica", "text": "Cirurx\u00eda bari\u00e1trica \u00e9 un eido cir\u00farxico que abrangue as t\u00e9cnicas e procedementos empregados para tratar a obesidade. O obxectivo da cirurx\u00eda bari\u00e1trica \u00e9 a diminuci\u00f3n do peso e do \u00edndice de masa corporal, as\u00ed como a mellora das doenzas relacionadas con esta, en especial a dislipemia e a hipertensi\u00f3n arterial.\nTipos de procedementos.\nExisten tres categor\u00edas de t\u00e9cnicas cir\u00farxicas:\nT\u00e9cnicas restritivas.\nSon procedementos que inducen \u00e1 perda de peso ao reducir o tama\u00f1o ou a capacidade g\u00e1strica, limitando drasticamente a inxesta de alimentos.\nT\u00e9cnicas malabsortivas.\nProcedementos exclusivamente malabsortivos; estes raramente son realizados, debido ao alto risco de serias complicaci\u00f3ns co paso do tempo.\nT\u00e9cnicas mixtas (ou restritivas/malabsortivas).\nProcedementos mixtos restritivo-malabsortivos que adem\u00e1s de reducir a capacidade g\u00e1strica, alteran a continuidade g\u00e1strica normal e interrompen a absorci\u00f3n dos nutrientes e alimentos inxeridos."}
{"id": "302499", "revid": "22570", "url": "https://gl.wikipedia.org/wiki?curid=302499", "title": "Cirurx\u00eda metab\u00f3lica", "text": "A cirurx\u00eda metab\u00f3lica \u00e9 o conxunto de procedementos cir\u00farxicos empregados para tratar a diabetes mellitus tipo 2 (\"cirurx\u00eda diab\u00e9tica\") e outras disfunci\u00f3ns metab\u00f3licas.. Este tipo de cirurx\u00eda ten coma obxectivo a produci\u00f3n de cambios no eixo enteroaxial, de xeito que o intestino produce m\u00e1is cantidade de incretinas, unhas hormonas con efecto antidiab\u00e9tico.\nA taxa de curaci\u00f3n da diabetes mediante a cirurx\u00eda metab\u00f3lica \u00e9 arredor do 80%.\nIndicaci\u00f3ns.\nO efecto metab\u00f3lico que ten a cirurx\u00eda metab\u00f3lica radica na estimulaci\u00f3n e mellora da funci\u00f3n das c\u00e9lulas beta, localizadas nos illotes de Langerhans do p\u00e1ncreas. Estas c\u00e9lulas son as encargadas de producir insulina, hormona implicada na fisiopatolox\u00eda da diabetes. Na diabetes tipo 2 existe unha perda de funci\u00f3n das c\u00e9lulas produtoras de insulina, de xeito que esta se produce en menor cantidade e ten unha acci\u00f3n peor. A cirurx\u00eda metab\u00f3lica estimula ditas c\u00e9lulas para mellorar a produci\u00f3n de insulina. Na diabetes tipo 1, por\u00e9n, non existen ditas c\u00e9lulas beta, o que fai que a cirurx\u00eda diab\u00e9tica non sexa efectiva neste tipo de diabetes.\nNa actualidade, a principal indicaci\u00f3n para a cirurx\u00eda metab\u00f3lica \u00e9 a obesidade. As\u00ed, na actualidade est\u00e1 indicado operar a todas as persoas que te\u00f1an un \u00edndice de masa corporal de m\u00e1is de 35Kg/m2 e diabetes mellitus tipo 2."}
{"id": "302500", "revid": "23204", "url": "https://gl.wikipedia.org/wiki?curid=302500", "title": "Pobo tehuelche", "text": "Os tehuelches son o nome colectivo dado \u00e1s tribos da Patagonia, que gardan relaci\u00f3n de parentesco cos mapuches e falaban a lingua lingua tehuelche, sendo a m\u00e1is pr\u00f3xima ao mapuche. Tam\u00e9n son chamados \"patagones\" ou \"A\u00f3nikenk\".\n\u00c9 posible que as historias contadas sobre os primeiros exploradores europeos sobre os Tehuelches relaten que foron unha raza de individuos cunha gran forza en Suram\u00e9rica.\nSegundo o censo arxentino do 2001, contaba cunha poboaci\u00f3n de 4.300 tehuelches nas provincias de Chubut e Santa Cruz e uns 1.637 noutros lugares no resto da Arxentina.\nLingua.\nA lingua tehuelche procede do grupo das linguas chon, m\u00e1is tarde adopta variantes do mapudung\u00fan, como exemplo o mesmo nome da tribo."}
{"id": "302501", "revid": "1131", "url": "https://gl.wikipedia.org/wiki?curid=302501", "title": "Herrer\u00edas", "text": "Herrer\u00edas \u00e9 un concello da comunidade aut\u00f3noma de Cantabria, situado na comarca de Saja-Nansa. Limita ao norte cos concellos de Val de San Vicente e San Vicente de la Barquera, ao sur con Lamas\u00f3n e Rionansa, ao leste con Vald\u00e1liga e ao oeste con Pe\u00f1amellera Baxa (xa no Principado de Asturias). En Herrer\u00edas abondan as covas e pos\u00fae unha de extraordinario valor, a Cova de El Soplao, compartida con Rionansa e Vald\u00e1liga.\nLocalidades.\nSegundo o INE ti\u00f1a 700 habitantes no ano 2006, que se distribu\u00edan nas seguintes localidades:\nAdministraci\u00f3n.\nJuan Francisco Linares Buenaga (PRC) \u00e9 o actual alcalde do concello. As seguintes t\u00e1boas amosan os resultados das elecci\u00f3ns municipais de 2003 e 2007."}
{"id": "302503", "revid": "5863", "url": "https://gl.wikipedia.org/wiki?curid=302503", "title": "Aeroporto da T\u00e2n S\u01a1n Nh\u1ea5t", "text": ""}
{"id": "302506", "revid": "27155", "url": "https://gl.wikipedia.org/wiki?curid=302506", "title": "C\u00e9lula mononuclear do sangue perif\u00e9rico", "text": "Unha c\u00e9lula mononuclear do sangue perif\u00e9rico (PBMC, do ingl\u00e9s \"Peripheral Blood Mononuclear Cell\") \u00e9 unha c\u00e9lula do sangue que ten un n\u00facleo arredondado (o que \u00e9 o oposto dun n\u00facleo lobulado). Son exemplos destas c\u00e9lulas os linfocitos, os monocito e os macr\u00f3fagos. Estas c\u00e9lulas sangu\u00edneas son un compo\u00f1ente fundamental do sistema inmunitario que loita contra as infecci\u00f3ns e adaptaci\u00f3n aos intrusos. A poboaci\u00f3n de linfocitos consta de c\u00e9lulas T (CD4+ e CD8+ ~75%), c\u00e9lulas B e c\u00e9lulas NK (~25% en conxunto).\nEstas c\u00e9lulas poden ser extra\u00eddas do sangue completo utilizando o composto \"Ficoll\", que \u00e9 un polisac\u00e1rido hidrof\u00edlico que separa capas de sangue, e un gradiente de centrifugaci\u00f3n, o cal separar\u00e1 o sangue nunha capa superior de plasma, debaixo unha capa de PBMCs e no fondo unha fracci\u00f3n de c\u00e9lulas polimorfonucleares (como neutr\u00f3filos e eosin\u00f3filos) e eritrocitos. As c\u00e9lulas polimorfonucleares poden ser despois illadas lisando os eritrocitos. Os bas\u00f3filos enc\u00f3ntranse \u00e1s veces tanto na fracci\u00f3n m\u00e1is densa coma na dos PBMC.\nOs PBMCs son amplamente utilizados en aplicaci\u00f3ns cl\u00ednicas e de investigaci\u00f3n.\nUsos en investigaci\u00f3n.\nMoitos cient\u00edficos que realizan investigaci\u00f3ns nos eidos da inmunolox\u00eda (inclu\u00edndo os trastornos autoinmunes), enfermidades infeciosas, cancros hematol\u00f3xicos, desenvolvemento de vacinas, inmunolox\u00eda de transplantes, e cribado de alto rendemento usan con frecuencia os PBMCs. En moitos casos, os PBMCs obt\u00e9\u00f1ense de bancos de sangue.\nOs PBMCs cr\u00edase que eran unha importante v\u00eda de vacinaci\u00f3n. Os PBMCs de pacientes de cancro poden extraerse e cultivarse in vitro. Seguidamente, os PBMCs son expostos a ant\u00edxenos espec\u00edficos de tumores, como pode ser un ant\u00edxeno de c\u00e9lula nai tumoral. Eng\u00e1dense xeralmente citocinas inflamatorias para contribu\u00edr na captaci\u00f3n e reco\u00f1ecemento de PBMCs."}
{"id": "302507", "revid": "27155", "url": "https://gl.wikipedia.org/wiki?curid=302507", "title": "PBMC", "text": ""}
{"id": "302515", "revid": "89787", "url": "https://gl.wikipedia.org/wiki?curid=302515", "title": "\u00d3so sutural", "text": "Os \u00f3sos suturais ou \u00f3sos wormianos son uns pequenos \u00f3sos supernumerarios que en ocasi\u00f3ns existen entre os \u00f3sos do cranio que se describen normalmente. A osificaci\u00f3n, ademais, de nos centros habituais de osificaci\u00f3n, pode producirse tam\u00e9n noutros lugares, dando lugar a \u00f3sos illados e irregulares. Estas osificaci\u00f3ns non son o m\u00e1is com\u00fan, pero tampouco son moi raras. Isto ocorre no cranio con maior frecuencia na sutura lambdoide. Nas momias peruanas da \u00e9poca Inca os \u00f3sos wormianos nesa posici\u00f3n eran bastante frecuentes e grandes, polo que se lles chamou \"\u00f3sos incas\". Tam\u00e9n adoitan aparecer nas suturas saxital e coronal ou nas fontanelas, especialmente na posterior. Un deles, \u00e9 o \"osi\u00f1o do pterio\", que aparece \u00e1s veces entre o \u00e1ngulo esfenoidal do \u00f3so parietal e a \u00e1 maior do \u00f3so esfenoide. Tenden a estar dispostos de forma m\u00e1is ou menos sim\u00e9trica nos dous lados do cranio, e var\u00edan de tama\u00f1o. O seu n\u00famero est\u00e1 xeralmente limitado a dous ou tres, pero atop\u00e1ronse m\u00e1is dun cento no cranio dun adulto hidrocef\u00e1lico.\nOs \u00f3sos suturais ou wormianos son unha marca de certas enfermidades e importantes para a diagnose da enfermidade dos \u00f3sos fr\u00e1xiles osteox\u00e9nese imperfecta. Ademais, tam\u00e9n se poden atopar \u00e1s veces \u00f3sos wormianos nas seguintes doenzas: picnodisostose, raquitismo, s\u00edndrome de Menke, diostose cleidocranial, hipoparatiroidismo e hipofosfatasia, s\u00edndrome otopalatodixital, acro-oste\u00f3lise primaria, e s\u00edndrome de Down.\nHistoria.\nEstes \u00f3sos ch\u00e1manse as\u00ed polo profesor de Anatom\u00eda dan\u00e9s Olaus Wormius (1588\u20131654), que os describiu en 1611. De todos modos, non \u00e9 exacto atribu\u00edr o descubrimento a Worm, xa que moito antes Gonthier d'Andernach, m\u00e9dico de Francisco I de Francia e un dos mestres de Andr\u00e9s Vesalio, dera unha boa descrici\u00f3n destes \u00f3sos, co\u00f1ecidos desde a antig\u00fcidade.\nOs \u00f3sos wormianos ocupaban un lugar importante na farmacopea dos m\u00e9dicos gregos antigos, que os empregaban contra as afecci\u00f3ns cerebrais, a epilepsia etc."}
{"id": "302516", "revid": "27155", "url": "https://gl.wikipedia.org/wiki?curid=302516", "title": "\u00d3so wormiano", "text": ""}
{"id": "302522", "revid": "23204", "url": "https://gl.wikipedia.org/wiki?curid=302522", "title": "Lingua tehuelche", "text": "A lingua tehuelche, pertencente ao grupo de linguas chon, foi falada polo pobo tehuelche meridional ou a\u00f3nikenk da Patagonia. O seu aut\u00f3nimo foi aonek\u02been \u02bea\u02bejen, \"a lingua do Sur\". A denominaci\u00f3n \"tehuelche\" \u00e9 un ex\u00f3nimo proveniente do mapudungun \"xente belicosa\". Existe a evidencia ling\u00fc\u00edstica que permite clasificar o tehuelche dentro das linguas chon meridionais. Dentro das linguas chon o tehuelche ten proximidade coa extinta lingua teushen. No 2000 restaban catro falantes da lingua.\nEnumeraci\u00f3n.\nO sistema para enumerar en tehuelche coa base decimal \u00e9 como segue:\nAdemais, presenta dous numerais m\u00e1is altos, pr\u00e9stamos procedentes do mapudungun, e ao mesmo tempo do quechua e do aimar\u00e1.\nVocabulario.\nCacique = \"Korrg, Oipenke\"\nBufo = \"Aamen\"\nCervo = \"Moch\"\nCerro = \"Yeut\"\nAuga = \"Le, Amien\"\nLume = \"Iaik\"\nFrecha = \"Shotel\"\nCabalo = \"Kowai\"\nCabeza = \"Alln\"\nCampo = \"Jauke\"\nVerde = \"Jestateltenk\"\nAzul = \"Jeshtentenk, Kaltenk\"\nVermello = \"K\u00e1penken\"\nBranco = \"Eorrenk\"\nNegro = \"Pol, Epolenk\"\nSol = \"Sheuen, Kenik\u00e9nken, Tenink, Keengenken\"\nL\u00faa = \"Kengenkon\"\nTerra = \"Geur, Tem\""}
{"id": "302524", "revid": "1131", "url": "https://gl.wikipedia.org/wiki?curid=302524", "title": "Cristina Scabbia", "text": "Cristina Adriana Chiara Scabbia, nada o 6 de xu\u00f1o de 1972 en Mil\u00e1n, \u00e9 unha cantante e compositora italiana, co\u00f1ecida por ser unha dos dous vocalistas do grupo italiano de gothic metal Lacuna Coil. Scabbia participout tam\u00e9n nun tema de Megadeth, \"\u00c0 Tout le Monde (Set Me Free)\", as\u00ed como no \u00e1lbum \"The Theory of Everything\" do proxecto de Arjen Anthony Lucassen Ayreon, e como artista invitada no tema de Apocalyptica \"S.O.S. (Anything But Love)\" e nunha versi\u00f3n do tema de Alter Bridge \"Watch Over You\". Scabbia mant\u00e9n unha relaci\u00f3n co guitarrista de Slipknot Jim Root dende o 2004\nLacuna Coil.\nNo 1991 Scabbia comezou a s\u00faa carreira profesional como m\u00fasico de xira para varios grupos como vocalista de coros. Ese mesmo ano co\u00f1eceu \u00f3 vocalista Andrea Ferro e o baixista Marco Coti Zelati nun club de Mil\u00e1n, comezando un grupo con eles. Naquel ent\u00f3n o grupo chamouse Ethereal, e Scabbia comezou como vocalista de gravaci\u00f3n para os coros da s\u00faa demo, pero o grupo considerou que o conxunto de voces masculina e feminina soaba ben polo que pasou a ser un membro permanente do grupo. En maio de 1996 gravaron unha demo de dous temas, firmando un contrato con Century Media e cambiando o seu nome a Lacuna Coil xa que xa exist\u00eda un grupo greo co mesmo nome de Ethereal. Nese ano comezaron a realizar varios concertos xa coa s\u00faa formaci\u00f3n completa, e publicaron o seu primeiro \u00e1lbum de estudio no ano 1997."}
{"id": "302525", "revid": "23204", "url": "https://gl.wikipedia.org/wiki?curid=302525", "title": "Lingua Tehuelche", "text": ""}
{"id": "302526", "revid": "89787", "url": "https://gl.wikipedia.org/wiki?curid=302526", "title": "Cirurx\u00eda tor\u00e1cica", "text": "A cirurx\u00eda tor\u00e1cica \u00e9 unha especialidade da medicina conforme a Lei de especialidades m\u00e9dicas do ano 1977. Est\u00e1 inclu\u00edda dentro do grupo das especialidades cir\u00farxicas. Abrangue o estudo e tratamento cir\u00farxico das doenzas que afectan ao t\u00f3rax.\nEn Espa\u00f1a \u00e9 unha das 47 especialidades m\u00e9dicas reco\u00f1ecidas. Para cursala c\u00f3mpre estar en posesi\u00f3n do t\u00edtulo de Graduado ou Licenciado en Medicina, e posteriormente aprobar o exame MIR. A especialidade ten unha duraci\u00f3n de 5 anos."}
{"id": "302527", "revid": "89787", "url": "https://gl.wikipedia.org/wiki?curid=302527", "title": "Cirurx\u00eda pedi\u00e1trica", "text": "A cirurx\u00eda pedi\u00e1trica \u00e9 unha especialidade da medicina conforme a Lei de especialidades m\u00e9dicas do ano 1977. Est\u00e1 inclu\u00edda dentro do grupo das especialidades cir\u00farxicas. Abrangue o estudo e tratamento cir\u00farxico das doenzas que afectan ao feto, neonato, lactante, neno e adolescente.\nEn Espa\u00f1a \u00e9 unha das 47 especialidades m\u00e9dicas reco\u00f1ecidas. Para cursala c\u00f3mpre estar en posesi\u00f3n do t\u00edtulo de Graduado ou Licenciado en Medicina, e posteriormente aprobar o exame MIR. A especialidade ten unha duraci\u00f3n de 5 anos."}
{"id": "302530", "revid": "98629", "url": "https://gl.wikipedia.org/wiki?curid=302530", "title": "Satan\u00e1s (filme de 2007)", "text": "Satan\u00e1s \u00e9 un filme colombiano dirixido por Andr\u00e9s Baiz que se estreou no 2007. Bas\u00e9ase na novela hom\u00f3nima de Mario Mendoza Zambrano. Foi a aposta de Colombia para a 80\u00aa edici\u00f3n dos Oscar na categor\u00eda mellor filme en lingua non inglesa, pero non foi aceptado entre os nomeados."}
{"id": "302533", "revid": "98629", "url": "https://gl.wikipedia.org/wiki?curid=302533", "title": "Victoria's Secret", "text": "Victoria's Secret \u00e9 a meirande compa\u00f1\u00eda americana de lencer\u00eda, cunhas vendas no ano 2012 por valor de $6.120.000.000 A compa\u00f1\u00eda comercializa lencer\u00eda, roupa feminina e produtos de beleza a trav\u00e9s dos seus cat\u00e1logos (vendendo por valor de 375 mill\u00f3ns \u00f3 ano), da s\u00faa p\u00e1xina web e nas s\u00faas tendas dos Estados Unidos. Victoria's Secret \u00e9 propiedade na s\u00faa totalidade de L Brands."}
{"id": "302534", "revid": "98629", "url": "https://gl.wikipedia.org/wiki?curid=302534", "title": "Catedral de San Paulo de Londres", "text": "A catedral de San Paulo (en ) \u00e9 unha catedral anglicana de Londres, en Inglaterra, que pertence \u00e1 Igrexa de Inglaterra, sendo a s\u00e9 da diocese e do bispo de Londres. Foi constru\u00edda entre 1676 e 1710, baixo a direcci\u00f3n do arquitecto Christopher Wren, sobre as ru\u00ednas da antiga catedral medieval destru\u00edda polas lapas durante o Grande incendio de 1666.\nA catedral de San Paulo \u00e9 un dos m\u00e1is sonados e reco\u00f1ec\u00edbeis lugares de interese da cidade. Coa s\u00faa inmensa c\u00fapula, enmarcada polas torres, dominan o horizonte de Londres dende hai 300 anos. Con 111 metros de altura (365 p\u00e9s), foi o edificio m\u00e1is alto de Londres dende 1710 at\u00e9 1962. En termos de superficie, San Paulo \u00e9 unha das maiores catedrais cristi\u00e1s do mundo. En Europa, s\u00f3 a bas\u00edlica de San Pedro do Vaticano \u00e9 maior.\nOcupa un lugar especial na identidade nacional da poboaci\u00f3n de Inglaterra e foi escenario de importantes acontecementos da historia brit\u00e1nica como, por exemplo, os funerais de Horatio Nelson, o duque de Wellington, Winston Churchill e Margaret Thatcher; o xubileu das ra\u00ed\u00f1as Vitoria e Isabel II de Inglaterra ou a voda do pr\u00edncipe Carlos con Diana Spencer.\nHistoria.\nNo local que hoxe ocupa constru\u00eduse a primeira igrexa de Inglaterra, en madeira, contra o ano 604 grazas a Melito de Canterbury, un seguidor de santo Agosti\u00f1o, cuxa misi\u00f3n era converter os anglosax\u00f3ns. Esta construci\u00f3n orixinal foi renovada nos anos 675, 962 e 1087.\nTralo establecemento da acta de Supremac\u00eda (1534), a catedral caeu no esquecemento at\u00e9 que Inigo Jones comezou a s\u00faa restauraci\u00f3n en 1633, engadindo o p\u00f3rtico neoclasicista.Por\u00e9n, a antiga catedral de San Paulo queimouse no Grande incendio de Londres e tivo que ser reconstru\u00edda. A cargo desta tarefa estivo Wren, que a reconsiderou en estilo barroco.\nJames Thornhill pintou imaxes da vida de san Paulo na c\u00fapula, Grinling Gibbons tallou a madeira do coro e do grandioso \u00f3rgano, Jean Tijoy realizou os enreixados do coro e xeraci\u00f3ns posteriores continuaron co enfeite do templo. O mosaico do coro \u00e9 de inspiraci\u00f3n bizantina e representa a creaci\u00f3n do mundo segundo o X\u00e9nese. Foron engadidos a finais do s\u00e9culo XIX e comezos do XX por Stevens, Watts, Britten e mais Richmond, xunto coa \"Luz do mundo\" de William Holman Hunt. A obra \"Nai e fillo\", de Henry Moore, situouse na nave noroeste, e a arte contempor\u00e1nea contin\u00faa enriquecendo este templo.\nA catedral de San Paulo sobreviviu aos bombardeos a\u00e9reos a Londres durante a segunda guerra mundial. Unha das imaxes m\u00e1is co\u00f1ecidas de Londres durante a guerra era unha fotograf\u00eda de San Paulo o 29 de decembro de 1940, durante o \"segundo Grande incendio de Londres\", obra do fot\u00f3grafo Herbert Mason dende o faiado da Daily Mail no Tudor Street, amosando a catedral envolta en fume. Lisa Jardine do Queen Mary College de Londres, escribiu:\nNela te\u00f1en lugar os eventos de importancia nacional, como a cerimonia dos casamentos reais (como a do pr\u00edncipe Carlos coa princesa Diana), os funerais dos heroes nacionais como Winston Churchill e Lord Nelson - soterrado na cripta, que se pode visitar - e moitas conmemoraci\u00f3ns, como por exemplo as dos atentados terroristas do 2001 (nos Estados Unidos de Am\u00e9rica) e do 2005 (en Londres). O 17 de abril 2013, a catedral foi o escenario principal do funeral de Margaret Thatcher.\nA planta da catedral.\nA nave principal est\u00e9ndese dende a porta oeste ata a c\u00fapula e \u00e9 a\u00ed onde os fregueses sentan durante os servizos relixiosos principais, mentres o clero e o coro se dirixen cara o altar. Hai tres capelas laterais dedicadas a Todos os santos, san Dunst\u00e1n, e san Miguel Arcanxo e san Xurxo. Nesta parte pode verse o monumento a Wellington e, onde a nave se une coa c\u00fapula, catro lenzos novos de Sergei Chepik nos que se describe a encarnaci\u00f3n, o ministerio, a crucifixi\u00f3n e a resurrecci\u00f3n de Cristo.\nO altar at\u00f3pase baixo a grandiosa c\u00fapula, concibida coma un inmenso observatorio que liga o ceo e maila terra. Os cadros de Cornhill relatan a vida de san Paulo, as estatuas mostran a representantes de igrexas orientais e occidentais. Nos mosaicos p\u00f3dense ver os catro evanxelistas e aos profetas do antigo testamento, e na capela de Middlesex \u00e1chase a xa citada obra de Holman Hunt, \"A luz do mundo\".\nO coro \u00e9 o lugar onde clero e coro realizan as s\u00faas ofrendas e oraci\u00f3ns ao Se\u00f1or cando o servizo non se celebra baixo a c\u00fapula. Nel enc\u00f3ntrase o asento do bispo ou c\u00e1tedra. O coro conduce ao altar principal e \u00e1 s\u00faa beira \u00e1chase a \"American Memorial Chapel\". Os mosaicos representan a creaci\u00f3n e outras escenas b\u00edblicas.\nDentro da c\u00fapula, tras subir 259 banzos, est\u00e1 a galer\u00eda dos murmurios, onde se pode escoitar un murmurio a 32 m de distancia. Sobre esta galer\u00eda, xa na parte externa da c\u00fapula, at\u00f3pase a galer\u00eda de pedra, \u00e1 que se accede tras subir 378 banzos e, m\u00e1is arriba, a galer\u00eda dourada tras outros 530 banzos. Dende ambas pode ollarse unha fermosa panor\u00e1mica da cidade de Londres.\nDescrici\u00f3n da nave.\nA catedral de San Paulo \u00e9 unha mestura de arquitectura cl\u00e1sica e barroca. Pos\u00fae unha enorme nave de 150 metros de longo e 36 metros de largo. O altar maior est\u00e1 coroado por un impresionante dosel ornamentado e dourado que se inspira no que hai na bas\u00edlica do Vaticano. O cruceiro, moi destacado, acada 76 metros de lado a lado. Ao norte do edificio \u00e1chase \"St. Paul's Churchyard\",\nA cripta.\nA cripta \u00e9 a c\u00e1mara funeraria da catedral e a\u00ed at\u00f3panse as tumbas de numerosos personaxes importantes, como Nelson, Wellington, e Alexander Fleming. No centro e centro da cripta at\u00f3pase a capela da Santa Fe, ou capela OBE, xa que est\u00e1 dedicada \u00e1 orde do Imperio brit\u00e1nico (\"Order of the Bristish Empire\")."}
{"id": "302536", "revid": "18868", "url": "https://gl.wikipedia.org/wiki?curid=302536", "title": "Diana Spencer", "text": ""}
{"id": "302537", "revid": "18868", "url": "https://gl.wikipedia.org/wiki?curid=302537", "title": "Isabel II de Inglaterra", "text": ""}
{"id": "302538", "revid": "23204", "url": "https://gl.wikipedia.org/wiki?curid=302538", "title": "Evanxelistas", "text": "Os evanxelistas ou tam\u00e9n os catro evanxelistas, son os autores respectivos dos evanxeos (Mateu, Marco, Lucas e Xo\u00e1n o Ap\u00f3stolo.\nSimbolismo.\nOs catro evanxelistas son representados con formas aleg\u00f3ricas de tetramorfos:"}
{"id": "302541", "revid": "23204", "url": "https://gl.wikipedia.org/wiki?curid=302541", "title": "Orquestra Filharm\u00f3nica de Toquio", "text": "A \u00e9 a m\u00e1is antiga orquestra cl\u00e1sica do Xap\u00f3n, fundada en Nagoia en 1911. Trasladouse a Toquio en 1938 e no 2005 ti\u00f1a 166 membros.\nA orquestra interpreta na Orchard Hall, parte do complexo Bunkamura (\u6587\u5316\u6751) no distrito de Shibuya, Toquio."}
{"id": "302545", "revid": "1131", "url": "https://gl.wikipedia.org/wiki?curid=302545", "title": "Monte Errigal", "text": "O monte Errigal (en ), \u00e9 unha monta\u00f1a que se atopa preto de Gaoth Dobhair, no condado de Donegal, en Irlanda. Tr\u00e1tase do pico m\u00e1is alto das Monta\u00f1as Derryveagh e tam\u00e9n de todo o condado. Errigal \u00e9 tam\u00e9n o monte m\u00e1is meridional e elevado da cadea monta\u00f1osa co\u00f1ecida popularmente como \"Na Seacht Deirfi\u00faracha\" (\"As Sete Irm\u00e1s\"). As Sete Irm\u00e1s incl\u00faen os montes Muckish, Crocknalaragagh, Aghla Beg, Ardloughnabrackbaddy, Aghla More, Mackoght e Errigal.\nErrigal \u00e9 famoso pola cor e brillos rosados que adquire a s\u00faa cuarcita durante o solpor. Tam\u00e9n foi elixido como a \"Monta\u00f1a m\u00e1is Ic\u00f3nica de Irlanda\" en 2009.\nAscensi\u00f3ns.\nNormalmente com\u00e9zanse a partir do aparcadoiro da estrada R251. Non se precisa equipamento espec\u00edfico para a subida, pero recom\u00e9ndanse facela con precauci\u00f3n."}
{"id": "302547", "revid": "25871", "url": "https://gl.wikipedia.org/wiki?curid=302547", "title": "An Earagail", "text": ""}
{"id": "302548", "revid": "89787", "url": "https://gl.wikipedia.org/wiki?curid=302548", "title": "Syd Matters", "text": "Syd Matters \u00e9 un grupo musical franc\u00e9s formado polo m\u00fasico Jonathan Morali, Jean-Yves Lozac'h, Olivier Marguerit, Remi Alexandre e Clement Carle. O nome Syd Matters prov\u00e9n da deturpaci\u00f3n dos nomes dos membros de Pink Floyd, Syd Barrett e Roger Waters. As s\u00faas canci\u00f3ns \"To All of You\" e \"Hello Sunshine\", unha versi\u00f3n de Super Furry Animals, foron empregadas na serie de televisi\u00f3n \"The O.C.\" nas temporadas 3 e 4 respectivamente. Ademais, \"Obstacles\" e \"To All of You\" forman parte da m\u00fasica do videoxogo \"Life Is Strange\" (2015). Morali tam\u00e9n compuxo m\u00fasica para o xogo."}
{"id": "302549", "revid": "89787", "url": "https://gl.wikipedia.org/wiki?curid=302549", "title": "Gaoth Dobhair", "text": "Gaoth Dobhair (en ), \u00e9 unha parroquia ga\u00e9licofalante que se atopa na costa atl\u00e1ntica do condado de Donegal, en Irlanda. Gaoth Dobhair est\u00e9ndese uns 25\u00a0km dende a localidade de M\u00edn an Chladaigh ao norte at\u00e9 Croithl\u00ed no sur, e uns 14\u00a0km dende D\u00fan L\u00faiche no leste at\u00e9 Machaire Chlochair no oeste. Tr\u00e1tase dunha das zonas rurais m\u00e1is densamente poboadas de todo Europa.\nTam\u00e9n \u00e9 a meirande parroquia ga\u00e9licofalante de todo Irlanda, cunha poboaci\u00f3n de 4.065 persoas (2002), e acolle os estudios rexionais do servizo de radio RT\u00c9 Raidi\u00f3 na Gaeltachta no noroeste, as\u00ed como tam\u00e9n un campus externo da Universidade Nacional de Irlanda en Galway. Gaoth Dobhair at\u00f3pase preto do punto m\u00e1is elevado de Donegal, o monte Errigal, e incl\u00fae as localidades de An Bun Beag, Doire Beag, D\u00fan L\u00faiche, Croithl\u00ed e Bun an Leaca.\nGaoth Dobhair \u00e9 principalmente co\u00f1ecido por ser o berce da cultura de Irlanda, mantedor dos antigos costumes irlandeses, a m\u00fasica tradicional, o teatro, os deportes ga\u00e9licos e a lingua irlandesa como eixe fundamental da vida da poboaci\u00f3n local. Por todo isto, xunto coas s\u00faas paisaxes e praias, Gaoth Dobhair converteuse nun destino tur\u00edstico moi popular, sobre todo entre os visitantes de Irlanda do Norte. Gaoth Dobhair e os distritos veci\u00f1os de Cloch Cheann Fhaola e Na Rosa son co\u00f1ecidos popularmente como \"as tres parroquias\", xa que forman unha rexi\u00f3n social e cultural de seu dentro do condado, sendo Gaoth Dobhair o seu epicentro industrial e de servizos.\nEtimolox\u00eda.\nGaoth Dobhair non se refire a unha soa localidade ou vila, sen\u00f3n a unha parroquia que aglutina varias vilas. A\u00ednda que o \u00fanico nome orixinal e oficial \u00e9 Gaoth Dobhair, a traduci\u00f3n inglesa \"Gweedore\" tam\u00e9n \u00e9 empregada de xeito non oficial. \"Gaoth\" fai referencia a unha entrada do mar na foz do r\u00edo Croithl\u00ed, co\u00f1ecida como \"An Gaoth\", que fai de l\u00edmite entre Gaoth Dobhair e Na Rosa ao sur. \"Dobhar\" \u00e9 unha antiga voz irlandesa que significa auga, polo que Gaoth Dobhair poder\u00edase traducir como \"o esteiro de auga\".\nLinguas.\nAo atoparse nunha \u00e1rea Gaeltacht, a lingua maioritaria de Gaoth Dobhair \u00e9 o irland\u00e9s, mais tam\u00e9n \u00e9 com\u00fan escoitar ingl\u00e9s. T\u00f3dalas escolas, os servizos relixiosos e os anuncios fanse co irland\u00e9s como lingua principal. Ademais, durante os meses de ver\u00e1n, centos de estudantes de todas partes de Irlanda acoden a Gaoth Dobhair para mellorar o seu nivel de competencia ling\u00fc\u00edstica en irland\u00e9s na escola de ver\u00e1n \"Col\u00e1iste Cholmcille\".\nDende que a maior\u00eda dos habitantes da parroquia son biling\u00fces, \u00e9 habitual escoitar interferencias ling\u00fc\u00edsticas entre as d\u00faas linguas. As\u00ed, p\u00f3dese escoitar vocabulario ingl\u00e9s en frases en irland\u00e9s e viceversa. Por mor disto, apareceu un grupo de vocabulario e frases \u00fanicas da zona que no pasado atraeron o interese de lexic\u00f3grafos e etim\u00f3logos. Un exemplo \u00e9 o emprego do sufixo irland\u00e9s -ailte ou -e\u00e1ilte para a formaci\u00f3n de versi\u00f3ns de verbos a partir de palabras inglesas, como no caso de \"wreckailte\" (\"canso\").\nA porcentaxe de falantes nativos de irland\u00e9s nalgunhas das localidades \u00e9 a seguinte:\nHistoria.\nCoa colonizaci\u00f3n do Ulster en 1609 produciuse un xiro importante no destino da parroquia. As familias falantes de irland\u00e9s que foran expulsadas das s\u00faas terras no val do r\u00edo Lagan e dos seus arredores acabaron estabelec\u00e9ndose nas inh\u00f3spitas turbeiras do oeste de Donegal. Algunhas chegaron tan lonxe como Gaoth Dobhair, sen poder avanzar m\u00e1is cara o oeste. Ao mesmo tempo, comezaron a chegar colonos ingleses e escoceses a esas terras pouco co\u00f1ecidas, convert\u00edndoas en baron\u00edas. Crese que a parroquia ti\u00f1a unha densidade de poboaci\u00f3n moi baixa at\u00e9 polo menos o s\u00e9culo XVII. As primeiras persoas que se estableceron viv\u00edan nas illas ou nas zonas costeiras.\nAt\u00e9 o s\u00e9culo XIX a parroquia seguiu tendo unha poboaci\u00f3n moi baixa, a\u00ednda que se semella que os locais ti\u00f1an unha boa relaci\u00f3n cos terratenentes. Por\u00e9n, a s\u00faa calidade de vida comezou a deteriorarse coa chegada de novos propietarios das terras xa entrados no s\u00e9culo XIX, en particular o Lord George Augusta Hill (1801\u20131879) e o seu fillo Arthur. Ante esta situaci\u00f3n, a xente da parroquia dirixida polo crego S\u00e9amus Mac Ph\u00e1id\u00edn, desafiou aos terratenentes coa fundaci\u00f3n da Liga Nacional irlandesa da Terra. O 3 de febreiro de 1889 produciuse o asasinato do inspector do distrito da Polic\u00eda Real Irlandesa William Limbrick Martin (co\u00f1ecido localmente como \"An Mh\u00e1irt\u00ednigh\") a mans dos fregueses f\u00f3ra da igrexa \"Teach Phobail Mhuire\", en Doire Beag, mentres S\u00e9amus Mac Ph\u00e1id\u00edn xac\u00eda no chan brandindo unha espada desenvai\u00f1ada. Isto supuxo o punto culminante da Guerra da Terra en Gaoth Dobhair, e o caso mesmo chegou a ser nomeado nas memorias do pol\u00edtico irland\u00e9s Tim Healy, quen defend\u00eda a Mac Ph\u00e1id\u00edn e os seus fregueses.\nO xornalista estadounidense-irland\u00e9s W.H. Hurlbert tam\u00e9n investigou con detalle as disputas polas terras en Gaoth Dobhair no seu libro \"Ireland under Coercion\", publicado en 1888.\nTam\u00e9n se te\u00f1en publicado varios libros en irland\u00e9s e ingl\u00e9s que detallan a rica historia de Gaoth Dobhair. Unha das m\u00e1is prol\u00edficas historiadoras locais foi C\u00e1it Nic Giolla Bhr\u00edde.\nA grande treboada.\nNa tarde do 23 de xu\u00f1o de 2009, unha enorme treboada azoutou Gaoth Dobhair. Afectou principalmente as vilas de An Bun Beag e Doir\u00ed Beaga, prolong\u00e1ndose durante varias horas e causando o desbordamento de dous r\u00edos, a inundaci\u00f3n de casas, tendas e f\u00e1bricas, e a destruci\u00f3n de pontes e estradas. A lostregada durou d\u00faas horas e danou as li\u00f1as de alta tensi\u00f3n, provocando unha grave avar\u00eda nos sinais de telefon\u00eda m\u00f3bil e impedindo que as persoas atrapadas polos asolagamentos puideran comunicarse. Arredor dunhas 20 casas quedaron illadas do mundo exterior despois de que tres pontes de acceso fosen arrastradas polas medras dos r\u00edos.\nFoi descrita como a peor treboada \"na memoria viva\" e tam\u00e9n como a m\u00e1is grave dende o ano 1880, data na que morreron cinco persoas afogadas en Doir\u00ed Beaga. Por mor da natureza altamente localizada da tormenta, as \u00e1reas de maior precipitaci\u00f3n non se recolleron na rede de pluvi\u00f3metros, mais o Servizo Meteorol\u00f3xico de Irlanda estimou que entre as d\u00faas e as seis da tarde caeron un 60\u00a0mm de chuvia.\nEconom\u00eda.\nEntre os anos 1980 e 1990, Gaoth Dobhair ti\u00f1a unha rede industrial pr\u00f3spera, contando con at\u00e9 20 grandes empresas produtoras de gomas de borrar, alfombras, equipos de tonificaci\u00f3n corporal e produtos de limpeza. Por\u00e9n, no ano 2001 pecharon moitas das empresas por mor da competici\u00f3n do pa\u00edses de Europa do leste. Est\u00edmase que se perderon uns 4.000 postos de traballo e tivo un efecto econ\u00f3mico e social moi forte en Gaoth Dobhair e nas \u00e1reas veci\u00f1as. A f\u00e1brica de bonecas de porcelana de Croithl\u00ed leva en activo dende 1939 baixo o nome de \"Crolly Dolls\".\nNo 2003, a axencia estatal \u00dadar\u00e1s na Gaeltachta comezou unha campa\u00f1a para atraer empresas coa finalidade de revivir a econom\u00eda local e renomeou o parque empresarial como P\u00e1irc Ghn\u00f3 Ghaoth Dobhair. Unha empresa escocesa abriu un centro de chamadas no parque empresarial, pero ao pouco pechou. Entre os negocios da zona destacan varios supermercados, tendas, centros de est\u00e9tica, sal\u00f3ns de peiteado, garaxes, farmacias, pubs, cafeter\u00edas e cinco hoteis ben establecidos: Ostan Gweedore, Derrybeg Hotel, Teach Jack, An Ch\u00fairt Hotel e Foreland Heights.\nEducaci\u00f3n.\nEducaci\u00f3n primaria.\nNa zona hai cinco escolas de primaria e todas son de fala irlandesa. Os nenos e nenas non reciben clases en ingl\u00e9s at\u00e9 os 5 ou 6 anos. Son as seguintes:\nEducaci\u00f3n secundaria.\nO \u00fanico instituto de secundaria \u00e9 o Pobalscoil Ghaoth Dobhair, establecido en Luinneach en 1977. Ao igual que as escolas de primaria, t\u00f3dolos estudantes reciben as clases en irland\u00e9s e a maior\u00eda fai os seus exames p\u00fablicos en dita lingua.\nUniversidade.\nNo ano 2004, a Universidade Nacional de Irlanda en Galway abriu en Gaoth Dobhair o campus externo Acadamh na hOllscola\u00edochta Gaeilge, ofrecendo as\u00ed estudos universitarios en lingua irlandesa a preto de 80 estudantes cada ano. Of\u00e9rtanse varias titulaci\u00f3ns entre as que destaca o novo t\u00edtulo de grao en estudos empresariais.\nXeograf\u00eda.\nGaoth Dobhair \u00e9 co\u00f1ecido pola s\u00faa peculiar xeograf\u00eda f\u00edsica. Probabelmente, o accidente m\u00e1is reco\u00f1ec\u00edbel \u00e9 o monte Errigal, a monta\u00f1a m\u00e1is alta do condado de Donegal, que ensombrece o lago Dunlewey. Est\u00e1 arrodeado polos profundos canell\u00f3ns e lagos de Poisoned Glen, e m\u00e1is adiante at\u00f3pase o castelo de Glenveagh e o Parque Nacional Glenveagh, o meirande de toda Irlanda. Na praia Machaire Chlochair p\u00f3dese atopar un naufraxio dos anos 1970 co\u00f1ecido como \"B\u00e1d Eddie\" (\"O barco de Eddie\") ou \"Cara Na Mara\" (\"O amigo do mar).\nA costa de Gaoth Dobhair componse de longas praias de area e cant\u00eds escarpados. Tam\u00e9n conta pequenas illas entre as que destacan a illa Gabhla e a illa Toraigh.\nTransporte.\nA estaci\u00f3n de tren de Gaoth Dobhair abriu o 9 de marzo de 1903. Por\u00e9n, o 3 de xu\u00f1o de 1940 deixou de prestar servizo a pasaxeiros e o 6 de xaneiro de 1947 pechou definitivamente. Os autobuses que dan servizo en Gaoth Dobhair incl\u00faen o Collins Coaches Donegal to Glasgow, Feda \u00d3 D\u00f3naill, Coyle's Coaches, John McGinley, Patrick Gallagher Coaches, Cr\u00f3n\u00e1n Mac Ph\u00e1id\u00edn, e unha li\u00f1a de bus que conecta o aeroporto local.\nDeporte.\nEntre os deportes m\u00e1is populares de Gaoth Dobhair destacan o f\u00fatbol ga\u00e9lico, o golf e o f\u00fatbol.\nXogos ga\u00e9licos.\nO club local da Asociaci\u00f3n Atl\u00e9tica Ga\u00e9lica (GAA), C.L.G. Ghaoth Dobhair, at\u00f3pase en Machaire Gathl\u00e1n e facilita recursos para t\u00f3dolos xogos ga\u00e9licos. O equipo s\u00e9nior de Gaoth Dobhair \u00e9 o m\u00e1is existoso do Campionato S\u00e9nior de F\u00fatbol de Donegal e a Com\u00f3rtas Peile na Gaeltachta. Xogadores locais como Kevin Cassidy e os irm\u00e1ns Eamon e Neil McGee son reco\u00f1ecidos a nivel nacional. Por\u00e9n, o hurling nunca foi un deporte moi popular en Gaoth Dobhair, coa excepci\u00f3n dun exitoso equipo de finais da d\u00e9cada de 1990.\nGolf.\nO club de golf local \"Gailf Chumann Ghaoth Dobhair\" tam\u00e9n se atopa en Machaire Gathl\u00e1n. O seu campo acolle varios torneos cada ano. De entre eles destaca o torneo 'The Clannad Classic', patrocinado polo reco\u00f1ecido grupo musical Clannad.\nAsociaci\u00f3ns de f\u00fatbol.\nEntre os equipos de f\u00fatbol en activo de Gaoth Dobhair est\u00e1n o Gweedore Celtic, o Gweedore United, o Glenea United e o Dunlewey Celtic. Todos eles participan en competici\u00f3ns do condado e tam\u00e9n nacionais.\nCarreiras de currach.\n\"Cumann na gCurrach\", con base en Machaire Gathl\u00e1n, \u00e9 un grupo de voluntarios que organiza carreiras de currach e que participa tam\u00e9n en carreiras deste deporte por toda Irlanda.\nArte e cultura.\nM\u00fasica.\nGaoth Dobhair \u00e9 moi co\u00f1ecido por manter viva a m\u00fasica tradicional irlandesa, sobre todo nas tabernas locais, e especialmente na taberna Hi\u00fada\u00ed Beag en An Bun Beag.\nGaoth Dobhair tam\u00e9n \u00e9 vila natal dun bo n\u00famero de reco\u00f1ecidos m\u00fasicos e cantantes. O grupo musical Clannad formouse en 1972, e dende ent\u00f3n xa venderon m\u00e1is de 15 mill\u00f3ns de copias dos seus discos. A s\u00faa cantante principal, Moya Brennan tam\u00e9n gozou dunha exitosa traxectoria en solitario. A banda Altan (inicialmente \"Ceolt\u00f3ir\u00ed Altan\"), \u00e9 outro grupo local de renome, cuxa l\u00edder \u00e9 Mair\u00e9ad N\u00ed Mhaonaigh. Por\u00e9n, a cantante de Gaoth Dobhair de maior \u00e9xito a nivel internacional \u00e9 Eithne N\u00ed Bhraon\u00e1in, m\u00e1is co\u00f1ecida como Enya.\nOutros cantantes locais son Aoife N\u00ed Fhearraigh, Br\u00edd\u00edn Brennan, Na Casaidigh, Proinsias \u00d3 Maonaigh, Gear\u00f3id\u00edn Breathnach, Seamus McGee e Maria McCool. O co\u00f1ecido grupo dos 70 Skara Brae tam\u00e9n ten unha forte conexi\u00f3n coa parroquia.\nPor outro lado, existen dous coros activos en Goath Dobhair: C\u00f3r Mhuire Doir\u00ed Beaga, dirixido por Baba Brennan e Eileen Nic Suibhne e C\u00f3r Thaobh 'a Leithid, dirixido por Doimnic Mac Giolla Bhr\u00edde. \u00c1mbolos dous gravaron \u00e1lbums de estudio.\nA canci\u00f3n \"Gleannt\u00e1in Ghlas' Ghaoth Dobhair\" foi escrita polo m\u00fasico local Francie Mooney, expresando o \u00faltimo adeus dun exilio dos verdes vales de Gaoth Dobhair. Converteuse nun cl\u00e1sico da m\u00fasica irlandesa moderna e foi versionado por Clannad, Paul Brady, D\u00e1ith\u00ed Sproule, The Johnstons e notabelmente por Altan. Outras canci\u00f3ns co\u00f1ecidas que prove\u00f1en de Gaoth Dobhair son \"Trasna na dTonnta\" e \"B\u00e1id\u00edn Fheilim\u00ed\".\nFestivais.\nO festival Scoil Gheimhridh Frankie Kennedy tivo lugar en Gaoth Dobhair dende 1994 at\u00e9 2014 na honra do m\u00fasico de Belfast, Frankie Kennedy, que estivo casado con Mair\u00e9ad N\u00ed Mhaonaigh at\u00e9 a s\u00faa morte por cancro en 1994. O desfile anual do D\u00eda de San Patricio atrae a milleiros de participantes e espectadores cada ano no seu percorrido entre An Bun Beag e Doire Beag.\nTeatro.\nGaoth Dobhair pos\u00fae unha rica historia de produci\u00f3ns teatrais e dram\u00e1ticas. O teatro Amharclann Ghaoth Dobhair foi constru\u00eddo en 1961, pero o grupo de teatro local \"Aisteoir\u00ed Ghaoth Dobhair\" xa fora establecido en 1932. A s\u00faa primeira obra chamada \"In Aimsir an Mh\u00e1irt\u00ednigh\" de Eoghan Mac Giolla Bhr\u00edde, foi interpretada en Doire Beag. T\u00f3dalas s\u00faas produci\u00f3ns real\u00edzanse en lingua irlandesa e forman parte importante da vida social do Gaeltacht, atraendo audiencia dende sitios como Belfast. \"Aisteoir\u00ed Ghaoth Dobhair\" a\u00ednda est\u00e1 en activo e realizaron actuaci\u00f3ns no teatro An Grian\u00e1n de Letterkenny como parte do Festival de Arte Earagail entre 2010 e 2011.\nArte.\nGaoth Dobhair pos\u00fae d\u00faas galer\u00edas de arte que acollen a obra de co\u00f1ecidos artistas da zona. \"An Clach\u00e1n\" est\u00e1 considerada a galer\u00eda de arte meirande de Donegal, mentres que \"An Gaileara\u00ed\" en \u00c1islann Ghaoth Dobhair albergou exposici\u00f3ns do reco\u00f1ecido artista Derek Hill.\nRelixi\u00f3n.\nA parroquia cat\u00f3lica de Gaoth Dobhair ten catro igrexas: \"Teach Pobal Mhuire\" (Santa Mar\u00eda) en Doire Beag (constru\u00edda en 1972, despois de que a antiga capela se inundase en varias ocasi\u00f3ns), \"Teach Pobail an Chro\u00ed Naofa\" (Sagrado Coraz\u00f3n) en D\u00fan L\u00faiche (constru\u00edda en 1877), \"Teach Pobail Naomh P\u00e1draig\" (San Patricio) en M\u00edn U\u00ed Bhaoill (constru\u00edda en 1938) e \"S\u00e9ip\u00e9al Cholmcille\" (San Columba) en Cnoc Fola (constru\u00edda en 1933). A \u00fanica capela protestante at\u00f3pase en An Bun Beag.\nMedios de comunicaci\u00f3n.\nRadio.\nOs estudios rexionais da estaci\u00f3n de radio en irland\u00e9s RT\u00c9 Raidi\u00f3 na Gaeltachta at\u00f3panse na vila de Doire Beag. Neles fanse dous programas diarios e tam\u00e9n se emiten as novas rexionais cada hora. \"Barrsc\u00e9alta\" \u00e9 un dos programas sobre asustos locais e est\u00e1 presentado por \u00c1ine N\u00ed Chuire\u00e1in. \"R\u00f3n\u00e1n Beo\" \u00e9 o outro programa presentado por R\u00f3n\u00e1n Mac Aodha Bhu\u00ed cunha duraci\u00f3n de d\u00faas horas.\nPrensa.\n\"Goitse\" \u00e9 o \u00fanico xornal local en circulaci\u00f3n. Est\u00e1 en irland\u00e9s e \u00e9 de tirada semanal. Tam\u00e9n hai varios bolet\u00edns informativos que se reparten na zona, entre os que se incl\u00fae o semanario \"Seacht\".\nTop\u00f3nimos de Gaoth Dobhair.\nDebido a que Gaoth Dobhair se atopa nun Gaeltacht e pola Acta de Linguas Oficiais 2003, s\u00f3 os nomes orixinais en lingua irlandesa te\u00f1en status legal de oficialidade e son empregados na rotulaci\u00f3n e os sinais das estradas. A continuaci\u00f3n, am\u00f3sase unha listaxe dos top\u00f3nimos de Gaoth Dobhair por orde alfab\u00e9tica."}
{"id": "302551", "revid": "25871", "url": "https://gl.wikipedia.org/wiki?curid=302551", "title": "Gweedore", "text": ""}
{"id": "302553", "revid": "4817", "url": "https://gl.wikipedia.org/wiki?curid=302553", "title": "Minotaur 1", "text": "Minotaur 1 foi o nome dun foguete espacial dos Estados Unidos propulsado en t\u00f3dalas s\u00faas etapas por propelente s\u00f3lido. As s\u00faas d\u00faas primeiras etapas derivan do m\u00edsil bal\u00edstico intercontinental retirado Minuteman 2 en combinaci\u00f3n con etapas superiores de nova fabricaci\u00f3n para crear un lanzador de baixo custo. A terceira e cuarta etapas, Orion 50XL e Orion 38, derivan do lanzador Pegasus. Ademais opcionalmente pod\u00eda usar o sistema HAPS (\"Hydrazine Auxilary Propulsion System\") para incrementar a preci\u00f3n da inserci\u00f3n orbital. Pod\u00eda usar dous tipos de cofias, unha m\u00e1is pequeda, derivada do Pegasus, e outra de maior di\u00e1metro.\nDos once lanzamentos feitos polo Minotaur 1, todos foron exitosos. O foguete non estaba dispo\u00f1ible para uso comercial e t\u00f3dolos lanzamentos foron de cargas gobernamentais."}
{"id": "302555", "revid": "56817", "url": "https://gl.wikipedia.org/wiki?curid=302555", "title": "Apraxia", "text": "A apraxia \u00e9 un trastorno neurol\u00f3xico caracterizado pola incapacidade para levar a cabo acci\u00f3ns, prop\u00f3sitos ou ordes, a pesar de ter a capacidade f\u00edsica e a vontade de realizalas.\nDifire da dispraxia en que son debido a un erro na construci\u00f3n interna de secuencias de movemento para acadar un acto intencional e espec\u00edfico, e non a perda dunha acci\u00f3n previamente adquiridos, como no caso de apraxia.\nPolo xeral, o tratamento para os individuos con apraxia incl\u00fae neuropsicolox\u00eda, terapia ocupacional, fisioterapia (dentro da fisioterapia neurol\u00f3xica, a apraxia \u00e9 un dos casos en que estar\u00eda indicada a aplicaci\u00f3n do concepto Bobath), terapia da fala e inmunoglobulina intravenosa (IVIG)."}
{"id": "302556", "revid": "75439", "url": "https://gl.wikipedia.org/wiki?curid=302556", "title": "S\u00edndrome de Wallenberg", "text": "A s\u00edndrome de Wallenberg ou s\u00edndrome bulbar lateral \u00e9 unha doenza neurol\u00f3xica provocado por un infarto no bulbo raqu\u00eddeo do enc\u00e9falo.\nA causa m\u00e1is frecuente desta afectaci\u00f3n \u00e9 o infarto dalgunha das arterias que irrigan o bulbo raqu\u00eddeo (rama da arteria vertebral ou a arteria cerebelosa posterior inferior). Ademais destas causas de oclusi\u00f3n, est\u00e1n descritos doentes casos de pacientes afectos por enfermidades desmielinizantes (como a esclerose m\u00faltiple), abscesos, met\u00e1stases, hematomas ou necrose debida \u00e1 radioterapia.\nFoi descrito en 1895 polo doutor Adolf Wallenberg (1862-1949).\nSintomatolox\u00eda.\nTr\u00e1tase dunha s\u00edndrome hemisensitiva cruzada, xa que existe unha hipoestesia na cara ipsilateral onde se produce a lesi\u00f3n, e unha hipoestase no brazo e a perna contralateral \u00e1 lesi\u00f3n. Ademais, existen outros s\u00edntomas coma vertixe, n\u00e1useas e v\u00f3mitos por mor da afectaci\u00f3n dos n\u00facleos vestibular. Tam\u00e9n pode existir impo de resultar afectado o centro respiratorio, diplop\u00eda e s\u00edndrome de Horner se existe compromiso pontino, disfon\u00eda, disfaxia e disartria por compromiso do n\u00facleo ambiguo."}
{"id": "302557", "revid": "865", "url": "https://gl.wikipedia.org/wiki?curid=302557", "title": "Angus &amp; Julia Stone", "text": "Angus &amp; Julia Stone \u00e9 un grupo musical australiano de folk-blues formado no 2006 polos irm\u00e1ns Angus Stone e Julia Stone. Angus &amp; Julia Stone lanzaron tres \u00e1lsbums, \"A Book Like This\" (2007), \"Down the Way\" (2010) e Angus &amp; Julia Stone (2014). Nos premios ARIA de 2010 conseguiron cinco premios dos nove \u00f3s que estaban nomeados, ga\u00f1ando o \"Mellor \u00e1lbum do ano\", \"Mellor \u00c1lbum alternativo, \"Mellor cuberta\", \"Produtor do ano\" por \"Down the Way\" e \"Sinxelo do ano\" por \"Big Jet Plane\". Cada un dos irm\u00e1ns ten dous \u00e1lbums en solitario."}
{"id": "302558", "revid": "98629", "url": "https://gl.wikipedia.org/wiki?curid=302558", "title": "Juan Ib\u00e1\u00f1ez P\u00e9rez", "text": "Juan Ib\u00e1\u00f1ez P\u00e9rez, nado en Madrid o 11 de agosto de 1980, \u00e9 un profesional da radio e da televisi\u00f3n, co\u00f1ecido por ser un dos presentadores do programa de televisi\u00f3n espa\u00f1ol El Hormiguero. \u00c9 o irm\u00e1n m\u00e1is novo de Pablo Ib\u00e1\u00f1ez P\u00e9rez, tam\u00e9n colaborador co alcume de \"El Hombre de Negro\".\nTraxectoria profesional.\nRadio e literatura.\nTraballou entre 2002 e 2007 no programa M80 Radio \"No somos nadie\" xunto con Pablo Motos. O programa substitu\u00edu a franxa horaria deixada polos veter\u00e1ns Gomaespuma.\n\u00c9 coautor de dous libros de mon\u00f3logos que te\u00f1en o mesmo t\u00edtulo e ton que o programa de radio.\nTelevisi\u00f3n.\nNo 2006, acompa\u00f1ou a Motos no seu salto \u00e1 televisi\u00f3n no programa El Hormiguero. Al\u00e9n de ser copresentador e guionista, interpreta a personaxe de Trancas, unha das d\u00faas formigas-mascota do programa, d\u00e1ndolle voz e movemento \u00f3s monifates durante o programa, ag\u00e1s nas secci\u00f3ns nas que aparece como si mesmo. Xunto co seu compa\u00f1eiro Dami\u00e1n Moll\u00e1 forman o d\u00fao Trancas y Barrancas.\nJuan tam\u00e9n participou en varios programas de humor, como guionista en m\u00faltiples ocasi\u00f3ns en El club de la comedia, ou como convidado puntual en Muchachada Nui ou Palomitas.\nTeatro.\nF\u00f3ra das s\u00faas aparici\u00f3ns en televisi\u00f3n, traballa como monologuista en Tres Calaveras Huecas, tendo actuado en salas como o teatro Maravillas e a Sala Galileo Galilei (\u00e1mbalas en Madrid) e o Teatro Olympia de Valencia.\nCine.\nNo 2008, formou parte do elenco de \"O esp\u00edrito do bosque\", filme secuela de O bosque animado. Interpretou o papel de \"Ho-ho\" coma se fose a personaxe televisiva \"Trancas\". O filme tivo un \u00e9xito discreto, a\u00ednda que \u00e9 a secuela animada espa\u00f1ola con maior recadaci\u00f3n e a m\u00e1is vista, con 189.877 espectadores e 1\u00a0036\u00a0528,67 \u20ac de recadaci\u00f3n.\nM\u00fasica.\nNa s\u00faa carreira musical forma parte xunto cos seus compa\u00f1eiros de No somos nadie / El Hormiguero o grupo musical El hombre linterna, no cal toca o baixo co alcume de \"Ajenjo\". O grupo fai versi\u00f3ns rock de canci\u00f3ns infant\u00eds e de debuxos animados. Publicaron un \u00e1lbum con Sony BMG chamado \"Cartoon Rock!!\"."}
{"id": "302559", "revid": "98629", "url": "https://gl.wikipedia.org/wiki?curid=302559", "title": "Lipoprote\u00edna de baixa densidade", "text": "As lipoprote\u00ednas de baixa densidade ou LDL (do ingl\u00e9s \"Low-density lipoproteins\") constit\u00faen un dos cinco grandes grupos de lipoprote\u00ednas que circulan polo sangue transportando l\u00edpidos (os outros tipos son os quilomicrons, VLDL, IDL, e HDL). As LDL te\u00f1en unha densidade que est\u00e1 entre a das VLDL e a das HDL. Todas as lipoprote\u00ednas son part\u00edculas globulares formadas por unha mestura de prote\u00ednas e l\u00edpidos coa parte externa hidr\u00f3fila e a interna hidr\u00f3foba, de tama\u00f1o moito menor que o dunha c\u00e9lula humana.\nAs LDL conte\u00f1en a prote\u00edna apolipoprote\u00edna B (ApoB) e transportan mol\u00e9culas de colesterol, fosfol\u00edpidos, e triglic\u00e9ridos ao interior das c\u00e9lulas por v\u00eda sangu\u00ednea. A c\u00e9lula ten un receptor para captar a LDL e introducila dentro da c\u00e9lula. Cando a c\u00e9lula necesita unha cantidade adicional de colesterol para a s\u00edntese de membranas e outros produtos, sintetiza prote\u00ednas receptoras de LDL, que insire na membrana plasm\u00e1tica. Este receptor capta as LDL, que son internalizadas e despois levadas aos lisosomas, onde se hidrolizan os \u00e9steres de colesterol dando lugar a colesterol libre, que queda a disposici\u00f3n da c\u00e9lula. Este mecanismo regulado da absorci\u00f3n de colesterol est\u00e1 alterado nalg\u00fans individuos que herdaron xenes defectuosos para a produci\u00f3n das prote\u00ednas receptoras de LDL, polo que nestes individuos o receptor de LDL est\u00e1 ausente ou \u00e9 defectuoso, e, por tanto, as s\u00faas c\u00e9lulas non poden captar as LDL cargadas de colesterol, o que fai que estas se acumulen en maior concentraci\u00f3n no sangue.\nAs LDL poden supo\u00f1er un risco de desenvolver unha enfermidade cardiovascular cando invaden o endotelio dos vasos sangu\u00edneos e son oxidadas, xa que as formas oxidadas son retidas m\u00e1is doadamente polos proteoglicanos do endotelio. Unha complexa serie de reacci\u00f3ns bioqu\u00edmicas regula a oxidaci\u00f3n das part\u00edculas LDL, estimulada principalmente pola presenza de restos de c\u00e9lulas necr\u00f3ticas e radicais libres no endotelio. O incremento da concentraci\u00f3n das LDL no sangue est\u00e1 fortemente asociado cun aumento do desenvolvemento de aterosclerose na parede das arterias, o que finalmente ten como resultado a rotura das placas, o que desencadea a formaci\u00f3n de co\u00e1gulos no interior das arterias, que causa un estreitamento ou peche da s\u00faa luz, orixinando enfermidades vasculares, infarto de miocardio, e outras complicaci\u00f3ns vasculares.\nAs LDL denom\u00ednanse tam\u00e9n \"colesterol malo\" porque o colesterol e outros l\u00edpidos que transportan no seu interior poden depositarse nas paredes das arterias polo mecanismo indicado, atraer a macr\u00f3fagos, e orixinar aterosclerose. Ao contrario das LDL, outras lipoprote\u00ednas chamadas HDL denom\u00ednanse \"colesterol bo\" porque retiran as mol\u00e9culas de l\u00edpidos da parede arterial.\nDenom\u00ednase colesterol LDL (LDL-C) a cantidade de colesterol que se estima conte\u00f1en como media as LDL nunha an\u00e1lise de sangue, calculada utilizando unha f\u00f3rmula matem\u00e1tica.\nUnha condici\u00f3n hereditaria na que hai altos niveis de LDL en sangue \u00e9 a hipercolesterolemia familiar.\nBioqu\u00edmica.\nEstrutura.\nAs part\u00edculas de LDL miden aproximadamente 22\u00a0nm de di\u00e1metro e te\u00f1en unha masa duns 3 mill\u00f3ns de daltons. Como as LDL conte\u00f1en un n\u00famero variable e cambiante de mol\u00e9culas de \u00e1cidos graxos, presentan unha ampla distribuci\u00f3n de tama\u00f1os e masas. A determinaci\u00f3n da estrutura das LDL foi unha tarefa complicada debido \u00e1 s\u00faa estrutura heterox\u00e9nea. Describiuse recentemente a estrutura dunha LDL \u00e1 temperatura do corpo humano en condici\u00f3ns nativas, cunha resoluci\u00f3n duns 16 \u00e1ngstroms utilizando microscop\u00eda crioelectr\u00f3nica. As part\u00edculas de LDL poden ser emulsificadas, e circulan polo sangue levando no seu interior \u00e1cidos graxos e outros l\u00edpidos por todo o corpo, que doutro modo non ser\u00edan solubles directamente no sangue. Todas as part\u00edculas de LDL conte\u00f1en unha soa mol\u00e9cula de apolipoprote\u00edna, concretamente da apolipoprote\u00edna B-100 (Apo B-100), que \u00e9 unha prote\u00edna de 4536 residuos de amino\u00e1cidos e unha masa de 514 kDa), xunto con de 80 a 100 mol\u00e9culas de prote\u00ednas secundarias adicionais. As LDL, igual que as outras lipoprote\u00ednas, te\u00f1en unha parte interna moi hidrof\u00f3bica que consta de \u00e1cidos graxos poliinsaturados, como o linoleato e centos ou miles (xeralmente unhas 1500 como media) mol\u00e9culas de colesterol esterificadas ou non esterificadas. Esta parte central cont\u00e9n tam\u00e9n triglic\u00e9ridos e outras graxas, rodeadas dunha capa de fosfol\u00edpidos e colesterol non esterificado. A parte externa da LDL \u00e9 hidr\u00f3fila, xa que nela se sit\u00faan as partes hidr\u00f3filas das prote\u00ednas e dos fosfol\u00edpidos e colesterol non esterificado.\nFisiolox\u00eda.\nAs part\u00edculas LDL f\u00f3rmanse a partir das VLDL (orixinadas no f\u00edgado), as cales se transforman ao perder triglic\u00e9ridos pola acci\u00f3n do encima lipoprote\u00edna lipase (LPL) e fanse menores e m\u00e1is densas (conte\u00f1en menos mol\u00e9culas de l\u00edpidos dentro da mesma cuberta de prote\u00ednas), e pasan a ter unha maior proporci\u00f3n de \u00e9steres do colesterol. Esta transformaci\u00f3n ocorre no sangue e converte as VLDL en IDL e despois en LDL.\nTransporte ao interior da c\u00e9lula.\nCando unha c\u00e9lula necesita unha cantidade adicional de colesterol, que supera \u00e1 s\u00faa produci\u00f3n interna pola v\u00eda do HMGCoA, empeza a sintetizar receptores de LDL, e ins\u00edreos na s\u00faa membrana plasm\u00e1tica. Os receptores de LDL difunden libremente ata que se asocian coas depresi\u00f3ns revestidas de prote\u00edna clatrina da membrana. As part\u00edculas de LDL do torrente sangu\u00edneo \u00fanense especificamente a estes receptores de LDL, e despois estas depresi\u00f3ns invax\u00ednanse e forman ves\u00edculas de endocitose que se introducen na c\u00e9lula, levando o seu cargamento de l\u00edpidos e o receptor. Este proceso denom\u00ednase endocitose mediada por receptor.\nDespois a ves\u00edcula despr\u00e9ndese do seu recubrimento de clatrina, e fusi\u00f3nanse cos endosomas temper\u00e1ns nos que libera a LDL e os receptores, despois a endosomas tard\u00edos e a lisosomas. Aqu\u00ed son hidrolizados os \u00e9steres do colesterol da LDL. Os receptores de LDL son reciclados, xa que se env\u00edan de volta \u00e1 membrana plasm\u00e1tica. por\u00e9n, se os receptores de LDL se unen a PCSK9, o transporte de receptores de LDL \u00e9 redirixido aos lisosomas, onde son degradados.\nPapel inmunitario.\nAs LDL interfiren co sistema de percepci\u00f3n do qu\u00f3rum bacteriano que regula \u00e1 alza os xenes necesarios para unha infecci\u00f3n invasiva por \"Staphylococcus aureus\". O mecanismo do antagonismo implica a uni\u00f3n da apolipoprote\u00edna B, \u00e1 feromona autoindutora de \"S. aureus\", o que impide que realice sinalizaci\u00f3n celular a trav\u00e9s do seu receptor. Os ratos deficientes en apolipoprote\u00edna B son m\u00e1is susceptibles a unha invasi\u00f3n bacteriana infectiva.\nPatr\u00f3ns dos subtipos de LDL.\nAs part\u00edculas LDL var\u00edan no seu tama\u00f1o e densidade, e diversos estudos atoparon que se unha persoa presenta un patr\u00f3n que te\u00f1a maior cantidade de part\u00edculas LDL densas, chamado \"Patr\u00f3n B\", iso equivale a ter un maior factor de risco para enfermidades card\u00edacas coronarias, comparado co que ten outra persoa que presente un patr\u00f3n con maior cantidade de LDLs m\u00e1is grandes e menos densas, chamado \"Patr\u00f3n A\". Crese que isto se debe a que \u00e9 m\u00e1is f\u00e1cil que as part\u00edculas m\u00e1is pequenas penetren no endotelio dos vasos sangu\u00edneos. Outro patr\u00f3n, chamado \"Patr\u00f3n I\" (I de \"intermedio\"), indica que a maior\u00eda das part\u00edculas de LDL te\u00f1en un tama\u00f1o moi pr\u00f3ximo ao dos ocos normais que hai no endotelio (26\u00a0nm). Segundo un estudo, os tama\u00f1os de 19,0\u201320,5\u00a0nm denom\u00ednanse Patr\u00f3n B, e os de 20,6\u201322\u00a0nm des\u00edgnanse como Patr\u00f3n A.\nAlg\u00fans investigadores m\u00e9dicos suxeriron que a correspondencia entre o Patr\u00f3n B e a enfermidade card\u00edaca coronaria \u00e9 m\u00e1is forte que a que ten a cantidade de LDL medida nas probas est\u00e1ndar de perfil lip\u00eddico. As probas que miden estes subtipos de patr\u00f3ns de LDL son m\u00e1is caras e non est\u00e1n dispo\u00f1ibles de forma xeral, polo que a proba de perfil lip\u00eddico com\u00fan \u00e9 a que m\u00e1is se segue usando.\nTam\u00e9n se atopou unha correspondencia entre maiores niveis de triglic\u00e9ridos e maiores nives de part\u00edculas LDL m\u00e1is pequenas e m\u00e1is densas e alternativamente menores niveis de triglic\u00e9ridos e maiores niveis de LDL m\u00e1is grandes e menos densas (m\u00e1is \"boiantes\" ou \"flotantes\").\nOutro m\u00e9todo de an\u00e1lise das subclases de lipoprote\u00ednas \u00e9 a espectroscopia RMN, que distingue as subclases base\u00e1ndose nas lixeiras diferenzas nas propiedades espectrais dos l\u00edpidos que transportan. As lipoprote\u00ednas ricas en triglic\u00e9ridos orixinan a produci\u00f3n de LDL de tama\u00f1o e contido en colesterol anormais, e a cantidade destas part\u00edculas est\u00e1 asociada co risco de enfermidade coronaria e \u00e9 subestimada nas probas de medida do colesterol convencionais.\nProbas de medici\u00f3n.\nAs an\u00e1lises de sangue adoitan informar sobre o colesterol LDL (LDL-C): a cantidade de colesterol que se estima conte\u00f1en como media as LDL analizadas, utilizando a f\u00f3rmula da ecuaci\u00f3n de Friedewald. Nun contexto cl\u00ednico, as estimaci\u00f3ns calculadas matematicamente do LDL-C util\u00edzanse comunmente para medir a cantidade de LDL que poder\u00eda orixinar aterosclerose. O problema con este tipo de aproximaci\u00f3ns \u00e9 que os valores de LDL-C son xeralmente discordantes coas medici\u00f3ns directas de part\u00edculas LDL e coa velocidade real da progresi\u00f3n da aterosclerose.\nPoden tam\u00e9n facerse medidas directas de LDL, que revelan mellor as particularidades do paciente, pero que se fan menos frecuentemente porque o seu custo \u00e9 algo maior. Por exemplo, a medida directa de part\u00edculas LDL por resonancia magn\u00e9tica nuclear (RMN) consid\u00e9rase que mide mellor o risco individual de episodios vasculares.\nEstimaci\u00f3n de part\u00edculas LDL polo contido de colesterol.\nAs medidas cl\u00ednicas da concentraci\u00f3n de l\u00edpidos son unhas das an\u00e1lises cl\u00ednicas m\u00e1is usadas, non porque te\u00f1an a mellor correlaci\u00f3n cos resultados individuais, sen\u00f3n porque os m\u00e9todos de laboratorio necesarios son m\u00e1is baratos e est\u00e1n m\u00e1is xeneralizadamente dispo\u00f1ibles.\nO perfil lip\u00eddico non mide as part\u00edculas LDL. S\u00f3 fai unha estimaci\u00f3n delas usando a ecuaci\u00f3n de Friedewald\nao restar a cantidade de colesterol asociado con outras part\u00edculas, como as HDL e VLDL, asumindo un estado prolongado de xax\u00fan e outras condici\u00f3ns, aplicando a f\u00f3rmula:\nEste m\u00e9todo ten limitaci\u00f3ns, a m\u00e1is notable \u00e9 que as mostras deben obterse despois de 12 a 14 h de xax\u00fan e que o colesterol LDL (LDL-C) non se pode calcular se os triglic\u00e9ridos no plasma son &gt;4,52\u00a0mmol/L (400\u00a0mg/dL). Mesmo a niveis de triglic\u00e9ridos de 2,5 a 4,5\u00a0mmol/L, esta f\u00f3rmula consid\u00e9rase inexacta. Se est\u00e1n elevados tanto o colesterol total coma os niveis de triglic\u00e9ridos ent\u00f3n debe utilizarse unha f\u00f3rmula modificada, coas cantidades medidas en mg/dL:\nEsta f\u00f3rmula proporciona unha aproximaci\u00f3n que \u00e9 bastante exacta para a maior\u00eda da xente, asumindo que o sangue foi extra\u00eddo despois dun xax\u00fan de 14 horas ou m\u00e1is, pero non revela a concentraci\u00f3n real de part\u00edculas LDL porque a porcentaxe de mol\u00e9culas de l\u00edpidos contida nas LDL correspondente ao colesterol var\u00eda, e pode haber unha variaci\u00f3n de 8:1.\nPor\u00e9n, a concentraci\u00f3n de part\u00edculas LDL, e en menor medida o seu tama\u00f1o, ten unha correlaci\u00f3n m\u00e1is forte e consistente co resultado cl\u00ednico do individuo que a cantidade de colesterol contido nas LDL, mesmo se a estimaci\u00f3n do colesterol LDL (LDL-C) \u00e9 aproximadamente correcta. Hai probas e un reco\u00f1ecemento crecente de que este tipo de medici\u00f3ns (concentraci\u00f3n, tama\u00f1o) te\u00f1en unha correlaci\u00f3n lixeiramente m\u00e1is forte coa progresi\u00f3n da aterosclerose e os episodios cardiovasculares que as obtidas usando medidas qu\u00edmicas da cantidade de colesterol transportado polas LDL. \u00c9 posible que as concentraci\u00f3n de colesterol LDL sexan baixas, pero o n\u00famero de part\u00edculas LDL sexa alto e as taxas de episodios cardiovasculares sexan altas. En correspondencia, \u00e9 posible que a concentraci\u00f3n de colesterol LDL sexa ralativamente alta, pero o n\u00famero de part\u00edculas LDL sexa baixo e os episodios cardiovasculares tam\u00e9n. Se se utiliza a concentraci\u00f3n de part\u00edculas LDL para predicir episodios cardiovasculares, moitos outros correlatos destes resultados cl\u00ednicos, como diabetes mellitus, obesidade e o costume de fumar, perden a maior parte da s\u00faa precisi\u00f3n preditiva.\nRangos normais.\nA seguinte t\u00e1boa \u00e9 unha gu\u00eda dada en 2005 polos NIH dos Estados Unidos e outras instituci\u00f3ns sobre os niveis de colesterol LDL, estimados ou medidos, o risco asociado de enfermidades coronarias e a s\u00faa interpretaci\u00f3n.\nCo tempo, ao fac\u00e9rense m\u00e1is investigaci\u00f3ns cl\u00ednicas, estes niveis recomendados foron mesmo reduc\u00edndose, porque a reduci\u00f3n de LDL, mesmo a niveis anormalmente baixos, foi a estratexia m\u00e1is efectiva para reducir a taxa de mortes por causas cardiovasculares nun amplo ensaio cl\u00ednico aleatorizado de dobre cego en homes con hipercolesterolemia; e foi moito m\u00e1is efectiva que a anxioplastia coronaria (con stent) ou a cirurx\u00eda de bypass.\nNon obstante, hai tam\u00e9n publicaci\u00f3ns sobre os riscos de ter un nivel de colesterol LDL moi baixo.\nMedici\u00f3n directa das concentraci\u00f3ns de part\u00edculas LDL.\nHai varios m\u00e9todos que se poden usar para medir a concentraci\u00f3n e tama\u00f1o das part\u00edculas lipoproteicas. As evidencias indican que a metodolox\u00eda RMN (desenvolvida, automatizada e abaratada e afinada en precisi\u00f3n por Jim Otvos e asociados) d\u00e1 moi bos resultados para previr o risco de aterosclerose. Usando o m\u00e9todo de RMN, as concentraci\u00f3ns de part\u00edculas LDL totais, en nmol/L de plasma, div\u00eddense normalmente en percent\u00eds referidos a 5.382 homes e mulleres, que non est\u00e1n recibindo medicaci\u00f3n, e que participaron no ensaio MESA, realizado nos Estados Unidos.\nRangos \u00f3ptimos.\nAs concentraci\u00f3ns de part\u00edculas LDL clasif\u00edcanse normalmente por percent\u00eds, &lt;20%, 20\u201350%, 50\u201380%, 80\u201395% a &gt;95%. No amplo estudo MESA obtiv\u00e9ronse estes resultados:\nA incidencia baixa de aterosclerose ao longo do tempo d\u00e1base no grupo de poboaci\u00f3n &lt;20%, e esta increment\u00e1base nos grupos dos percent\u00eds m\u00e1is altos. Outras moitas medidas que se proporcionan habitualmente incl\u00faen os tama\u00f1os das part\u00edculas, concentraci\u00f3ns de part\u00edculas LDL pequenas, concentraci\u00f3ns de part\u00edculas HDL grandes e totais, xunto con estimaci\u00f3ns do patr\u00f3n de resistencia \u00e1 insulina e as medidas de colesterol est\u00e1ndar (para comparar cos datos no plasma obtidos con outros m\u00e9todos)."}
{"id": "302560", "revid": "27155", "url": "https://gl.wikipedia.org/wiki?curid=302560", "title": "LDL", "text": ""}
{"id": "302562", "revid": "35560", "url": "https://gl.wikipedia.org/wiki?curid=302562", "title": "Minotaur 2", "text": "Minotaur 2 foi o nome dun foguete espacial suborbital dos Estados Unidos propulsado en t\u00f3dalas s\u00faas etapas por propelente s\u00f3lido e producido pola empresa Orbital Sciences. As tres etapas do foguete derivan do m\u00edsil bal\u00edstico intercontinental retirado Minuteman 2. Foi usado exclusivamente en lanzamentos suborbitais, principalmente para despregar obxectivos en pr\u00e1cticas de defensa contra ataques de m\u00edsiles.\nDos seis lanzamentos feitos polo Minotaur 2, todos foron exitosos. O foguete non estaba dispo\u00f1ible para uso comercial e t\u00f3dolos lanzamentos foron gobernamentais e feitos desde a Base Vandenberg da Forza A\u00e9rea."}
{"id": "302563", "revid": "98629", "url": "https://gl.wikipedia.org/wiki?curid=302563", "title": "Gran Premio de Detroit de 1982", "text": "O Gran Premio de Detroit de 1982 foi unha carreira de F\u00f3rmula Un celebrada o 6 de xu\u00f1o de 1982 en Detroit, M\u00edchigan. Partindo da d\u00e9cimo s\u00e9tima posici\u00f3n na grella, o piloto de Irlanda do Norte John Watson ga\u00f1ou o primeiro Gran Premio de Detroit, na sexta localizaci\u00f3n diferente da F\u00f3rmula Un nos Estados Unidos.\nResumo da carreira.\nDebido a problemas de organizaci\u00f3n, a pr\u00e1ctica prevista para o xoves foi cancelada, e a primeira sesi\u00f3n de cualificaci\u00f3n do venres tivo que ser posposta. S\u00f3 houbo tempo para unha sesi\u00f3n de pr\u00e1ctica unha hora o venres, as\u00ed que a cualificaci\u00f3n levouse a cabo o s\u00e1bado en d\u00faas sesi\u00f3ns dunha hora, con catro horas de diferenza. O s\u00e1bado foi fr\u00edo e nubrado coa moi real ameaza de choiva, e case todos os pilotos apresur\u00e1ronse para conseguir un momento na pista seca, mentres pod\u00edan, cunha chea de voltas e pases polos cami\u00f1os de escape do desco\u00f1ecido circu\u00edto. A sesi\u00f3n da tarde foi sobre mollado, como se esperaba, e os tempos da sesi\u00f3n da ma\u00f1\u00e1, efectivamente, determinaron a grella.\nAlain Prost logrou a sexta pole de Renault das sete carreiras da tempada, cunha volta de 1:48.537, unha media de menos de 134 quil\u00f3metros por hora, m\u00e1is lento que M\u00f3naco. Andrea de Cesaris, o \u00fanico piloto que logrou unha pole sen ser de Renault no que \u00eda de 1982 ( Long Beach), puxo o seu Alfa Romeo xunto a Prost na primeira fila con 1:48.872, por diante do Williams de Keke Rosberg. Por segunda carreira consecutiva, Ferrari s\u00f3 participaba cun coche logo da morte de Gilles Villeneuve en B\u00e9lxica catro semanas antes, e Didier Pironi clasificou en cuarto lugar.\nO \u00fanico piloto estadounidense na carreira, Eddie Cheever, puxo o espect\u00e1culo para a afecci\u00f3n local, colocando o seu Ligier noveno, detr\u00e1s dos Lotus de Nigel Mansell e Elio de Angelis e xusto por diante de Niki Lauda no McLaren. Pero a maior sorpresa, era ver ao actual campi\u00f3n do mundo Nelson Piquet na parte inferior da t\u00e1boa de tempos. Os problemas cos motores BMW en ambos coches, cos repostos durante a sesi\u00f3n da ma\u00f1\u00e1 e coa choiva na tarde combin\u00e1ronse para deixalo f\u00f3ra da grella para a carreira do domingo.\nA diferenza da tarde do s\u00e1bado, o domingo foi asollado e moi agrad\u00e1bel. Os tres primeiros pilotos fixeron un excelente comezo, e Prost liderou por diante de de Cesaris e Rosberg na primeira volta. Tras eles ao final da primeira volta estaban Pironi, Mansell, Bruno Giacomelli, Cheever e Lauda. Manfred Winkelhock retirouse sendo quinto. S\u00f3 d\u00faas voltas m\u00e1is tarde, na volta tres, de Cesaris entrou ranqueando en boxes cun eixe de transmisi\u00f3n roto, deixando a Rosberg en segundo lugar, a tres segundos por detr\u00e1s de Prost.\n\"Na volta sete, baixo a presi\u00f3n de de Angelis, Roberto Guerrero no Ensign sa\u00eduse na primeira curva. De Angelis tratou de pasar polo interior, pero cando Guerrero volveu \u00e1 trazada, os dous chocaron. O Lotus puido continuar, pero Guerrero estrelouse contra o muro de pneum\u00e1ticos. Jochen Mass e Watson foron capaces de evitar os restos do Ensign, pero cando Riccardo Patrese chegou ao lugar, chocou contra eles e golpeou o muro de pneum\u00e1ticos xusto \u00e1 beira de Guerrero, perdendo unha roda. Un conduto dos freos do coche de Patrese incendiouse, e a\u00ednda que os coches accidentados estaban fora da pista, a visi\u00f3n de dous coches detidos na pista, un deles en chamas, fixo que o Director de Carreira sacara a bandeira vermella. \"\nOs coches volveron a boxes e esperaron durante case unha hora, mentres fix\u00e9ronse todo tipo de reparaci\u00f3ns polos mec\u00e1nicos. Prost cambiou os seus faldr\u00f3ns e recargou o combustible, Lauda reparou as fugas do radiador de aceite, e Guerrero, Winkelhock e Patrese, que se retiraran, trouxeron pezas para os seus coches desde f\u00f3ra da grella para reiniciala, a\u00ednda que non se lles permitiu. Dezaoito coches reiniciaron a carreira en orde de marcha, o resultado final ser\u00eda determinado pola suma dos dous tempos rexistrados nas d\u00faas partes da carreira.\nProst tomou de novo a dianteira e unha volta m\u00e1is tarde lideraba diante de Rosberg, Pironi, Giacomelli, Cheever, Ren\u00e9 Arnoux, Lauda e Mansell. Inmediatamente, Prost empezou a distanciarse de Rosberg, que tam\u00e9n foi afast\u00e1ndose de Pironi e, logo de quince voltas (total), lideraba por cinco segundos. Pero pouco despois, o Renault comezou a desenvolver problemas de inxecci\u00f3n electr\u00f3nica, como o seu compa\u00f1eiro Arnoux varias voltas antes, e o franc\u00e9s viu como a s\u00faa vantaxe sobre Rosberg comezou a evaporarse. Na volta 21, os dous coches estaban nariz con cola, e unha volta m\u00e1is tarde, o Williams tomou a iniciativa de forma brillante, Rosberg arrimouse \u00e1 beira para entrar nunha das moitas estreitas curvas de dereitas, quedou no exterior da curva, sa\u00edu lixeiramente de lados pero por diante. Prost seguiu perdendo tempo detr\u00e1s de Rosberg, en segundo lugar, entre Pironi, Giacomelli, Cheever e Lauda.\nDetr\u00e1s deste grupo, sorprendentemente, chegou atacando o McLaren de John Watson, logo de avanzar desde a d\u00e9cimo s\u00e9tima posici\u00f3n na grella inicial. Cando Cheever e Lauda adiantaron a Giacomelli Watson aproveitou para achegarse. Na volta 30, con Rosberg l\u00edder por 15 segundos, Watson pasou a Giacomelli, pero o italiano contraatacou un momento m\u00e1is tarde, cando o McLaren sa\u00edu desviado. Giacomelli tratou de abrirse paso a trav\u00e9s do interior, pero a s\u00faa roda dianteira esquerda golpeou traseira dereita de Watson, e Giacomelli terminou contra o muro. Pironi mant\u00edvose firme diante de Lauda e Cheever, pero cando Watson achegouse a eles, pasou aos tres na mesma volta para facerse co segundo lugar trece segundos por detr\u00e1s de Rosberg.\n\"En d\u00faas voltas, a brecha reduciuse a sete segundos, logo a dous segundos, e ao final da volta 37, Watson estaba dous segundos arriba, Rosberg perdera a terceira velocidade. Na xeral, con todo, co tempo combinado, Rosberg estaba a\u00ednda dezaoito segundos por diante, polo que intentou simplemente permanecer preto do McLaren. Mentres tanto, Lauda, inspirado talvez polo seu compa\u00f1eiro de equipo, pasara a Cheever e Pironi, e tam\u00e9n acheg\u00e1base a Rosberg. Probablemente sabendo que o Williams ti\u00f1a problemas, imprudentemente na curva un bloqueou as s\u00faas rodas, golpeou a parede e rompeu a suspensi\u00f3n, deixando Cheever no terceiro lugar.\"\nAsegurada \u00e1 cabeza, Watson foi capaz de distanciarse, Rosberg loitaba con problemas de alimentaci\u00f3n de combustible e cos pneum\u00e1ticos gastados, ademais da s\u00faa caixa de cambios avariada, caendo \u00e1 quinta posici\u00f3n na pista, cuarto en tempo combinado. Cunha velocidade media de s\u00f3 125\u00a0km/h, alcanzouse o l\u00edmite de tempo de d\u00faas horas moi por baixo das 76 voltas previstas, e Watson conseguiu a s\u00faa segunda vitoria da tempada. O estadounidense Eddie Cheever foi segundo, o seu mellor resultado nun Gran Premio, por diante de Pironi terceiro.\nMalia unha monta\u00f1a de problemas iniciais co novo circu\u00edto, os organizadores da carreira recibiron excelentes cr\u00edticas polos seus esforzos, e unha nova cidade americana fixera a s\u00faa entrada na F\u00f3rmula Un. Con d\u00faas carreiras disputadas nos Estados Unidos en 1982,a\u00ednda faltaba a carreira das Vegas, xa que, por primeira vez na historia, un pa\u00eds ser\u00eda a sede de tres Grandes Premios nunha soa tempada."}
{"id": "302565", "revid": "98629", "url": "https://gl.wikipedia.org/wiki?curid=302565", "title": "Bist\u00e9 t\u00e1rtaro", "text": "O bist\u00e9 t\u00e1rtaro (en franc\u00e9s \"steak tartare\"), \u00e9 un prato que se elabora con carne de vac\u00fan cr\u00faa, picada, adobada con diversos condimentos e \u00e1 que se lle d\u00e1 forma arredondada, que adoita servirse acompa\u00f1ada de xema de ovo cr\u00faa. Ad\u00f3itase servir con cebola picada moi finamente, alcaparras e diversos ingredientes (dende moi antigo incorpora pementa negra acabada de moer e mollo Worcestershire), algunhas veces se pon unha xema de ovo.\nReferencias hist\u00f3ricas.\nPosibelmente, a primeria referencia en Occidente a este xeito de arranxar a carne p\u00f3dese atopar no \"Libro de Viaxes\" de Marco Polo. No cap\u00edtulo CXIX, dedicado \u00e1 provincia de Caragian, dise:\nUnha referencia posterior \u00e9 a do ence\u00f1eiro e cart\u00f3grafo do s\u00e9culo XVII Guillaume Levasseur Beauplan. Tras servir durante moito tempo para o rei de Polonia Sexismundo III Vasa, escribiu as s\u00faas vivencias no libro \"Description de l'Ukranie\" publicado en 1651. Menciona a receita, atribu\u00edndolla aos t\u00e1rtaros, e describe unha pr\u00e1ctica dos cosacos de Zaporozhia para desangrar axi\u00f1a a carne, que consist\u00eda en cortar bist\u00e9s dun par de dedos de espesor e, tras salgalos por unha banda, colocalos baixo a selas de montar. Tras d\u00faas horas limp\u00e1base o bist\u00e9, salg\u00e1base pola banda oposta e se volv\u00eda a p\u00f3r baixo da sela. Pasadas outras d\u00faas horas limp\u00e1base finalmente e xa se pod\u00eda comer a carne, macerada e libre de sangue.\nA referencia m\u00e1is co\u00f1ecida, e a que deu fama a esta forma de arranxar a carne foi a de Jules Verne en 1875 na s\u00faa novela Miguel Strogoff, de a\u00ed que o restaurante \"Jules Verne\", situado no segundo andar da Torre Eiffel en Par\u00eds, te\u00f1a feito deste prato unha das s\u00faas especialidades.\nA receita m\u00e1is antiga conservada de bist\u00e9 t\u00e1rtaro figura no \"Diccionario Larousse Gastron\u00f3mico\" de Prosper Montagn\u00e9, edici\u00f3n de 1938.\nAnecdoticamente, a variante cr\u00faa do \"kibbeh\" (mestura de carne picada, diversas especias e condimentos e bulgur), chamada Kibbe Nayye, \u00e9 unha especialidade de longa tradici\u00f3n no L\u00edbano e en Siria. Sen poder ser considerado estritamente como \"steak tartar\", adoita ser bastante apreciado na Arxentina e no Uruguai onde foi levado por emigrantes do Oriente Medio.\nSa\u00fade.\nO bist\u00e9 t\u00e1rtaro foi perdendo a s\u00faa popularidade por mor de que o seu consumo pode expor a pos\u00edbeis contaminaci\u00f3ns por bacterias e parasitos tales como \"Toxoplasma gondii\" e \"Taenia saginata\". Existen crenzas inxustificadas de que a carne picada non ten tanto risco a contaminaci\u00f3ns (cando \u00e9 todo o contrario, m\u00e1is manipulaci\u00f3n, m\u00e1is risco especialmente se non se coci\u00f1a a carne, e outras persoas cren que se se especia convenientemente (por exemplo con zumes c\u00edtricos como a do lim\u00f3n, tal e como ocorre na versi\u00f3n mexicana do bist\u00e9 t\u00e1rtaro) dimin\u00faese o risco."}
{"id": "302566", "revid": "18868", "url": "https://gl.wikipedia.org/wiki?curid=302566", "title": "Steak tartare", "text": ""}
{"id": "302567", "revid": "34155", "url": "https://gl.wikipedia.org/wiki?curid=302567", "title": "Gurzuf", "text": "Gurzuf ou Hurzuf (en ucra\u00edno: \u0413\u0443\u0440\u0437\u0443\u0444; en t\u00e1rtaro de Crimea: Gurzuf) \u00e9 un cidade-resort no concello de Ialta, na Rep\u00fablica Aut\u00f3noma de Crimea, Ucra\u00edna.\nSit\u00faase na costa norte do Mar Negro. Gurzuf antigamente era unha vila de t\u00e1rtaros de Crimea, agora pertence ao concello de Ialta. Alexander Pushkin visitou Gurzuf en 1821 e o profesor de ballet Marius Petipa morreu na cidade. A cidade \u00e9 sede da Organizaci\u00f3n Mundial do Movemento Scout na rexi\u00f3n de Eurasia."}
{"id": "302569", "revid": "23204", "url": "https://gl.wikipedia.org/wiki?curid=302569", "title": "Mar\u00eda \u00d3lafsd\u00f3ttir", "text": "Mar\u00eda \u00d3lafsd\u00f3ttir, tam\u00e9n co\u00f1ecida como Mar\u00eda \u00d3lafs, \u00e9 unha cantante e actriz islandesa que representou a Islandia no Festival de Eurovisi\u00f3n 2015 coa canci\u00f3n \"Unbroken\"."}
{"id": "302571", "revid": "56817", "url": "https://gl.wikipedia.org/wiki?curid=302571", "title": "Unbroken (canci\u00f3n de Mar\u00eda \u00d3lafsd\u00f3ttir)", "text": "\"Unbroken\" \u00e9 unha canci\u00f3n interpretada pola cantante islandesa Mar\u00eda \u00d3lafsd\u00f3ttir. A canci\u00f3n representar\u00e1 a Islandia no Festival de Eurovisi\u00f3n 2015. Foi interpretada orixinalmente en island\u00e9s como \"L\u00edtil skref\"."}
{"id": "302573", "revid": "22570", "url": "https://gl.wikipedia.org/wiki?curid=302573", "title": "Alem\u00e1ns do Volga", "text": " \nOs alem\u00e1ns do Volga (en alem\u00e1n \"Wolgadeutsche\" ou \"Russlanddeutsche\", \u00abalem\u00e1ns de Rusia\u00bb; en ruso \u041f\u043e\u0432\u043e\u043b\u0436\u0441\u043a\u0438\u0435 \u043d\u0435\u043c\u0446\u044b, \"Pov\u00f3lzhskie nemtsy\") foron alem\u00e1ns \u00e9tnicos que viv\u00edan nas proximidades do r\u00edo Volga na rexi\u00f3n europea meridional de Rusia, arredor de Saratov e cara ao sur. Preservaron a lingua e a cultura alem\u00e1s, as s\u00faas tradici\u00f3ns e igrexas, todas cristi\u00e1s: cat\u00f3licos, protestantes luteranos e menonitas. Numerosos alem\u00e1ns do Volga emigraron aos Estados Unidos, Canad\u00e1, Brasil, Arxentina e outros pa\u00edses nos finais do s\u00e9culo XIX e os principios do s\u00e9culo XX. Sobre o fin do s\u00e9culo XX, moitos dos que a\u00ednda quedaban nos territorios da Uni\u00f3n Sovi\u00e9tica emigraron e asent\u00e1ronse en Alema\u00f1a.\nHistoria.\nOs \"alem\u00e1ns do Volga\" sum\u00e1ronse ao programa bolxevique no 18 de outubro de 1918 e xurdiu as\u00ed unha comuna de traballadores que foi o inicio do territorio aut\u00f3nomo dos \"Alem\u00e1ns do Volga\" que logo foi fundado o 19 de xullo de 1919.\nEn febreiro de 1924 f\u00f3rmase a Rep\u00fablica Socialista Sovi\u00e9tica Aut\u00f3noma dos Alem\u00e1ns do Volga (en alem\u00e1n \"Autonome Sozialistische Sowjet-Republik der Wolga-Deutschen\", ASSRWD; en ruso \u0410\u0432\u0442\u043e\u043d\u043e\u043c\u043d\u0430\u044f \u0421\u043e\u0432\u0435\u0442\u0441\u043a\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430 \u041d\u0435\u043c\u0446\u0435\u0432 \u041f\u043e\u0432\u043e\u043b\u0436\u044c\u044f). A capital foi Engels.\nEn setembro de 1941 a rep\u00fablica foi disolta e os seus habitantes alem\u00e1ns foron deportados e foron acusados de colaboraci\u00f3n cos nazis. O seu territorio foi repartido entre as provincias (\"\u00f3blasts\") de Saratov e Stalingrado (despois Volgogrado). Dos m\u00e1is de 600\u00a0000 habitantes que ti\u00f1a o territorio, uns 450\u00a0000 eran alem\u00e1ns."}
{"id": "302574", "revid": "12452", "url": "https://gl.wikipedia.org/wiki?curid=302574", "title": "Radiotelevisi\u00f3n eslovena", "text": ""}
{"id": "302575", "revid": "1410", "url": "https://gl.wikipedia.org/wiki?curid=302575", "title": "Eurovision Song Contest's Greatest Hits", "text": "O Eurovision Song Contest's Greatest Hits (en galego, \"Os Grandes \u00c9xitos do Festival da Canci\u00f3n de Eurovisi\u00f3n\") foi un espect\u00e1culo televisado para conmemorar o 60.\u00ba aniversario do Festival de Eurovisi\u00f3n, celebrado na sala Eventim Apollo de Londres, Reino Unido o 31 de marzo de 2015.\nA televisi\u00f3n anfitrioa foi a BBC, da man da UER. Os presentadores da gala foron a sueca Petra Mede (presentadora do Festival de Eurovisi\u00f3n 2013) e o irland\u00e9s Graham Norton (comentarista de Eurovisi\u00f3n para a BBC desde 2009).\nNa gala-concerto actuaron artistas destacados da historia do Festival de Eurovisi\u00f3n. O evento tivo como precedente a gala celebrada en Copenhaguen en 2005 con motivo do 50\u00ba Aniversario, \"\", a\u00ednda que nesta ocasi\u00f3n tivo un formato distinto, sen votaci\u00f3ns.\nParticipantes.\nParticiparon os seguintes quince artistas na gala:\nRetransmisi\u00f3n e comentaristas.\nAs seguintes canles retransmitiron o evento ben en directo ou en diferido:"}
{"id": "302578", "revid": "5863", "url": "https://gl.wikipedia.org/wiki?curid=302578", "title": "Bernardino Rodr\u00edguez Fajardo", "text": "Bernardino Rodr\u00edguez Fajardo Acu\u00f1a, finado en Sevilla en febreiro de 1883, foi un militar e pol\u00edtico galego.\nTraxectoria.\nDo pazo de Fajardo de Cambados. Foi tenente de artiller\u00eda. Na Restauraci\u00f3n foi elixido deputado polo distrito de Celanova nas elecci\u00f3ns de 1879."}
{"id": "302579", "revid": "89787", "url": "https://gl.wikipedia.org/wiki?curid=302579", "title": "Nicanor Alvarado Casanova", "text": "Nicanor Alvarado Casanova de Sotomayor, marqu\u00e9s de Trives, nado na Pobra de Trives (A Pobra de Trives) o 12 de xaneiro de 1830 e finado en Madrid o 16 de xullo de 1896, foi un pol\u00edtico galego.\nTraxectoria.\nFillo de Buenaventura Alvarado N\u00fa\u00f1ez e Jacinta Casanova Dom\u00ednguez de Losada. Estudou dereito na Universidade de Salamanca e ingl\u00e9s e franc\u00e9s en \u00e1mbolos dous pa\u00edses. Dedicouse dende moi novo \u00e1 pol\u00edtica, militando no Partido Moderado. Foi elixido deputado a Cortes polo distrito da Pobra de Trives nas elecci\u00f3ns de 1858, 1863 e 1871. Na Restauraci\u00f3n volveu ser elixido deputado polo distrito da Pobra de Trives nas elecci\u00f3ns de 1876, 1879, 1884 e 1891. En 1887 foi elixido senador pola provincia de Ourense e en 1891 foi nomeado senador vitalicio.\nO 17 de maio de 1875 Afonso XII concedeulle o t\u00edtulo de Marqu\u00e9s de Trives.\nVida persoal.\nCasou con Carlota Barroeta-Aldamar, coa que tivo unha \u00fanica filla, Jacinta Alvarado Barroeta-Aldamar que foi a segunda Marquesa de Trives."}
{"id": "302580", "revid": "1888", "url": "https://gl.wikipedia.org/wiki?curid=302580", "title": "Nicanor Alvarado y Casanova de Sotomayor", "text": ""}
{"id": "302581", "revid": "1888", "url": "https://gl.wikipedia.org/wiki?curid=302581", "title": "Nicanor Alvarado Casanova de Sotomayor", "text": ""}
{"id": "302587", "revid": "23204", "url": "https://gl.wikipedia.org/wiki?curid=302587", "title": "Perfil lip\u00eddico", "text": "Un perfil lip\u00eddico, tam\u00e9n denominado lipidograma ou perfil de risco coronario, \u00e9 un grupo de probas ou exames diagn\u00f3sticos de laboratorio cl\u00ednico, solicitadas xeralmente de maneira conxunta, para determinar o estado do metabolismo dos l\u00edpidos corporais, comunmente en soro sangu\u00edneo.\nProbas que se incl\u00faen nun perfil lip\u00eddico.\nAlgunhas veces o informe do laboratorio incl\u00fae valores adicionais, segundo a relaci\u00f3n /colesterol, ou c\u00e1lculos baseados nos resultados do perfil lip\u00eddico: idade, sexo e outros factores de risco.\nIgualmente, alg\u00fans lipidogramas incl\u00faen a medici\u00f3n de: a) total de l\u00edpidos; b) lipoprote\u00ednas de densidade intermedia (IDL); c) apoprote\u00ednas; d) quilomicrons.\nUsos.\nO m\u00e9dico utiliza a informaci\u00f3n para avaliar, xunto con outros signos e s\u00edntomas, o risco dunha dislipidemia e as s\u00faas complicaci\u00f3ns, como un infarto de miocardio ou unha apoplex\u00eda, provocados por obstruci\u00f3n dos vasos sangu\u00edneos, causados por ateromas ou placas de colesterol, \u00e9 dicir, para valorar o risco cardiovascular da persoa e institu\u00edr as\u00ed un r\u00e9xime axeitado de prevenci\u00f3n e tratamento.\nV\u00e9xase tam\u00e9n.\nLigaz\u00f3ns externas.\nPerfil de risco coronario en Medline plus "}
{"id": "302588", "revid": "27155", "url": "https://gl.wikipedia.org/wiki?curid=302588", "title": "Perfil de risco coronario", "text": ""}
{"id": "302589", "revid": "27155", "url": "https://gl.wikipedia.org/wiki?curid=302589", "title": "Lipidograma", "text": ""}
{"id": "302590", "revid": "85894", "url": "https://gl.wikipedia.org/wiki?curid=302590", "title": "Jos\u00e9 Mar\u00eda Pardo Montenegro Cordal", "text": "Jos\u00e9 Mar\u00eda Pardo Montenegro Cordal, nado en Rioaveso (Vilalba) o 1 de marzo de 1824 e finado en Mondo\u00f1edo en decembro de 1899, foi un avogado e pol\u00edtico galego.\nTraxectoria.\nEstudou a segunda ensinanza e un ano de Teolox\u00eda no Seminario de Mondo\u00f1edo. Marchou \u00e1 Habana en 1843, onde ingresou na administraci\u00f3n civil, sendo oficial na Aduana mar\u00edtima. Traballou despois no Tribunal de Contas da illa. En 1864 regresou a Espa\u00f1a e ao ano seguinte foi nomeado auxiliar do Ministerio da Gobernaci\u00f3n. Rematou a carreira de Dereito na Universidade Central de Madrid en 1868. Durante o Sexenio Democr\u00e1tico regresou a Galicia. Na Restauraci\u00f3n foi elixido deputado provincial e deputado a Cortes polo distrito de Lugo nas elecci\u00f3ns de 1879. Fundou e dotou o Asilo de Mondo\u00f1edo."}
{"id": "302591", "revid": "56817", "url": "https://gl.wikipedia.org/wiki?curid=302591", "title": "Jos\u00e9 Mar\u00eda Pardo Montenegro", "text": "Co nome de Jos\u00e9 Mar\u00eda Pardo Montenegro podemos referirnos a:"}
{"id": "302592", "revid": "1888", "url": "https://gl.wikipedia.org/wiki?curid=302592", "title": "Jos\u00e9 Mar\u00eda Pardo Montenegro y Cordal", "text": ""}
{"id": "302593", "revid": "23204", "url": "https://gl.wikipedia.org/wiki?curid=302593", "title": "Catarina Pereira", "text": "Catarina Pereira, nada en Matosinhos o 13 de xu\u00f1o de 1990, \u00e9 unha actriz e cantante portuguesa e recentemente participante no Festival RTP da Can\u00e7\u00e3o 2014, ficando en 2\u00ba lugar en dous anos consecutivos, en 2013 e 2014.\nTraxectoria.\nEn 2010 tentou sorte no Festival RTP da Can\u00e7\u00e3o 2010 para representar a Portugal no Festival de Eurovisi\u00f3n 2010 convidada polos compositores Carlos Coelho e Andrej Babic. A canci\u00f3n foi \"Canta por Mim\", un pop-\u00e9tnico con guitarra portuguesa.\nEn 2014 volveu a participar no Festival RTP da Can\u00e7\u00e3o 2014 quedando segunda coa canci\u00f3n en portugu\u00e9s \"Mea Culpa\", composta tam\u00e9n por Carlos Coelho e Andrej Babic.\nV\u00e9xase tam\u00e9n.\nLigaz\u00f3ns externas.\nP\u00e1xina web oficial"}
{"id": "302596", "revid": "1888", "url": "https://gl.wikipedia.org/wiki?curid=302596", "title": "Eduardo Pardo Montenegro", "text": "Eduardo Pardo Montenegro Montenegro, finado en Madrid o 20 de maio de 1882, foi un pol\u00edtico galego.\nTraxectoria.\nOficial do Ministerio de Fomento. Na Restauraci\u00f3n foi elixido deputado a Cortes polo distrito de Ribadeo nas elecci\u00f3ns de 1881. Finou en Madrid o 20 de maio de 1882."}
{"id": "302597", "revid": "1131", "url": "https://gl.wikipedia.org/wiki?curid=302597", "title": "Wiener Stadthalle", "text": "O Wiener Stadthalle \u00e9 un estadio situado en Viena, Austria, o m\u00e1is importante da cidade.\nHistoria e caracter\u00edsticas.\nFoi constru\u00eddo entre 1954 e 1958 baixo a direcci\u00f3n do arquitecto austr\u00edaco Roland Rainer. En 2015 contaba con seis salas. A sala D ti\u00f1a a forma dun cadrado de cen metros de lado, con capacidade para se adaptar a eventos variados (competici\u00f3ns deportivas, concertos, congresos) e albergar entre 3.000 e 16.000 persoas. Outras das s\u00faas salas eran unha pista de xeo e un pavill\u00f3n de ximnasia.\nNeste estadio ofreceron concertos artistas como The Rolling Stones, Green Day, Queen, Frank Sinatra, ABBA, Michael Jackson, Miley Cyrus, Lady Gaga, Kylie Minogue, Shakira, Christina Aguilera, AC/DC, Metallica, Led Zeppelin, Pink Floyd, Dire Straits, Deep Purple, Guns N' Roses, U2, Laura Pausini, The Police, Britney Spears, entre outros.\nO recinto foi elixido o 6 de agosto de 2014 como sede do Festival de Eurovisi\u00f3n 2015 que se celebrou o d\u00eda 23 de maio de 2015 en Viena."}
{"id": "302599", "revid": "1888", "url": "https://gl.wikipedia.org/wiki?curid=302599", "title": "Eduardo Pardo Montenegro Montenegro", "text": ""}
{"id": "302600", "revid": "1888", "url": "https://gl.wikipedia.org/wiki?curid=302600", "title": "Eduardo Pardo Montenegro y Montenegro", "text": ""}
{"id": "302601", "revid": "1987", "url": "https://gl.wikipedia.org/wiki?curid=302601", "title": "Lisa Angell", "text": "Lisa Angell, nada co nome de Lisa Vetrano en Par\u00eds o 21 de setembro de 1968, \u00e9 unha cantante francesa que representar\u00e1 o seu pa\u00eds no Festival de Eurovisi\u00f3n 2015 coa canci\u00f3n \"N'oubliez pas\"."}
{"id": "302603", "revid": "56817", "url": "https://gl.wikipedia.org/wiki?curid=302603", "title": "N'oubliez pas", "text": "\"N'oubliez pas\" (en galego: \"Non esquezas\") \u00e9 unha canci\u00f3n da cantora francesa Lisa Angell. A canci\u00f3n representar\u00e1 a Francia no Festival de Eurovisi\u00f3n 2015 o 23 de maio en Viena."}
{"id": "302605", "revid": "6417128", "url": "https://gl.wikipedia.org/wiki?curid=302605", "title": "Il Volo", "text": "Il Volo \u00e9 un tr\u00edo de pop l\u00edrico italiano, formado polos tenores Piero Barone, Ignazio Boschetto e Gianluca Ginoble. Il Volo, (cuxa traduci\u00f3n en galego ser\u00eda O vo), foi formado en 2009, sendo influ\u00eddo polo estilo \"crossover\" do tam\u00e9n italiano Andrea Bocelli.\nO 14 de febreiro do 2015, Il Volo, ga\u00f1ou o Festival de San Remo coa canci\u00f3n \"Grande amore\", obtendo as\u00ed a oportunidade de participar no Festival de Eurovisi\u00f3n 2015 representando a Italia, o cal eles aceptaron. \nO 5 de xu\u00f1o de 2021 realizaron un concerto na Arena de Verona en homenaxe ao compositor italiano Ennio Morricone. O 5 de novembro de 2021 lanzaron un \u00e1lbum tributo dedicado a Morricone, titulado \"Il Volo Sings Morricone\"."}
{"id": "302606", "revid": "1131", "url": "https://gl.wikipedia.org/wiki?curid=302606", "title": "Adolfo Torrado Ozores", "text": "Adolfo Torrado Ozores, nado en 1842 e finado na Coru\u00f1a o 26 de xullo de 1888, foi un pol\u00edtico galego.\nTraxectoria.\nFillo de Ram\u00f3n Torrado Band\u00edn e Carmen Ozores Varela do pazo de Asadelos, en Rianxo. Na Restauraci\u00f3n militou no Partido Liberal e foi elixido deputado a Cortes polo distrito de Carral nas elecci\u00f3ns de 1876 e volveu ser elixido deputado polo distrito de Santiago de Compostela en 1881 e polo de Corcubi\u00f3n nas elecci\u00f3ns de 1886.\nVida persoal.\nCasou con Emilia Atocha Mira e foi pai de Pedro Torrado Atocha."}
{"id": "302607", "revid": "23204", "url": "https://gl.wikipedia.org/wiki?curid=302607", "title": "Amber Bondin", "text": "Amber Bondin, nada en Kalkara o 26 de maio de 1991, tam\u00e9n co\u00f1ecida como Amber, \u00e9 unha cantante maltesa. Ga\u00f1ou a preselecci\u00f3n maltesa para ir ao Festival de Eurovisi\u00f3n 2015 coa canci\u00f3n \"Warrior\". Ela conseguiu os 12 puntos dos televotos e de todos os grupos do xurado."}
{"id": "302608", "revid": "1888", "url": "https://gl.wikipedia.org/wiki?curid=302608", "title": "Adolfo Torrado y Ozores", "text": ""}
{"id": "302609", "revid": "56817", "url": "https://gl.wikipedia.org/wiki?curid=302609", "title": "Warrior (canci\u00f3n de Amber Bondin)", "text": "\"Warrior\" \u00e9 unha canci\u00f3n da cantora maltesa Amber Bondin. A canci\u00f3n representar\u00e1 a Malta nunha das semi-finais no Festival de Eurovisi\u00f3n 2015.\nPreselecci\u00f3n maltesa.\nEn xullo de 2014, a emisora maltesa PBS anunciou que as novas normas e regulamentos para a competici\u00f3n permiten ao artista, autor e compositor da proposta ga\u00f1adora cambiar partes da canci\u00f3n ga\u00f1adora ou a m\u00fasica para o Festival de Eurovisi\u00f3n. Como resultado, a canci\u00f3n Warrior, pode non ser a entrada final a realizarse no Festival de Eurovisi\u00f3n 2015 en Viena, e poder\u00eda, posteriormente, cambiar parcialmente ou a unha canci\u00f3n totalmente distinta."}
{"id": "302612", "revid": "54334", "url": "https://gl.wikipedia.org/wiki?curid=302612", "title": "Mirjam Weichselbraun", "text": "Mirjam Weichserlbraun, nada en Innsbruck o 27 de setembro de 1981, \u00e9 unha actriz, presentadora de televisi\u00f3n e actriz de dobraxe austr\u00edaca.\nFoi elixida pola canle de televisi\u00f3n p\u00fablica austr\u00edaca \u00d6sterreichischer Rundfunk para ser presentadora do Festival de Eurovisi\u00f3n 2015 xunto a Alice Tumler e Arabella Kiesbauer."}
{"id": "302614", "revid": "23204", "url": "https://gl.wikipedia.org/wiki?curid=302614", "title": "Revolta de Kirguizist\u00e1n de 2010", "text": "A revolta de Kirguizist\u00e1n de 2010 foi un conxunto de manifestaci\u00f3ns p\u00fablicas que provocaron o derrocamento do goberno de Kirguizist\u00e1n o 7 de abril de 2010. Os manifestantes dirix\u00edan os seus ataques contra o presidente Kurmanbek Bakiyev, que declarou estado de emerxencia no norte do pa\u00eds e na capital, Bixkek, antes de fuxir para Jalal-Abad.\nAl\u00e9n dos conflitos na capital, que acabou coa morte de cerca de 40 persoas, tam\u00e9n no inerior do pa\u00eds houbo revoltas. O d\u00eda 8, o n\u00famero ascendeu a 75 mortos e 400 feridos, segundo datos oficiais.\nA noite do d\u00eda 7 reportouse a fuxida do presidente Bakiyev cara a cidade sure\u00f1a de Osh. Mentres que na capital, os l\u00edderes opositores instalaron un goberno provisional liderado por Rosa Otunb\u00e1eva, que controlaba case todo o pa\u00eds excepto as provincias de Osh e Jalal-Abad, que estaban baixo o control de Bakiyev.\nO 11 de abril, o goberno dos Estados Unidos de Am\u00e9rica reco\u00f1eceu o goberno provisional como a nova autoridade nacional. O 15 de abril, Bakiyev dimitiu e fuxiu do pa\u00eds."}
{"id": "302619", "revid": "785", "url": "https://gl.wikipedia.org/wiki?curid=302619", "title": "San V\u00edtor", "text": "O nome de San V\u00edtor pode referirse a varios santos do cristianismo:"}
{"id": "302620", "revid": "98629", "url": "https://gl.wikipedia.org/wiki?curid=302620", "title": "Linfotoxina alfa", "text": "A linfotoxina alfa (LT-alfa, LTA), antes chamada factor de necrose tumoral beta (TNF\u03b2), \u00e9 unha prote\u00edna que nos humanos \u00e9 codificada polo xene \"LTA\" do cromosoma 6, que \u00e9 mediadora en diversas respostas do sistema inmunitario.\nFunci\u00f3n.\nA linfotoxina alfa \u00e9 unha citocina membro da familia do factor de necrose tumoral, que \u00e9 producida polos linfocitos. A LT-alfa \u00e9 altamente inducible, segr\u00e9gase, e existe en forma de mol\u00e9cula homotrim\u00e9rica. A LT-alfa forma heterotr\u00edmeros coa linfotoxina beta, a cal ancora a LT-alfa \u00e1 superficie da c\u00e9lula. A LT-alfa media unha gran variedade de respostas inflamatorias, inmunoestimulatorias e antivirias. A LT-alfa tam\u00e9n est\u00e1 implicada na formaci\u00f3n de \u00f3rganos linfoides secundarios durante o desenvolvemento e xoga un papel na apoptose.\nNos ratos knockout para a LT-alfa, ningunha placa de Peyer nin ganglio linf\u00e1tico consegue deenvolverse, o que indica a importancia da LT-alfa no desenvolvemento inmunol\u00f3xico.\nInteracci\u00f3ns.\nA linfotoxina alfa interacciona coa LTB."}
{"id": "302621", "revid": "25871", "url": "https://gl.wikipedia.org/wiki?curid=302621", "title": "Cristian Erbes", "text": "Cristian Erbes, nado en Buenos Aires o 6 de xaneiro de 1990, \u00e9 un futbolista arxentino. Xoga de centrocampista e o seu equipo actual \u00e9 o Boca Juniors."}
{"id": "302622", "revid": "18868", "url": "https://gl.wikipedia.org/wiki?curid=302622", "title": "Gari", "text": "O gari (\u30ac\u30ea) \u00e9 un tipo de \"tsukemono\" (vexetais en conserva xaponeses); \u00e9 xenxibre en salgadura doce servido co suxi. \u00c9 usualmente de corte moi magro, e de cor rosada. \u00c9 usualmente comido entre pratos de suxi.\nC\u00f3mpre non confundir o \"gari\" co \"beni sh\u014dga\"."}
{"id": "302623", "revid": "27155", "url": "https://gl.wikipedia.org/wiki?curid=302623", "title": "Linfotoxina-alfa", "text": ""}
{"id": "302624", "revid": "27155", "url": "https://gl.wikipedia.org/wiki?curid=302624", "title": "LT-alfa", "text": ""}
{"id": "302625", "revid": "27155", "url": "https://gl.wikipedia.org/wiki?curid=302625", "title": "LTA", "text": ""}
{"id": "302626", "revid": "27155", "url": "https://gl.wikipedia.org/wiki?curid=302626", "title": "LT\u03b1", "text": ""}
{"id": "302627", "revid": "27155", "url": "https://gl.wikipedia.org/wiki?curid=302627", "title": "LT-\u03b1", "text": ""}
{"id": "302628", "revid": "27155", "url": "https://gl.wikipedia.org/wiki?curid=302628", "title": "Factor de necrose tumoral beta", "text": ""}
{"id": "302629", "revid": "27155", "url": "https://gl.wikipedia.org/wiki?curid=302629", "title": "Factor de necrose tumoral-beta", "text": ""}
{"id": "302630", "revid": "27155", "url": "https://gl.wikipedia.org/wiki?curid=302630", "title": "TNF-beta", "text": ""}
{"id": "302631", "revid": "27155", "url": "https://gl.wikipedia.org/wiki?curid=302631", "title": "TNF-\u03b2", "text": ""}
{"id": "302632", "revid": "27155", "url": "https://gl.wikipedia.org/wiki?curid=302632", "title": "TNF\u03b2", "text": ""}
{"id": "302633", "revid": "85894", "url": "https://gl.wikipedia.org/wiki?curid=302633", "title": "Aquilino Herce", "text": "Aquilino Herce Coumes-Gay, nado na Coru\u00f1a o 5 de febreiro de 1844 e finado en Madrid o 27 de decembro de 1885, foi un militar e pol\u00edtico galego.\nTraxectoria.\nIrm\u00e1n de Lu\u00eds Herce Coumes-Gay e Bruno Herce Coumes-Gay. Ingresou como cadete no corpo de Artiller\u00eda en Segovia en 1859, en 1867 foi nomeado tenente e uns anos despois capit\u00e1n, chegando a comandante. Amigo de Romero Robledo, na Restauraci\u00f3n foi elixido deputado a Cortes polo distrito da Coru\u00f1a nas elecci\u00f3ns de 1876. Foi gobernador civil de Guadalajara (1880), Zaragoza (1880-1881) e Barcelona (1884-1885) e director xeral de Correos e Tel\u00e9grafos.\nVida persoal.\nCasou con Osoria Laguna."}
{"id": "302634", "revid": "1888", "url": "https://gl.wikipedia.org/wiki?curid=302634", "title": "Aquilino Herce y Coumes Gay", "text": ""}
{"id": "302635", "revid": "27155", "url": "https://gl.wikipedia.org/wiki?curid=302635", "title": "TNFB", "text": ""}
{"id": "302636", "revid": "89787", "url": "https://gl.wikipedia.org/wiki?curid=302636", "title": "Linfotoxina beta", "text": "A linfotoxina beta (LT-beta) tam\u00e9n chamada factor de necrose tumoral C (TNF-C) \u00e9 unha prote\u00edna con funci\u00f3ns reguladoras inmunitarias, que nos humanos est\u00e1 codificada no xene \"LTB\" do cromosoma 6.\nFunci\u00f3n.\nA linfotoxina beta \u00e9 un tipo de prote\u00edna de membrana de tipo II da familia do factor de necrose tumoral. Funciona ancorando a linfotoxina alfa \u00e1 superficie da c\u00e9lula por medio da formaci\u00f3n dun heterotr\u00edmero. A forma predominante da superficie dos linfocitos \u00e9 o complexo linfotoxina alfa 1/beta 2 (\u00e9 dicir, 1 mol\u00e9cula alfa/2 mol\u00e9culas beta) e este complexo \u00e9 o ligando primario do receptor da linfotoxina beta. Un complexo menos frecuente \u00e9 o linfotoxina alfa 2/beta 1. A linfotoxina beta \u00e9 un indutor do sistema de resposta inflamatoria e est\u00e1 implicada no desenvolvemento normal do tecido linfoide. A isoforma b da linfotoxina beta non pode formar complexo coa linfotoxina alfa, o que suxire que hai unha funci\u00f3n para a linfotoxina beta que \u00e9 independente da linfotoxina alfa. O splicing alternativo d\u00e1 lugar a moitas variantes de transcrici\u00f3n que codifican diferentres isoformas.\nInteracci\u00f3ns.\nA linfotoxina beta presenta interacci\u00f3ns coa linfotoxina alfa."}
{"id": "302637", "revid": "27155", "url": "https://gl.wikipedia.org/wiki?curid=302637", "title": "Linfotoxina-beta", "text": ""}
{"id": "302638", "revid": "27155", "url": "https://gl.wikipedia.org/wiki?curid=302638", "title": "LT-beta", "text": ""}
{"id": "302639", "revid": "27155", "url": "https://gl.wikipedia.org/wiki?curid=302639", "title": "LTB", "text": ""}
{"id": "302640", "revid": "27155", "url": "https://gl.wikipedia.org/wiki?curid=302640", "title": "TNFC", "text": ""}
{"id": "302641", "revid": "27155", "url": "https://gl.wikipedia.org/wiki?curid=302641", "title": "Factor de necrose tumoral C", "text": ""}
{"id": "302647", "revid": "5863", "url": "https://gl.wikipedia.org/wiki?curid=302647", "title": "C\u00e9sar Antonio Molina S\u00e1nchez", "text": ""}
{"id": "302648", "revid": "75439", "url": "https://gl.wikipedia.org/wiki?curid=302648", "title": "Interleucina 12", "text": "A interleucina 12 (IL-12 ou IL12) \u00e9 unha prote\u00edna interleucina reguladora que producen as c\u00e9lulas dendr\u00edticas, macr\u00f3fagos e c\u00e9lulas linfoblastoides B humanas (NC-37) en resposta \u00e1 estimulaci\u00f3n antix\u00e9nica.\nXene e estrutura.\nA IL-12 est\u00e1 formada por un feixe de catro h\u00e9lices alfa. \u00c9 unha citocina heterodim\u00e9rica formada por d\u00faas subunidades, codificada en dous xenes separados e situados en distintos cromosomas, un para cada subunidade, que son o IL-12A (p35) e o IL-12B (p40). Despois da s\u00edntese f\u00f3rmanse o heterod\u00edmero activo (denominado 'p70'), e un homod\u00edmero do p40.\nFunci\u00f3ns.\nA IL-12 est\u00e1 implicada na diferenciaci\u00f3n das c\u00e9lulas T virxes en c\u00e9lulas Th1. \u00c9 un factor estimulante da c\u00e9lula T, que pode estimular o crecemento e funci\u00f3n das c\u00e9lulas T. Estimula a produci\u00f3n de interfer\u00f3n-gamma (IFN-\u03b3) e o factor de necrose tumoral alfa (TNF-\u03b1) nas c\u00e9lulas T e nas c\u00e9lulas asasinas naturais (NK), e reduce a supresi\u00f3n do IFN-\u03b3 mediada pola IL-4. As c\u00e9lulas T que producen IL-12 te\u00f1en un correceptor chamada CD30, que est\u00e1 asociado coa actividade da IL-12.\nA IL-12 exerce un importante papel nas actividades das c\u00e9lulas asasinas naturais e linfocitos T. A IL-12 media na potenciaci\u00f3n da actividade citot\u00f3xica das c\u00e9lulas NK e dos linfocitos T citot\u00f3xicos (CD8+). Parece haber unha ligaz\u00f3n entre a IL-2 e a transduci\u00f3n de sinais da propia IL-12 nas c\u00e9lulas NK. A IL-2 estimula a expresi\u00f3n de dous receptores de IL-12, o IL-12R-\u03b21 e o IL-12R-\u03b22, mantendo a expresi\u00f3n dunha prote\u00edna fundamental implicada na sinalizaci\u00f3n de IL-12 nas c\u00e9lulas NK. A potenciaci\u00f3n da resposta funcional dem\u00f3strase pola produci\u00f3n de IFN-\u03b3 e a morte das c\u00e9lulas diana afectadas.\nA IL-12 tam\u00e9n ten actividade anti-anxiox\u00e9nica, o que significa que pode bloquear a formaci\u00f3n de novos vasos sangu\u00edneos. Isto faino ao incrementar a produci\u00f3n de interfer\u00f3n-gamma, o cal \u00e1 s\u00faa vez aumenta a produci\u00f3n dunha quimiocina chamada prote\u00edna-10 inducible (IP-10 ou CXCL10). Despois, a IP-10 media este efecto anti-anxiox\u00e9nico. Debido a esta capacidade de inducir respostas inmunitarias e \u00e1 s\u00faa actividade anti-anxiox\u00e9nica, houbo interese en probar a IL-12 como unha posible droga anticancro, pero non se atopou que tivera unha actividdade substancial sobre os tumores probados ata agora. Hai unha ligaz\u00f3n entre a IL-12 e a psor\u00edase e a enfermidade inflamatoria intestinal, que pode ser \u00fatil para certos tratamentos.\nTransduci\u00f3n de sinais.\nA IL-12 \u00fanese ao receptor de IL-12, que \u00e9 un receptor heterodim\u00e9rico formado por IL-12R-\u03b21 e IL-12R-\u03b22. O IL-12R-\u03b22 consd\u00e9rase que desempe\u00f1a un papel clave na funci\u00f3n da IL-12, xa que se encontra en c\u00e9lulas T activadas e \u00e9 estimulado por citocinas que promoven o desenvolvemento de c\u00e9lulas Th1 e inhibido polos que promoven o desenvolvemento das c\u00e9lulas Th2. Despois da uni\u00f3n, o IL-12R-\u03b22 \u00e9 fosforilado nunha tirosina e proporciona sitios de uni\u00f3n para as quinases Tyk2 e Jak2. Estas son importantes na activaci\u00f3n de factores de transcrici\u00f3n proteicos fundamentais como STAT4, que est\u00e1n implicados na sinalizaci\u00f3n de IL-12 nas c\u00e9lulas T e NK. Esta v\u00eda denom\u00ednase v\u00eda JAK-STAT.\nA IL-12 e a autoinmunidade.\nA IL-12 est\u00e1 ligada coa autoinmunidade. A administraci\u00f3n de IL-12 a persoas que padecen enfermidades autoinmunes empeora o proceso autoinmune. Crese que isto se debe ao seu papel clave na induci\u00f3n das respostas inmunes Th1. En contraste, os knockout de xenes para IL-12 en ratos ou o tratamento dos ratos con anticorpos espec\u00edficos contra IL-12 causan unha mellora da doenza.\nNun estudo con ratos al\u00e9rxicos aos cacahuetes, comprobouse que carec\u00edan de IL-12, o que suxire que a mol\u00e9cula det\u00e9n normalmente as alerxias alimentarias. Estase agora a investigar se os resultados atopados en ratos son comparables en humanos.\nA IL-12 e as mutaci\u00f3ns no receptor de IL-12 \u03b21.\nA IL-12 prod\u00facena as c\u00e9lulas presentadoras de ant\u00edxeo activadas (c\u00e9lulas dendr\u00edticas, macr\u00f3fagos). Promociona o desenvolvemento de respostas Th1 e \u00e9 un indutor poderoso da produci\u00f3n de IFN\u03b3 polas c\u00e9lulas T e NK.\nAtopouse nun neno que ti\u00f1a infecci\u00f3ns polo bacilo de Calmette\u2013Gu\u00e9rin e \"Salmonella enteritidis\" unha gran deleci\u00f3n homocig\u00f3tica no xene da subunidade p40 da IL-12, que imped\u00eda a expresi\u00f3n da citocina IL-12 p70 funcional polas c\u00e9lulas dendr\u00edticas activadas e os fagocitos. Como resultado, a produci\u00f3n de IFN\u03b3 polos linfocitos do rapaz estaba moi alterada.\nIsto suxire que a IL-12 \u00e9 esencial para ter unha inmunidade protectora contra bacterias intracelulares como as micobacterias e \"Salmonella\".\nUn apoio a esta idea foi a observaci\u00f3n de que \u00e9 importante un receptor para a IL-12 para a produci\u00f3n de IFN\u03b3 polos linfocitos. As c\u00e9lulas T e NK de sete pacientes non relacionados que padec\u00edan graves infecci\u00f3ns por micobacterias e \"Salmonella\" non pod\u00edan producir IFN\u03b3 cando eran estimulados con IL-12. Con todo, os pacientes mant\u00ed\u00f1anse saudables. Descubriuse que ti\u00f1an mutaci\u00f3ns na cadea \u03b21 do receptor de IL-12, que dan lugar a cod\u00f3ns de parada prematuros no dominio extracelular, que orixinan a falta de resposta a esta citocina, o que de novo demostra o papel esencial da IL-12 na defensa do h\u00f3spede.\nAs respostas Th1 e Th17 inmunitarias defectivas producen unha candidiase mucocut\u00e1nea cr\u00f3nica como resultado dunha mutaci\u00f3n m\u00e1is \"augas abaixo\" da v\u00eda de sinalizaci\u00f3n de IL-12. Este trazo xen\u00e9tico foi mapado en mutaci\u00f3ns no xene STAT1, que estaban asociados cunha produci\u00f3n m\u00e1is baixa de interfer\u00f3n-\u03b3, IL-17, e IL-22 en resposta a IL-12 ou a actividade de Tyk2 e Jak2 asociado ao receptor de IL-23."}
{"id": "302649", "revid": "27155", "url": "https://gl.wikipedia.org/wiki?curid=302649", "title": "Interleucina-12", "text": ""}
{"id": "302650", "revid": "27155", "url": "https://gl.wikipedia.org/wiki?curid=302650", "title": "IL12", "text": ""}
{"id": "302651", "revid": "27155", "url": "https://gl.wikipedia.org/wiki?curid=302651", "title": "IL-12", "text": ""}
{"id": "302652", "revid": "25871", "url": "https://gl.wikipedia.org/wiki?curid=302652", "title": "Val de Ans\u00f3", "text": "O Val de Ans\u00f3 \u00e9 un val pirenaico situado no punto m\u00e1is occidental da Jacetania, na provincia de Huesca (Arag\u00f3n).\nD\u00faas localidades forman parte do val, Ans\u00f3 e Fago. Xeograficamente limita co val de Roncal en Navarra ao oeste, ao norte co Bearn, ao leste co Val de Feito/Bal d'Echo e ao sur co Canal de Berd\u00fan. Ten unha \u00e1rea de 25.850 hect\u00e1reas e est\u00e1 inclu\u00eddo no Parque Natural dos Vales Occidentais.\nA xesti\u00f3n dos recursos do val \u00e9 conxunta entre Fago (1/5) e Ans\u00f3 (4/5) e \u00e9 administrada pola Mancomunidade Forestal Ans\u00f3-Fago. O acceso real\u00edzase a trav\u00e9s de Bini\u00e9s, ampli\u00e1ndose o val na vila de Ans\u00f3 e pech\u00e1ndose de novo en Zuriza para abrirse outra vez no val de Zuriza situado no norte de Ans\u00f3 e que se divide en dous pequenos vales glaciares."}
{"id": "302654", "revid": "5863", "url": "https://gl.wikipedia.org/wiki?curid=302654", "title": "Juan Porlier", "text": ""}
{"id": "302655", "revid": "22570", "url": "https://gl.wikipedia.org/wiki?curid=302655", "title": "Gran Premio do Canad\u00e1 de 1982", "text": "O Gran Premio do Canad\u00e1 de 1982 foi unha carreira de F\u00f3rmula 1, celebrada no Circu\u00edto \u00cele Notre-Dame, Montreal, Canad\u00e1 o 13 de xu\u00f1o de 1982. A carreira, foi a 8\u00aa carreira da tempada de , o 21\u00ba Gran Premio do Canad\u00e1 e o quinto, que se celebrou en Montreal. A carreira disputouse sobre 70 voltas ao circu\u00edto de 4\u00b441 quil\u00f3metros de lonxitude para unha distancia total de carreira de 308 quil\u00f3metros. O Gran Premio do Canad\u00e1 celebr\u00e1base tradicionalmente en torno ao principio de outubro, pero por primeira vez celebrouse a principios de xu\u00f1o; o que permite un clima m\u00e1is apropiado; celebrase nesa \u00e9poca do ano desde ent\u00f3n.\nRiccardo Paletti morreu ao comezo da carreira, cando o seu coche topouse coa parte posterior do Ferrari parado de Didier Pironi que se calara na grella.\nPaletti foi o \u00faltimo piloto en morrer durante unha carreira de F\u00f3rmula Un ata o Gran Premio de San Marino de 1994, cando Roland Ratzenberger e Ayrton Senna morreron en d\u00edas consecutivos. En 1986, Elio de Angelis morreu durante as probas no Circu\u00edto de Paul Ricard circu\u00edto en Le Castellet.\nNelson Piquet ga\u00f1ou a carreira. O seu motor BMW Brabham perd\u00eda aceite a 100-130\u00a0\u00b0C no mamparo na parte dianteira do coche e polos pedais, que queimou os seus p\u00e9s durante 60 voltas.\nNotas.\n\"A menos que se indique o contrario, todos os resultados da carreira t\u00f3manse de "}
{"id": "302658", "revid": "839", "url": "https://gl.wikipedia.org/wiki?curid=302658", "title": "Revolta de Kirguist\u00e1n de 2010", "text": ""}
{"id": "302660", "revid": "98629", "url": "https://gl.wikipedia.org/wiki?curid=302660", "title": "Finlandia no Festival de Eurovisi\u00f3n", "text": "Finlandia participou en primeira ocasi\u00f3n no Festival de Eurovisi\u00f3n en 1961, e participou en total 45 veces. Finlandia ga\u00f1ou o festival por primeira vez no 2006 con \"Hard Rock Hallelujah\" de Lordi. Anteriormente o seu mellor resultado fora un 6\u00ba lugar con \"Tom tom tom\" de Marion Rung en 1973.\nAntes da vitoria do 2006 Finlandia era considerada por moitos como o mellor exemplo dun pa\u00eds con pobres resultados en Eurovisi\u00f3n. Terminou nove veces en \u00faltimo lugar e obtivo \"cero puntos\" tres veces. A canci\u00f3n finlandesa de 1982, \"Nuku pommiin\" de Kojo, \u00e9 unha das quince canci\u00f3ns que obtivo cero puntos desde que se introduciu o sistema de puntuaci\u00f3n actual en 1975 (Noruega terminou en \u00faltimo lugar dez veces e obtido cero puntos \"catro\" veces, con todo ga\u00f1ou tres). No 2006, Lordi obtivo a vitoria, cunha canci\u00f3n radicalmente diferente ao europop que dominaba nas propostas da competencia: unha canci\u00f3n de rock heavy, interpretada por unha banda de \"monstros\" e un espect\u00e1culo visual ao uso. A banda e a s\u00faa canci\u00f3n \"Hard Rock Hallelujah\" rompeu r\u00e9cord ao obter a puntuaci\u00f3n m\u00e1is alta na historia do Festival de Eurovisi\u00f3n ata aquela data (292 puntos).\nAs canci\u00f3ns finlandesas estiveron en ingl\u00e9s en 2011, 2013, 2014, entre 2000 e 2009, e entre 1973 e 1976, en ambos per\u00edodos nos que se permit\u00eda que as canci\u00f3ns fosen escritas en calquera idioma. Todas as outras canci\u00f3ns finesas foron interpretadas en finland\u00e9s, excepto en 1990 e 2012, con canci\u00f3ns interpretadas en sueco, lingua tam\u00e9n oficial no pa\u00eds.\nNos patr\u00f3ns de votaci\u00f3n, Finlandia apoiou tradicionalmente e foron apoiados polas naci\u00f3ns do b\u00e1ltico, tales como Estonia e Letonia. Con todo, tam\u00e9n ten lazos pr\u00f3ximos cos pa\u00edses n\u00f3rdicos. No 2004, os 12 puntos de Finlandia foron para Suecia, feito que se repetiu en 2007. A primeira vez que Suecia lle deu 12 puntos a Finlandia foi no 2006 pola canci\u00f3n de Lordi. No 2007 isto volveuse a repetir, d\u00e1ndolle 12 puntos a Hanna Pakarinen con \"Leave Me Alone\". Finlandia tam\u00e9n lle deu altas puntuaci\u00f3ns a Italia ata que ese pa\u00eds se retirou en 1997 por un per\u00edodo de 13 anos. Desde a creaci\u00f3n das semifinais, Finlandia estivo presente na final s\u00f3 nas do 2006, 2007, 2008 e 2009, 2011, 2013 e 2014, con todo unha delas, a do 2007, d\u00e9bese a que era a anfitrioa ao ga\u00f1ar Lordi en Grecia o ano anterior. Salvo o festival do 2006 o resto dos festivais (2007, 2008 e 2009), pese a que estivesen na final, ocuparon malas posici\u00f3ns sobre todo na de 2009 onde quedaron en \u00faltimo lugar, logo de ser rescatada polo xurado na primeira semifinal. En 2010 quedou \u00e1s portas da final ao quedar no posto 11. En 2011, quedou 21\u00ba na final malia a s\u00faa 3\u00aa posici\u00f3n da semifinal. En 2012, non conseguiu clasificarse \u00e1 final co posto 12. En 2013, conseguiu a antepen\u00faltima posici\u00f3n (24 de 26) na final malia conseguir ser novenos na semifinal. En 2014, obtivo un meritorio 3\u00ba posto na semifinal e non convencendo tanto na gran final (11\u00ba).\nFinlandia estivo soamente 10 veces entre o TOP-10 nunha final.\nHistoria das votaci\u00f3ns.\nFinlandia \"deu\" a maior cantidade de puntos a...\nFinlandia \"recibiu\" a maior cantidade de puntos de...\nNota: S\u00f3 aparecen os resultados das finais e non das semifinais.\nFinlandia \"deu\" a maior cantidade de puntos de... (semifinal)\nFinlandia \"recibiu\" a maior cantidade de puntos de... (semifinal)"}
{"id": "302664", "revid": "27155", "url": "https://gl.wikipedia.org/wiki?curid=302664", "title": "Coelenteracina", "text": ""}
{"id": "302666", "revid": "27155", "url": "https://gl.wikipedia.org/wiki?curid=302666", "title": "Leucocito polimorfonuclear", "text": ""}
{"id": "302668", "revid": "7802", "url": "https://gl.wikipedia.org/wiki?curid=302668", "title": "Consello de Comisarios do Pobo", "text": "O Soviet de Comisarios do Pobo ou Sovnarkom ou SNK, (, translit. \"Soviet nar\u00f3dnyj kommiss\u00e1rov\") foi a instituci\u00f3n de Goberno formada polo Segundo Congreso Panruso dos Soviets no transcurso da Revoluci\u00f3n de Outubro en 1917 cuxo primeiro presidente foi Vladimir Lenin. Creado en Rusia en substituci\u00f3n do derrocado Goberno Provisional Ruso, este soviet sentou as bases para a reestruturaci\u00f3n do pa\u00eds que conduciu \u00e1 formaci\u00f3n da Uni\u00f3n de Rep\u00fablicas Socialistas Sovi\u00e9ticas (URSS) en 1922. Foi evolucionando ata converterse na m\u00e1xima autoridade gobernamental do poder executivo baixo o sistema sovi\u00e9tico instaurado nas Rep\u00fablicas da URSS.\nLev Trotski (quen non aparece na foto) ideou os nomes \"comisario\" e \"soviet\" para evitar os termos \"burgueses\" da democracia liberal como \"ministro\" e \"gabinete\". A Constituci\u00f3n da RSFSR de 1918 formalizou o papel do Sovnarkom da Rep\u00fablica Socialista Federativa Sovi\u00e9tica de Rusia (RSFSR): \u00eda ser responsable ante o Congreso Panruso dos Soviets de \"a administraci\u00f3n xeral dos asuntos do Estado\", permit\u00edndolle sancionar decretos baixo a plena vixencia da lei, cando o Congreso non se atopase en sesi\u00f3n. Logo, o Congreso habitualmente aprobaba estes decretos no seu pr\u00f3ximo per\u00edodo de sesi\u00f3ns.\nPola s\u00faa banda, o Comit\u00e9 Executivo Central Panruso (VTsIK) representaba o poder lexislativo formalmente, xa que o principio de separaci\u00f3n de poderes apareceu, por vez primeira nunha constituci\u00f3n rusa, mediante unha emenda de 1992 \u00e1 Constituci\u00f3n da Uni\u00f3n Sovi\u00e9tica de 1977. Este principio foi recollido pola Constituci\u00f3n da Federaci\u00f3n de Rusia de 1993.\nCando en decembro de 1922 se estableceu a Uni\u00f3n de Rep\u00fablicas Socialistas Sovi\u00e9ticas (URSS), a estrutura e funci\u00f3ns do Sovnarkom da URSS e das rep\u00fablicas que a constitu\u00edan quedaron fixadas polo Tratado de Creaci\u00f3n da URSS base\u00e1ndose nas do Sovnarkom da RSFSR. En marzo de 1946 o Sovnarkom da URSS transformouse no Consello de Ministros, sendo adoptada dita denominaci\u00f3n tam\u00e9n polos Sovnarkom das Rep\u00fablicas da URSS.\nPrimeiro Consello de Comisarios do Pobo.\nO primeiro Consello de Comisarios do Pobo, elixido polo II Congreso dos Soviets de Rusia o 7 de novembro de 1917, estaba composto por:"}
{"id": "302669", "revid": "89787", "url": "https://gl.wikipedia.org/wiki?curid=302669", "title": "\u00d3xido n\u00edtrico", "text": "O \u00f3xido n\u00edtrico, tam\u00e9n chamado mon\u00f3xido de nitr\u00f3xeno ou \u00f3xido de nitr\u00f3xeno(II), \u00e9 unha mol\u00e9cula coa f\u00f3rmula qu\u00edmica NO. \u00c9 un radical libre e un importante composto intermediario na industria qu\u00edmica. O \u00f3xido n\u00edtrico \u00e9 un subproduto da combusti\u00f3n de substancias no aire, como as combusti\u00f3ns dos motores de autom\u00f3biles, centrais enerx\u00e9ticas de combustibles f\u00f3siles, e prod\u00facese de forma natural durante as descargas el\u00e9ctricas dos l\u00f3stregos durante as tormentas. Infl\u00fae na produci\u00f3n de chuvia \u00e1cida (ao transformarse en \u00e1cido n\u00edtrico), e afecta negativamente \u00e1 capa de ozono.\nNos mam\u00edferos, inclu\u00eddos os humanos, o NO \u00e9 unha importante mol\u00e9cula de sinalizaci\u00f3n celular que interv\u00e9n en moitos procesos fisiol\u00f3xicos e patol\u00f3xicos. \u00c9 un poderoso vasodilatador cunha curta vida media de s\u00f3 uns poucos segundos no sangue. Produtos de uso farmac\u00e9utico como a nitroglicerina e o nitrito de amilo foron os precursores, hai m\u00e1is dun s\u00e9culo, do uso actual do NO en medicina.\nPara protexer de danos como os producidos pola isquemia a \u00f3rganos como o f\u00edgado \u00e9 importante que haxa un baixo nivel de produci\u00f3n de \u00f3xido n\u00edtrico.\nO \u00f3xido n\u00edtrico non debe confundirse co \u00f3xido nitroso (N2O), que \u00e9 un anest\u00e9sico e un gas de efecto invernadoiro, nin co di\u00f3xido de nitr\u00f3xeno (NO2), que \u00e9 un gas t\u00f3xico marr\u00f3n e un dos principais contaminantes do aire. De todos modos, o \u00f3xido n\u00edtrico ox\u00eddase rapidamente no aire a di\u00f3xido de nitr\u00f3xeno, polo que \u00e9 unha fonte de dito gas. Humphry Davy descubriu esta propiedade, para a s\u00faa desgraza, cando inhalou este gas ao comezo da s\u00faa carreira.\nMalia ser unha mol\u00e9cula moi simple, o NO \u00e9 un importante regulador biol\u00f3xico e \u00e9, por tanto, un compo\u00f1ente fundamenteal usado nos campos da neurociencia, fisiolox\u00eda e inmunolox\u00eda. Foi proclamado \u201cmol\u00e9cula do ano\u201d en 1992. As investigaci\u00f3ns sobre a s\u00faa funci\u00f3n como mol\u00e9cula de sinalizaci\u00f3n cardiovascular mereceron o premio Nobel de Medicina de 1998, outorgado a Robert F. Furchgott, Louis J. Ignarro e Ferid Murad.\nReacci\u00f3ns.\nPreparaci\u00f3n.\nComercialmente, o NO prod\u00facese por oxidaci\u00f3n de amon\u00edaco a 750-900\u00a0\u00b0C (normalmente a 850\u00a0\u00b0C) con platino como catalizador:\nA reacci\u00f3n endot\u00e9rmica non catalizada do O2 e o N2, que se realiza a alta temperatura (&gt;2000\u00a0\u00b0C) por causa dos l\u00f3stregos nas tormentas el\u00e9ctricas non se desenvolveu para unha s\u00edntese comercial pr\u00e1ctica (ver proceso de Birkeland\u2013Eyde):\nNo laboratorio, o \u00f3xido n\u00edtrico x\u00e9rase por reduci\u00f3n do \u00e1cido n\u00edtrico dilu\u00eddo con cobre:\nou por reduci\u00f3n de \u00e1cido nitroso en forma de nitrito de sodio ou de nitrito de potasio:\nA ruta do sulfato de ferro(II) \u00e9 simple e utilizouse en experimentos de laboratorio simples. Os denominados compostos NONOato tam\u00e9n se usan para xerar NO.\nQu\u00edmica de coordinaci\u00f3n.\nO NO reacciona con todos os metais de transici\u00f3n para dar lugar a complexos chamados nitrosilos de metal. O modo m\u00e1is com\u00fan de enlace do NO \u00e9 o tipo linear terminal (M-NO). O \u00e1ngulo do grupo M-N-O var\u00eda de 160\u00b0 a 180\u00b0, pero a pesar de todo segue cham\u00e1ndose \"linear\". Neste caso, o grupo NO \u00e9 considerado un doante de 3 elecr\u00f3ns no m\u00e9todo de contaxe de electr\u00f3ns covalente (neutro), ou un doante de 2 electr\u00f3ns no m\u00e9todo i\u00f3nico.\nNo caso dunha conformaci\u00f3n M-N-O curvada, o grupo NO pode considerarse un doante de 1 electr\u00f3n usando a contaxe neutra, ou un doante de 2 electr\u00f3ns usando a cotaxe i\u00f3nica. Poden considerarse eses complexos como derivados do NO+, o cal \u00e9 isoelectr\u00f3nico co CO.\nO \u00f3xido n\u00edtrico pode servir como un pseudohaluro de 1 electr\u00f3n. Neses complexos, o grupo M-N-O caracter\u00edzase por ter un \u00e1ngulo entre 120\u00b0 e 140\u00b0.\nO grupo NO pode tam\u00e9n servir de ponte entre centros met\u00e1licos por medio do \u00e1tomo de nitr\u00f3xeno con diversas xeometr\u00edas.\nMedici\u00f3n da concentraci\u00f3n.\nA concentraci\u00f3n de \u00f3xido n\u00edtrico pode determinarse usando unha reacci\u00f3n quimioluninescente simple que implique ao ozono: Unha mostra que conte\u00f1a \u00f3xido n\u00edtrico mest\u00farase cunha gran cantidade de ozono. O \u00f3xido n\u00edtrico reacciona co ozono para producir ox\u00edxeno e di\u00f3xido de nitr\u00f3xeno. Esta reacci\u00f3n tam\u00e9n produce luz (quimioluminescencia), a cal pode medirse cun fotodetector. A cantidade de luz producida \u00e9 proporcional \u00e1 cantidade de \u00f3xido n\u00edtrico que hai na mostra, o que permite a medici\u00f3n.\nOutros m\u00e9todos de proba son a electroan\u00e1lise (aproximaci\u00f3n amperom\u00e9trica), onde o NO reacciona cun el\u00e9ctrodo para inducir unha corrente ou cambio de voltaxe. A detecci\u00f3n de radicais NO en tecidos biol\u00f3xicos \u00e9 especialmente dif\u00edcil debido ao curto tempo de vida e \u00e1 concentraci\u00f3n destes radicais nos tecidos. Un dos poucos m\u00e9todos pr\u00e1cticos \u00e9 o \"spin trapping\" do \u00f3xido n\u00edtrico con complexos de ferro-ditiocarbamato e a subseguinte detecci\u00f3n dos complexos mono-nitrosil-ferro con resonancia paramagn\u00e9tica electr\u00f3nica (EPR).\nHai tam\u00e9n un grupo de indicadores de tinguidura fluorescente dos que se disp\u00f3n en forma acetilada para medidas intracelulares. O composto m\u00e1is com\u00fan \u00e9 a 4,5-diaminofluoresce\u00edna (DAF-2).\nProduci\u00f3n.\nDesde unha perspectiva termodin\u00e1mica, o NO \u00e9 inestable con respecto ao O2 e ao N2, a\u00ednda que esta conversi\u00f3n \u00e9 moi lenta a temperatura ambiente en ausencia dun catalizador. Como a calor de formaci\u00f3n do NO \u00e9 endot\u00e9rmica, a s\u00faa s\u00edntese a partir de nitr\u00f3xeno molecular e ox\u00edxeno require temperaturas elevadas por riba de 1000\u00a0\u00b0C.\nUnha importante fonte natural deste composto son as tormentas el\u00e9ctricas. O uso de motores de combusti\u00f3n interna incrementou drasticamente a presenza de \u00f3xido n\u00edtrico no medio ambiente. Un dos prop\u00f3sitos do uso de convertedores catal\u00edticos nos coches \u00e9 minimizar as emisi\u00f3ns de NO ao catalizaren a s\u00faa reversi\u00f3n a O2 e N2.\nEfectos ambientais.\nO \u00f3xido n\u00edtrico \u00e9 un gas pequeno difusible e unha mol\u00e9cula bioactiva ubicua. O \u00f3xido n\u00edtrico no aire pode converter o \u00e1cido n\u00edtrico, que est\u00e1 implicado na chuvia \u00e1cida. Por\u00e9n, \u00e9 unha importante fonte de nutrientes nitroxenados para as plantas en forma de nitratos, nos cales se pode transformar. Ademais, tanto o NO coma o NO2 participan na depleci\u00f3n da capa de ozono.\nAplicaci\u00f3ns t\u00e9cnicas.\nA\u00ednda que o NO ten relativamente poucos usos directos, prod\u00facese a escala masiva como un intermediario no proceso de Ostwald para a s\u00edntese de \u00e1cido n\u00edtrico a partir de amon\u00edaco. En 2005, s\u00f3 nos Estados Unidos produc\u00edanse 6 mill\u00f3ns de toneladas m\u00e9tricas de \u00e1cido n\u00edtrico. \u00dasase tam\u00e9n na industria dos semicondutores para varios procesos. Nunha das s\u00faas aplicaci\u00f3ns, util\u00edzase xunto co \u00f3xido nitroso para formar portas de oxinitruro en dispositivos CMOS (\"Complementary metal\u2013oxide\u2013semiconductor\").\nO \u00f3xido n\u00edtrico pode usarse para detectar radicais de superficie en pol\u00edmeros. O tratamento de radicais de superficie con \u00f3xido n\u00edtrico orixina a incorporaci\u00f3n de nitr\u00f3xeno, o cal pode ser cuantificado por medio de espectroscopia fotoelectr\u00f3nica de raios X.\nFunci\u00f3ns biol\u00f3xicas.\nO NO \u00e9 unha das poucas mol\u00e9culas sinalizadoras gasosas co\u00f1ecidas, e ademais \u00e9 excepcional por ser un radical en estado gasoso. \u00c9 un mensaxeiro biol\u00f3xico clave en vertebrados, que interv\u00e9n en varios procesos biol\u00f3xicos. \u00c9 un bioproduto atopado en case todos os tipos de organismos, que van desde as bacterias \u00e1s c\u00e9lulas de plantas, fungos e animais. O \u00f3xido n\u00edtrico co\u00f1\u00e9cese como \"factor relaxante derivado do endotelio\" ou EDRF, e biosintet\u00edzase endoxenamente a partir da L-arxinina, ox\u00edxeno, e NADPH coa intervenci\u00f3n de varios encimas \u00f3xido n\u00edtrico sintases (NOS). A reduci\u00f3n de nitrato inorg\u00e1nico pode tam\u00e9n servir para producir \u00f3xido n\u00edtrico. O revestimento interno dos vasos sangu\u00edneos (endotelio) utiliza o \u00f3xido n\u00edtrico para causar a relaxaci\u00f3n do m\u00fasculo liso que o rodea, o que d\u00e1 lugar a unha vasodilataci\u00f3n e a un incremento do fluxo sangu\u00edneo. O \u00f3xido n\u00edtrico \u00e9 moi reactivo (e ten unha vida media de poucos segundos), a\u00ednda que difunde libremente a trav\u00e9s das membranas. Estes atributos fan que o \u00f3xido n\u00edtrico sexa unha mol\u00e9cula ideal para a sinalizaci\u00f3n par\u00e1crina (entre c\u00e9lulas veci\u00f1as) e aut\u00f3crina (na propia c\u00e9lula). Hai unha v\u00eda alternativa, independente da \u00f3xido n\u00edtrico sintase, denominada v\u00eda nitrato-nitrito-\u00f3xido n\u00edtrico, que eleva o \u00f3xido n\u00edtrico por medio da reduci\u00f3n secuencial do nitrato da dieta derivado de alimentos de orixe vexetal. Os vexetais ricos en nitratos, en particular os de follas verdes, como as espinacas, r\u00facula, e remolacha, incrementan os niveis cardioprotectores de \u00f3xido n\u00edtrico cunha reduci\u00f3n correspondente da presi\u00f3n sangu\u00ednea en persoas pre-hipertensivas. Para que o corpo xere \u00f3xido n\u00edtrico por medio da v\u00eda do nitrato-nitrito-\u00f3xido n\u00edtrico, un paso obrigado \u00e9 a reduci\u00f3n do nitrato a nitrito na boca, feita polas bacterias comensais. A monitorizaci\u00f3n do status do \u00f3xido n\u00edtrico pola proba da saliva detecta a bioconversi\u00f3n de nitrato derivado de plantas en \u00f3xido n\u00edtrico. Unha elevaci\u00f3n nos niveis salivarios \u00e9 indicativo de dietas ricas en vexetais de follas verdes que son a mi\u00fado abundantes en dietas anti-hipertensi\u00f3n.\nA produci\u00f3n de \u00f3xido n\u00edtrico \u00e9 alta en poboaci\u00f3ns que viven en altitudes elevadas, o que axuda a estas poboaci\u00f3ns a evitar a hipoxia ao facilitar a vasodilataci\u00f3n dos vasos pulmonares. Entre os efectos est\u00e1n a vasodilataci\u00f3n, neurotransmisi\u00f3n (ver gasotransmisores), modulaci\u00f3n do ciclo de crecemento dos cabelos, a produci\u00f3n de intermediarios reactivos do nitr\u00f3xeno e a erecci\u00f3n do pene (grazas \u00e1 s\u00faa capacidade de vasodilatar). A nitroglicerina e o nitrito de amilo funcionan como vasodilatadores porque se converten en \u00f3xido n\u00edtrico no corpo. O f\u00e1rmaco anti-hipertensivo vasodilatador minoxidil cont\u00e9n un residuo de NO e pode actuar como agonista do NO. Igualmente, o citrato de sildenafilo, co\u00f1ecido popularmente como \"Viagra\", estimula as erecci\u00f3ns principalmente ao potenciar a sinalizaci\u00f3n da v\u00eda do \u00f3xido n\u00edtrico no pene.\nO \u00f3xido n\u00edtrico (NO) contrib\u00fae \u00e1 homeostase dos vasos sangu\u00edneos ao inhibir a contracci\u00f3n do m\u00fasculo liso vascular e o seu crecemento, a agregaci\u00f3n das plaquetas, e a adhesi\u00f3n de leucocitos ao endotelio. As persoas con aterosclerose, diabete, ou hipertensi\u00f3n te\u00f1en alteradas con frecuencia as v\u00edas do NO. Unha inxesti\u00f3n alta de sal aten\u00faa a produci\u00f3n de NO en pacientes con hipertensi\u00f3n esencial, a\u00ednda que a s\u00faa biodispo\u00f1ibilidade permanece sen regular.\nOs fagocitos (monocitos, macr\u00f3fagos, e neutr\u00f3filos) tam\u00e9n xeran NO como parte da resposta inmunitaria humana. Os fagocitos est\u00e1n armados con \u00f3xido n\u00edtrico sintase inducible (iNOS), a cal \u00e9 activada polo interfer\u00f3n-gamma (IFN-\u03b3) como sinal \u00fanico, ou polo factor de necrose tumoral (TNF) xunto cun segundo sinal. Por outra parte, o factor de crecemento transformante beta (TGF-\u03b2) proporciona un forte sinal inhibitorio para a iNOS, mentres que a interleucina-4 (IL-4) e a IL-10 proporcionan sinais inhibitorios febles. Deste modo, o sistema inmunitario pode regular o armamento que te\u00f1en os fagocitos para intervir nas inflamaci\u00f3ns e respostas inmunitarias. O \u00f3xido n\u00edtrico \u00e9 segregado en forma de radicais libres nas respostas inmunitarias e \u00e9 t\u00f3xico para as bacterias e parasitos intracelulares, como, por exemplo, \"Leishmania\" e malaria; os mecanismos utilizados incl\u00faen danos no ADN e a degradaci\u00f3n de centros de ferro-xofre a i\u00f3ns de ferro e compostos de nitrosilos de ferro.\nComo resposta a estas acci\u00f3ns inmunitarias, en moitos pat\u00f3xenos bacterianos evolucionaron mecanismos para a resistencia ao \u00f3xido n\u00edtrico. Como o \u00f3xido n\u00edtrico poder\u00eda funcionar como mol\u00e9cula inflamatoria en condici\u00f3ns como a asma, hai un crecente interese no uso do \u00f3xido n\u00edtrico exhalado como proba respiratoria en enfermidades nas que hai inflamaci\u00f3n das v\u00edas a\u00e9reas.\nO \u00f3xido n\u00edtrico pode contribu\u00edr a danos por reperfususi\u00f3n cando se producen cantidades excesivas durante a reperfusi\u00f3n (volta da circulaci\u00f3n sangu\u00ednea despois dun per\u00edodo de isquemia) que reaccionan co super\u00f3xido para producir o nocivo oxidante peroxinitrito. En contraste, o \u00f3xido n\u00edtrico inhalado axuda a sobrevivir e recuperarse do envelenamento polo herbicida paraquat, o cal produce super\u00f3xidos que danan os tecidos pulmonares e dificulta o metabolismo de NOS.\nEn plantas, o \u00f3xido n\u00edtrico pode producirse por calquera destas catro rutas: (i) \u00f3xido n\u00edtrico sintase dependente de L-arxinina, (a\u00ednda que e debate a existencia nas plantas de hom\u00f3logos das NOS animais), (ii) nitrato redutase unida a membranas, (iii) cadea de transporte electr\u00f3nico mitocondrial, ou (iv) reacci\u00f3ns non encim\u00e1ticas. Nas plantas, \u00e9 unha mol\u00e9cula de sinalizaci\u00f3n, act\u00faa principalmente contra o estr\u00e9s oxidativo e tam\u00e9n xoga un papel nas interacci\u00f3ns planta-pat\u00f3xeno. Tratando as flores cortadas e outras plantas con \u00f3xido n\u00edtrico aumenta o tempo que estas tardan en murchar.\nDous importantes mecanismos de reacci\u00f3n do \u00f3xido n\u00edtrico son a S-nitrosaci\u00f3n de grupos tiol, e a nitrosilaci\u00f3n de i\u00f3ns de metais de transici\u00f3n. A S-nitrosaci\u00f3n implica a conversi\u00f3n (reversible) de grupos tiol, como os dos residuos de ciste\u00edna das prote\u00ednas, para formar S-nitrosotiois (RSNOs). A S-nitrosaci\u00f3n \u00e9 un mecanismo para a regulaci\u00f3n postraducional din\u00e1mica da maior\u00eda ou de todas as principais clases de prote\u00ednas. O segundo mecanismo, a nitrosilaci\u00f3n, implica a uni\u00f3n de NO a i\u00f3ns de metais de transici\u00f3n como o ferro e o cobre. Nesta funci\u00f3n, o NO denom\u00ednase ligando nitrosilo. Os casos t\u00edpicos implican a nitrosilaci\u00f3n de hemoprote\u00ednas, como os citocromos, que altera as\u00ed a actividade encim\u00e1tica normal. Os i\u00f3ns ferro nitrosilados son especialmente estables, xa que a uni\u00f3n do ligando nitrosilo ao i\u00f3n ferroso (Fe(II)) \u00e9 moi forte. A hemoglobina \u00e9 un exemplo notable dunha prote\u00edna hemo que pode ser modificado polo NO por ambas as v\u00edas: o NO pode unirse directamente ao hemo na reacci\u00f3n de nitrosilaci\u00f3n, e independentemente formar S-nitrosotiois por S-nitrosaci\u00f3n de restos tiol.\nMecanismo de acci\u00f3n.\nHai varios mecanismos polos cales o NO pode afectar \u00e1 biolox\u00eda das c\u00e9lulas vivas. Entre eles est\u00e1n a oxidaci\u00f3n de prote\u00ednas que conte\u00f1en ferro como a ribonucle\u00f3tido redutase e a aconitase, a activaci\u00f3n da guanilato ciclase soluble, a ADP-ribosilaci\u00f3n de prote\u00ednas, a nitrosilaci\u00f3n de grupos sulfhidrilo de prote\u00ednas, e a activaci\u00f3n do factor regulador do ferro. O inmunosupresor FK506 inhibe o NF-\u03baB, a expresi\u00f3n x\u00e9nica de iNOS (NO sintase inducible) e a produci\u00f3n de NO en resposta \u00e1 inflamaci\u00f3n.\nO NO act\u00faa por medio da estimulaci\u00f3n da guanilato ciclase soluble, que \u00e9 un encima heterodim\u00e9rico coa subseguinte formaci\u00f3n de GMP c\u00edclico. O GMP c\u00edclico activa a prote\u00edna quinase G, a cal causa a recaptaci\u00f3n de Ca2+ e a apertura de canais de potasio activados por calcio. A ca\u00edda na concentraci\u00f3n de Ca2+ asegura que a quinase da cadea lixeira da miosina (MLCK) xa non poder\u00e1 fosforilar a mol\u00e9cula de miosina, o que det\u00e9n o ciclo de pontes cruzadas necesario para a contracci\u00f3n e orixina a relaxaci\u00f3n das c\u00e9lulas do m\u00fasculo liso.\nUsos m\u00e9dicos.\nUso neonatal.\nMesturas de \u00f3xido n\u00edtrico/ox\u00edxeno util\u00edzanse en coidados intensivos para promover a dilataci\u00f3n capilar e pulmonar para tratar a hipertensi\u00f3n pulmonar primaria na aspiraci\u00f3n post-meconio en pacientes neonatais e relacionada con defectos conx\u00e9nitos. Estas mesturas de gases son a mi\u00fado usadas como \u00faltimo recurso antes do uso da oxixenaci\u00f3n por membrana extracorp\u00f3rea. A terapia de \u00f3xido n\u00edtrico ten o potencial de incrementar significativamente a calidade de vida e, nalg\u00fans casos, salvar as vidas de nenos neonatos en risco de sufrir unha enfermidade vascular pulmonar.\nO \u00f3xido n\u00edtrico inhalado est\u00e1 contraindicado no tratamento de neonatos que dependen dunha derivaci\u00f3n dereita-esquerda da circulaci\u00f3n sangu\u00ednea.\nHai alg\u00fans problemas asociados \u00e1 utilizaci\u00f3n de \u00f3xido n\u00edtrico en neonatos, como erros na dose asociados co sistema de administraci\u00f3n, hipotensi\u00f3n e hipoxemia asociadas coa retirada s\u00fabita do f\u00e1rmaco, edema pulmonar en pacientes con s\u00edndrome CREST (esclerose sist\u00e9mica cut\u00e1nea), e mesmo dores de cabeza no persoal do hospital causados polo \u00f3xido n\u00edtrico.\nUsos pedi\u00e1tricos e en adultos.\nNalg\u00fans pa\u00edses, como EUA, o uso do \u00f3xido n\u00edtrico s\u00f3 est\u00e1 permitido en neonatos. Aos adultos non se lles fai inhalar NO nas unidades de coidados intensivos a non ser en casos individualizados, acompa\u00f1ando outras terapias definitivas para tratar as causas de hipoxias respiratorias.\nEmbolismo pulmonar.\nO \u00f3xido n\u00edtrico admin\u00edstrase como terapia de emerxencia en pacientes con insuficiencia ventricular dereita aguda secundaria dun embolismo pulmonar.\nFarmacolox\u00eda.\nO \u00f3xido n\u00edtrico consid\u00e9rase un f\u00e1rmaco anti-anxina de peito: Causa vasodilataci\u00f3n, o que axuda a aliviar a dor isqu\u00e9mica (anxina) ao diminu\u00edr o traballo que ten que facer o coraz\u00f3n. Ao dilatar os vasos sangu\u00edneos, os f\u00e1rmacos de \u00f3xido n\u00edtrico dimin\u00faen a presi\u00f3n arterial e a presi\u00f3n no ventr\u00edculo esquerdo.\nEsta vasodilataci\u00f3n non fai diminu\u00edr o volume de sangue que bombea o coraz\u00f3n, sen\u00f3n que fai decrecer a forza coa que o m\u00fasculo card\u00edaco ten que bombear un mesmo volume de sangue. As p\u00edlulas de nitroglicerina, tomadas baixo a lingua, util\u00edzanse para previr ou tratar a dor de peito aguda. A nitroglicerina reacciona cun grupo sulfhidrilo (\u2013SH) producindo \u00f3xido n\u00edtrico, o cal vasodilata, aliviando a dor. Outro uso potencial do \u00f3xido n\u00edtrico \u00e9 para aliviar as disfunci\u00f3ns contr\u00e1ctiles da vexiga urinaria, e probas recentes indican que os nitratos poden ser beneficiosos para o tratamento da anxina debido ao consumo reducido de ox\u00edxeno no miocardio tanto porque decrece a precarga e poscarga como por certa vasodilataci\u00f3n directa dos vasos coronarios.\nMecanismo de acci\u00f3n.\nO \u00f3xido n\u00edrtrico \u00e9 un composto producido por moitas c\u00e9lulas do corpo. Relaxa o m\u00fasculo liso vascular ao unirse ao residuo hemo do encima guanilato ciclase citos\u00f3lica, activando a guanilato ciclase, o que incrementa os niveis intracelulares de GMPc (guanosina 3\u2019,5\u2019-monofosfato c\u00edclica), o que produce vasodilataci\u00f3n. Cando \u00e9 inhalado, o \u00f3xido n\u00edtrico dilata os vasos pulmonares, pero debido ao eficaz que \u00e9 a s\u00faa captaci\u00f3n pola hemoglobina, ten un efecto m\u00ednimo sobre os vasos sangu\u00edneos do conxunto do corpo.\nO \u00f3xido n\u00edtrico inhalado parece incrementar a presi\u00f3n parcial do ox\u00edxeno arterial (PaO2) ao dilatar os vasos pulmonares en \u00e1reas mellor ventiladas dos pulm\u00f3ns, movendo o fluxo sangu\u00edneo pulmonar f\u00f3ra dos segmentos do pulm\u00f3n que te\u00f1en unha baixa proporci\u00f3n ventilaci\u00f3n/perfusi\u00f3n (V/Q) cara a segmentos con proporci\u00f3ns normais ou mellores.\nFarmacocin\u00e9tica.\nEn canto \u00e1 s\u00faa farmacocin\u00e9tica, o \u00f3xido n\u00edtrico abs\u00f3rbese sistemicamente despois da s\u00faa inhalaci\u00f3n. A maior\u00eda do \u00f3xido n\u00edtrico pasa ao sangue da rede de capilares pulmonar, onde se combina coa hemoglobina que est\u00e1 saturada de ox\u00edxeno nun 60 a 100%.\nO nitrato foi identificado como o metabolito predominante do \u00f3xido n\u00edtrico que se excreta na urina, e sup\u00f3n &gt;70% da dose de \u00f3xido n\u00edtrico inhalada. O nitrato \u00e9 retirado do plasma nos riles a unha velocidade que se aproxima \u00e1 velocidade de filtraci\u00f3n glomerular."}
{"id": "302672", "revid": "25871", "url": "https://gl.wikipedia.org/wiki?curid=302672", "title": "Gran Premio dos Pa\u00edses Baixos de 1982", "text": "O Gran Premio dos Pa\u00edses Baixos de 1982 foi unha carreira de automobilismo de F\u00f3rmula Un, celebrada o 3 de xullo de 1982 no circu\u00edto de Zandvoort. Foi a novena carreira da tempada de F\u00f3rmula Un de . Foi o 31\u00ba Gran Premio dos Pa\u00edses Baixos. A carreira disputouse sobre 72 voltas ao circu\u00edto de 4\u00b4252 quil\u00f3metros para unha distancia total de carreira de 306 quil\u00f3metros.\nFerrari fichou a Patrick Tambay para substitu\u00edr a Gilles Villeneuve, que morrera durante a cualificaci\u00f3n alg\u00fans fins de semana antes, no Gran Premio de B\u00e9lxica.\nA carreira foi ga\u00f1ada polo outro piloto de Ferrari Didier Pironi, que resultou ser a s\u00faa \u00faltima vitoria na F\u00f3rmula Un.\nNotas.\n\"A menos que se indique o contrario, todos os resultados da carreira t\u00f3manse de "}
{"id": "302673", "revid": "121631", "url": "https://gl.wikipedia.org/wiki?curid=302673", "title": "Gran Premio do Reino Unido de 1982", "text": "O Gran Premio do Reino Unido de 1982 (oficialmente o XXXV Marlboro British Grand Prix) foi unha carreira de automobilismo de F\u00f3rmula Un, celebrada o 18 de xullo de 1982 no circu\u00edto de Circu\u00edto de Brands Hatch, Kent, Inglaterra. Foi a d\u00e9cima carreira do Campionato do Mundo da tempada de , disputada sobre 76 voltas.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "302674", "revid": "56817", "url": "https://gl.wikipedia.org/wiki?curid=302674", "title": "Gran Premio de Francia de 1982", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard en Francia o 25 de xullo de 1982. Foi a d\u00e9cimo primeira proba da tempada de F\u00f3rmula Un de , o 60\u00ba Gran Premio de Francia, ou o 68\u00ba Gran Prix de l'ACF. A carreira disputouse sobre 54 voltas ao circu\u00edto de 5\u00b4809 quil\u00f3metros para unha distancia total de carreira de 313\u00b46 quil\u00f3metros.\nResumo da carreira.\nSeis coches turboalimentados ocuparon as 6 primeiras posici\u00f3ns na grella e 4 coches turboalimentados guiados por 4 pilotos franceses terminaron nos 4 primeiros postos, e o equipo franc\u00e9s Renault fixo un dobrete con Ren\u00e9 Arnoux primeiro e Alain Prost segundo, pero baixo amargas circunstancias xa que Arnoux violou un acordo previo \u00e1 carreira polo que se el e Prost eran primeiro e segundo, Arnoux deixar\u00eda pasar a Prost para axudalo a conquistar o campionato.\nJochen Mass e Mauro Baldi colisionaron en Signes e o coche de Mass foi contra o muro de pneum\u00e1ticos, catapultouse cara \u00e1 multitude e incendiouse. Por sorte, ningu\u00e9n resultou ferido, ag\u00e1s de Mass, que ti\u00f1a queimaduras nas mans. O piloto de Alema\u00f1a Occidental retirouse da F\u00f3rmula Un, inmediatamente despois deste accidente.\nReferencias.\n\"A menos que se indique o contrario, todos os resultados da carreira t\u00f3manse de \""}
{"id": "302677", "revid": "5863", "url": "https://gl.wikipedia.org/wiki?curid=302677", "title": "Adolfo Torrado Estrada", "text": "Adolfo Torrado Estrada, nado na Coru\u00f1a o 2 de maio de 1904 e finado en Madrid o 12 de xullo de 1958, foi un dramaturgo galego. Era irm\u00e1n do director de cine Ram\u00f3n Torrado.\nTraxectoria.\nIniciou a s\u00faa actividade literaria en \"La Voz de Galicia\", fixo os textos para o documental \"La ciudad de cristal\". Marchou a Madrid en 1929, onde destacou como autor teatral. Na s\u00faa primeira obra, \"Crack\" combinaba o melodrama coa comicidade, a chocallada co chisco ao espectador e a denuncia do estraperlo co cultivo dos t\u00f3picos nacionais, en especial dos galegos. Nos anos anteriores \u00e1 guerra colaborou con Leandro Navarro, asinando obras do \u00e9xito como \"La Papirusa\" e \"Due\u00f1a y se\u00f1ora\". Estreou as zarzuelas \"Catuxa\", con m\u00fasica de Rebollo, e \"El cantar del arriero\", musicada por D\u00edaz Giles. Despois da Guerra Civil o seu teatro f\u00edxose m\u00e1is escapista e hedonista, imaxinando complicadas situaci\u00f3ns co que se chamou \"epopeya del advenedizo\". O teatro de Torrado deixou de estar de moda nos anos 50. As s\u00faas comedias foron recollidas como \"Obras completas\" en 1948.\nEn 1946 escribiu o gui\u00f3n da pel\u00edcula \"Mar abierto\", dirixida polo seu irm\u00e1n Ram\u00f3n."}
{"id": "302678", "revid": "1888", "url": "https://gl.wikipedia.org/wiki?curid=302678", "title": "Ram\u00f3n Torrado Estrada", "text": ""}
{"id": "302679", "revid": "56817", "url": "https://gl.wikipedia.org/wiki?curid=302679", "title": "Adolfo Torrado", "text": "Co nome de Adolfo Torrado podemos referirnos a:"}
{"id": "302681", "revid": "98629", "url": "https://gl.wikipedia.org/wiki?curid=302681", "title": "Torre de Toquio", "text": "A Torre de Toquio ou Tokyo Tower (en xapon\u00e9s: \u6771\u4eac\u30bf\u30ef\u30fc, \"T\u014dky\u014d Taw\u0101\") \u00e9 unha torre que se atopa en \"Minato-ku\" (Toquio, Xap\u00f3n). O seu dese\u00f1o bas\u00e9ase no da Torre Eiffel de Par\u00eds. Est\u00e1 pintada en branco e vermello de acordo a regulaci\u00f3ns de aviaci\u00f3n. A s\u00faa construci\u00f3n rematou o 14 de outubro de 1958 (ano 33 da era Sh\u014dwa) e abriuse ao p\u00fablico o 7 de decembro do mesmo ano.\nA torre mide 332,6 metros de altura, 8,6 m\u00e1is ca a Torre Eiffel, a\u00ednda que non \u00e9 tan co\u00f1ecida como a torre francesa. A Torre de Toquio pesa unhas 4.000 toneladas, a diferenza das 10.100 toneladas m\u00e9tricas da Torre Eiffel. A s\u00faa funci\u00f3n principal \u00e9 como antena de transmisi\u00f3n de sinais anal\u00f3xicas, e dende 2003 transmite en dixital para a \u00e1rea de Kanto. \u00c9 unha das principais atracci\u00f3ns tur\u00edsticas de Toquio.\nOrixinalmente ide\u00e1rase para a transmisi\u00f3n de televisi\u00f3n, a\u00ednda que en 1961 instal\u00e1ronse antenas de radio, de xeito que a torre se utiliza actualmente para ambos os dous tipos de sinais e coma soporte para canles como NHK, TBS e Fuji TV. Por\u00e9n, o cambio de televisi\u00f3n anal\u00f3xica a dixital para todas as transmisi\u00f3ns de televisi\u00f3n planificado para xullo de 2011 presentouse problem\u00e1tico. A altura da Torre de Toquio non era de abondo para aturar completamente a emisi\u00f3n do sinal terrestre dixital a toda a zona. Por ese motivo, foi ideada outra torre para ese fin, a chamada Skytree, que foi inaugurada en 2012, convert\u00e9ndose na maior estrutura do Xap\u00f3n, superando a Torre de Toquio.\nHistoria e construci\u00f3n.\nDespois de que comezaran as retransmisi\u00f3ns da NHK, a televisi\u00f3n p\u00fablica do Xap\u00f3n en 1953, necesit\u00e1base unha gran torre que abarcase toda a rexi\u00f3n de Kant\u014d. As cadeas privadas comezaron a emitir a trav\u00e9s da propia torre da NHK. Esta escalada no uso das comunicaci\u00f3ns fixo crer ao goberno xapon\u00e9s que as torres de retransmisi\u00f3ns logo comezar\u00edan a proliferar e consecuentemente invadir\u00edan toda a cidade. A soluci\u00f3n proposta foi crear unha gran torre quen de retransmitir por toda a rexi\u00f3n. Ademais, tralo rexurdimento da econom\u00eda xaponesa nos 50, Xap\u00f3n estaba a procurar un monumento que simbolizase o ascenso do poder da naci\u00f3n.\nHisakichi Maeda, fundador e presidente de Nippon Denpat\u014d, dona e xestora da torre, planeou orixinalmente que a torre fose m\u00e1is alta ca o Empire State de Nova York, por\u00e9n o plan non prosperou pois non se dispu\u00f1an dos materiais nin fondos de abondo. A altura da torre foi determinada finalmente pola distancia que as diferentes televisi\u00f3ns necesitaba cubrir a trav\u00e9s da rexi\u00f3n de Kant\u014d, unha distancia de case 150\u00a0km. Tach\u016b Nait\u014d, renomeado dese\u00f1ador de grandes edificios no Xap\u00f3n, foi o elixido para dese\u00f1ar a torre. Ollando o mundo occidental como inspiraci\u00f3n, baseu o seu dese\u00f1o no da Torre Eiffel de Par\u00eds. Coa axuda da compa\u00f1\u00eda de enxe\u00f1ar\u00eda Nikken Sekkei Ltd. asegurou que o seu dese\u00f1o poder\u00eda resistir sismos co dobre de intensidade ca o Gran tremor de terra de Kant\u014d de 1923 ou tif\u00f3ns que superasen os 220 quil\u00f3metros por hora.\nA nova construci\u00f3n atraeu centos de \"tobi\", traballadores tradicionais que se especializaron na construci\u00f3n de grandes estruturas. A Corporaci\u00f3n Takenaka comezou os traballos en xu\u00f1o de 1957 e cada d\u00eda, polo menos 400 obreiros traballaron na torre. Foi constru\u00edda en aceiro, unha terceira parte da cal era ferralla tomada dos tanques estadounidenses que foron danados na Guerra de Corea. Cando a antena de 90 metros se colocou o 14 de outubro de 1958, a Torre de Toquio converteuse na torre autosoportada m\u00e1is alta do mundo, arrebat\u00e1ndolle o t\u00edtulo \u00e1 Torre Eiffel. Ademais de ser m\u00e1is alta que esta, a Torre de Toquio pesa arredor de 4.000 toneladas, 3.300 menos que a Torre Eiffel. Foi aberta ao p\u00fablico o 23 de decembro de 1958, costando finalmente 2.800 mill\u00f3ns de iens (8.400 mill\u00f3ns de d\u00f3lares en 1958). A Torre de Toquio foi hipotecada por 10.000 mill\u00f3ns de iens en 2000.\nDurante o forte Tremor de terra e o tsunami do Xap\u00f3n de 2011, a antena anal\u00f3xica da parte superior da torre dobrouse por mor da forza do sismo. O 14 de xullo de 2012 esta antena foi retirada xa que na actualidade todo Xap\u00f3n pasou \u00e1 emisi\u00f3n en dixital, facendo que a torre pasase de 333 metros a 315. De todos os xeitos a torre volver\u00eda a ter a s\u00faa altura orixinal xa que unha nova antena foi colocada a\u00ednda que polo de agora non ten utilidade.\nUsos.\nAs d\u00faas principais fontes de ingresos da Torre de Toquio son o empr\u00e9stito das antenas e o turismo. Funciona coma unha estrutura que d\u00e1 soporte \u00e1 transmisi\u00f3n de sinais de televisi\u00f3n e radio, e tam\u00e9n coma destino tur\u00edstico albergando diferentes atracci\u00f3ns. Des que se inaugurou a finais de 1958, t\u00e9\u00f1ena visitado m\u00e1is de 150 mill\u00f3ns de persoas. O n\u00famero de visitantes foi baixando at\u00e9 acadar o ano 2000 con 2,3 mill\u00f3ns de visitantes ese mesmo ano, por\u00e9n a partir de a\u00ed comezou a subir a cifra de visitantes at\u00e9 acadar os3 mill\u00f3ns anuais.\nA primeira zona que os visitantes deben visitar ao chegaren \u00e1 torre \u00e9 FootTown, un edificio de 4 plantas situado directamente baixo a torre. Aqu\u00ed, os visitantes poden comer, comprar e visitar varios museos e galer\u00edas. Os elevadores que parten desde FootTown poden usarse para chegar ao primeiro dos dous observatorios, un de dous andares chamado Observatorio Principal. Polo prezo doutra entrada, os visitantes poden montarse noutros elevadores que saen do segundo andar do Observatorio Principal para acadar o segundo e \u00faltimo observatorio: o observatorio especial.\nAntenas.\nA Torre de Toquio, un membro da Federaci\u00f3n Mundial de Grandes Torres, \u00e9 usada por diversas organizaci\u00f3ns para retransmitir as s\u00faas emisi\u00f3ns. A estrutura foi ideada en principio para emitir sinal de televisi\u00f3n, mais en 1961 instal\u00e1ronse antenas de radio xa que a estrutura era axeitada para isto tam\u00e9n. Actualmente \u00fasana para emitir sinais de televisi\u00f3n anal\u00f3xica, televisi\u00f3n dixital, radio e radio dixital.\nActualmente, Xap\u00f3n usa tanto televisi\u00f3n dixital terrestre coma anal\u00f3xica, dende 2011 todas as emisi\u00f3ns son dixitais. A Torre de Toquio non \u00e9 apta para a emisi\u00f3n do sinal dixital por mor da s\u00faa baixa altura para este tipo de sinais de altas frecuencias a lugares arrodeados por bosques ou edificios moi altos. Como alternativa, unha nova torre de 610 metros chamada a Tokyo Sky Tree foi inaugurada o 22 de maio de 2012. Convert\u00e9ndose na estrutura m\u00e1is alta do Xap\u00f3n e na segunda estrutura m\u00e1is alta do mundo despois do Burj Khalifa en Dubai.\nPara evitar a fuga de clientes como a NHK e outras 5 empresas \u00e1 nova torre, os oficiais de Nihon Denpat\u014d est\u00e1n considerando engadir unha antena de alcance dixital de 80 a 100 metros. Incrementar a altura da antena estes 100 metros supor\u00eda ampliar a estrutura uns 20 metros, que custar\u00edan 4 mil mill\u00f3ns de iens. Ademais de cubrir este custo, a compa\u00f1\u00eda ter\u00eda que desembolsar outros 3,5 mil mill\u00f3ns de iens en reformar a zona de retransmisi\u00f3ns, ofrecendo a cada cliente 4 veces m\u00e1is espazo do que usan actualmente. As normas de aviaci\u00f3n de Toquio actuais, limitan a altura da Torre de Toquio, mais o presidente de Nihon Denpat\u014d planea discutir este feito cos ministros e axencias relacionados. Se estes plans non se levan a cabo, ag\u00e1rdase que a Torre de Toquio deixe de emitir sinal anal\u00f3xico de radio ag\u00e1s coa Universidade Aberta do Xap\u00f3n, que continuar\u00e1 emitindo a trav\u00e9s da torre. As emisoras de radio FM tam\u00e9n continuar\u00e1n us\u00e1ndoa para emitir pola zona de Toquio. Masahiro Kawada, o director de planificaci\u00f3n da torre, tam\u00e9n sinalou a posibilidade de usar a Torre de Toquio como apoio da Tokyo Sky Tree, en caso de eventuais problemas, dependendo das necesidades ou requisitos das emisoras de televisi\u00f3n."}
{"id": "302682", "revid": "89787", "url": "https://gl.wikipedia.org/wiki?curid=302682", "title": "Hanami", "text": "Hanami (\u82b1\u898b, lit. \"ollar flores\") \u00e9 a tradici\u00f3n xaponesa de ollar a beleza das flores, mais polo xeral as\u00f3ciase esta verba ao per\u00edodo no que floran as cerdeiras e na que os xaponeses asisten en masa a parques e xard\u00edns a contemplar as s\u00faas flores (sakura). De finais de marzo a principios de abril, as cerdeiras rosean por todo Xap\u00f3n, de sur a norte acorde aos distintos climas existentes nas diversas rexi\u00f3ns. As primeiras cerdeiras do ano florean nas illas de Okinawa a principios de marzo (a rexi\u00f3n m\u00e1is meridional) e os \u00faltimos na illa de Hokkaid\u014d aproximadamente a \u00faltima semana de abril (a rexi\u00f3n m\u00e1is setentrional).\nO progn\u00f3stico de florecemento () \u00e9 anunciado cada ano pola oficina de meteorolox\u00eda. Nesta celebraci\u00f3n, a xente dir\u00edxese aos parques a contemplar as cerdeiras en flor, e habitualmente realizando un xantar, coa familia ou coa empresa (\u00e9 habitual ver a empregados de empresas gardando os mellores sitios so das cerdeiras con d\u00edas de antelaci\u00f3n). O \"hanami\" continua \u00e1 noite e \u00e9 chamado .\nToy\u014d It\u014d, famoso arquitecto xapon\u00e9s, lembraba este feito da s\u00faa nenez catalogando como a forma m\u00e1is fermosa e sinxela de facer arquitectura, a trav\u00e9s dos grandes manteis \u00e1 sombra das cerdeiras.\nLugares tradicionais do \"hanami\".\nAlg\u00fans lugares populares do hanami son:\nEn Toquio: \nEn Fukui:\nEn Kioto:\nEn Osaka:\nEn Nara:\nEn Yoshino:\nEn Himeji:\nEn Tsuyama:\nControversia.\nNo ano 2011, tralo o tremor de terra e o tsunami do 11 de marzo, que deixou case 30\u00a0000 mortos e desaparecidos, o daquela gobernador de Toquio, Shintar\u014d Ishihara, solicitou \u00e1 poboaci\u00f3n que suspendese a celebraci\u00f3n deste festival e amosase a s\u00faa solidariedade con Tohoku, o que provocou un intenso debate no Xap\u00f3n sobre se deb\u00eda celebrarse ou non o \"hanami\" ese ano."}
{"id": "302686", "revid": "5863", "url": "https://gl.wikipedia.org/wiki?curid=302686", "title": "Do Cumio", "text": ""}
{"id": "302688", "revid": "27155", "url": "https://gl.wikipedia.org/wiki?curid=302688", "title": "Mon\u00f3xido de nitr\u00f3xeno", "text": ""}
{"id": "302689", "revid": "27155", "url": "https://gl.wikipedia.org/wiki?curid=302689", "title": "\u00d3xido de nitr\u00f3xeno(II)", "text": ""}
{"id": "302690", "revid": "27155", "url": "https://gl.wikipedia.org/wiki?curid=302690", "title": "\u00d3xido de nitr\u00f3xeno (II)", "text": ""}
{"id": "302691", "revid": "23204", "url": "https://gl.wikipedia.org/wiki?curid=302691", "title": "Celos", "text": "Os celos son unha emoci\u00f3n tipicamente referida a pensamentos e sentimentos negativos de inseguridade, medo e/ou ansiedade sobre unha perda anticipada de algo de gran valor persoal, particularmente referido a unha relaci\u00f3n humana.\nOs celos, polo xeral, consisten nunha combinaci\u00f3n de emoci\u00f3ns como o resentimento, a xenreira, o desgusto...\nOrixinalmente, os celos te\u00f1en un significado diferente de envexa, a\u00ednda que os dous termos adquiriron a calidade de sin\u00f3nimos polo seu uso popular na linguaxe falada. Os celos son unha experiencia concreta percibida nas relaci\u00f3ns humanas e foron observadas en nenos cunha idade a partir de cinco meses.\nMentres que algunha xente di que os celos son com\u00fans en todas as culturas, outros afirman que esta emoci\u00f3n \u00e9 un fen\u00f3meno cultural espec\u00edfico.\nOs celos, polo xeral, son reforzados por unha serie de sentimentos fortes e particulares e est\u00e1n considerados como unha experiencia humana universal; foron representados nunha gran cantidade de obras art\u00edsticas. Os psic\u00f3logos te\u00f1en proposto varios modelos dos procesos subxacentes dos celos e te\u00f1en identificado varios factores que poden desembocar nese sentimento. Os soci\u00f3logos demostraron que as crenzas e os valores culturais xogan un importante papel para determinar que \u00e9 o que desencadea nos celos e cales son as expresi\u00f3ns de celos socialmente aceptadas. Os bi\u00f3logos identificaron factores que poden influenciar, de maneiras inconsciente, na expresi\u00f3n dos celos. Os artistas te\u00f1en explorado o tema dos celos mediante fotograf\u00edas, pinturas, canci\u00f3ns, xogos, poemas e libros. Os te\u00f3logos te\u00f1en ofrecido os seus puntos de vista relixiosos acerca dos celos, baseados nas escrituras das s\u00faas respectivas crenzas.\nEtimolox\u00eda.\nEsta termo prov\u00e9n da palabra francesa \"jalousie\", formada por \"jaloux\" (celos) , que a s\u00faa vez prov\u00e9n do lat\u00edn vulgar \"zelosus\" (cheo de celos), adoptada do grego \"\u03b6\u03ae\u03bb\u03bf\u03c2\".\nDende que William Shakespeare usou termos como \"green-eyed monster\" (mostro de ollos verdes), a cor verde foi asociada cos celos e a envexa, creando as\u00ed expresi\u00f3ns como \"verde de envexa\".\nCelos amorosos.\nOs celos amorosos p\u00f3dense expresar en cinco factores antecedentes:\nOs factores sociol\u00f3xicos lidian coas estratexias reprodutivas. Os machos s\u00f3 poden asegurar o seu \"dereito\" \u00e1 paternidade restrinxindo este mesmo \"dereito\" aos demais machos. As femias incl\u00ednanse m\u00e1is por tentar atopar recursos valiosos nun macho que en aproveitar oportunidades reprodutivas actuais; as\u00ed pois, son m\u00e1is a dadas a facer unha selecci\u00f3n m\u00e1is exhaustiva. Os homes adoitan usar as seguintes t\u00e1cticas m\u00e1is que as mulleres: a) Visualizaci\u00f3n dos recursos b) Ocultamento da amizade c) Submisi\u00f3n e humillaci\u00f3n d) Violencia e ameazas sexuais. Como factores sociobiol\u00f3xicos, os homes e as mulleres te\u00f1en, cultural e historicamente, estados de emoci\u00f3ns moi similares acerca dos celos. Os factores da personalidade son outra ameaza m\u00e1is que almacenan os celos, tanto en homes como en mulleres, os cales var\u00edan dependendo do tipo de relaci\u00f3n existente. Os factores da relaci\u00f3n, as\u00ed como os factores emocionais, foron atopados en diferente medida dependendo do compromiso, da inversi\u00f3n emocional e do nivel de alternativas na relaci\u00f3n. Os factores situacionais incl\u00faen eventos cr\u00edticos que poden chegar a inducir aos celos, sendo uns factores moi com\u00fans e facilmente estimulables. Os \u00faltimos son os factores estrat\u00e9xicos, os cales se incl\u00faen cando os individuos non son conscientes dos factores culturais e sociobiol\u00f3xicos que promoven un comportamento comunicativo concreto.\nCelos sexuais.\nOs celos sexuais nos humanos adoitan aparecer cando unha persoa que resulta importante para un individuo, mostra un interese sexual en outra persoa.\nPatolox\u00eda.\nA psicolox\u00eda actual explica que os celos son unha resposta natural ante a ameaza de perder a unha relaci\u00f3n interpersoal para a persoa celosa. Os celos parecen estar presentes en todas as persoas. Unha caracter\u00edstica que parece demostrarse nesas persoas celosas \u00e9 ter trazos de ego\u00edsmo. Os celos tam\u00e9n te\u00f1en relaci\u00f3n coa vergo\u00f1a que \u00e9 unha resposta natural do organismo. Moitas delas, unha vez que as padecen, sorpr\u00e9ndense de si mesmos xa que nin sequera sospeitaban que as padecesen. Os celos poden ser saudables cando o que se demanda \u00e9 algo que se debe facer sobre unha base de equidade na parella; con todo acudir a este tipo de condutas reflicte carencias persoais moi profundas. O celo carnal expr\u00e9sase cando se fan demandas inadecuadas e cando exercen sentimentos enfermizos porque as demandas non son satisfeitas.\nEste sentimento reflicte certa inseguridade emocional por perder dominio ou sentir menoscabo nunha relaci\u00f3n interpersoal. Os celos manif\u00e9stanse ante a aparici\u00f3n dunha situaci\u00f3n ou persoa que o eu m\u00e1is interno ordena como moito m\u00e1is dominante e competitivo. Os celos provocan que o suxeito que os padece se sinta vulnerado e exerza un predominio da persoa obxecto do celo, atrapando unha rede de circunstancias opresivas tales coma privala de liberdade, illala, seguila ao traballo, revisar as s\u00faas relaci\u00f3ns externas, buscar unha evidencia de traiz\u00f3n etc.\nCelos patol\u00f3xicos.\nOs celos mal levados \u00f3 extremo constit\u00faen unha patolox\u00eda fortemente autodestrutiva; o suxeito que padece esta enfermidade \"vive\" nun estado de infelicidade, en funci\u00f3n dos seus medos e sospeitas de engano, moitas veces completamente infundados e practicamente non acepta outra condici\u00f3n de verdade que non sexan as evidencias que confirman a s\u00faa inseguridade na relaci\u00f3n. Os celos patol\u00f3xicos poden manifestarse indistintamente en homes ou mulleres.\nOs celos causan moitas angustias e infelicidade e provocan dano ao ser obxecto do celo, mesmo ata provocar unha resposta f\u00edsica de agresi\u00f3n desmedida rematando, na reclusi\u00f3n (secuestro), no asasinato ou na agresi\u00f3n f\u00edsica. Este nivel de celo \u00e9 moi dif\u00edcil de curar e as persoas que o padecen te\u00f1en grandes posibilidades de chegaren a situaci\u00f3ns extremas se non se someten a un especialista. Existen pa\u00edses coma Espa\u00f1a que tomaron medidas no asunto debido \u00e1 gran cantidade de casos de violencia de x\u00e9nero causada polos celos. O remedio est\u00e1 baseado na recuperaci\u00f3n da confianza na relaci\u00f3n de parella e da seguridade de si mesmo reco\u00f1ecendo o espazo vital que toda parella debe ter e que non debe ser invadida polo outro. A prevenci\u00f3n est\u00e1 relacionada coa aprendizaxe durante a infancia dos valores da tolerancia, o respecto e o reco\u00f1ecemento dos dereitos do outro. Ademais, tam\u00e9n se poden previr cunha boa comunicaci\u00f3n na parella. Unha vez desenvolvidos os celos, a terapia psicol\u00f3xica pode ser moi \u00fatil. Se hai unha patolox\u00eda, a terapia psicol\u00f3xica debe abordala. Nos casos de delirio, o enfoque \u00e9 farmacol\u00f3xico.\nCelos sen parella.\nNalg\u00fans casos p\u00f3dese sentir celos sen ter parella; pode ser dun compa\u00f1eiro/a de traballo ou escola de quen se te\u00f1a certa atracci\u00f3n. \u00c9 un dos problemas sentimentais m\u00e1is com\u00fans entre os adolescentes e a xuventude.\nAs relaci\u00f3ns amorosas ocupan unha boa parte do tempo e espazos mentais. Cando se vive situaci\u00f3ns de celos, exclusi\u00f3n e abandono, experimenta un enorme sufrimento.\nPuntos de vista da antropolox\u00eda.\nA psicolox\u00eda evolucionista cl\u00e1sica admite que os celos son un fen\u00f3meno universal propio da especie humana, con diferenzas debidas ao x\u00e9nero da persoa base\u00e1ndose no suposto de que a especie viviu sempre en contextos de emparellamentos monog\u00e1micos, certeza sobre \u00e1 paternidade e dependencia material e simb\u00f3lica (alimentaci\u00f3n, seguridade, status) da muller con respecto ao var\u00f3n. As\u00ed os celos das mulleres deber\u00edan estar motivados pola \"infidelidade\" emocional do var\u00f3n (unha forma de reaccionar \u00e1 posibilidade de que o var\u00f3n deixe de ser o seu provedor) e os celos do var\u00f3n, pola infidelidade sexual da muller (unha forma de reaccionar \u00e1 posibilidad de estar provendo a fillos que non te\u00f1en a s\u00faa carga xen\u00e9tica).\nVan Sommers ofrece unha mirada h\u00edbrida. Sobre a base do estudo de primates xeneticamente pr\u00f3ximos aos humanos, que non parecen presentar comportamentos celosos, concl\u00fae que non hai un imperativo biol\u00f3xico para os celos e que estes son un produto basicamente cultural, pero o feito de que en todas as sociedades onde se dan relaci\u00f3ns sexuais \"emocionalmente cargadas\" se impo\u00f1en os celos adultos e as dificultades que experimentaron individuos e grupos da nosa sociedade que intentaron evadilos, parece indicar que hai ra\u00edces biol\u00f3xicas para os celos."}
{"id": "302696", "revid": "5863", "url": "https://gl.wikipedia.org/wiki?curid=302696", "title": "Miguel Garc\u00eda Camba", "text": "Miguel Garc\u00eda Camba, finado en Pontevedra o 30 de outubro de 1892, foi un maxistrado e pol\u00edtico galego.\nTraxectoria.\nFoi xu\u00edz en Ourense. Membro do Partido Progresista, foi elixido deputado a Cortes pola provincia de Ourense nas elecci\u00f3ns de 1843. Foi director de \"El Progreso Constitucional\" en 1865. Durante o Sexenio Democr\u00e1tico presentouse a deputado polo distrito de Becerre\u00e1 nas elecci\u00f3ns de 1871 pero foi derrotado por Manuel Becerra Berm\u00fadez. Na Restauraci\u00f3n foi elixido deputado a Cortes polo distrito de Becerre\u00e1 nas elecci\u00f3ns de 1876. Formou parte da comisi\u00f3n organizadora da Sociedade Econ\u00f3mica de Amigos do Pa\u00eds de Pontevedra en 1887. Foi cabaleiro de Santiago.\nVida persoal.\nCasou con Teresa Valle Castro, que faleceu en 1883."}
{"id": "302697", "revid": "56817", "url": "https://gl.wikipedia.org/wiki?curid=302697", "title": "Charles Barbara", "text": "Louis-Charles Barbara, nado en Orl\u00e9ans (Loiret) o 5 de marzo de 1817 e finado en Par\u00eds o 19 de setembro de 1886, foi un escritor franc\u00e9s.\nTraxectoria.\nDebutou como autor en 1844 cun texto gastron\u00f3mico aparecido na \"Gazette da jeunesse\". Colaborou m\u00e1is tarde coa revista de Ars\u00e8ne Houssaye, \"L'artist\". En 1848 fundou na s\u00faa cidade natal, Orleans, o xornal \"Le D\u00e9mocrate\". Publica diversos contos e artigos en varias revistas antes de acadar o \u00e9xito coa s\u00faa primeira novela \"O asasinato da Pont-Rouge\" (\"L\u2019Assassinat du Pont-Rouge\", 1855). M\u00e1is tarde, publicar\u00e1 \"Ary Zang\" (1864) e cinco libros de relatos.\nEn 1866, por unha epidemia de c\u00f3lera perde a s\u00faa muller, un dos fillos e a s\u00faa madrastra; Suicidouse no hospital Maison Dubois ao se tirar por unha xanela."}
{"id": "302702", "revid": "5863", "url": "https://gl.wikipedia.org/wiki?curid=302702", "title": "Mustallar", "text": ""}
{"id": "302703", "revid": "5863", "url": "https://gl.wikipedia.org/wiki?curid=302703", "title": "Quercus rotundifolia", "text": ""}
{"id": "302704", "revid": "5863", "url": "https://gl.wikipedia.org/wiki?curid=302704", "title": "Manuel Rodr\u00edguez Castro", "text": "Manuel Rodr\u00edguez Castro foi un pol\u00edtico galego.\nTraxectoria.\nDurante o Sexenio Democr\u00e1tico foi elixido deputado a Cortes polo distrito de Monforte nas elecci\u00f3ns de 1871 e volveu ser elixido polo mesmo distrito nas elecci\u00f3ns de abril de 1872. Na Restauraci\u00f3n foi elixido deputado a Cortes polo distrito de Monforte nas elecci\u00f3ns de 1876. Volveu presentarse polo mesmo distrito nas elecci\u00f3ns de 1879, pero foi derrotado por Antonio Guiti\u00e1n Garc\u00eda."}
{"id": "302705", "revid": "1888", "url": "https://gl.wikipedia.org/wiki?curid=302705", "title": "Joaqu\u00edn Rodr\u00edguez Gayoso", "text": "Joaqu\u00edn Rodr\u00edguez Gayoso, finado en Madrid en novembro de 1911, foi un avogado e pol\u00edtico galego.\nTraxectoria.\nVeci\u00f1o de Viana do Bolo. Foi xu\u00edz de primeira instancia de Vilamart\u00edn de Valdeorras. Na Restauraci\u00f3n militou no Partido Conservador e foi elixido deputado a Cortes polo distrito de Valdeorras nas elecci\u00f3ns de 1876. Finou en Madrid en novembro de 1911."}
{"id": "302714", "revid": "89787", "url": "https://gl.wikipedia.org/wiki?curid=302714", "title": "Jos\u00e9 Ram\u00f3n Soraluce Blond", "text": "Jos\u00e9 Ram\u00f3n Soraluce Blond, nado en Ceuta o 25 de novembro de 1946, \u00e9 un arquitecto, profesor e escritor galego.\nTraxectoria.\nEstudou na Escola T\u00e9cnica Superior de Arquitectura de Madrid, titul\u00e1ndose en 1976 e doutor\u00e1ndose posteriormente pola Universidade de Santiago de Compostela. Foi profesor de Debuxo Arquitect\u00f3nico e Historia da Arte na Escola T\u00e9cnica Superior de Arquitectura da Coru\u00f1a. Impartiu docencia na Facultade de Humanidades da Universidade da Coru\u00f1a. \u00c9 acad\u00e9mico numerario da Real Academia Galega de Belas Artes e acad\u00e9mico correspondente da Real Academia de Belas Artes de San Fernando e da Reial Acad\u00e8mia Catalana de Belles Arts de Sant Jordi e membro electo do Instituto Jos\u00e9 Cornide de Estudios Coru\u00f1eses.\nObra bibliogr\u00e1fica.\nAmais de ter publicado ducias de artigos e participado en varias obras colectivas, son da s\u00faa autor\u00eda, entre outros, os seguintes libros:"}
{"id": "302715", "revid": "98629", "url": "https://gl.wikipedia.org/wiki?curid=302715", "title": "Gran Premio de Alema\u00f1a de 1982", "text": "O Gran Premio de Alema\u00f1a de F\u00f3rmula 1 de (oficialmente o Gro\u00dfer Preis von Deutschland) foi unha carreira de F\u00f3rmula 1 que se celebrou en Hockenheimring o 8 de agosto de 1982. Foi a d\u00e9cimo segunda rolda da tempada de . A carreira foi o 44\u00ba Gran Premio de Alema\u00f1a e o s\u00e9timo, que se celebrou en Hockenheim. A carreira levouse a cabo sobre 45 voltas ao circu\u00edto de 6\u00b4797 quil\u00f3metros para unha distancia total de carreira de 306 quil\u00f3metros. Foi ga\u00f1ado por Patrick Tambay da Scuderia Ferrari.\nResumo da carreira.\nHockenheim fora modificado desde o ano anterior, a primeira chicane f\u00edxose m\u00e1is lenta e engadiuse outra chicane para frear os coches a trav\u00e9s da moi r\u00e1pida Ostkurve. Didier Pironi marcou o mellor tempo da pr\u00e1ctica, pero resultou ferido de gravidade nun adestramento libre posterior \u00e1 cualificaci\u00f3n para este Gran Premio e nunca volveu a correr de novo na F\u00f3rmula Un. Coa pista mollada polas persistentes choivas, Pironi estaba probando pneum\u00e1ticos nunha volta r\u00e1pida cando o seu Ferrari golpeou a parte traseira do Renault de Alain Prost a gran velocidade, saltando por encima da parte superior de Prost. A\u00ednda que sobreviviu ao accidente ileso, tivo un profundo efecto en Prost que nunca esqueceu a vista do Ferrari voando sobre o seu coche, o accidente reafirmou os seus puntos de vista sobre a conduci\u00f3n dos coches de F1 en mollado onde a visibilidade era practicamente nula detr\u00e1s doutro coche.\nGrazas \u00e1s longas rectas de Hockenheim, os coches turboalimentados foron abrumadoramente dominantes na cualificaci\u00f3n. Non \u00e9 s\u00f3 que os coches turboalimentados ocuparan as 6 primeiras posici\u00f3ns na grella, a maior proba do dominio foi que o turbo cualificado m\u00e1is lento o de Riccardo Patrese, sexto, pilotando o Brabham-BMW foi 2\u00b49 segundos m\u00e1is r\u00e1pido que o m\u00e1is r\u00e1pido cualificado sen turbo, Michele Alboreto s\u00e9timo cualificado, pilotando Tyrrell con motor Ford-Cosworth.\nFerrari nunca retirou ao ferido Pironi, polo que a pole position foi deixada baleira na sa\u00edda. Nelson Piquet liderou a carreira, pero chocou con Eliseo Salazar mentres pasaban pola nova chicane da Ostkurve. Os dous coches detiv\u00e9ronse, un Piquet iracundo sa\u00edu rapidamente do seu Brabham, achegouse a Salazar, e furioso comezou a golpear e patear a Salazar, e continuou durante alg\u00fan tempo logo da colisi\u00f3n. Patrick Tambay, conducindo o \u00fanico Ferrari, ga\u00f1ou a s\u00faa primeira carreira na F\u00f3rmula Un.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "302716", "revid": "5863", "url": "https://gl.wikipedia.org/wiki?curid=302716", "title": "Soraluce Blond", "text": ""}
{"id": "302717", "revid": "5863", "url": "https://gl.wikipedia.org/wiki?curid=302717", "title": "Jos\u00e9 Ram\u00f3n Soraluce", "text": ""}
{"id": "302718", "revid": "5863", "url": "https://gl.wikipedia.org/wiki?curid=302718", "title": "Joaqu\u00edn Mart\u00ednez Montenegro", "text": "Joaqu\u00edn Mart\u00ednez Montenegro, finado en 1878, foi un pol\u00edtico galego.\nTraxectoria.\nFillo de Francisco Javier Mart\u00ednez Enr\u00edquez, marqu\u00e9s de Valladares, e Joaquina Montenegro Ponte Oca. Cu\u00f1ado de Jos\u00e9 Elduayen. Na Restauraci\u00f3n foi elixido deputado a Cortes polo distrito da Ca\u00f1iza nas elecci\u00f3ns de 1876."}
{"id": "302723", "revid": "839", "url": "https://gl.wikipedia.org/wiki?curid=302723", "title": "Universit\u00e9 Bordeaux I", "text": ""}
{"id": "302752", "revid": "839", "url": "https://gl.wikipedia.org/wiki?curid=302752", "title": "Massachusetts Institute of Technology", "text": ""}
{"id": "302759", "revid": "1131", "url": "https://gl.wikipedia.org/wiki?curid=302759", "title": "Mazoi", "text": "O top\u00f3nimo Mazoi pode referirse a:"}
{"id": "302782", "revid": "23204", "url": "https://gl.wikipedia.org/wiki?curid=302782", "title": "Lucio Mart\u00ednez Pereda", "text": "Lucio Mart\u00ednez Pereda, nado en Vigo en 1962, \u00e9 un historiador galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela, \u00e9 profesor de Historia no IES Valadares de Vigo. Investigou a retagarda franquista durante a guerra civil espa\u00f1ola: mobilizaci\u00f3n, propaganda pol\u00edtica e depuraci\u00f3n administrativa e estuda a mobilizaci\u00f3n e politizaci\u00f3n de masas na fase inicial da ditadura en Galicia. A s\u00faa obra \"Medo pol\u00edtico e control social na retagarda franquista\" foi finalista do Premio da Cr\u00edtica Galicia 2016."}
{"id": "302791", "revid": "4817", "url": "https://gl.wikipedia.org/wiki?curid=302791", "title": "Minotaur 4", "text": "Minotaur 4 foi o nome dun foguete espacial dos Estados Unidos producido pola empresa Orbital Sciences. As tres primeiras etapas do foguete derivan do m\u00edsil bal\u00edstico intercontinental retirado Peacekeeper, mentres que a cuarta \u00e9 un desenvolvemento da propia empresa. Foi usado en cinco lanzamentos, todos exitosos. Opcionalmente pod\u00eda usar o sistema HAPS (Hydrazine Auxilary Propulsion System) para incrementar a preci\u00f3n da inserci\u00f3n orbital."}
{"id": "302796", "revid": "54336", "url": "https://gl.wikipedia.org/wiki?curid=302796", "title": "Illa Negra", "text": ""}
{"id": "302797", "revid": "1131", "url": "https://gl.wikipedia.org/wiki?curid=302797", "title": "Des Knaben Wunderhorn", "text": "Das Knaben Wunderhorn (\"O rapaz do corno m\u00e1xico\" en traduci\u00f3n literal \u00f3 galego) \u00e9 unha colecci\u00f3n de poemas folcl\u00f3ricos recollidos por Achim von Arnim e Clemens Brentano a comezos do s\u00e9culo XIX.\nOrixe.\nA obra foi publicada en d\u00faas partes no 1805 e no 1808 na cidade de Heidelberg. Esta recoll\u00eda canci\u00f3ns populares do sur de Alema\u00f1a que nalg\u00fans casos foron modificadas e adaptadas por Arnim e Brentano. Naquela \u00e9poca (guerras napole\u00f3nicas, desenvolvemento do liberalismo pol\u00edtico e do nacionalismo) as tradici\u00f3ns e expresi\u00f3ns populares dos pobos ti\u00f1an grande acollida nos eidos culturais europeos. Os tres volumes da obra, adicados \u00f3 poeta Goethe, acadaron un grande \u00e9xito.\nInfluencias posteriores.\nEsta obra tivo un grande impacto no compositor Gustav Mahler. Outros compositores que musicaron alg\u00fan dos poemas foron Felix Mendelssohn, Robert Schumann, Carl Loewe, Johannes Brahms e Alexander von Zemlinsky."}
{"id": "302800", "revid": "22570", "url": "https://gl.wikipedia.org/wiki?curid=302800", "title": "Gran Premio de Austria de 1982", "text": "O Gran Premio de Austria de 1982 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 15 de agosto de 1982. Foi a 13\u00aa carreira da tempada de F\u00f3rmula Un de , o 15\u00ba Gran Premio de Austria e a d\u00e9cima terceira que se celebrou en \u00d6sterreichring. A carreira levouse a cabo sobre 53 voltas ao circu\u00edto de 5\u00b4942 quil\u00f3metros para unha distancia total de carreira de 315 quil\u00f3metros. A carreira foi ga\u00f1ada polo Lotus de Elio de Angelis, que mantivo baixo control a Keke Rosberg no Williams para ga\u00f1ar por apenas 0,050 segundos, ou menos de metade da lonxitude do coche.\nResumo da carreira.\nEngadiuse unha chicane na entrada aos boxes no principio do ano. Nelson Piquet no Brabham lideraba na primeira curva desde a pole position, mentres que o Renault de Alain Prost pasou ao compa\u00f1eiro de equipo de Piquet Riccardo Patrese para ser segundo. M\u00e1is atr\u00e1s, houbo unha colisi\u00f3n que eliminou os dous Alfa Romeo de Andrea de Cesaris e Bruno Giacomelli, as\u00ed como ao Williams de Derek Daly. A vantaxe de Prost sobre Patrese durou s\u00f3 unhas cantas curvas antes de que o italiano v\u00f3lvese a pasalo. Na volta 2, Patrese arrebatou o liderado a Piquet e os dous Brabhams inmediatamente comezaron a afastarse cos seus tanques medio cheos.\nPouco antes da metade da carreira, Piquet fixo a primeira parada planificada en boxes para botar combustible e cambiar os pneum\u00e1ticos, na historia moderna da F1. Reincorporouse en cuarto lugar, xusto por diante de Keke Rosberg, logo de perder a posici\u00f3n con Prost e Elio de Angelis. Varias voltas logo de Piquet, Patrese fixo a s\u00faa parada. Nese momento, ti\u00f1a unha vantaxe suficiente para reincorporarse \u00e1 carreira en primeira posici\u00f3n, a\u00ednda que agora s\u00f3 cuns poucos segundos por diante de Prost. O Brabham e o Renault estaban igualados logo da parada, e a diferenza de Patrese con Prost mant\u00ed\u00f1ase relativamente estable. Pero, s\u00f3 un par de voltas logo da s\u00faa parada, Patrese sufriu un fallo de motor, o que lle fixo trompear. Prost herdou unha c\u00f3moda vantaxe con de Angelis e con Piquet terceiro.\nCon todo, o actual campi\u00f3n do mundo loitaba desde a s\u00faa parada en boxes, incapaz de achegarse aos l\u00edderes, estaba loitando para manterse por diante de Rosberg. S\u00f3 un par de voltas logo da sa\u00edda do seu compa\u00f1eiro de equipo, Piquet retirouse cunha falla el\u00e9ctrica. Libre do Brabham, Rosberg comezou acheg\u00e1ndose a de Angelis, pouco apouco pero reducindo a brecha de 10 segundos. Prost, pola s\u00faa banda, parec\u00eda sereno coa s\u00faa vantaxe de medio minuto antes de sufrir un fallo mec\u00e1nico a 5 voltas do final.\nIsto deixou a de Angelis l\u00edder, listo para a s\u00faa primeira vitoria, pero Rosberg, que reducira a vantaxe de de Angelis a s\u00f3 uns segundos, parec\u00eda voar agora que a s\u00faa primeira vitoria parec\u00eda pr\u00f3xima, e o finland\u00e9s comezou a acercarse m\u00e1is rapidamente. Na \u00faltima volta, Rosberg reduciu \u00e1 brecha a s\u00f3 1,6 segundos. Acercouse rapidamente no \u00faltimo viraxe, de Angelis aparentemente sucumb\u00eda \u00e1 presi\u00f3n, pero na \u00faltima curva De Angelis defendeu con calma a li\u00f1a interior, e Rosberg non puido coller a trazada. A s\u00faa axustada entrada na curva causou que de Angelis derrapara na sa\u00edda, o que permitiu Rosberg intentalo polo interior na recta final, s\u00f3 para perder por s\u00f3 0,050 segundos, ou menos da metade da lonxitude dun coche.\nDe Angelis celebrou con ledicia a s\u00faa primeira vitoria, mentres que Rosberg aumentaba as s\u00faas posibilidades no campionato malia perder a s\u00faa primeira vitoria por unha marxe m\u00ednima, pasando por diante de John Watson no segundo lugar no campionato, que realmente era o liderado, xa que o l\u00edder oficial do campionato Didier Pironi estaba f\u00f3ra polo resto da tempada con lesi\u00f3ns nas pernas. O Ligier de Jacques Laffite completou o podio, mentres que o Ferrari de Patrick Tambay, o McLaren de Niki Lauda e o Arrows de Mauro Baldi completaron os puntos.\nA vitoria por De Angelis foi a \u00faltima celebrada por Colin Chapman co famoso acto de lanzar a s\u00faa gorra de tea ao aire logo dunha vitoria de Lotus. Tam\u00e9n ser\u00eda a \u00faltima vitoria dun Lotus constru\u00eddo por Chapman, e a \u00faltima vitoria dun Lotus ata o Gran Premio de Portugal de 1985.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "302802", "revid": "89787", "url": "https://gl.wikipedia.org/wiki?curid=302802", "title": "Flerovio", "text": "O flerovio (anteriormente chamado ununcuadio, Uuq) \u00e9 un elemento qu\u00edmico radioactivo de s\u00edmbolo Fl e n\u00famero at\u00f3mico 114. Foi nomeado na honra de Gueorgui Fli\u00f3rov."}
{"id": "302803", "revid": "1576", "url": "https://gl.wikipedia.org/wiki?curid=302803", "title": "Ununcuadio", "text": ""}
{"id": "302804", "revid": "1576", "url": "https://gl.wikipedia.org/wiki?curid=302804", "title": "Unnilpentio", "text": ""}
{"id": "302837", "revid": "23204", "url": "https://gl.wikipedia.org/wiki?curid=302837", "title": "Triglav (mitolox\u00eda)", "text": "Triglav (lit. \"O de tres cabezas\") \u00e9 unha divindade da mitolox\u00eda eslava. Ten tres cabezas, e gobernaba os tres reinos: o ceo, a terra e os infernos.\nNo seu culto figuraba un cabalo sagrado que serv\u00eda como or\u00e1culo. Antes de emprender unha expedici\u00f3n, coloc\u00e1banse sobre o chan nove lanzas, separadas unha da outra; e rapidamente, o sacerdote aseguraba a renda do animal. O sacerdote fac\u00eda percorrer o animal por tres veces nos dous sentidos, dentro do espazo do cal se atopaban; se este tocaba en calquera das lanzas, era un mal presaxio; e a expedici\u00f3n deb\u00eda ser cancelada; en caso contrario, a mesma ter\u00eda \u00e9xito."}
{"id": "302863", "revid": "23204", "url": "https://gl.wikipedia.org/wiki?curid=302863", "title": "Mega Hits FM", "text": "A Mega Hits \u00e9 unha estaci\u00f3n de radio da r/com - Renascen\u00e7a Comunica\u00e7\u00e3o Multim\u00e9dia cuxo p\u00fablico \u00e9 a mocidade. A Mega Hits transmite esencialmente m\u00fasica Pop e Rock."}
{"id": "302865", "revid": "1131", "url": "https://gl.wikipedia.org/wiki?curid=302865", "title": "Pieiros", "text": "Pieiros (en castel\u00e1n e oficialmente: Pieros) \u00e9 unha localidade e entidade local menor do concello de Cacabelos, situado na comarca do Bierzo. Est\u00e1 situado na estrada entre Vilafranca do Bierzo e Cacabelos.\nDemograf\u00eda.\nTen unha poboaci\u00f3n de 35 habitantes, con 19 homes e 16 mulleres."}
{"id": "302870", "revid": "98629", "url": "https://gl.wikipedia.org/wiki?curid=302870", "title": "Juan Luis Ab\u00e1solo", "text": "Juan Luis Ab\u00e1solo Garay, nado en Balmaseda (Biscaia) o 23 de abril de 1941, \u00e9 un exfutbolista vasco que xogaba na demarcaci\u00f3n de dianteiro.\nTraxectoria.\nFormouse nas categor\u00edas inferiores do Barakaldo CF, debutando co primeiro equipo en Segunda Divisi\u00f3n na tempada 1960/61, ao ano seguinte fichou pola SD Indautxu. No ver\u00e1n de 1962 fichou polo Celta de Vigo, co que estivo a punto de acadar o ascenso a Primeira Divisi\u00f3n no ano 1963. Ao finalizar esa \u00fanica tempada en Vigo mercou a carta de liberdade e fichou polo Recreativo de Huelva. Retirouse do f\u00fatbol profesional xogando de novo no Indautxu."}
{"id": "302873", "revid": "1131", "url": "https://gl.wikipedia.org/wiki?curid=302873", "title": "Quilous", "text": "Quilous (en castel\u00e1n: Quil\u00f3s) \u00e9 unha localidade do concello de Cacabelos, na comarca do Bierzo, na provincia de Le\u00f3n, Castela e Le\u00f3n.\nSituaci\u00f3n.\nAt\u00f3pase preto das localidades de Vilaboa, San Cremenzo e Arborboa."}
{"id": "302877", "revid": "23204", "url": "https://gl.wikipedia.org/wiki?curid=302877", "title": "Alema\u00f1a no Festival de Eurovisi\u00f3n", "text": "Alema\u00f1a participou en todos os Festivais de Eurovisi\u00f3n desde o seu inicio en 1956, salvo na edici\u00f3n de 1996. \u00c9 o pa\u00eds con m\u00e1is representaci\u00f3ns en toda a historia do Festival da canci\u00f3n. Francia e o Reino Unido est\u00e1n preto, faltando a s\u00f3 d\u00faas edici\u00f3ns cada un. Tam\u00e9n se atopa bastante cerca Espa\u00f1a que empezou a concursar en 1961 e desde ent\u00f3n non faltou nunca.\nA\u00ednda que os participantes alem\u00e1ns tiveron un \u00e9xito limitado (Alema\u00f1a s\u00f3 ga\u00f1ou o festival d\u00faas veces), o interese p\u00fablico mantense alto e o festival \u00e9 un dos eventos m\u00e1is vistos en cada ano.\nEn anos recentes, Alema\u00f1a destacou pola s\u00faa adopci\u00f3n de estilos musicais non tan t\u00edpicos co que poida asociarse normalmente a Eurovisi\u00f3n, tales como o country (Texas Lightning - \"Non Non Never\" en 2006), o swing (Roger Cicero - \"Frauen regier'n die Welt\" en 2007) ou o electropop (Lena - \"Taken by a stranger\" en 2011).\nEn 34 veces estivo no TOP-10 e s\u00f3 en 5 veces, Alema\u00f1a foi \u00faltima (sen ter en conta a s\u00faa eliminaci\u00f3n na rolda de clasificaci\u00f3n en 1996).\nHistoria.\nFestival de 1982.\nA 1\u00aa ganadora foi a estrela adolescente Nicole en 1982, que interpretou \"Ein bi\u00dfchen Frieden\", escrita por Ralph Siegel. A canci\u00f3n mant\u00edvose no n\u00famero un da Lista de Popularidade alem\u00e1 por cinco semanas e permaneceu entre as dez canci\u00f3ns m\u00e1is populares por outras dezaseis. O festival tivo lugar no Reino Unido e Nicole ga\u00f1ou con 161 puntos, unha marxe de 61 puntos sobre o segundo lugar, ocupado po Avi Toledano de Israel. Siegel escribiu 12 das canci\u00f3ns interpretadas por cantantes alem\u00e1ns, inclu\u00edndo \"I can't live without music\" en 2002 e \"Let's get happy\" en 2003.\nFestival de 1996.\n1996 foi o \u00fanico ano no que Alema\u00f1a non acudiu ao Festival. Debido \u00e1 gran cantidade de participantes en 1996, t\u00edvose que realizar unha criba de pa\u00edses por parte da organizaci\u00f3n en base \u00e1 calidade dos temas. Malia que non se te\u00f1en datos oficiais sobre a s\u00faa realizaci\u00f3n, Alema\u00f1a quedou con 24 puntos, a 2 da \u00faltima clasificada Finlandia, polo que non puido participar. O seu tema era \"Blauer Planet\", interpretado por Leon.\nFestival de 1998: Guildo Horn.\nO punto m\u00e1is elevado do festival en Alema\u00f1a pode ser a versi\u00f3n de 1998. Guildo Horn comezou a s\u00faa campa\u00f1a para ser nomeado como un cantante controvertido polo seu estilo. Foi criticado pola s\u00faa falta de seriedade e a s\u00faa imaxe. Con todo, a opini\u00f3n p\u00fablica pronto cambiou e Horn ga\u00f1ou a preselecci\u00f3n alem\u00e1 con m\u00e1is do 60% dos votos. Acheg\u00e1ndose o Eurovisi\u00f3n a \"Guido-mania\" estendeuse a\u00ednda m\u00e1is a trav\u00e9s de Alema\u00f1a e o evento foi material de primeira p\u00e1xina ata a data do festival. Horn f\u00edxose destacar tam\u00e9n noutros pa\u00edses e a controversia que atopara en Alema\u00f1a rexurdiu a trav\u00e9s de Europa.\nHorn interpretou xunto a s\u00faa banda, Orthop\u00e4dischen Str\u00fcmpfe, cantando \"Guildo hat Euch lieb!\", escrita por Stefan Raab. A\u00ednda que o s\u00e9timo lugar foi decepcionante para moitos en Alema\u00f1a, foi un resurgimiento para o Eurovisi\u00f3n no pa\u00eds e foi o comezo para catro finais consecutivos entre os primeiros dez. Desde ent\u00f3n, Raab participou noutros dous Festivales. Dous anos logo de escribir \"Guildo Hat Euch Lieb!\", apareceu con \"Wadde Hadde Dudde Da?\", tema humor\u00edstico que interpretou o mesmo. Catro anos m\u00e1is tarde, escribiu a canci\u00f3n de Max, \"Can't Wait Until Tonight\".\nFestival de 2010: Lena Meyer-Landrut.\nAlema\u00f1a conseguiu nesta edici\u00f3n a s\u00faa segunda vitoria no festival da man da nova Lena Meyer-Landrut.\nO triunfo era moi esperado, tanto por alem\u00e1ns como pola maior\u00eda dos europeos votantes, que v\u00edan como un pa\u00eds do \"Big 4\" lev\u00e1base a casa o festival, fronte a candidaturas tan fortes como Grecia, Turqu\u00eda ou os pa\u00edses do Leste, que adoitan copar o \"top 10\" nos \u00faltimos anos.\nGa\u00f1ou o certame con 246 puntos e o tema \"Satellite\"."}
{"id": "302878", "revid": "23204", "url": "https://gl.wikipedia.org/wiki?curid=302878", "title": "Festival de Eurovisi\u00f3n J\u00fanior 2006", "text": "O IV Festival de Eurovisi\u00f3n J\u00fanior celebrouse o 2 de decembro de 2006 na Sala Polivalenta da cidade de Bucarest, Roman\u00eda. A gala foi presentada por Andreea Marin e Ioana Ivan e contou coa participaci\u00f3n de 15 pa\u00edses. O ga\u00f1ador foi Rusia, que estivo representada polo d\u00fao de xemelgas Xemelgas Tolmachevy, formado por Nastya e Masha Tolmachevy de 9 anos, que interpretaron a canci\u00f3n \"Vesna (Jazz de primavera)\".\nOs pa\u00edses debutantes nesta edici\u00f3n foron Portugal e Ucra\u00edna, mentres que Serbia participou de forma solitaria ao Montenegro independizarse de Serbia e Montenegro en xu\u00f1o de 2006. E retornou Chipre.\nAs cadeas de televisi\u00f3n nacionais dos pa\u00edses escandinavos que participaron nas tres edici\u00f3ns anteriores (Dinamarca, Noruega e Suecia), ret\u00edraronse do Festival xa que consideraron que o evento perdera a s\u00faa esencia de ser un espect\u00e1culo feito por nenos e para nenos. Por sorte, a canle privada sueca TV4 adquiriu os dereitos de transmisi\u00f3n do evento, polo que Suecia tivo representante.\nAdemais de Dinamarca e Noruega tam\u00e9n se retiraron desta edici\u00f3n Letonia (por raz\u00f3ns econ\u00f3micas) e o Reino Unido (polas baixas audiencias televisivas das edici\u00f3ns anteriores).\nCelebraci\u00f3n do festival.\nVotaci\u00f3ns.\nM\u00e1ximas puntuaci\u00f3ns.\nOs pa\u00edses que recibiron 12 puntos son:"}
{"id": "302881", "revid": "51526", "url": "https://gl.wikipedia.org/wiki?curid=302881", "title": "Festival de Eurovisi\u00f3n J\u00fanior", "text": "O Festival da Canci\u00f3n de Eurovisi\u00f3n J\u00fanior (Junior Eurovision Song Contest, en ingl\u00e9s) \u00e9 un concurso organizado pola Uni\u00f3n Europea de Radiodifusi\u00f3n, a imaxe e semellanza do Festival de Eurovisi\u00f3n, pero para nenos de entre 8 e 16 anos.\nO ano anterior \u00e1 primeira edici\u00f3n celebrouse un festival similar, o Melodi Grand Prix Nordic, no que s\u00f3 participaron tres pa\u00edses escandinavos; este festival ga\u00f1ouno Razz por Dinamarca coa canci\u00f3n \"Kickflipper\". A imaxe deste festival, a Uni\u00f3n Europea de Radiodifusi\u00f3n decidiu organizar o Festival de Eurovisi\u00f3n J\u00fanior 2003, que tivo lugar en Copenhaguen o 15 de novembro de 2003.\nIniciouse con varios pa\u00edses da Europa Occidental, con todo, ano tras ano aumentaron os pa\u00edses de Europa do Leste e f\u00f3ronse retirando os que iniciaron o concurso.\nSegundo o posicionamento, tanto Belar\u00fas como Armenia son os pa\u00edses m\u00e1is exitosos na historia do festival, con cinco posicionamentos no top 3. Belar\u00fas e Xeorxia son os \u00fanicos pa\u00edses en ga\u00f1ar o festival m\u00e1is dunha vez; o primeiro tivo d\u00faas vitorias no 2005 e 2007, e o segundo ga\u00f1ouno no 2008 e 2011.\nA maior vitoria foi a da cantante espa\u00f1ola Mar\u00eda Isabel no 2004 que logrou 171 puntos, batendo un r\u00e9cord que a\u00ednda non foi superado, con 8 puntuaci\u00f3ns m\u00e1ximas. A canci\u00f3n \"Antes muerta que sencilla\" segue sendo a de m\u00e1is \u00e9xito do festival.\nNas primeiras seis edici\u00f3ns (do 2003 ao 2008), o festival tivo boa aceptaci\u00f3n en pa\u00edses interesados en participar. A partir da edici\u00f3n do 2009 celebrada en Ucra\u00edna, o festival empezou un declive que se agudizou nas edici\u00f3ns do 2012 e 2013, ao participar s\u00f3 12 pa\u00edses, a maior\u00eda novos. Na edici\u00f3n do 2014 que se celebrou en Malta, igualouse o n\u00famero de participantes das edici\u00f3ns do 2003 e 2005, un total de 16. C\u00f3mpre destacar o retorno de Bulgaria (ausente dende o 2012), Chipre (ausente dende o 2010) e Serbia (ausente dende o 2011) e o debut de tres pa\u00edses: Eslovenia, Italia e Montenegro. En contraste, Acerbaix\u00e1n, Macedonia e Moldavia son os tres pa\u00edses que participaron no 2013 e non no 2014."}
{"id": "302882", "revid": "7802", "url": "https://gl.wikipedia.org/wiki?curid=302882", "title": "Festival de Eurovisi\u00f3n Junior 2006", "text": ""}
{"id": "302884", "revid": "98629", "url": "https://gl.wikipedia.org/wiki?curid=302884", "title": "Oruchuban Ebichu", "text": "Oruchuban Ebichu (\u304a\u308b\u3061\u3085\u3070\u3093\u30a8\u30d3\u3061\u3085 lit. Ebichu organiza a casa) \u00e9 un manga creado por Risa It\u014d publicado por Futabasha. Tam\u00e9n conta cunha adaptaci\u00f3n ao anime, a cal foi producida por Gainax, pero animada por Group TAC, que foi transmitida por DirecTV Xap\u00f3n, e ademais era un dos tres animes que fac\u00edan parte dun show chamado \"Ai no Awa Awa Hour\". Foi transmitida no Xap\u00f3n do 1 de agosto de 1999, ata o 1 de outubro dese mesmo ano.\n\"Orochuban Ebichu\" \u00e9 un anime e un manga dirixido ao p\u00fablico adulto, debido \u00e1 s\u00faa expl\u00edcita violencia, linguaxe ofensivo, e escenas de sexo expl\u00edcito das cales s\u00f3 poder\u00edan mostrarse por DirectTV Japan. A versi\u00f3n in\u00e9dita s\u00f3 pode at\u00f3parse en DVD. O programa est\u00e1 feito cun estilo de arte moi sinxelo, e o seu contido sexual est\u00e1 dirixido m\u00e1is cara o x\u00e9nero de comedia, o cal se considera ecchi, que a un x\u00e9nero fetichista."}
{"id": "302890", "revid": "89787", "url": "https://gl.wikipedia.org/wiki?curid=302890", "title": "Portugal no Festival de Eurovisi\u00f3n J\u00fanior", "text": "Portugal participou por primeira vez no IV Festival de Eurovisi\u00f3n J\u00fanior no 2006.\nTan s\u00f3 participou en d\u00faas ocasi\u00f3ns (2006 e 2007) onde non obtivo bos resultados. Un d\u00e9cimo cuarto e d\u00e9cimo sexto lugar respectivamente e nas d\u00faas ocasi\u00f3ns pen\u00faltimos.\nConfirmou o seu retorno para o festival do 2014 ao igual que Grecia, pero os dous pa\u00edses retir\u00e1ronse antes do plazo oficial.\nA pesar da grande audiencia que ti\u00f1a o festival, a RTP decidiu non participar en 2008. Tampouco amosou interese polo concurso tras a s\u00faa retirada.\nResultados das votaci\u00f3ns.\nPortugal deu as m\u00e1ximas puntuaci\u00f3ns ata 2007 a...\nPortugal recibiu as m\u00e1ximas puntuaci\u00f3ns ata 2007 de..."}
{"id": "302892", "revid": "23204", "url": "https://gl.wikipedia.org/wiki?curid=302892", "title": "Xeorxia no Festival de Eurovisi\u00f3n J\u00fanior", "text": "Xeorxia debutou por primeira vez en 2007 no V Festival de Eurovisi\u00f3n J\u00fanior. A cantante Mari Romelashvili foi a s\u00faa primeira representante (por elecci\u00f3n interna) cantando o tema \"Odelia Ranuni\" o cal nesa edici\u00f3n foi interpretado na 1\u00aa posici\u00f3n pero finalmente quedou en 4\u00ba lugar con 116 puntos, por delante de Macedonia e por detr\u00e1s de Serbia.\nAo ano seguinte decidiron seguir participando no festival elixindo ao tr\u00edo Bzikebi e a s\u00faa canci\u00f3n \"Bzz...\", a cal conseguiu a vitoria con 154 puntos. A canci\u00f3n se fixo con letra inventada que representaba ao zunido que realizan as abellas.\nA edici\u00f3n de 2008 foi a s\u00faa primeira vitoria e no ano 2011 volveron ga\u00f1ar, esta vez con 108 puntos, co grupo Candy.\nVotaci\u00f3ns.\nXeorxia deu m\u00e1is puntos a:\nXeorxia recibiu m\u00e1is puntos de:"}
{"id": "302897", "revid": "23204", "url": "https://gl.wikipedia.org/wiki?curid=302897", "title": "Espa\u00f1a no Festival de Eurovisi\u00f3n J\u00fanior", "text": "Espa\u00f1a foi un dos pa\u00edses que debutou no Festival de Eurovisi\u00f3n J\u00fanior 2003, e \u00e9 o que mellor percorrido e posici\u00f3ns levou no certame, obtendo unha vitoria en 2004 coa artista Mar\u00eda Isabel e a s\u00faa canci\u00f3n \"Antes muerta que sencilla\", dous segundos postos e un cuarto posto como posici\u00f3n m\u00e1is baixa. A pesar dos seus bos resultados, a RTVE decidiu en 2007 non volver participar no certame porque, segundo Javier Pons, ex-director de RTVE, \"fomenta estereotipos que non compartimos\" e tam\u00e9n pola \"explotaci\u00f3n\" \u00e1 que se someten os nenos.\nNo Festival de Eurovisi\u00f3n J\u00fanior 2011, coa intenci\u00f3n de aumentar o n\u00famero de participantes para asegurar a viabilidade do concurso, a UER negociou ata o \u00faltimo momento coas televisi\u00f3ns de Espa\u00f1a, Italia e San Marino. Se ben a RTVE amosou certo interese en participar no certame, Espa\u00f1a non puido confirmar a s\u00faa participaci\u00f3n a tempo, polo tanto non puido participar nel. Agard\u00e1base que Espa\u00f1a retornara ao festival en 2014 cunha canle de televisi\u00f3n privada non-membro da UER (Atresmedia ou Mediaset Espa\u00f1a), sendo esta participaci\u00f3n baixo permiso especial do organismo europeo pero problemas burocr\u00e1ticos o impediron.\nVotaci\u00f3ns.\nEspa\u00f1a deu m\u00e1is puntos a:\nEspa\u00f1a recibiu m\u00e1is puntos de:"}
{"id": "302901", "revid": "23204", "url": "https://gl.wikipedia.org/wiki?curid=302901", "title": "San Marino no Festival de Eurovisi\u00f3n J\u00fanior", "text": "San Marino \u00eda participar por primeira vez no IX Festival de Eurovisi\u00f3n J\u00fanior que se celebrou o 3 de decembro de 2011 en Ierev\u00e1n, Armenia. Non obstante, o 7 de outubro de 2011, Alessandro Capicchioni, xefe da delegaci\u00f3n de San Marino, confirmou que o pa\u00eds se retiraba da competici\u00f3n debido a que non contaba co tempo suficiente para levar a cabo unha candidatura ou preselecci\u00f3n nacional.\nO 25 de outubro de 2013, San Marino confirmou oficialmente a s\u00faa participaci\u00f3n no Festival de Eurovisi\u00f3n J\u00fanior 2013, sendo esta a s\u00faa primeira aparici\u00f3n no certame."}
{"id": "302908", "revid": "98629", "url": "https://gl.wikipedia.org/wiki?curid=302908", "title": "Serbia e Montenegro no Festival de Eurovisi\u00f3n J\u00fanior", "text": "Serbia e Montenegro participou no Festival de Eurovisi\u00f3n J\u00fanior tan s\u00f3 unha vez durante a s\u00faa existencia. Foi no Festival de Eurovisi\u00f3n J\u00fanior 2005 con Filip Vucic que representou ao pa\u00eds con \"Fudbal Ljubav Pa\".\nAp\u00f3s a disoluci\u00f3n do pa\u00eds en 2006, Serbia continuou participando no concurso, debutando no 2006, mentres que Montenegro debutou como naci\u00f3n independente no 2014.\nVotaci\u00f3ns.\nSerbia e Montenegro deu as m\u00e1ximas puntuaci\u00f3ns en 2005 a:\nSerbia e Montenegro recibiu as m\u00e1ximas puntuaci\u00f3ns en 2005 a:"}
{"id": "302910", "revid": "56817", "url": "https://gl.wikipedia.org/wiki?curid=302910", "title": "Eslovenia no Festival de Eurovisi\u00f3n J\u00fanior", "text": "Eslovenia debutou no Festival de Eurovisi\u00f3n J\u00fanior 2014, celebrado o 15 de novembro de 2014 en Malta."}
{"id": "302911", "revid": "56817", "url": "https://gl.wikipedia.org/wiki?curid=302911", "title": "Italia no Festival de Eurovisi\u00f3n J\u00fanior", "text": "Italia debutou no Festival de Eurovisi\u00f3n J\u00fanior 2014, logrando un primeiro posto con Vincenzo Cantiello coa canci\u00f3n \"Tu primo grande amore\", a cal lle outorgaron 159 puntos, convert\u00e9ndose as\u00ed na segunda ga\u00f1adora m\u00e1is votada da historia do Festival de Eurovisi\u00f3n J\u00fanior."}
{"id": "302913", "revid": "23204", "url": "https://gl.wikipedia.org/wiki?curid=302913", "title": "Rusia no Festival de Eurovisi\u00f3n J\u00fanior", "text": "Rusia debutou no Festival de Eurovisi\u00f3n J\u00fanior na edici\u00f3n do ano 2005. Obtivo a s\u00faa primeira vitoria na s\u00faa segunda aparici\u00f3n no 2006, cando as Xemelgas Tolmachevy, ga\u00f1aron o festival coa canci\u00f3n \"Vesenniy Jazz\".\nA cadea RTR reprensentou a Rusia no Festival de Eurovisi\u00f3n J\u00fanior, seleccionando a Ekaterina Ryabova como representante do pa\u00eds na edici\u00f3n de 2009 en K\u00ediv coa canci\u00f3n \"Malenkiy prints\". Ekaterina Ryabova volveu representar ao pa\u00eds de novo en 2011 coa canci\u00f3n \"Kak Romeo i Dzhulyetta\".\nVotaci\u00f3ns.\nRusia deu m\u00e1is puntos a...\nRusia recibiu m\u00e1is puntos de..."}
{"id": "302914", "revid": "7802", "url": "https://gl.wikipedia.org/wiki?curid=302914", "title": "Erev\u00e1n", "text": ""}
{"id": "302916", "revid": "19415", "url": "https://gl.wikipedia.org/wiki?curid=302916", "title": "Joaqu\u00edn Nin y Castellanos", "text": ""}
{"id": "302917", "revid": "19415", "url": "https://gl.wikipedia.org/wiki?curid=302917", "title": "Joaqu\u00edn Nin Castellanos", "text": ""}
{"id": "302918", "revid": "7802", "url": "https://gl.wikipedia.org/wiki?curid=302918", "title": "Sovnarkom", "text": ""}
{"id": "302919", "revid": "5863", "url": "https://gl.wikipedia.org/wiki?curid=302919", "title": "Congreso dos Soviets de Todas As Rusias", "text": "O Congreso Panruso dos Soviets (en ) foi o m\u00e1ximo \u00f3rgano de goberno da Rep\u00fablica Socialista Federativa Sovi\u00e9tica de Rusia (RSFSR) entre 1917 e 1922, e dentro da Uni\u00f3n Sovi\u00e9tica, entre 1922 e 1936. A Constituci\u00f3n sovi\u00e9tica de 1918 mandaba ao Congreso a reunirse polo menos d\u00faas veces ao ano. A Constituci\u00f3n de 1924 reduciu ese m\u00ednimo a unha vez ao ano.\nHistoria.\nPrimeiro Congreso.\nO Primeiro Congreso Panruso dos Soviets de Deputados dos Obreiros e Soldados (-7 de xullo de 1917) foi convocado pola Conferencia Nacional dos Soviets. Estivo dominado polos partidos pro-gobernamentais (socialrevolucionarios, menxeviques etc.) e confirmou a supremac\u00eda do Goberno Provisional Ruso. Os socialistas moderados, en efecto, representaban cinco sextos de todos os delegados, mentres que os de extrema esquerda apenas contaban cuns cento vinte representantes. Se entre os primeiros abundaban os representantes de soldados \u2013a mi\u00fado membros da intelectualidade partidarios da defensa\u2013 e campesi\u00f1os, entre os segundos fac\u00edano os representantes obreiros das cidades, s\u00edntoma da divisi\u00f3n do pa\u00eds entre o radicalismo das cidades e a maior moderaci\u00f3n do campo. O bloque \u00abdefensista revolucionario\u00bb dominou o congreso desde o comezo. Dos oitocentos vinte e dous delegados con dereito a voto, menxeviques e socialrevolucionarios contaban con cincocentos setenta e un. A direcci\u00f3n do bloque recaeu na direcci\u00f3n defensista menxevique, que recibiu en xeral o apoio dos delegados menxeviques das provincias e dos socialrevolucionarios. Foi o primeiro foro elixido por unha banda substancial da poboaci\u00f3n do per\u00edodo interrevolucionario e durou tres semanas. Reuniu a mil noventa delegados de catrocentas organizaci\u00f3ns que contaban cuns vinte mill\u00f3ns de membros.\nA relaci\u00f3n entre os soviets e o Goberno debateuse durante cinco d\u00edas e participaron na discusi\u00f3n ao redor de sesenta oradores. Bolxeviques e menxeviques internacionalistas condenaron a coalici\u00f3n. Os representantes da esquerda radical defenderon o fin da coalici\u00f3n e a formaci\u00f3n dun novo Consello de Ministros socialista, apoiando a s\u00faa reivindicaci\u00f3n no triunfo electoral nas recentes votaci\u00f3ns municipais, que outorgaran a vitoria aos menxeviques nos barrios m\u00e1is acomodados da capital e aos bolxeviques nos suburbios obreiros. A maior\u00eda moderada, con todo, desde\u00f1ou a proposta e o ofrecemento de Lenin de aceptar a responsabilidade de gobernar. Os partidarios da coalici\u00f3n obtiveron unha ampla vitoria na votaci\u00f3n do \u2013543 votos favorables fronte a 126 contrarios e abstenci\u00f3ns\u2013. A moci\u00f3n aprobada, con todo, limitaba a confianza outorgada polo congreso aos ministros socialistas e ao programa gobernamental, non ao resto de ministros do Goberno.\nO principal asunto, ademais da relaci\u00f3n co Goberno, que se tratou no congreso foi o estado do Ex\u00e9rcito. Premidos polos Aliados, o Goberno e o Estado Maior preparaban unha ofensiva militar, para a que desexaban o benepl\u00e1cito dos soviets.\nAdemais, os delegados apoiaron a acci\u00f3n do ministro de Xustiza P. N. Pereverzev contra os anarquistas que tomaran a dacha do antigo e odiado ministro tsarista Piotr Durnovo e condenaron a ocupaci\u00f3n dunha imprenta por outro grupo anarquista.\nDurante o congreso levouse a cabo a gran manifestaci\u00f3n do , convocada polos dirixentes moderados do s\u00f3viet, que evidenciou a crecente influencia dos radicais entre a poboaci\u00f3n da capital e o rexeitamento crecente dunha parte considerable parte dos traballadores \u00e1 coalici\u00f3n de Goberno. O apoio aos moderados, con todo, foi maior noutras cidades onde tam\u00e9n se celebraron manifestaci\u00f3ns.\nO congreso creou un organismo permanente para representar a autoridade sovi\u00e9tica entre congresos, o Comit\u00e9 Executivo Central de Todas as Rusias (VTsIK). Elixido o , contou con 104 membros menxeviques e 100 socialrevolucionarios dun total de 257.\nSegundo Congreso.\nCoincidindo co derrocamento do Goberno Provisional Ruso pola Revoluci\u00f3n de Outubro, o Segundo Congreso Panruso dos Soviets (7-9 de novembro de 1917) ratificou a transformaci\u00f3n revolucionaria do poder do Estado coa aprobaci\u00f3n dos deputados bolxeviques e social-revolucionarios de esquerda. Proclamou a formaci\u00f3n do novo goberno, o Consello de Comisarios do Pobo ou Sovnarkom. Os social-revolucionarios de dereita e os menxeviques abandonaron a sesi\u00f3n en protesta.\nTerceiro Congreso.\nAo Terceiro Congreso (23-31 de xaneiro de 1918) asistiron delegados de 317 soviets de obreiros, soldados e campesi\u00f1os, as\u00ed como 110 delegados de comit\u00e9s de ex\u00e9rcito, corpo e divisi\u00f3n. Os bolxeviques comprend\u00edan 441 dos 707 delegados (62,4%). No cuarto d\u00eda de sesi\u00f3ns chegaron m\u00e1is delegados. Ao finalizar formaban o conclave 1.587 delegados.\nO Congreso tivo un Presidium composto de dez bolxeviques e tres social-revolucionarios de esquerda cun delegado adicional polo resto de grupos (social-revolucionarios de dereita, menxeviques etc.).\nOs partidos socialdem\u00f3cratas de Su\u00edza, Roman\u00eda, Suecia e Noruega, o Partido Socialista Brit\u00e1nico e o Partido Socialista de Am\u00e9rica enviaron mensaxes de solidariedade.\nCelebrado pouco logo da disoluci\u00f3n da Asemblea Constitu\u00ednte Rusa por orde do Comit\u00e9 Executivo Central Panruso (VTsIK), o Congreso resolveu expurgar todas as referencias \u00e1 convocatoria de devandita Asemblea de todas as novas edici\u00f3ns de decretos e leis do Consello de Comisarios do Pobo (Goberno sovi\u00e9tico ou Sovnarkom).\nO Congreso recibiu:\nOs menxeviques, social-revolucionarios de dereita e menxeviques internacionalistas de Yuli M\u00e1rtov utilizaron o Congreso para mostrar a s\u00faa oposici\u00f3n \u00e1 pol\u00edtica interior e exterior que aprobaron os bolxeviques. A \"Declaraci\u00f3n de Dereitos do Pobo Traballador e Explotado\" foi aprobada e converteuse na base da Constituci\u00f3n sovi\u00e9tica de 1918. Foi as\u00ed mesmo aprobado establecer a Rep\u00fablica Socialista Federativa Sovi\u00e9tica de Rusia (RSFSR) en base \u00e1 uni\u00f3n libre dos pobos de Rusia. O Congreso aprobou as\u00ed mesmo o \"Decreto sobre a Terra\" que proveu os eixes b\u00e1sicos da redistribuci\u00f3n e nacionalizaci\u00f3n da terra.\nCuarto Congreso.\nCelebrado o 14-16 de marzo de 1918, foi ratificado o Tratado de Brest-Litovsk. A oposici\u00f3n dos Socialrevolucionarios de esquerda ao tratado levou a que votasen en contra da ratificaci\u00f3n e retir\u00e1sense do Sovnarkom, no que participaran o coalici\u00f3n cos bolxeviques desde finais de 1917, a\u00ednda que permaneceron no CEC, nos consellos e na Cheka.\nQuinto Congreso.\nCelebrado o 4-10 de xullo de 1918. Aprobou a Constituci\u00f3n sovi\u00e9tica de 1918.\nO congreso, planeado en principio para o 28 de xu\u00f1o, posp\u00faxose en d\u00faas ocasi\u00f3ns, primeiro ao 3 de xullo e m\u00e1is tarde ao 4 de xullo. Malia que d\u00edas antes da s\u00faa apertura a maior\u00eda dos diarios independentes indicaban que os socialrevolucionarios de esquerda \u00edan contar practicamente cos mesmos delegados que os bolxeviques, o chamamento urxente dos estes para enviar delegados extraordinarios ao congreso desde a provincias ata si os seus credenciais non as aprobaban os soviets locais nin a comisi\u00f3n de validaci\u00f3n do congreso fixo que ao comezar o congreso os bolxeviques asegur\u00e1sense unha folgada maior\u00eda de 678 delegados fronte aos 269 socialrevolucionarios de esquerda, 30 maximalistas, 5-6 socialdem\u00f3cratas internacionalistas e uns 48 sen afiliaci\u00f3n partidista. As protestas dos socialrevolucionarios de esquerda pola presenza destes delegados resultaron en van. A esperanza dos socialrevolucionarios de cambiar a pol\u00edtica gobernamental a trav\u00e9s do congreso desvanec\u00e9ronse.\nO congreso comezou con gran tensi\u00f3n coa aprobaci\u00f3n dunha moci\u00f3n de Trotski para poder fusilar sen xu\u00edzo a aqueles que se opuxesen \u00e1 ocupaci\u00f3n alem\u00e1 de Ucra\u00edna, que se interpretou como unha ameaza aos socialrevolucionarios de esquerda. Ao d\u00eda seguinte, Lenin animou aos socialrevolucionarios a abandonar o congreso polo seu desgusto pola distribuci\u00f3n de delegados e a s\u00faa oposici\u00f3n \u00e1s pol\u00edticas bolxeviques. Os oradores socialrevolucionarios, Mariya Spirid\u00f3nova, Bor\u00eds Kamkov e Karelin criticaron duramente aos bolxeviques e ao imperialismo alem\u00e1n.\nO congreso reabriu as sesi\u00f3ns o 9 de xullo, tralo esmagamento do alzamento socialrevolucionario, sen a presenza xa dos delegados do PSRI, que foran arrestados durante o levantamento. O congreso condenou o alzamento como intento do PSRI de tomar o poder, aprobou as acci\u00f3ns do Goberno para esmagar a revolta e expulsou dos consellos aos socialrevolucionarios de esquerda que non condenasen as acci\u00f3ns do seu comit\u00e9 central.\nAo d\u00eda seguinte, pouco antes de claus\u00faraa, aprobou a primeira Constituci\u00f3n sovi\u00e9tica. A Constituci\u00f3n defin\u00eda ao congreso nacional de consellos como a maior autoridade do Estado, deixando o poder en mans do comit\u00e9 executivo central (CEC) nos per\u00edodos entre congresos, e co Sovnarkom subordinado ao CEC; na pr\u00e1ctica, con todo, o poder seguiu estando en mans do Consello de Comisarios. Entre o V Congreso e o VI \u2013celebrado en novembro\u2013, o CEC, malia ser o organismo supremo entre congresos e de contar con autoridade suprema en lexislaci\u00f3n, administraci\u00f3n e control do Goberno, reuniuse unicamente oito veces, de xeito cerimonial ante a ausencia xa de partidos de oposici\u00f3n, mentres que o Sovnarkom mantivo reuni\u00f3ns diarias.\nSexto Congreso.\nCelebrado, con car\u00e1cter extraordinario, o 6-9 de novembro de 1918, inclu\u00edndo a deputados cosacos, ademais da os obreiros, soldados e campesi\u00f1os.\nS\u00e9timo Congreso.\nCelebrado o 5-9 de decembro de 1919.\nDisoluci\u00f3n.\nO Congreso cesou de existir tralo XVII Congreso Panruso dos Soviets, celebrado en xaneiro de 1937, ao finalizar a reforma constitucional de 1936-1937, coa aprobaci\u00f3n da Constituci\u00f3n da Uni\u00f3n Sovi\u00e9tica de 1936 e a Constituci\u00f3n da RSFSR de 1937, e ao substitu\u00edrse a elecci\u00f3n indirecta dos soviets pola elecci\u00f3n directa do Soviet Supremo da RSFSR como \u00f3rgano m\u00e1ximo.\nElecci\u00f3n.\nO Congreso estaba formado por representantes dos soviets de cidade (1 delegado por cada 25.000 votantes) e os s\u00f3viets de \u00f3blast (provincia) e rep\u00fablica aut\u00f3noma (1 deputado por cada 125.000 habitantes), primando o voto urbano sobre o voto rural.\nPoderes.\nA xurisdici\u00f3n exclusiva do Congreso consist\u00eda en:\nSobre o resto de cuesti\u00f3ns o Congreso e o Comit\u00e9 Executivo Central posu\u00edan a mesma autoridade."}
{"id": "302920", "revid": "7802", "url": "https://gl.wikipedia.org/wiki?curid=302920", "title": "Congreso Panruso dos Soviets", "text": ""}
{"id": "302921", "revid": "130532", "url": "https://gl.wikipedia.org/wiki?curid=302921", "title": "Augusto Portela", "text": "Augusto Portela Valdomir, nado na Coru\u00f1a en 1893 e finado na mesma cidade o 29 de outubro de 1982, foi un fot\u00f3grafo galego.\nTraxectoria.\nFillo do fot\u00f3grafo Antonio Portela Paradela. Dirixiu o documental \"La ciudad de cristal\" e colaborou coas s\u00faas fotograf\u00edas en \"El Pueblo Gallego\". En 1924 recibiu a Medalla de Ouro na Exposici\u00f3n de arte fotogr\u00e1fico celebrada en Lugo.\nVida persoal.\nCasou con Rosa Barreiro Lago."}
{"id": "302922", "revid": "1888", "url": "https://gl.wikipedia.org/wiki?curid=302922", "title": "Augusto Portela Valdomir", "text": ""}
{"id": "302923", "revid": "56817", "url": "https://gl.wikipedia.org/wiki?curid=302923", "title": "Gran Premio de Su\u00edza de 1982", "text": "O Gran Premio de Su\u00edza de 1982 foi unha carreira de F\u00f3rmula Un, celebrada o 29 de agosto de 1982 no Circu\u00edto de Dijon-Prenois en Francia. Esta foi a \u00fanica vitoria da tempada do eventual Campi\u00f3n do Mundo Keke Rosberg.\nEsta foi a \u00faltima carreira do Gran Premio de Su\u00edza ata a data, a anterior carreira foi unha carreira f\u00f3ra de campionato celebrada en 1975. A anterior carreira de campionato, tivo lugar en 1954.\nNotes.\n\"A menos que se indique o contrario, todos os resultados da carreira t\u00f3manse de \""}
{"id": "302931", "revid": "4817", "url": "https://gl.wikipedia.org/wiki?curid=302931", "title": "Miranda (sat\u00e9lite)", "text": "Miranda, tam\u00e9n co\u00f1ecido como X-4, foi un sat\u00e9lite artificial do Reino Unido usado para facer diversos experimentos no espazo. Foi lanzado o 9 de marzo de 1974 desde a Base Vandenberg da Forza A\u00e9rea mediante un foguete Scout D1, a\u00ednda que orixinalmente planeouse lanzalo mediante un foguete Black Arrow.\nCaracter\u00edsticas.\nMiranda foi un sat\u00e9lite estabilizado por xiro lanzado entre outras cousas para probar un sistema de xiroscopios para control de actitude e doutro sistema de xiroscopios para o control da velocidade de rotaci\u00f3n.\nO sat\u00e9lite ti\u00f1a forma de caixa de 83,5\u00a0cm de altura cunha base cadrada de 66,5\u00a0cm de lado. A alimentaci\u00f3n el\u00e9ctrica corre a cargo de paneis solares que despregados med\u00edan 250\u00a0cm de lonxitude e que alimentaban varias bater\u00edas.\nMiranda foi inxectado nunha \u00f3rbita inicial de 710\u00a0km de perixeo e 913\u00a0km de apoxeo, cunha inclinaci\u00f3n orbital de 97,8 graos e un per\u00edodo orbital de 101 minutos.\nExperimentos.\nMiranda levaba cinco experimentos a bordo:"}
{"id": "302932", "revid": "4817", "url": "https://gl.wikipedia.org/wiki?curid=302932", "title": "X-4", "text": ""}
{"id": "302933", "revid": "4817", "url": "https://gl.wikipedia.org/wiki?curid=302933", "title": "Minotaur I", "text": ""}
{"id": "302934", "revid": "4817", "url": "https://gl.wikipedia.org/wiki?curid=302934", "title": "Minotaur II", "text": ""}
{"id": "302935", "revid": "4817", "url": "https://gl.wikipedia.org/wiki?curid=302935", "title": "Minotaur IV", "text": ""}
{"id": "302938", "revid": "98629", "url": "https://gl.wikipedia.org/wiki?curid=302938", "title": "Ciudad del Este", "text": "Ciudad del Este \u00e9 unha cidade do extremo leste de Paraguai, capital do departamento de Alto Paran\u00e1, situada a 327\u00a0km da capital do pa\u00eds, Asunci\u00f3n.\nPola s\u00faa poboaci\u00f3n e desenvolvemento econ\u00f3mico, \u00e9 a segunda maior cidade de Paraguai, con 312\u00a0652 habitantes; a s\u00faa \u00e1rea metropolitana ten m\u00e1is de 800\u00a0000 habitantes se se incl\u00fae a cidade de Foz do Igua\u00e7u e m\u00e1is de 500\u00a0000 contando s\u00f3 os que viven no departamento.\nForma parte da chamada zona da \"Tr\u00edplice Fronteira\", pois o territorio paraguaio ten contacto co brasileiro na Foz do Igua\u00e7u, e co arxentino en Puerto Iguaz\u00fa.\n\u00c9 chamada \"Cidade Xard\u00edn\" pola vexetaci\u00f3n nas \u00e1reas urbanas, a\u00ednda que o crecemento da cidade est\u00e1 a diminu\u00edr as s\u00faas zonas verdes.\nHistoria.\nFoi fundada por decreto o 3 de febreiro de 1957, co nome de \"Puerto Flor de Lis\". Este nome cambiouse a Puerto Presidente Stroessner, en homenaxe ao ditador Alfredo Stroessner, ata que foi derrocado no golpe de Estado do 3 de febreiro de 1989.\nXeograf\u00eda.\nDiante dela est\u00e1 a cidade brasileira de Foz do Igua\u00e7u; ambas as d\u00faas est\u00e1n ligadas pola Ponte da Amizade, que foi inaugurado en d\u00faas fases, a primeira en 1961, cando atravesou dun lado ao outro e a final en 1965.\nClima.\nO clima de Ciudad del Este \u00e9 subtropical h\u00famido. A temperatura media anual \u00e9 de 22\u00a0\u00b0C. A precipitaci\u00f3n media anual \u00e9 abundante, con preto de 1850\u00a0mm.\nO ver\u00e1n \u00e9 quente, cunha media en xaneiro de 27\u00a0\u00b0C. A alta humidade xeralmente volve a calor sufocante. O inverno \u00e9 fr\u00edo, cunha temperatura media de xullo de 17\u00a0\u00b0C. As temperaturas m\u00e1is extremas chegan raramente a 1\u00a0\u00b0C ou superan os 38\u00a0\u00b0C.\nD\u00edas anubrados son m\u00e1is com\u00fans no inverno, mais a choiva \u00e9 m\u00e1is habitual no ver\u00e1n, cando por veces estalan tormentas moi fortes, de xeito que caen grandes cantidades de auga nun curto espazo de tempo. No inverno son d\u00e9biles, pero o orballo \u00e9 com\u00fan. Polo tanto, non se pode dicir que a cidade te\u00f1a choivas estacionais.\nNo inverno de 1982, nevou por primeira vez nesta cidade, a segunda ca\u00edda de neve rexistrada no pa\u00eds. Entre novembro e decembro de 2009 houbo catro principios de tornados, mais ning\u00fan chegou a se desenvolver na s\u00faa totalidade (\u00e9 com\u00fan ver v\u00f3rtices inferiores do r\u00edo Paran\u00e1).\nDemograf\u00eda.\nSegundo estimaci\u00f3ns de 2011, Ciudad del Este ten 396\u00a0091 habitantes, sendo a primeira cidade do Alto Paran\u00e1 en termos de crecemento da poboaci\u00f3n, sendo a segunda do pa\u00eds. En segundo lugar a nivel departamental est\u00e1 Hernandarias, tras elas Ciudad Presidente Franco. O cuarto posto entre os distritos m\u00e1is poboados est\u00e1 entre Minga Guaz\u00fa e Santa Rita. Esta \u00faltima cidade experimentou un crecemento r\u00e1pido nos \u00faltimos anos.\nA maior taxa de crecemento no departamento tam\u00e9n pertence a Ciudad del Este, con preto de 9-10% anual. O contraste dese crecemento \u00e9 a cidade de Juan Le\u00f3n Mallorqu\u00edn, que experimentou un crecemento insignificante nos \u00faltimos anos.\nA poboaci\u00f3n nesta rexi\u00f3n, especialmente en Ciudad del Este est\u00e1 composta por un sector importante de estranxeiros, especialmente \u00e1rabes, chineses, coreanos, xaponeses e brasileiros. M\u00e1is do 60% dos habitantes do Alto Paran\u00e1 conc\u00e9ntrase nas \u00e1reas urbanas.\nUrbanismo.\nEn principio, a cidade foi planeada urbanisticamente. Por exemplo, planeouse que a cidade ter\u00eda un aeroporto, un lago artificial e zonas residenciais. Por\u00e9n, o seu crecemento sorprendeu a todos, polo que a planificaci\u00f3n da parte urbana foise improvisando. Un exemplo \u00e9 a prisi\u00f3n Rexional, que foi situado nun barrio residencial, ou o antigo aeroporto, que agora est\u00e1 nun lugar moi transitado nas inmediaci\u00f3ns do centro da cidade.\nEconom\u00eda.\n\u00c9 a segunda cidade m\u00e1is importante do pa\u00eds trala cidade de Asunci\u00f3n.\nA econom\u00eda da cidade diversificouse, principalmente en agronegocios, pois en Ciudad del Este establ\u00e9cense as maiores empresas agr\u00edcolas do pa\u00eds. Ademais, igual ao que acontece con todo o Paraguai, depende moito do comercio co Brasil.\nA pesar de que Ciudad del Este non ten \u00e1reas rurais, converteuse nun centro rexional para outros centros urbanos adxacentes como Hernandarias, Presidente Franco e Minga Guaz\u00fa.\nTurismo.\nA\u00ednda que o turismo de compras \u00e9 o que m\u00e1is caracteriza a Ciudad del Este, na \u00e1rea hai moitas atracci\u00f3ns tur\u00edsticas de varios tipos:"}
{"id": "302943", "revid": "1576", "url": "https://gl.wikipedia.org/wiki?curid=302943", "title": "Kurchatovio", "text": ""}
{"id": "302944", "revid": "1576", "url": "https://gl.wikipedia.org/wiki?curid=302944", "title": "Unnilquadio", "text": ""}
{"id": "302945", "revid": "1576", "url": "https://gl.wikipedia.org/wiki?curid=302945", "title": "Unnilbio", "text": ""}
{"id": "302946", "revid": "1576", "url": "https://gl.wikipedia.org/wiki?curid=302946", "title": "Unnilunio", "text": ""}
{"id": "302960", "revid": "839", "url": "https://gl.wikipedia.org/wiki?curid=302960", "title": "Real Federaci\u00f3n Espa\u00f1ola de B\u00e9isbol y S\u00f3fbol", "text": "A Real Federaci\u00f3n Espa\u00f1ola de B\u00e9isbol y S\u00f3fbol (RFEBS) \u00e9 o organismo reitor do b\u00e9isbol e do s\u00f3fbol en Espa\u00f1a desde a s\u00faa fundaci\u00f3n o 23 de marzo de 1944 baixo o nome de Federaci\u00f3n Espa\u00f1ola de Pelota Base.\nEstende a s\u00faa actividade e competencia a todo o territorio nacional, e est\u00e1 composta polas federaci\u00f3ns de \u00e1mbito auton\u00f3mico, os clubs deportivos, os deportistas, os t\u00e9cnicos e os xu\u00edces. Supervisa e emite resultados e calendarios. Enc\u00e1rgase da formaci\u00f3n e elecci\u00f3n dos integrantes dos equipos que representar\u00e1n a Espa\u00f1a nas competici\u00f3ns internacionais.\nHistoria.\nFundada oficialmente o 23 de marzo de 1944 baixo o nome de Federaci\u00f3n Espa\u00f1ola de Pelota Basee, tivo como primeiro presidente a Francisco Amescua Garc\u00eda-L\u00f3pez.\nEst\u00e1 afiliada \u00e1 Confederaci\u00f3n do B\u00e9isbol Europeo (CEF) e \u00e1 Federaci\u00f3n Internacional de B\u00e9isbol (IBAF)"}
{"id": "302963", "revid": "1888", "url": "https://gl.wikipedia.org/wiki?curid=302963", "title": "Santiso Gir\u00f3n", "text": ""}
{"id": "302964", "revid": "5863", "url": "https://gl.wikipedia.org/wiki?curid=302964", "title": "Gaceta de Galicia (Vigo)", "text": "Gaceta de Galicia foi unha revista, de car\u00e1cter biling\u00fce, editada en Vigo en 1929.\nHistoria e caracter\u00edsticas.\nSubtitulada \"Letras, artes, industrias, actualidades, etc\", apareceu o 4 de agosto de 1929. Fundada por Eugenio de Olano, estaba dirixida por Jos\u00e9 Lu\u00eds Vi\u00f1as Castro. Revista quincenal con moita informaci\u00f3n gr\u00e1fica, no seu primeiro n\u00famero formula os obxectivos de achegar a Galicia as novas correntes de pensamento que se daban en Europa e Am\u00e9rica. Entre os seus colaboradores figuraron Roberto Blanco Torres, Ram\u00f3n Otero Pedrayo, Eugenio Montes, Evaristo Correa Calder\u00f3n, \u00c1lvaro das Casas, Florentino L\u00f3pez Cuevillas, C\u00e1ndido Fern\u00e1ndez Mazas, Carlos Maside e Ksado."}
{"id": "302965", "revid": "92340", "url": "https://gl.wikipedia.org/wiki?curid=302965", "title": "Jos\u00e9 Lu\u00eds Vi\u00f1as Castro", "text": "Jos\u00e9 Lu\u00eds Vi\u00f1as Castro foi un xornalista galego.\nTraxectoria.\nDirixiu a revista viguesa \"Gaceta de Galicia\" en 1929. Foi secretario da Vuelta ciclista a Galicia en 1933."}
{"id": "302979", "revid": "55340", "url": "https://gl.wikipedia.org/wiki?curid=302979", "title": "Guillermo Fern\u00e1ndez Vara", "text": "Guillermo Fern\u00e1ndez Vara, nado en Olivenza o 6 de outubro de 1958, \u00e9 un m\u00e9dico e pol\u00edtico socialista espa\u00f1ol que \u00e9 presidente de Estremadura, primeiro entre 2007 e 2011 e de novo dende o 7 de xu\u00f1o de 2015.\nTraxectoria.\nFillo dun xu\u00edz destinado en Olivenza e dunha oliventina, estudou nun centro dos xesu\u00edtas de Villafranca de los Barros EXB, Bacharelato e COU, pasando logo a estudar medicina na Universidade de C\u00f3rdoba ata se licenciar en 1983 e tres anos despois ingresou por oposici\u00f3n no Corpo Nacional de M\u00e9dicos Forenses, foi profesor colaborador de medicina legal na Universidade de Valencia (1986-1987) . En 1988 logrou a praza de m\u00e9dico forense con destino en Estremadura, asumindo tam\u00e9n o posto de profesor asociado na Universidade de Estremadura, e nesa \u00e9poca entrou a militar no PSOE, asumindo postos p\u00fablicos desde mediados da d\u00e9cada de 1990, foi director xeral de sa\u00fade p\u00fablica e consumo (1995-1996), conselleiro de Benestar Social (1996-1999), conselleiro de Sanidade e Consumo (1999-2007) e desde 2003 deputado na asemblea estreme\u00f1a pola provincia de Badaxoz. No ano 2007 acadou a presidencia da Xunta de Estremadura. Trala negativa de Juan Carlos Rodr\u00edguez Ibarra de ser de novo candidato \u00e1 Presidencia da Xunta de Estremadura, o d\u00eda 20 de setembro a Comisi\u00f3n Executiva Rexional do PSOE aclama por unanimidade a Fern\u00e1ndez Vara como candidato \u00e1 presidencia nas elecci\u00f3ns de 2007, que ga\u00f1ou o PSOE por maior\u00eda absoluta, co 52% dos votos e 25 puntos por riba do PP o que levou \u00e1 investidura de Fern\u00e1ndez Vara como presidente da Xunta de Estremadura o 27 de xu\u00f1o de 2007. Nas elecci\u00f3ns de 2011 repetiu como candidato \u00e1 presidencia estreme\u00f1a, quedando o seu partido en segundo lugar tras o PP, a abstenci\u00f3n de Izquierda Unida fixo posible que o candidato popular Jos\u00e9 Antonio Monago lograse a presidencia da Xunta de Estremadura, mantendo Fern\u00e1ndez Vara a secretaria xeral do PSOE estreme\u00f1o e sendo de novo candidato polo PSOE \u00e1 presidencia nas elecci\u00f3ns de 2005."}
{"id": "302984", "revid": "27155", "url": "https://gl.wikipedia.org/wiki?curid=302984", "title": "Colesterol malo", "text": ""}
{"id": "302985", "revid": "27155", "url": "https://gl.wikipedia.org/wiki?curid=302985", "title": "Colesterol LDL", "text": ""}
{"id": "302994", "revid": "23204", "url": "https://gl.wikipedia.org/wiki?curid=302994", "title": "Lipoprote\u00edna de densidade intermedia", "text": "As lipoprote\u00ednas de densidade intermedia (IDLs, do ingl\u00e9s \"Intermediate-density lipoproteins\") son un tipo de lipoprote\u00ednas de densidade intermedia entre a das VLDL e a das LDL, que se forman a partir da degradaci\u00f3n das VLDL. As IDL son un dos cinco grandes tipos de lipoprote\u00ednas, xunto cos quilomicrons, VLDL, LDL, e HDL, que participan no transporte do colesterol e outros l\u00edpidos pola corrente sangu\u00ednea. Cada part\u00edcula de IDL nativa consta de prote\u00ednas que rodean mol\u00e9culas de l\u00edpidos, coa parte externa hidr\u00f3fila o que permite a s\u00faa solubilidade no medio acuoso do plasma sangu\u00edneo, e un interior hidr\u00f3fobo. O seu tama\u00f1o en xeral \u00e9 de 25 a 35\u00a0nm de di\u00e1metro, e conte\u00f1en maiormente triglic\u00e9ridos e \u00e9steres do colesterol, e alg\u00fans fosfol\u00edpidos. Son retirados do sangue e eliminadas no f\u00edgado por medio de endocitose mediada por receptor, ou degradadas no sangue para formar part\u00edculas LDL.\nEn xeral, as IDL son parecidas \u00e1s lipoprote\u00ednas de baixa densidade (LDL), transportan triglic\u00e9ridos e colesterol e, igual que as LDL, poden favorecer a formaci\u00f3n de ateromas.\nOrix\u00ednanse a partir das lipoprote\u00ednas de moi baixa densidade (VLDL). As VLDL son lipoprote\u00ednas ricas en triglic\u00e9ridos segregadas polo f\u00edgado, que transportan os triglic\u00e9ridos en direcci\u00f3n ao tecido adiposo e o m\u00fasculo. Os triglic\u00e9ridos das VLDL son en gran parte retirados nos capilares polo encima lipoprote\u00edna lipase, e as VLDL volven \u00e1 circulaci\u00f3n sendo unhas part\u00edculas m\u00e1is pequenas que reciben o nome de lipoprote\u00ednas de densidade intermedia (IDL). As IDL perderon a maior parte dos triglic\u00e9ridos que ti\u00f1an cando eran VLDL, pero a\u00ednda rete\u00f1en \u00e9steres do colesterol. Algunhas das part\u00edculas IDL son captadas rapidamente polo f\u00edgado; outras permanecen na circulaci\u00f3n, onde poden sufrir unha hidr\u00f3lise adicional de triglic\u00e9ridos e converterse en LDL. Unha caracter\u00edstica distintiva das IDL \u00e9 o seu contido de moitas copias do ligando de receptor ApoE, xunto cunha soa copia da apolipoprote\u00edna ApoB-100. As moitas copias de ApoE que te\u00f1en, permiten que a IDL se una ao receptor de LDL con moi alta afinidade. Cando a IDL se converte en LDL, a ApoE abandona a part\u00edcula e s\u00f3 permanece a ApoB-100; ademais, a afinidade polo receptor de LDL red\u00facese moito."}
{"id": "302997", "revid": "27155", "url": "https://gl.wikipedia.org/wiki?curid=302997", "title": "IDL (lipoprote\u00edna)", "text": ""}
{"id": "303001", "revid": "98629", "url": "https://gl.wikipedia.org/wiki?curid=303001", "title": "La isla m\u00ednima", "text": "La isla m\u00ednima \u00e9 un filme espa\u00f1ol dirixido por Alberto Rodr\u00edguez que se estreou no 2014. A longametraxe foi presentada na Secci\u00f3n Oficial da 62 edici\u00f3n dio Festival Internacional de Cine de San Sebasti\u00e1n, en setembro de 2014, onde foi galardoada coa Concha de Prata \u00f3 mellor actor para Javier Guti\u00e9rrez e o premio do xurado \u00e1 mellor fotograf\u00eda para \u00c1lex Catal\u00e1n. Foi a gran ga\u00f1adora da XXIX edici\u00f3n dos Premios Goya, na cal obtivo 10 galard\u00f3ns, inclu\u00eddo o de mellor filme."}
{"id": "303003", "revid": "25871", "url": "https://gl.wikipedia.org/wiki?curid=303003", "title": "\u00c9ster do colesterol", "text": "Os \u00e9steres do colesterol ou colesteril \u00e9steres (tam\u00e9n colesteril\u00e9steres), son l\u00edpidos da dieta ou sintetizados no organismo formados por unha mol\u00e9cula de colesterol esterificada no OH do C3 por un \u00e1cido graxo. A\u00ednda que o colesterol \u00e9 unha mol\u00e9cula anfip\u00e1tica por ter o seu OH libre, os \u00e9steres do colesterol son hidr\u00f3fobos e moi pouco solubles en auga. O colesterol \u00e9 insaponificable, pero os \u00e9steres do colesterol poden ser saponificados, orixinando xab\u00f3ns, xa que te\u00f1en un \u00e1cido graxo. Os \u00e9steres do colesterol son transportados polo sangue dentro de lipoprote\u00ednas. Son hidrolizados polos encimas pancre\u00e1ticos, como a colesterol esterase, para producir colesterol e \u00e1cidos graxos libres. Est\u00e1n asociados coa aterosclerose.\nA carencia ou baixa actividade do encima lipase \u00e1cida lisos\u00f3mica fai que os \u00e9steres do colesterol e triglic\u00e9ridos se acumulen nos tecidos e orixinen enfermidades de almacenamento de \u00e9steres do colesterol.\nS\u00edntese.\nNo f\u00edgado os \u00e9steres do colesterol obt\u00e9\u00f1ense da reacci\u00f3n entre o acil-CoA (que leva o \u00e1cido graxo) e o colesterol, orixin\u00e1ndose o \u00e9ster do colesterol e coencima A libre. A reacci\u00f3n \u00e9 reversible e est\u00e1 catalizada por un encima transferase denominado esterol O-aciltransferase (ACAT).\nNo sangue a reacci\u00f3n para obter \u00e9steres do colesterol real\u00edzaa un encima transferase chamado fosfatidilcolina-esterol O-aciltransferase (LCAT). O encima \u00e9 activado pola apolipoprote\u00edna apoA1 presente nas lipoprote\u00ednas HDL (ou \"colesterol bo\"), que son as responsables do transporte do colesterol e dos seus \u00e9steres polo sangue. A reacci\u00f3n \u00e9 reversible."}
{"id": "303004", "revid": "27155", "url": "https://gl.wikipedia.org/wiki?curid=303004", "title": "Colesteril \u00e9ster", "text": ""}
{"id": "303005", "revid": "27155", "url": "https://gl.wikipedia.org/wiki?curid=303005", "title": "Colesteril\u00e9ster", "text": ""}
{"id": "303012", "revid": "1131", "url": "https://gl.wikipedia.org/wiki?curid=303012", "title": "Illa A Polbeira", "text": "A Polbeira, tam\u00e9n aparece castelanizada como Polveiras nalgunhas cartograf\u00edas e documentos, \u00e9 un illote situado en cabo Silleiro, na parroquia de Baredo, no concello pontevedr\u00e9s de Baiona. At\u00f3pase no espazo da Costa de Baiona-A Guarda.\nXeograf\u00eda.\nConforma, xunto coa illa Carral, a illa Aguieira e a illa Negra, un pequeno arquip\u00e9lago. Ao seren illotes rochosos, son ricos en marisco, especialmente en percebes, polo que son apreciados polas mariscadoras.\nDebe o seu nome seguramente a riqueza de polbos."}
{"id": "303014", "revid": "56817", "url": "https://gl.wikipedia.org/wiki?curid=303014", "title": "Gran Premio de Italia de 1982", "text": "O Gran Premio de Italia de 1982 foi unha carreira de F\u00f3rmula 1 celebrada no circu\u00edto de Monza o 12 de setembro de 1982. A carreira, que se disputou sobre 52 voltas, foi a d\u00e9cimo quinta proba da tempada de . A carreira foi o 52\u00ba Gran Premio de Italia\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "303015", "revid": "1131", "url": "https://gl.wikipedia.org/wiki?curid=303015", "title": "O Moledo", "text": ""}
{"id": "303016", "revid": "1131", "url": "https://gl.wikipedia.org/wiki?curid=303016", "title": "Tony Aubin", "text": "Tony Aubin, nado o 8 de decembro de 1907 en Par\u00eds (Francia) e finado na mesma cidade o 21 de setembro de 1981, foi un compositor e director de orquestra franc\u00e9s. Destacou especialmente polas s\u00faas composici\u00f3ns de m\u00fasica para o cine.\nTraxectoria.\nTony Aubin naceu o 8 de decembro de 1907 en Par\u00eds (Francia), fillo do avogado Anthony Aubin. Entre 1925 e 1930 estudou teor\u00eda da m\u00fasica, contrapunto e orquestraci\u00f3n e composici\u00f3n no Conservatorio de Par\u00eds con Samuel Rousseau, Noel Gallon e Philippe Gaubert e Paul Dukas respectivamente. En 1930 ga\u00f1ou o Prix de Rome pola s\u00faa cantata \"Actaeon\", o que fixo engalar a s\u00faa carreira como compositor nesta d\u00e9cada.\nEntre 1937 e 1944 foi director art\u00edstico de Paris Mondial. En 1945 foi nomeado profesor de composici\u00f3n do Conservatorio de Par\u00eds, sucedendo a Jean Roger-Ducasse no posto que xa ocupara o seu profesor Dukas, permanecendo no carto ata 1977, e contandose entre os seus alumnos a Olivier Alain, Garbis Aprikian, Raynald Arseneault, Jocelyne Binet, Jacques Cast\u00e9r\u00e8de, Pierre Cochereau, Marius Constant, Ginette Keller, Talivaldis Kenins, Y\u00fcksel Koptagel, Ron Nelson, Makoto Shinohara, ou o brigantino Carlos L\u00f3pez Garc\u00eda-Picos.\nDirixiu numerosas composici\u00f3ns \u00e1 fronte da Orchestre de la RTF entre 1945 e 1960. En 1952 formou parte do xurado do Festival de Cannes.\nDespois da morte da s\u00faa primeira muller, Louise Clavius-Marius, casou coa s\u00faa alumna Francine Tremblot de la Croix (1938-), compositora e directora art\u00edstica do Conservatorio de Rueil-Malmaison.\nObra.\nA s\u00faa obra, fortemente influenciadas polo impresionismo de Ravel e Dukas, incl\u00fae sonatas para piano, m\u00fasica de c\u00e1mara, orquestral, vocal, as\u00ed como unha importante produci\u00f3n de m\u00fasica radiof\u00f3nica e cinematogr\u00e1fica.\nPremios e reco\u00f1ecementos.\nTony Aubin foi elixido membro do Instituto de Francia en 1969, convert\u00e9ndose en presidente da Academia de Belas Artes en 1979. Foi condecorado coa Lexi\u00f3n de Honor, a Orde Nacional do M\u00e9rito e a Orde das Artes e as Letras."}
{"id": "303017", "revid": "98629", "url": "https://gl.wikipedia.org/wiki?curid=303017", "title": "Gran Premio Caesars Palace de 1982", "text": "O Gran Premio Caesars Palace de 1982 foi unha carreira de F\u00f3rmula Un celebrada o 25 de setembro de 1982 na franxa de Las Vegas. Foi a \u00faltima carreira da tempada de F\u00f3rmula Un de . Foi ga\u00f1ado por Michele Alboreto co Tyrrell.\nResumo.\nPor primeira vez desde que comezara o Campionato Mundial en 1950, un pa\u00eds foi sede de tres roldas na mesma tempada de 1982. A \u00faltima carreira do ano, e o terceira nos Estados Unidos, unha vez m\u00e1is, decid\u00eda o campionato. Keke Rosberg de Williams ti\u00f1a 42 puntos, avantaxaba a John Watson de McLaren que ti\u00f1a 33, e necesitaba terminar sexto ou mellor para asegurar o t\u00edtulo. A carreira foi o \u00faltimo Gran Premio do ex campi\u00f3n do mundo Mario Andretti.\nAs pechadas curvas do circu\u00edto e as curtas rectas permitiron que os coches non turbo foran m\u00e1is competitivos do habitual, con Michele Alboreto no Tyrrell e Eddie Cheever no Talbot Ligier entre os m\u00e1is r\u00e1pidos. Os Renault turboalimentados de Alain Prost e Ren\u00e9 Arnoux lograron a primeira e segunda posici\u00f3ns na cualificaci\u00f3n, con m\u00e1is de oito d\u00e9cimas de vantaxe sobre Alboreto. Os dous aspirantes ao t\u00edtulo, Rosberg e Watson, pola s\u00faa banda, estaban en sexta e novena posici\u00f3n respectivamente, separados polos Ferraris de Mario Andretti e Patrick Tambay.\nO s\u00e1bado, Prost liderou desde a pole, seguido polo seu compa\u00f1eiro Arnoux. Cheever, desde a cuarta posici\u00f3n da grella, estaba decidido a pasar a Alboreto polo exterior na primeira curva a esquerdas. Toc\u00e1ronse cas rodas, pero ambos continuaron con Alboreto a\u00ednda diante, pero o Ligier de Cheever cunha roda dianteira vibrando e o Tyrrell de Alboreto cunha marca de pneum\u00e1tico no pont\u00f3n lateral dereito.\nNas dez primeiras voltas, os Renault distanci\u00e1ronse de Alboreto, con Arnoux agora l\u00edder. O Tyrrell comezou a igualar os tempos de Arnoux, pero cando se acercaba, Prost tomou o liderado na volta 15. O coche de Arnoux parec\u00eda ter problemas que resultaron ser certos, xa que o Renault retirouse na volta 21.\nWatson, pola s\u00faa banda, caera a duod\u00e9cima posici\u00f3n nas primeiras voltas, pero pasou a Piquet na volta 12, e a continuaci\u00f3n, a Rosberg, Andretti e Cheever nas voltas sucesivas, ata alcanzar o terceiro lugar, con trinta segundos diferenza cos dous l\u00edderes. Pero, cando Andretti esperaba axudar a lograr o t\u00edtulo de construtores para Ferrari, tivo que retirarse na volta 27 coa suspensi\u00f3n traseira rota, Rosberg f\u00edxose cargo do quinto lugar que buscaba.\nEntre os l\u00edderes, Alboreto estaba cada vez m\u00e1is preto de Prost, e Watson continuaba a pechar a diferenza con deles. O Mclaren de Niki Lauda retirouse na volta 54, mentres que Alboreto eliminara a brecha con Prost, e conseguira tomar por primeira vez o liderado nun Gran Premio. Os pneum\u00e1ticos de Prost recolleran caucho e desenvolveran vibraci\u00f3ns. catro voltas despois, Watson tam\u00e9n o capturara e pasara, pero ti\u00f1a o mesmo problema que Prost, e non puido acercarse a Alboreto.\nAlboreto logrou unha c\u00f3moda vitoria, a s\u00faa primeira e a primeira para Tyrrell en catro anos. Alboreto foi o 11\u00ba vencedor diferente dese ano. Cheever tam\u00e9n foi capaz de superar a un d\u00e9bil Prost para ser terceiro, a nove voltas do final. A menos de tres segundos por detr\u00e1s de Prost e o \u00faltimo coche na volta do l\u00edder, foi Rosberg, que polo tanto ga\u00f1ou o t\u00edtulo."}
{"id": "303018", "revid": "89787", "url": "https://gl.wikipedia.org/wiki?curid=303018", "title": "Grilanda", "text": "Unha grilanda (pode vir do provenzal \"guirlanda\" e esta, ao mellor, do franc\u00e9s antigo\u00a0\"garlande\"\u00a0'que adorna') \u00e9 unha coroa aberta por un extremo, fabricada con flores, p\u00f3las ou follas. Tam\u00e9n se chama as\u00ed a tira tecida de flores e p\u00f3las que forman un c\u00edrculo.\nCadea de margaridas.\nUnha grilanda creada da flor das margaridas ch\u00e1mase cadea de margaridas. Un xeito de crear unha cadea de margaridas \u00e9 facendo un burato na base do talo, xeralmente coas unllas, ou facendo un n\u00f3 sinxelo. O talo da flor seguinte p\u00f3dese unir do burato e coa repetici\u00f3n deste proceso \u00e9 posible constru\u00edr cadeas e formar con eles pulseiras e colares."}
{"id": "303019", "revid": "197", "url": "https://gl.wikipedia.org/wiki?curid=303019", "title": "Mockup", "text": "En dese\u00f1o, un mockup ou mock-up, \u00e9 un modelo en escala ou de tama\u00f1o real dun proxecto ou dispositivo, usado para o ensino, demostraci\u00f3ns, avaliaci\u00f3n de dese\u00f1o, promoci\u00f3n e outros prop\u00f3sitos. Un \"mockup\" \u00e9 un prototipo se fornece polo menos parte da funcionalidade dun sistema e permite probar un proxecto. Os \"mockups\" son usados principalmente por dese\u00f1adores para adquirir un \"feedback\" dos usuarios."}
{"id": "303020", "revid": "23204", "url": "https://gl.wikipedia.org/wiki?curid=303020", "title": "Mock-up", "text": ""}
{"id": "303021", "revid": "23204", "url": "https://gl.wikipedia.org/wiki?curid=303021", "title": "Glendale, California", "text": "Glendale \u00e9 unha cidade do condado dos \u00c1nxeles (California), nos Estados Unidos. Segundo o censo de 2013, a s\u00faa poboaci\u00f3n \u00e9 de 196.021 o que a converte na terceira meirande cidade do condado e a n\u00famero 22 do estado de California. Glendale limita polo leste con San Fernando Valley, polo noroeste cos barrios de Sun Valley e Tujunga dos \u00c1nxeles; polo nordeste con La Ca\u00f1ada Flintridge e polo oeste con Burbank e Griffith Park.\nGlendale ten unha das maiores comunidades de habitantes de orixe armenia de todo o pa\u00eds. No 2013, Glendale foi considerado o barrio dos \u00c1nxeles do Ano polos lectores e editores de Curbed.com."}
{"id": "303022", "revid": "1576", "url": "https://gl.wikipedia.org/wiki?curid=303022", "title": "Reino Unido de Gran Breta\u00f1a", "text": ""}
{"id": "303025", "revid": "1131", "url": "https://gl.wikipedia.org/wiki?curid=303025", "title": "Monfero (hom\u00f3nimos)", "text": "O top\u00f3nimo Monfero pode referirse a:"}
{"id": "303034", "revid": "27155", "url": "https://gl.wikipedia.org/wiki?curid=303034", "title": "Interleucina 15", "text": "A interleucina 15 (IL-15 ou IL15) \u00e9 unha prote\u00edna citocina con funci\u00f3n reguladora estruturalmente similar \u00e1 IL-2. Igual que a IL-2, a IL-15 exerce a s\u00faa sinalizaci\u00f3n un\u00edndose a un complexo composto pola cadea beta do receptor de IL-2/IL-15 (tam\u00e9n chamado CD122) e a cadea gamma com\u00fan (gamma-C, CD132). A IL-15 segr\u00e9gana os fagocitos mononucleares e algunhas outras c\u00e9lulas despois da infecci\u00f3n por un virus. Esta citocina induce a proliferaci\u00f3n das c\u00e9lulas asasinas naturais do sistema inmunitario, as cales te\u00f1en como misi\u00f3n principal matar c\u00e9lulas infectadas por virus, destru\u00edndo as\u00ed o virus e detendo a s\u00faa propagaci\u00f3n.\nExpresi\u00f3n.\nA interleucina 15 descubriuse en 1994 en dous laboratorios diferentes, e caracterizouse como un factor de crecemento de c\u00e9lulas T. A IL-15, xunto coas IL-2, IL-4, IL-7, IL-9, o G-CSF, e o GM-CSF, pertence \u00e1 familia de citocinas de feixe de catro h\u00e9lices \u03b1.\nA IL-15 expr\u00e9sana constitutivamente un gran n\u00famero de tipos celulares e de tecidos, como os monocitos, macr\u00f3fagos, c\u00e9lulas dendr\u00edticas, queratinocitos, fibroblastos e neuronas. Como \u00e9 unha citocina pleiotr\u00f3pica, xoga un importante papel nas inmunidades innata e adaptativa.\nXene.\nA IL-15 \u00e9 unha glicoprote\u00edna de 14-15 kDa codificada polo xene \"IL15\" da rexi\u00f3n 4q31.21, de 34 kb, situada no cromosoma 4 humano, e, nos ratos, por un xene da rexi\u00f3n central do cromosoma 8. O xene humano da IL-15 comprende nove ex\u00f3ns (numerados de 1 a 8 e ademais o 4A) e oito intr\u00f3ns, catro dos ex\u00f3ns (do 5 ao 8) codifican a prote\u00edna madura (Figura 1).\nDescubr\u00edronse d\u00faas variantes de transcrici\u00f3n orixinadas por splicing alternativo deste xene que codifican a mesma prote\u00edna. A isoforma identificada orixinalmente ten un longo p\u00e9ptido sinal de 48 amino\u00e1cidos (IL-15 LSP), consta dunha rexi\u00f3n non traducida 5' (5'-UTR) de 316 pb, unha secuencia codificante de 486 pb e unha rexi\u00f3n C-terminal 3'-UTR de 400 pb. A outra isoforma (IL-15 SSP) ten un p\u00e9ptido sinal curto de 21 amino\u00e1cidos codificado polos ex\u00f3ns 4A e 5. Ambas as isoformas comparten 11 amino\u00e1cidos entre as secuencias sinal da rexi\u00f3n N-terminal. A\u00ednda que ambas as isoformas producen a mesma prote\u00edna madura, difer\u00e9ncianse no seu destino intracelular. A isoforma IL-15 LSP foi identificada no aparato de Golgi, nos endosomas temper\u00e1ns e no ret\u00edculo endoplasm\u00e1tico. A IL-15 LSP existe en d\u00faas posibles formas: segregada e unida a membranas, especialmente nas c\u00e9lulas dendr\u00edticas. Por outra parte, a isoforma IL-15 SSP non se segrega e parece estar restrinxida ao citoplasma e n\u00facleo celular, onde desempe\u00f1a un importante papel na regulaci\u00f3n do ciclo celular.\nNos ratos demostrouse que as d\u00faas isoformas do ARNm da IL-15 se xeran por splicing alternativo. A isoforma que ten un ex\u00f3n 5 alternativo que cont\u00e9n outro sitio de empalme 3', ten unha alta eficacia traducional, e o produto carece dos dominios hidrof\u00f3bicos na secuencia sinal N-terminal. Isto indica que a prote\u00edna que deriva desta isoforma est\u00e1 localizada intracelularmente. A outra isoforma co ex\u00f3n 5 normal, que se xera por splicing integral (eliminaci\u00f3n) do ex\u00f3n 5 alternativo, pode liberarse f\u00f3ra da c\u00e9lula.\nA\u00ednda que o ARNm de IL-15 pode encontrarse en moitas c\u00e9lulas e tecidos, como os mastocitos, c\u00e9lulas cancerosas ou fibroblastos, esta citocina prod\u00facese como prote\u00edna madura principalmente nas c\u00e9lulas dendr\u00edticas, monocitos e macr\u00f3fagos. Esta discrepancia entre o amplamente distribu\u00eddo que est\u00e1 o ARNm desta prote\u00edna e a limitada produci\u00f3n da prote\u00edna poder\u00eda ser explicada pola presenza de varios cod\u00f3ns de iniciaci\u00f3n situados \"augas arriba\", que son doce cod\u00f3ns nos humanos e cinco nos ratos, os cales poden reprimir a traduci\u00f3n do ARNm de IL-15. Os ARNm inactivos traducionalmente almac\u00e9nanse dentro da c\u00e9lula e poden ser inducidos por un sinal espec\u00edfico. A expresi\u00f3n da IL-15 pode ser estimulada por citocinas como o GM-CSF, o ARNm de dobre cadea, oligonucle\u00f3tidos CpG non metilados, o lipopolisac\u00e1rido (LPS) a trav\u00e9s de receptores de tipo Toll (TLR), o interfer\u00f3n gamma (IFN-\u03b3) ou despois da infecci\u00f3n por virus herpes, \"Mycobacterium tuberculosis\" e \"Candida albicans\" (Figure 2). \nSinalizaci\u00f3n.\nO principal mecanismo de acci\u00f3n da IL-15 parece ser a sinalizaci\u00f3n xust\u00e1crina ou contacto c\u00e9lula-c\u00e9lula. Tam\u00e9n incl\u00fae a sinalizaci\u00f3n intr\u00e1crina e reversa. A IL-15 foi caracterizada inicialmente como unha mol\u00e9cula soluble. Posteriormente, viuse que a IL-15 tam\u00e9n exist\u00eda como forma unida a membranas, que en realidade era a forma principal da IL-15. Na forma unida a membranas, esta prote\u00edna pode estar unida \u00e1 membrana plasm\u00e1tica de forma directa ou ben ser presentada polo receptor IL-15R\u03b1.\nO principal mecanismo de sinalizaci\u00f3n de IL-15 \u00e9 a presentaci\u00f3n en trans, a cal est\u00e1 mediada polo complexo unido a membranas IL-15/IL-15R\u03b1 (Figura 3). A IL-15 \u00fanese s\u00f3 ao receptor IL-15R\u03b1 cunha afinidade relativamente alta (Ka = 1,1011/M). Pero tam\u00e9n pode unirse ao complexo de sinalizaci\u00f3n IL-15R\u03b2\u03b3c cunha afinidade menor (Ka = 1,109/M) (Figura 4).\nA v\u00eda de sinalizaci\u00f3n de IL-15 empeza coa uni\u00f3n ao receptor IL-15R\u03b1, e seguidamente prod\u00facese a presentaci\u00f3n \u00e1s c\u00e9lulas veci\u00f1as que pos\u00faean na s\u00faa superficie celular o complexo IL-15R\u03b2\u03b3c. Despois da uni\u00f3n a subunidade IL-15\u03b2 activa a quinase Janus 1 (Jak1) e a subunidade \u03b3c da quinase Janus 2 (Jak2), o cal causa a fosforilaci\u00f3n e activaci\u00f3n de STAT3 (\"signal transducer and activator of transcription 3\", transdutor de sinais e activador da transcrici\u00f3n 3) e de STAT5. Debido a que a IL-2 e a IL-15 comparten subunidades do receptor, ambas as citocinas te\u00f1en efectos similares \"augas abaixo\", inclu\u00edndo a induci\u00f3n de linfomas de c\u00e9lulas B (Bcl-2), a v\u00eda da quinase MAP (prote\u00edna quinase activada por mit\u00f3xeno) e a fosforilaci\u00f3n de Lck (prote\u00edna tirosina quinase activada por linfocitos) e as quinases Syk (tirosina quinase do bazo), o cal leva a que se produza unha proliferaci\u00f3n e maduraci\u00f3n celular (Figura 5).\nNos mastocitos, a v\u00eda de sinalizaci\u00f3n do receptor de IL-15 (IL-15R) incl\u00fae a Jak2 e STAT5 en vez da Jak1/3 e STAT3/5. A fosforilaci\u00f3n dos STATs forma factores de transcrici\u00f3n e activa a transcrici\u00f3n dos xenes apropiados. A cadea \u03b2 do IL-15R recruta e tam\u00e9n activa encimas \"prote\u00edna tirosina quinases\" da familia Src, como Lck, Fyn e Lyn. Tam\u00e9n activa a v\u00eda de sinalizaci\u00f3n de AKT e a fosfatidilinositol 3-quinase (PI3K) e induce a expresi\u00f3n de factores de transcrici\u00f3n como c-Fos, c-Jun, c-Myc e NF-\u03baB.\nA IL-15 tam\u00e9n pode unirse ao complexo de sinalizaci\u00f3n 15R\u03b2\u03b3c cunha afinidade intermedia sen necesidade do receptor IL-15R\u03b1. Despois da uni\u00f3n de IL-15 ao complexo de sinalizaci\u00f3n act\u00edvanse as quinases da familia Src, como Lck e Fyn, o cal seguidamente activa a v\u00eda de sinalizaci\u00f3n MAPK e PI3K. O segundo mecanismo de acci\u00f3n da IL-15 \u00e9 a presentaci\u00f3n en cis, que ocorre cando a IL-15 \u00e9 presentada polo IL-15R\u03b1 ao complexo de sinalizaci\u00f3n 15R\u03b2\u03b3c da mesma c\u00e9lula. Este mecanismo depende da flexibilidade C-terminal, a cal est\u00e1 mediada por un \"linker\" de 32 amino\u00e1cidos e/ou unha rexi\u00f3n PT de 74 amino\u00e1cidos (Figura 6).\nFunci\u00f3n.\nA interleucina 15 regula a activaci\u00f3n e proliferaci\u00f3n das c\u00e9lulas T e NK. Os sinais de supervivencia que mante\u00f1en as c\u00e9lulas T de memoria en ausencia de ant\u00edxeno proporci\u00f3naos a IL-15. Esta citocina est\u00e1 tam\u00e9n implicada no desenvolvemento das c\u00e9lulas NK. En linfocitos de roedores, a IL-15 impide a apoptose ao inducir un inhibidor da apoptose, o BCL2L1/BCL-x(L). Nas persoas con enfermidade cel\u00edaca a IL-15 suprime de xeito similar a apoptose en linfocitos T ao inducir Bcl-2 e/ou Bcl-xL.\nA funci\u00f3n de IL-15 est\u00e1 mediada polo receptor de IL-15 (un receptor de hematopoetina). Algunhas subunidades do receptor de IL-15 son compartidas co receptor para outra interleucina relacionada, a interleucina 2 (IL-2), o que permite que ambas as citocinas compitan entre elas e que unha regule negativamente a actividade da outra. O n\u00famero de c\u00e9lulas T de memoria CD8+ \u00e9 controlado por un equilibrio entre a IL-15 e a IL-2. Cando a IL-15 se une ao seu receptor, act\u00edvanse a quinase JAK, e os factores de transcrici\u00f3n STAT3, STAT5, e STAT6 e provocan eventos de sinalizaci\u00f3n \"augas abaixo\" da ruta.\nA IL-15 pode actuar como miocina, onde parece que desempe\u00f1a un papel significativo na reduci\u00f3n da graxa visceral (intraabdominal ou intersticial).\nRelaci\u00f3n con doenzas.\nVirus de Epstein-Barr.\nNas persoas cun historial de mononucleose infecciosa aguda (s\u00edndrome asociada coa infecci\u00f3n primaria polo virus de Epstein-Barr), non se detectan linfocitos que expresen o receptor de IL-15 (IL-5R) mesmo 14 anos despois da infecci\u00f3n.\nEnfermidade cel\u00edaca.\nRecentes estudos indican que a supresi\u00f3n de IL-15 pode ser un tratamento potencial para a enfermidade cel\u00edaca mesmo coa posibilidade de impedir o seu desenvolvemento. Nun estudo en ratos nos que se bloqueou a IL-15 cun anticorpo observouse a reversi\u00f3n dos danos intestinais autoinmunes. Outro estudo en ratos atopou que estes pod\u00edan comer glute sen desenvolver s\u00edntomas.\nInmunoterapia no cancro metast\u00e1tico.\nA IL-15 potencia a inmunidade antitumoral das c\u00e9lulas T CD8+ en modelos precl\u00ednicos. Est\u00e1 inici\u00e1ndose un ensaio cl\u00ednico en fase I para avaliar a seguiridade, dose, e eficacia antitumoral da IL-15 en pacientes con melanoma metast\u00e1tico e carcinoma de c\u00e9lulas renais nos National Institutes of Health dos Estados Unidos."}
{"id": "303035", "revid": "27155", "url": "https://gl.wikipedia.org/wiki?curid=303035", "title": "Interleucina-15", "text": ""}
{"id": "303036", "revid": "27155", "url": "https://gl.wikipedia.org/wiki?curid=303036", "title": "IL-15", "text": ""}
{"id": "303037", "revid": "27155", "url": "https://gl.wikipedia.org/wiki?curid=303037", "title": "IL15", "text": ""}
{"id": "303041", "revid": "15490", "url": "https://gl.wikipedia.org/wiki?curid=303041", "title": "Richard Clarke", "text": "Richard Lionel Clarke, nado o 25 de xu\u00f1o de 1949 en Dubl\u00edn, \u00e9 un eclesi\u00e1stico da Igrexa de Irlanda (Comu\u00f1\u00f3n Anglicana), dende 2012 arcebispo de Armagh e primado de dita igrexa.\nTraxectoria.\nEstudou no Trinity College da Universidade de Dubl\u00edn, e posteriormente no King's College de Londres. Foi ordenado di\u00e1cono en 1975 e sacerdote en 1976. Exerceu o seu ministerio pastoral inicialmente en Holywood, durante dous anos, e posteriormente volveu a Dubl\u00edn.\nFoi elixido e consagrado bispo da diocese de Meath e Kildare en 1996. En 2012 foi elixido para suceder a Alan Harper como arcebispo de Armagh, e tomou posesi\u00f3n da s\u00e9 o 15 de decembro de 2012.\nEnviuvou en 2009. Ten dous fillos."}
{"id": "303045", "revid": "23204", "url": "https://gl.wikipedia.org/wiki?curid=303045", "title": "Kinna", "text": "Kinna \u00e9 unha localidade da comuna de Mark, no Condado de V\u00e4stra G\u00f6taland, en Suecia. No 2010, ti\u00f1a 14.776 habitantes. Kinna est\u00e1 localizado a 30\u00a0km \u00f3 sur de Bor\u00e5s e a 60\u00a0km \u00f3 sueste de Gotemburgo."}
{"id": "303046", "revid": "23204", "url": "https://gl.wikipedia.org/wiki?curid=303046", "title": "Jean Baptiste Dieter", "text": "Jean Baptiste Dieter, nado como Johannes Dieter en Einhausen (Alema\u00f1a) o 30 de setembro de 1903 e finado en Samoa o 28 de xu\u00f1o de 1955, foi un eclesi\u00e1stico cat\u00f3lico latino, vigairo apost\u00f3lico do arquip\u00e9lago das Navegadores dende 1953 at\u00e9 a s\u00faa morte.\nTraxectoria.\nFoi ordenado sacerdote da Sociedade de Mar\u00eda (maristas) o 29 de xu\u00f1o de 1933, e a partir de 1937 comezou a traballar en Samoa. O 16 de novembro de 1953 foi nomeado vigairo apost\u00f3lico do arquip\u00e9lago das Navegadores e bispo titular de Ierafi. Recibiu a consagraci\u00f3n episcopal de mans do nuncio Romolo Carboni o 19 de maio de 1954 en Apia, e tivo como co-consagrantes ao bispo de Christchurch Edward Michael Joyce e ao vigairo apost\u00f3lico de Fidxi Victor Frederick Foley. Finou ao ano, o 28 de xu\u00f1o de 1955; durante o seu breve pontificado tivo como principal prepcupaci\u00f3n a formaci\u00f3n dos sacerdotes locais, entre eles o futuro cardeal Pio Taofinu\u02bbu, a quen ordenou sacerdote o 8 de decembro de 1954.\nDistinci\u00f3ns.\nNo seu Einhausen natal unha r\u00faa leva o seu nome (\"Bischof-Dieter-Stra\u00dfe\")."}
{"id": "303048", "revid": "23204", "url": "https://gl.wikipedia.org/wiki?curid=303048", "title": "Sch\u00f6nhausen", "text": "Sch\u00f6nhausen \u00e9 unha cidade do distrito de Stendal en Saxonia-Anhalt, Alema\u00f1a. \u00c9 a sede administrativa do \"Verbandsgemeinde\" (\"concello colectivo\") de Elbe-Havel-Land.\nHistoria.\nSch\u00f6nhausen foi fundada a comezos do s\u00e9culo XIII polos bispos de Havelberg. O edificio m\u00e1is antigo do lugar data de 1222, e \u00e9 unha igrexa rom\u00e1nica constru\u00edda con ladrillo. En 1562, a trav\u00e9s da chamada \"Permutationsvertrag\", a vila pasou a ser parte do territorio dos Bismarck.\nDurante a Guerra dos Trinta Anos, foi case destru\u00edda por Suecia. A comezos do s\u00e9clo XVIII, o castelo de Bismarck acabouse de constru\u00edr. O 1 de abril de 1815 naceu Otto von Bismarck. Por\u00e9n, o ano seguinte trasladouse a Pomerania. Trala morte do seu pai, el f\u00edxose cargo da familia. O 2 de agosto de 1958, o Castelo de Bismarck \u00e9 declarado Patrimonio da Humanidad por ser un s\u00edmbolo do militarismo prusiano.\nXeograf\u00eda.\nA localidade de Sch\u00f6nhausen (Elba) at\u00f3pase a 70\u00a0km \u00f3 norte de Magdeburgo, na beira leste do r\u00edo Elba, a medio cami\u00f1o entre Rathenow e Stendal."}
{"id": "303049", "revid": "56817", "url": "https://gl.wikipedia.org/wiki?curid=303049", "title": "Give Out But Don't Give Up", "text": "Give Out But Don't Give Up \u00e9 o cuarto \u00e1lbum da banda brit\u00e1nica de rock alternativo Primal Scream, publicado o 28 de marzo de 1994 a trav\u00e9s do selo Creation Records. Tr\u00e1tase da continuaci\u00f3n do exitoso \"Screamadelica\", e af\u00e1stase enormemente do son dese traballo. Mentres \"Screamadelica\" era principalmente un \u00e1lbum psicod\u00e9lico, \"Give Out But Don't Give Up\" est\u00e1 influenciado polo rock cl\u00e1sico e o blues.\nListaxe de canci\u00f3ns.\nTodos os temas compostos por Bobby Gillespie, Andrew Innes e Robert Young, ag\u00e1s onde se indique."}
{"id": "303050", "revid": "23204", "url": "https://gl.wikipedia.org/wiki?curid=303050", "title": "Torches (\u00e1lbum)", "text": "Torches \u00e9 o \u00e1lbum de estrea da banda estadounidense de indie pop Foster the People, publicado o 23 de maio de 2011 a trav\u00e9s dos selos Columbia Records e Startime International."}
{"id": "303051", "revid": "98629", "url": "https://gl.wikipedia.org/wiki?curid=303051", "title": "The Soft Bulletin", "text": "The Soft Bulletin \u00e9 o noveno \u00e1lbum da banda estadounidense de rock alternativo The Flaming Lips, publicado o 17 de maio de 1999no Reino Unido e o 22 de xu\u00f1o nos Estados Unidos a trav\u00e9s do selo Warner Bros. Records. Obtivo unha amplo \u00e9xito entre a cr\u00edtica, que o aclamou polo seu afastamento do anterior son guitarreiro do grupo, cara a un traballo m\u00e1is elaborado.\nA publicaci\u00f3n en li\u00f1a Pitchfork Media elixiu \"The Soft Bulletin\" como terceiro mellor \u00e1lbum dos anos 90.\nListaxe de canci\u00f3ns.\nTras o seu lanzamento, \"The Soft Bulletin\" foi obxecto de varas demandas \u00e1 discogr\u00e1fica pola m\u00fasica comercial que soaba nel, debido \u00e1 inclusi\u00f3n de remixes de varios temas. Ademais, os CDs estadounidense e brit\u00e1nico conte\u00f1en un tema que o outro non ten, \"The Spiderbite Song\" e \"Slow Motion\" respectivamente."}
{"id": "303052", "revid": "15490", "url": "https://gl.wikipedia.org/wiki?curid=303052", "title": "Thal, Estiria", "text": "Thal \u00e9 unha vila de Austria, e un suburbio da cidade de Graz. A vila est\u00e1 a 3,2\u00a0km do centro de Graz, e ten unha poboaci\u00f3n de 2.138. \u00c9 co\u00f1ecida por ser o lugar de nacemento do actor e culturista Arnold Schwarzenegger."}
{"id": "303053", "revid": "23204", "url": "https://gl.wikipedia.org/wiki?curid=303053", "title": "Fisioculturismo", "text": ""}
{"id": "303054", "revid": "23204", "url": "https://gl.wikipedia.org/wiki?curid=303054", "title": "Monster (\u00e1lbum)", "text": "Monster \u00e9 o noveno \u00e1lbum da banda estadounidense de rock alternativo R.E.M., publicado o 26 de setembro de 1994 a trav\u00e9s do selo Warner Bros. Records. Coprodido pola banda e Scott Litt, \"Monster\" representou un cambio estil\u00edstico intencional con respecto aos anteriores traballos, \"Out of Time\" (1991) e \"Automatic for the People\" (1992), consistindo en arranxos sinxelos e guitarras altas e distorsionadas. As letras do vocalista Michael Stipe tratan sobre a natureza da fama, que canta mentres asume varias personaxes. Liderado polo sinxelo \"What's the Frequency, Kenneth?\", \"Monster\" estreouse no n\u00famero 1 nos Estados Unidos. A banda promocionou o disco coa s\u00faa primeira xira dende 1989.\nListaxe de canci\u00f3ns.\nTodos os temas compostos por Bill Berry, Peter Buck, Mike Mills e Michael Stipe.\nNotas.\nAs versi\u00f3ns en casete e vinilo te\u00f1en outra versi\u00f3ns dos nomes das caras. Os temas 1-6 foron etiquetados como 'C Side', mentres que os 7-12 como 'D Side'"}
{"id": "303056", "revid": "56817", "url": "https://gl.wikipedia.org/wiki?curid=303056", "title": "Life Is Strange", "text": "Life Is Strange \u00e9 un videoxogo epis\u00f3dico e de drama interactivo do x\u00e9nero da aventura gr\u00e1fica. Foi desenvolvido por Dontnod Entertainment e distribu\u00eddo por Square Enix. O argumento do xogo c\u00e9ntrase en Maxine Caulfield, unha estudante de fotograf\u00eda que descobre que ten a habilidade de rebobinar o tempo en calquera intre, permit\u00edndolle revertir os procesos do efecto bolboreta. O xogo consta de cinco episodios. \"Life Is Strange\" est\u00e1 dispo\u00f1ible para Microsoft Windows, PlayStation 4, PlayStation 3, Xbox One e Xbox 360 por distribuci\u00f3n dixital."}
{"id": "303058", "revid": "865", "url": "https://gl.wikipedia.org/wiki?curid=303058", "title": "Going Blank Again", "text": "Going Blank Again \u00e9 o segundo \u00e1lbum da banda brit\u00e1nica de rock alternativo Ride, publicado o 9 de marzo de 1992 a trav\u00e9s do selo Creation Records. Foi producido por Alan Moulder e chegou ao n\u00famero 5 na lista de \u00e1lbums brit\u00e1nica. En outubro do ano 2009 foi certificado ouro pola British Phonographic Industry tras vender 100.000 copias.\nEn outubro de 2016 Pitchfork Media situouno no n\u00famero 5 da s\u00faa lista dos 50 mellores \u00e1lbums de shoegaze de todos os tempos."}
{"id": "303061", "revid": "23204", "url": "https://gl.wikipedia.org/wiki?curid=303061", "title": "Foca do Baikal", "text": "A foca do Baikal, foca do lago Baikal, ou nerpa (\"Pusa sibirica\"), \u00e9 unha especie de foca sen orellas end\u00e9mica do lago Baikal en Siberia, Rusia. Como a foca do mar Caspio, est\u00e1 emparentada coa foca anelada ou foca ocelada do \u00c1rtico. A foca do Baikal \u00e9 unha das focas m\u00e1is pequenas e a \u00fanica especie de pinn\u00edpide exclusivamente de auga doce. Unha subpoboaci\u00f3n de focas com\u00fans de interior vive na Ba\u00eda de Hudson, na provincia do Quebec no Canad\u00e1, (no \u201clac de loups marins\u201d), a foca anelada do lago Saimaa (subespecie de foca anelada) e a foca do Ladoga tam\u00e9n viven en auga doce, pero todas forman parte de especies que tam\u00e9n te\u00f1en poboaci\u00f3ns mar\u00edtimas.\nSegue a ser un misterio cient\u00edfico como chegaron as focas ao lago Baikal, que est\u00e1 a centos de quil\u00f3metros de calquera oc\u00e9ano. Alg\u00fans cient\u00edficos especulan que as focas chegaron ao Baikal por unha pasaxe mar\u00edtima que uniu o lago co Oc\u00e9ano \u00c1rtico.\nAs m\u00e1is recentes estimaci\u00f3ns cifran a s\u00faa poboaci\u00f3n entre 80.000 e 100.000 animais, igualando aproximadamente a capacidade de carga do lago. Na actualidade, a especie non se considera ameazada, a pesar da caza (legal e ilegal) e a gran contaminaci\u00f3n do lago. A ameaza m\u00e1is importante no futuro poder\u00eda ser o quecemento global, que ten o potencial de afectar gravemente a un ecosistema de auga fr\u00eda fechado como o lago Baikal.\nDescrici\u00f3n.\nA foca do Baikal \u00e9 unha das focas m\u00e1is pequenas. Os adultos medran ata arredor de 1,3 metros de lonxitude e pesan entre 63 e 70 quilos. Os animais te\u00f1en moi pouco dimorfismo sexual; os machos s\u00f3 son un chisco m\u00e1is grandes que as femias. Te\u00f1en unha capa de pel uniforme, gris aceirada nas s\u00faas costas e pelo cunha tinguidura amarelenta no abdome. Cando a pel se curte, v\u00f3lvese amarronada. Cando nacen, os cachorros pesan uns 4,5 quilos e te\u00f1en unha pel branca, sedosa, de pelo de cr\u00eda. Este pelo c\u00e1elles pronto e \u00e9 substitu\u00eddo por unha capa m\u00e1is escura, parecida \u00e1 dos adultos. \u00c9 raro atopar focas do Baikal con pelaxes moteadas.\nDistribuci\u00f3n.\nA foca do Baikal vive soamente nas augas do lago Baikal. \u00c9 algo misterioso como as focas do Baikal puideron chegar a vivir no lago. Puideron nadar remontando os r\u00edos ou posibelmente o lago Baikal estivo conectado co oc\u00e9ano nalg\u00fan momento a trav\u00e9s dunha masa de auga, como o antigo lago glacial de Siberia Occidental ou a chaira de Siberia occidental, formada nunha glaciaci\u00f3n anterior. Calc\u00falase que as focas habitan o lago Baikal desde hai dous mill\u00f3ns de anos. A foca do Baikal, a foca anelada do lago Saimaa (\"Pusa hispida saimensis\"), e a foca do lago Ladoga (\"Pusa hispida ladogensis\") son as \u00fanicas focas de auga doce.\nAs \u00e1reas do lago na que viven as focas cambian dependendo da estaci\u00f3n, as\u00ed como doutros factores ambientais. Son animais solitarios a maior parte do ano, en ocasi\u00f3ns viven quil\u00f3metros separadas doutras focas do Baikal. Xeralmente, a maior concentraci\u00f3n de focas do Baikal at\u00f3pase nas partes do norte do lago, porque o longo inverno permite que o xeo dure m\u00e1is, o que \u00e9 mellor para a crianza dos cachorros. Por\u00e9n, hai poucos anos, que se producen migraci\u00f3ns cara a metade sur do lago, posibelmente para fuxir dos cazadores. No inverno, cando o lago est\u00e1 xeado, as focas mante\u00f1en uns poucos buracos de respiraci\u00f3n nunha determinada \u00e1rea e tenden a permanecer preto, sen interferir nas reservas de alimento das focas pr\u00f3ximas. Cando o xeo comeza a derreterse, as focas do Baikal adoitan permanecer na beira do lago.\nPoboaci\u00f3n e tendencia.\nEn 2008, a foca do Baikal foi inclu\u00edda, nas listaxes de conservaci\u00f3n de especies, como unha especie en estado de conservaci\u00f3n \u201cPouco preocupante\u201d. Isto quere dicir que non est\u00e1 neste momento \u201cameazada\u201d ou \u201cen perigo\u201d. En 1994, o Goberno ruso estimou a s\u00faa poboaci\u00f3n en 104.000. En 2000, Greenpeace fixo o seu propio reconto e estimou que hab\u00eda entre 55.000 e 65.000 focas. As estimaci\u00f3ns m\u00e1is recentes son de entre 80.000 e 100.000 animais, igualando aproximadamente a capacidade de carga do lago.\nNo \u00faltimo s\u00e9culo, a cota para cazar focas do Baikal aumentou varias veces, sobre todo despois do auxe da industria peleteira nos \u00faltimos anos da d\u00e9cada dos 70 e cando os recontos oficiais empezaron a mostrar un maior n\u00famero de focas do Baikal das que se cr\u00eda nun principio. A cota en 1999, de 6.000, foi reducida no 2000 a 3.500, que est\u00e1 preto do 5% da poboaci\u00f3n se o reconto de Greenpeace \u00e9 correcto. Ademais, introduc\u00edronse novas t\u00e9cnicas como po\u00f1er redes nos buracos de respiraci\u00f3n e nos tobos das focas para capturar os cachorros. Unha pel de foca de primeira calidade pode chegar a 1.000 rublos no mercado. Entre 2000 e 2006, unhas 2.000 focas foron cazadas cada ano de acordo coas estat\u00edsticas oficiais rusas, pero crese que outras 1.500 a 4.000 morren anualmente afogadas en aparellos de pesca, por caza furtiva e outras causas.\nO lago Baikal ten oito gardas da natureza, o que sup\u00f3n un garda para aproximadamente 2.500 quil\u00f3metros cadrados, o que dificulta facer cumprir as normativas. A\u00ednda sen considerar a caza furtiva, a caza legal, mesmo a pequena escala, \u00e9 un problema, porque algunhas das focas que foron alcanzadas por disparos ou feridas cando intentan fuxir morren m\u00e1is tarde. Estas non entran na cota de caza e son engadidas despois. A caza furtiva e a caza legal \u00e9 dif\u00edcil que se reduzan significativamente sen a intervenci\u00f3n gobernamental.\nOutro problema no lago Baikal \u00e9 a introduci\u00f3n de contaminantes no ecosistema. Pesticidas como o DDT e o hexaclorociclohexano, as\u00ed como os refugallos industriais, principalmente da planta de polpa e papel Baikalisk, p\u00e9nsase que poden ser a causade varias doenzas epid\u00e9micas entre as poboaci\u00f3ns de focas do lago Baikal. Espec\u00falase que o aumento de axentes qu\u00edmicos na cadea alimentaria e a debilitaci\u00f3n do sistema inmune das focas do Baikal, fix\u00e9ronas m\u00e1is proclives a doenzas como o moquillo e a peste, que foron a causa dunha importante epidemia que provocou a morte de milleiros de focas do Baikal en 1997 e 1999. Os cachorros de foca do Baikal te\u00f1en niveis altos de DDT e de PCB m\u00e1is altos que en calquera outra poboaci\u00f3n de focas europeas ou \u00e1rticas.\nA ameaza futura m\u00e1is importante para a supervivencia da foca do Baikal poder\u00eda ser o quecemento global , que ten o potencial de afectar gravemente a un ecosistema de auga fr\u00eda fechado como o lago Baikal.\nO \u00fanico depredador natural co\u00f1ecido desta especie de foca \u00e9 o oso pardo, pero non se cre que isto ocorra frecuentemente.\nReproduci\u00f3n.\nAs femias das focas do Baikal alcanzan a madureza sexual entre os 3 e 6 anos de idade, mentres que os machos adqu\u00edrena arredor dos 4 e 7 anos. Os machos e femias non te\u00f1en un gran dimorfismo sexual; este feito, unido \u00e1 s\u00faa mala visi\u00f3n e \u00e1s distorsi\u00f3ns \u00f3pticas provocadas pola auga fr\u00eda, leva en ocasi\u00f3ns a que os machos se confundan e intenten copular con outros machos, un comportamento interpretado erroneamente por alg\u00fans et\u00f3logos como homosexual. As focas do Baikal apar\u00e9anse na auga cara o fin da estaci\u00f3n de cr\u00eda. Cunha combinaci\u00f3n de implantaci\u00f3n atrasada do embri\u00f3n e un per\u00edodo de xestaci\u00f3n de nove meses, a duraci\u00f3n total da pre\u00f1ez da foca do Baikal \u00e9 duns 11 meses. As femias pre\u00f1adas son as \u00fanicas focas do Baikal en abandonar a auga e asentarse en terra durante o inverno. Os machos tenden a permanecer na auga, baixo o xeo, todo o inverno. As femias normalmente paren un cachorro, pero son unha das d\u00faas \u00fanicas especies de foca que poden parir xemelgos. Os xemelgos adoitan permanecer xuntos alg\u00fan tempo despois de seren destetados. As femias, despois de parir os seus cachorros no xeo no fin do inverno, quedan inmediatamente pre\u00f1adas outra vez, e adoitan dar de mamar mentres est\u00e1n pre\u00f1adas.\nAs focas do Baikal son algo pol\u00edgamas e lixeiramente territorias, a\u00ednda que non son especialmente defensoras do seu territorio. Os machos apar\u00e9anse cunhas tres femias se te\u00f1en a oportunidade. Ent\u00f3n eles marcan o tobo da femia cun forte cheiro, almiscrado, que pode ser ulido por outro macho se se aproxima. As femias cr\u00edan os cachorros elas soas; cavan para eles un tobo bastante grande debaixo do xeo, duns 5 metros de lonxitude e m\u00e1is de 2 metros de largura. Os cachorros con s\u00f3 dous d\u00edas de idade comezan a ampliar este tobo escavando un labirinto de t\u00faneles arredor do tobo, esta actividade crese que a fan por exercicio e para manterse quentes mentres non desenvolven unha capa de graxa illante.\nAs nais de foca do Baikal alimentan os seus cachorros arredor de 2 meses e medio, preto de d\u00faas veces m\u00e1is que calquera outra foca. Durante este tempo, os cachorros poden aumentar o seu peso de nacemento (uns 4 quilos) o qu\u00edntuplo. Despois de destetar os cachorros, a nai acost\u00famaos \u00e1 comida s\u00f3lida, lev\u00e1ndolles camar\u00f3ns, peixes e outros alimentos ao tobo.\nNa primavera, cando o xeo se derrete e os tobos normalmente se derruba, os cachorros son abandonados para que se vallan por si mesmos. O seu crecemento dura ata os 20 ou 25 anos de idade.\nTodos os anos no fin do inverno e na primavera, ambos os sexos acoden \u00e1 terra e empezan a mudar o seu pelo do ano anterior, que \u00e9 substitu\u00eddo por pelo novo. Mentres mudan o pelo, abst\u00e9\u00f1ense de comer e entran nun estado let\u00e1rxico, neste tempo alg\u00fans morren de golpes de calor, especialmente os machos, por permanecer moito tempo deitados no xeo expostos ao sol. Durante a primavera e o ver\u00e1n, p\u00f3dense formar grupos de ata 500 animais nos t\u00e9mpanos de xeo e nas costas do lago Baikal. As focas do Baikal poden vivir m\u00e1is de 50 anos, unha idade moi avanzada para unha foca, a\u00ednda que se pensa que son f\u00e9rtiles s\u00f3 ata os 40 anos aproximadamente.\nAlimentaci\u00f3n.\nA s\u00faa principal fonte de alimento \u00e9 o golomyanka (Comephorus), un peixe que se atopa s\u00f3 no lago Baikal. As focas do Baikal comen m\u00e1is da metade da biomasa de golomyanka producida anualmente, unhas 64.000 toneladas. Ademais comen alg\u00fans tipos de invertebrados, e o espor\u00e1dico omul (Coregonus migratorius). Alim\u00e9ntanse principalmente de noite, cando os peixes soben a 100 metros da superficie. Alim\u00e9ntanse durante mergullos de 10 a 20 minutos, a\u00ednda que isto escasamente alcanza as s\u00faas habelencias submarinas. As focas do Baikal te\u00f1en dous litros m\u00e1is de sangue que calquera outra foca do seu tama\u00f1o e pode permanecer baixo da auga ata 70 minutosse est\u00e1 asustada ou precisa fuxir dun perigo.\nA foca do Baikal foi culpada polo descenso da poboaci\u00f3n de omul, pero non \u00e9 a respons\u00e1bel. O principal competidor do omul \u00e9 o golomyanka e as focas do Baikal comen toneladas deste peixe cada ano, co que reducen a competici\u00f3n co omul polos recursos.\nAs focas do Baikal te\u00f1en un raro h\u00e1bito de alimentaci\u00f3n. No principio do outono, antes de que o lago se conxele por completo, migran \u00e1s ba\u00edas e covas e cazan o Myoxocephalus octodecemspinosus, un peixe que vive en \u00e1reas de sedimentos, e por ese motivo adoitan ter area e sedimentos no seu aparato dixestivo. Esta area limpa o tracto gastrointestinal das focas e ax\u00fadalles a eliminar parasitos."}
{"id": "303062", "revid": "89787", "url": "https://gl.wikipedia.org/wiki?curid=303062", "title": "Elvin Bishop", "text": "Elvin Leonard Bishop, nado en Glendale (California) o 21 de outubro de 1942, \u00e9 un m\u00fasico e guitarrista estadounidense de blues e rock and roll."}
{"id": "303063", "revid": "23204", "url": "https://gl.wikipedia.org/wiki?curid=303063", "title": "Elvin Leonard Bishop", "text": ""}
{"id": "303065", "revid": "23204", "url": "https://gl.wikipedia.org/wiki?curid=303065", "title": "Pusa sibirica", "text": ""}
{"id": "303066", "revid": "23204", "url": "https://gl.wikipedia.org/wiki?curid=303066", "title": "Foca do lago Baikal", "text": ""}
{"id": "303067", "revid": "23204", "url": "https://gl.wikipedia.org/wiki?curid=303067", "title": "Nerpa", "text": ""}
{"id": "303068", "revid": "98629", "url": "https://gl.wikipedia.org/wiki?curid=303068", "title": "Antonio Elizondo Cocolina", "text": "Antonio Elizondo Cocolina, nado en Madrid o 2 de setembro de 1936, \u00e9 un exfutbolista espa\u00f1ol que xogaba na demarcaci\u00f3n de dianteiro.\nTraxectoria.\nFormado nas categor\u00edas inferiores do Real Madrid CF debutou na Segunda Divisi\u00f3n no Racing de Santander, equipo no que militou tres tempadas. En 1960 volveu a Madrid para xogar no AD Plus Ultra, por\u00e9n ao ano seguinte fichou polo Celta de Vigo, ao igual que o seu compa\u00f1eiro de equipo Tellez. No equipo galego destapouse como un gran goleador sendo o m\u00e1ximo anotador do equipo, con 15 goles entre liga e copa. A pesar da s\u00faa boa actuaci\u00f3n e sen que trascendera as raz\u00f3ns deixou o equipo despois desta primeira tempada, volvendo a xogar en Segunda Divisi\u00f3n alg\u00fan anos despois no CE Europa."}
{"id": "303070", "revid": "1822", "url": "https://gl.wikipedia.org/wiki?curid=303070", "title": "Ndalu de Almeida", "text": ""}
{"id": "303071", "revid": "29398", "url": "https://gl.wikipedia.org/wiki?curid=303071", "title": "Chicha I", "text": ""}
{"id": "303072", "revid": "23204", "url": "https://gl.wikipedia.org/wiki?curid=303072", "title": "Come Around Sundown", "text": "Come Around Sundown \u00e9 o quinto \u00e1lbum da banda estadounidense de rock alternativo Kings of Leon, publicado o 15 de outubro de 2010 a trav\u00e9s do selo RCA Records."}
{"id": "303073", "revid": "23204", "url": "https://gl.wikipedia.org/wiki?curid=303073", "title": "10cc", "text": "10cc \u00e9 un grupo musical ingl\u00e9s de art rock formado en Stockport que acadou un grande \u00e9xito comercial na d\u00e9cada de 1970. Nun comezo, o grupo estaba formado por catro m\u00fasicos, Graham Gouldman, Eric Stewart, Kevin Godley e Lol Creme, que escribiron e gravaron xuntos durante tres anos antes de asumir o nome de \"10cc\" en 1972."}
{"id": "303074", "revid": "56817", "url": "https://gl.wikipedia.org/wiki?curid=303074", "title": "Radiator", "text": "Radiator \u00e9 o segundo \u00e1lbum da banda galesa de rock alternativo Super Furry Animals, publicado o 25 de agosto de 1997 a trav\u00e9s do selo Creation Records. O disco chegou ao n\u00famero 8 da lista brit\u00e1nica. No ano 2005 foi reeditado cun disco extra con outras canci\u00f3ns da \u00e9poca."}
{"id": "303076", "revid": "23204", "url": "https://gl.wikipedia.org/wiki?curid=303076", "title": "Reino de Silla", "text": "Silla foi un dos Tres reinos de Corea, e tam\u00e9n unha das dinast\u00edas m\u00e1is lonxevas da historia. Malia que foi fundado polo Rei Park Hyeokgeose, a dinast\u00eda foi gobernada polo clan Kim de Gyeongju (\uae40, \u91d1) durante 992 anos. O que naceu como unha xefatura nas confederaci\u00f3ns de Samhan, outrora aliadas da China, conquistou eventualmente \u00f3s outros dous reinos, Baekje en 660 e Goguryeo en 668. Ademais, a \"Silla unificada\" como \u00e9 chamada acot\u00edo, ocupou a meirande parte da pen\u00ednsula de Corea, mentres a parte norte rexurdiu como Balhae, un estado sucesor de Goguryeo. Despois de case 1.000 anos de goberno, Silla fragmentouse de novo en tres reinos, Silla, Hubaekje, e Taebong, entregando o poder \u00e1 nova dinast\u00eda Goryeo en 935."}
{"id": "303077", "revid": "98629", "url": "https://gl.wikipedia.org/wiki?curid=303077", "title": "Factor estimulante de colonias de granulocitos-macr\u00f3fagos", "text": "O factor estimulante de colonias de granulocitos e macr\u00f3fagos (GM-CSF, do ingl\u00e9s \"granulocyte-macrophague colony-stimulating factor\"), tam\u00e9n chamado factor estimulante de colonias 2 ou CSF2, \u00e9 unha glicoprote\u00edna monom\u00e9rica segregada polos macr\u00f3fagos, c\u00e9lulas T, mastocitos, c\u00e9lulas NK, c\u00e9lulas endoteliais e fibroblastos, que funciona como unha citocina reguladora. Existen f\u00e1rmacos an\u00e1logos ao GM-CSF natural chamados sargramostim e molgramostim.\nFunci\u00f3n.\nO GM-CSF \u00e9 unha glicoprote\u00edna citocina monom\u00e9rica, que \u00e9 un factor de crecemento de leucocitos. O GM-CSF estimula as c\u00e9lulas nai a producir granulocitos (neutr\u00f3filos, eosin\u00f3filos, e bas\u00f3filos) e monocitos. Os monocitos saen da circulaci\u00f3n e migran aos tecidos, onde maduran a macr\u00f3fagos e c\u00e9lulas dendr\u00edticas. As\u00ed, forman parte da fervenza da resposta inmune/inflamatoria, pola cal a activaci\u00f3n inicial dun pequeno n\u00famero de macr\u00f3fagos pode causar rapidamente un aumento da s\u00faa cantidade, un proceso que \u00e9 crucial para loitar contra as infecci\u00f3ns.\nO GM-CSF sinaliza por medio do STAT5 (\"signal transducer and activator of transcription 5\", transdutor de sinais e activador da transcrici\u00f3n 5). Nos macr\u00f3fagos, tam\u00e9n sinaliza por medio do STAT3. Nas infecci\u00f3ns por fungos, esta citocina activa os macr\u00f3fagos para que inhiban a supervivencia de fungos. Induce a privaci\u00f3n do zinc libre intracelular e incrementa a produci\u00f3n de especies reactivas do ox\u00edxeno, o que culmina na morte dos fungos por carencia de cinc e por toxicidade. Deste modo, o GM-CSF facilita o desenvolvemento do sistema inmunitario e promove a defensa contra as infecci\u00f3ns.\nO GM-CSF tam\u00e9n xoga un papel no desenvolvemento embrionario ao funcionar como unha embriocina producida polo tracto reprodutor.\nXen\u00e9tica.\nO xene humano que codifica esta prote\u00edna est\u00e1 localizado nun \"cluster\" de xenes relacionados na rexi\u00f3n 5q31 do cromosoma 5, a cal se sabe que est\u00e1 asociada con deleci\u00f3ns intersticiais na s\u00edndrome 5q e na leucemia miel\u00f3xena aguda. Os xenes do \"cluster\" incl\u00faen os das interleucinas 4, 5, e 13.\nGlicosilaci\u00f3n.\nO GM-CSF humano est\u00e1 glicosilado na s\u00faa forma madura.\nUsos m\u00e9dicos.\nO GM-CSF fabr\u00edcase na industria farmac\u00e9utica utilizando a tecnolox\u00eda do ADN recombinante e comercial\u00edzase como unha prote\u00edna terap\u00e9utica co nome molgramostim ou, cando a prote\u00edna se expresou en c\u00e9lulas de l\u00e9vedos, sargramostim. Util\u00edzase como un f\u00e1rmaco que estimula a produci\u00f3n de leucocitos e as\u00ed prev\u00e9n a neutropenia que se produce despois de someterse a quimioterapia.\nO GM-CSF foi tam\u00e9n avaliado recentemente en ensaios cl\u00ednicos polo seu potencial como adxuvante de vacinas en pacientes infectados polo VIH. Os resultados preliminares son prometedores pero o seu uso a\u00ednda non foi aprobado pola FDA nos Estados Unidos.\nSargramostim.\nO f\u00e1rmaco Sargramostim, que \u00e9 un GM-CSF derivado de l\u00e9vedos recombinantes desenvolvido pola compa\u00f1\u00eda Immunex (agora Amgen), administrouse por primeira vez a seis persoas en 1987 como parte dun protocolo de \"uso compasivo\" que foran v\u00edtimas dun accidente de irradiaci\u00f3n de cesio en Goi\u00e2nia (Brasil). Despois de varias vendas a outras compa\u00f1\u00edas, agora o f\u00e1rmaco o explota Sanofi. O seu uso est\u00e1 aprobado pola FDA norteamericana para acelerar a recuperaci\u00f3n dos leucocitos en pacientes que sufriron un transplante de medula \u00f3sea aut\u00f3logo con linfoma non de Hodgkin, leucemia linfoc\u00edtica aguda, ou enfermidade de Hodgkin en 1991. En 1996 aprobouse o seu uso no tratamento de infecci\u00f3ns f\u00fanxicas e na recuperaci\u00f3n de leucocitos despois de quimioterapias.\nArtrite reumatoide.\nO GM-CSF at\u00f3pase en niveis altos nas articulaci\u00f3ns que presentan artrite reumatoide e o bloqueo do GM-CSF pode reducir a inflamaci\u00f3n ou os danos. Estanse a desenvolver alg\u00fans f\u00e1rmacos (por exemplo, MOR103) para \"bloquear\" o GM-CSF."}
{"id": "303078", "revid": "1131", "url": "https://gl.wikipedia.org/wiki?curid=303078", "title": "Vicente Cup\u00f3ns", "text": "Vicente Cup\u00f3ns, nado en Barcelona foi un futbolista catal\u00e1n que xogaba na demarcaci\u00f3n de dianteiro centro.\nTraxectoria.\nComezou xogando en equipos locais de Catalu\u00f1a, ata que decidiu trasladarse a Galicia en 1930 e xogar no Alondras CF de Cangas, xogando no equipo galego chamou a atenci\u00f3n dos olleadores do Celta de Vigo, equipo polo que fichou ao ano seguinte. Na \u00fanica tempada que xogou no Celta foi o m\u00e1ximo goleador do equipo, anotando 18 goles en 18 encontros entre Liga e Copa do Rei, por\u00e9n os continuados problemas coa directiva fixeron que deixara o equipo a tres encontros de rematar a tempada.\nAo ano seguinte o adestrador Jos\u00e9 Planas, quen xa o dirixira no Celta chamouno para xogar no Racing de Ferrol, no equipo departamental xogou outra tempada, antes de volver a Catalu\u00f1a e xogar no modesto Palafrugell."}
{"id": "303080", "revid": "23204", "url": "https://gl.wikipedia.org/wiki?curid=303080", "title": "Acerbaix\u00e1n no Festival de Eurovisi\u00f3n J\u00fanior", "text": "Acerbaix\u00e1n fixo a s\u00faa primeira aparici\u00f3n no Festival de Eurovisi\u00f3n J\u00fanior 2012. Part\u00eda como unha das favoritas de Europa, mais quedou finalmente pen\u00faltimo.\nA cadea de televisi\u00f3n do pa\u00eds, \u0130TV Televiziya, pensaba debutar no Festival de Eurovisi\u00f3n J\u00fanior 2008 (o mesmo ano que debutou no Festival de Eurovisi\u00f3n). Non obstante, un tempo despois de confirmar a s\u00faa participaci\u00f3n, informou que se retiraba sen chegar a participar ao non atopar unha forma adecuada de realizar unha selecci\u00f3n nacional do representante."}
{"id": "303083", "revid": "27155", "url": "https://gl.wikipedia.org/wiki?curid=303083", "title": "GM-CSF", "text": ""}
{"id": "303084", "revid": "27155", "url": "https://gl.wikipedia.org/wiki?curid=303084", "title": "GMCSF", "text": ""}
{"id": "303085", "revid": "27155", "url": "https://gl.wikipedia.org/wiki?curid=303085", "title": "CSF2", "text": ""}
{"id": "303086", "revid": "27155", "url": "https://gl.wikipedia.org/wiki?curid=303086", "title": "Factor estimulante das colonias 2", "text": ""}
{"id": "303087", "revid": "5863", "url": "https://gl.wikipedia.org/wiki?curid=303087", "title": "Reserva das Seis Naci\u00f3ns", "text": "A Reserva das Seis Naci\u00f3ns (ou as Seis Naci\u00f3ns do Gran R\u00edo) \u00e9 a meirande banda das Primeiras Naci\u00f3ns do Canad\u00e1 cun total de 25.660 membros, dos cales, 12.271 viven na propia reserva. \u00c9 a \u00fanica das reservas indias de Norte Am\u00e9rica que ten seis naci\u00f3ns de iroqueses vivindo xuntas. As naci\u00f3ns da reserva son os mohawk, os cayuga, os onondaga, os oneida, os seneca e os tuscarora. Tam\u00e9n hai alg\u00fans delaware vivindo no territorio.\nA reserva das Seis Naci\u00f3ns ten unha \u00e1rea de 190km\u00b2, que representa aproximadamente o 5% dos 3.800km2 de terras que lles foron concedidas segundo o Tratado de Haldimand de 1784.\nMembros.\nAs Seis Naci\u00f3ns \u00e9 a meirande reserva do Canad\u00e1. En decembro de 2013, hab\u00eda 25.660 membros, dos cales 12.271 viven na resera. A poboaci\u00f3n est\u00e1 conformada das seguintes bandas:"}
{"id": "303088", "revid": "23204", "url": "https://gl.wikipedia.org/wiki?curid=303088", "title": "Seis Naci\u00f3ns do Gran R\u00edo", "text": ""}
{"id": "303089", "revid": "23204", "url": "https://gl.wikipedia.org/wiki?curid=303089", "title": "Six Nations Reserve", "text": ""}
{"id": "303090", "revid": "23204", "url": "https://gl.wikipedia.org/wiki?curid=303090", "title": "Six Nations of the Grand River", "text": ""}
{"id": "303092", "revid": "23204", "url": "https://gl.wikipedia.org/wiki?curid=303092", "title": "Festival de Eurovisi\u00f3n J\u00fanior 2015", "text": "O XIII Festival de Eurovisi\u00f3n J\u00fanior celebrouse o 21 de novembro de 2015 en Bulgaria, sendo a primeira vez que este pa\u00eds acolle un evento do festival de Eurovisi\u00f3n. Vladislav Yakovlev es desde 2013 o supervisor executivo do festival.\nAo igual que a pasada edici\u00f3n, non designouse unha cidade sede, sen\u00f3n que o anfitri\u00f3n foi Bulgaria como pa\u00eds na s\u00faa totalidade.\nPara esta edici\u00f3n, houbo dous pa\u00edses debutantes (Australia e Irlanda), dous retornos (Albania e Macedonia) e tres retiradas (Croacia, Chipre e Suecia). Albania regresou ao festival tras unha ausencia de dous anos. Macedonia, un dos 16 pa\u00edses fundadores da versi\u00f3n j\u00fanior regresou tralo seu par\u00e9ntese en 2014. Por outra banda, Croacia, pa\u00eds que regresou a pasada edici\u00f3n tras unha ausencia de sete anos (2007-2013) retirouse debido \u00e1 crise econ\u00f3mica que atravesa o pa\u00eds, ao igual que Chipre; e, por \u00faltimo, Suecia retirouse tras unha reestruturaci\u00f3n da s\u00faa canle infantil.\nFinalmente, Malta con Destiny Chukunyere e a s\u00faa canci\u00f3n \"Not My Soul\", alzouse coa vitoria do Festival 2015, obtendo 185 puntos e superando as\u00ed a vitoria de Espa\u00f1a no 2004, que ata ese momento ti\u00f1a a m\u00e1xima puntuaci\u00f3n con 171 puntos. Armenia, obtivo a segunda praza con Mika e a s\u00faa canci\u00f3n de rock and roll \"Love\". A medalla de bronce foi para Eslovenia coa balada R&amp;B \"Prva ljubezen\", defendida por Lina Kuduzovi\u0107, convert\u00e9ndose no mellor resultado do pa\u00eds na s\u00faa historia dentro do certame infantil e a s\u00faa versi\u00f3n adulta.\nSede.\nComo \u00e9 a tradici\u00f3n o pa\u00eds ga\u00f1ador da edici\u00f3n anterior ten a primeira opci\u00f3n de acoller o festival do seguinte ano, neste caso Italia. Non obstante, o 15 de xaneiro de 2015, a UER comunicou mediante a web oficial do festival que a pesar de diversas negociaci\u00f3ns e a vontade do pa\u00eds ga\u00f1ador do Festival de Eurovisi\u00f3n J\u00fanior 2014, este non poder\u00eda organizar o evento debido a cuesti\u00f3ns econ\u00f3micas.\nPosteriormente, a UER e o Supervisor Executivo do Festival, Valdislav Yakovlev, informaron que est\u00e1base a negociar con outros dous pa\u00edses, estes ser\u00edan Malta que xa acolleu o festival do 2014 e terminou en cuarta posici\u00f3n, e Bulgaria que foi subcampi\u00f3n da edici\u00f3n anterior.\nFinalmente, o 26 de xaneiro de 2015, a televisi\u00f3n BNT de Bulgaria anunciou que o seu pa\u00eds acoller\u00eda o festival, sendo a primeira vez que dita naci\u00f3n acolle un evento de Eurovisi\u00f3n.\nPa\u00edses participantes.\nO sorteo de posici\u00f3ns para a final tivo lugar durante a cerimonia de apertura celebrada o 17 de novembro de 2015 no Palacio Nacional da Cultura de Bulgaria. A orde de actuaci\u00f3n final foi a seguinte:"}
{"id": "303094", "revid": "27155", "url": "https://gl.wikipedia.org/wiki?curid=303094", "title": "Factor estimulante de colonias de granulocitos e macr\u00f3fagos", "text": ""}
{"id": "303095", "revid": "56817", "url": "https://gl.wikipedia.org/wiki?curid=303095", "title": "Laureano Dom\u00ednguez Cao-Cordido", "text": "Laureano Dom\u00ednguez Cao-Cordido, nado en Ourense e finado en Madrid o 30 de outubro de 1962, foi un xornalista e profesor galego.\nTraxectoria.\nIniciouse como xornalista en \"El Cosmopolita\". Instalouse en Vigo e foi vicepresidente da sociedade Juventud Progresiva en 1911. Comezou a traballar no taller de \"Heraldo de Vigo\" como tip\u00f3grafo. Licenciouse en Letras e foi profesor de Instituto. Foi redactor xefe de \"Faro de Vigo\", colaborou en peri\u00f3dicos galegos e espa\u00f1ois como \"El Debate\" e \"ABC\", e foi correspondente de \"La Vanguardia\" en Vigo. Na Segunda Rep\u00fablica foi secretario do Consello comarcal de Vigo do Partido Agrario Espa\u00f1ol. Trasladado a Madrid, foi xefe de redacci\u00f3n de \"La Vanguardia\" en Madrid (1950-1960)."}
{"id": "303096", "revid": "23204", "url": "https://gl.wikipedia.org/wiki?curid=303096", "title": "William Mills", "text": ""}
{"id": "303097", "revid": "23204", "url": "https://gl.wikipedia.org/wiki?curid=303097", "title": "Makata Taka Hela", "text": ""}
{"id": "303098", "revid": "23204", "url": "https://gl.wikipedia.org/wiki?curid=303098", "title": "Tahlequah, Oklahoma", "text": "Tahlequah (en )\n\u00e9 unha cidade do Condado de Cherokee, en Oklahoma, a car\u00f3n das Monta\u00f1as Ozark. Foi establecida como capital da Naci\u00f3n Cherokee en 1839, como parte dos novos asentamentos creados despois de que os cherokees fosen desprazados cara \u00f3 oeste no Sendeiro das b\u00e1goas.\nA poboaci\u00f3n da cidade era de 15.753 segundo o censo de 2010, cun incremento do 8,96% en relaci\u00f3n \u00f3 realizado no ano 2000. \u00c9 a sede administrativa do condado."}
{"id": "303100", "revid": "89787", "url": "https://gl.wikipedia.org/wiki?curid=303100", "title": "Sendeiro das b\u00e1goas", "text": "O Sendeiro das b\u00e1goas (en , e en ) \u00e9 o nome co que se co\u00f1ece a unha serie de traslados masivos forzados das naci\u00f3ns nativas americanas nos Estados Unidos de Am\u00e9rica segundo a Lei de Traslado Forzoso dos Indios de 1830 (\"Indian Removal Act\"). Entre os trasladados c\u00f3ntanse \u00e1s naci\u00f3ns de cherokee, muskogee, seminole, chickasaw e choctaw, os cales escolleron non ser asimilados pola sociedade estadounidense. Por mor disto, foron trasladados dende as s\u00faas terras ancestrais do sueste do pa\u00eds a unha \u00e1rea \u00f3 oeste do r\u00edo Mississippi que foi designada como territorio indio. Os nativos americanos que elixiron ficar e seren asimilados recibiron a cidadan\u00eda estadounidense. A expresi\u00f3n \"Sendeiro das b\u00e1goas\" orixinouse a partir dunha representaci\u00f3n da desaparici\u00f3n da naci\u00f3n choctaw en 1831.\nMoitos nativos americanos sufriron enfermidades e fame mentres viaxaban pola ruta cara os seus destinos, e c\u00e1lculase a morte de entre 2.000 e 6.000 cherokees dos 16.543 que foron desprazados."}
{"id": "303101", "revid": "23204", "url": "https://gl.wikipedia.org/wiki?curid=303101", "title": "Trail of Tears", "text": ""}
{"id": "303102", "revid": "1822", "url": "https://gl.wikipedia.org/wiki?curid=303102", "title": "Papaio", "text": ""}
{"id": "303107", "revid": "88215", "url": "https://gl.wikipedia.org/wiki?curid=303107", "title": "Manuel G\u00f3mez Mart\u00ednez", "text": "Manuel G\u00f3mez Mart\u00ednez m\u00e1is co\u00f1ecido coma Lolo G\u00f3mez, nado o 1 de abril de 1934 en Madrid e finado o 14 de marzo de 2008 foi un futbolista espa\u00f1ol que xogaba na demarcaci\u00f3n de dianteiro centro.\nTraxectoria.\nComezou a xogar no equipo do seu pobo, pasando de equipo en equipo ata acabar no Rayo Cantabria, filial do Racing de Santander, finalmente deu o salto ao primeiro equipo, debutando en Primeira Divisi\u00f3n na tempada 1954/55. O equipo descendeu ese ano e o xogador foi ga\u00f1ando peso no equipo na categor\u00eda de prata. A mediados da tempada 1957/58 fichouno o Sevilla FC, que pasaba apuros en Primeira Divisi\u00f3n.\nA comezos da tempada 1959/60 chegou ao Celta de Vigo, onde pronto se converteu na referencia do ataque, sendo o m\u00e1ximo anotador do equipo as s\u00faas d\u00faas primeiras tempadas en Vigo, por\u00e9n foi perdendo peso no equipo e acabou sendo traspasado ao Gimn\u00e1stica de Torrelavega, finalmente a s\u00faa \u00faltima tempada regular foi no AD Plus Ultra. Ao ano seguinte axudar\u00eda ao Real Ja\u00e9n na fase de ascenso a Segunda Divisi\u00f3n."}
{"id": "303109", "revid": "98629", "url": "https://gl.wikipedia.org/wiki?curid=303109", "title": "Narciso Escobar Rodr\u00edguez", "text": "Narciso Escobar Rodr\u00edguez, nado en Villablino (Provincia de Le\u00f3n) o 9 de xaneiro de 1937, \u00e9 un exfutbolista espa\u00f1ol que xogaba na demarcaci\u00f3n de dianteiro.\nTraxectoria.\nComezou xogando na SD Ponferradina, onde as s\u00faas boas actuaci\u00f3ns fixeron que o fichara o Celta de Vigo. O primeiro ano xogar\u00eda cedido no Racing de Ferrol ata o final da tempada, cando o equipo vigu\u00e9s o recupera para xogar a Copa do Rei.\nEn Vigo xogou d\u00faas tempadas, a primeira delas en Primeira Divisi\u00f3n e na que se proclamou m\u00e1ximo anotador do equipo. Ao final da tempada seguinte afrontouse unha profunda renovaci\u00f3n do equipo e d\u00e1selle a carta de liberdade a Escobar.\nDespois de tres tempadas no Real Murcia tam\u00e9n na categor\u00eda de prata volveu \u00e1 Ponferradina, onde se retirou en 1966."}
{"id": "303115", "revid": "98629", "url": "https://gl.wikipedia.org/wiki?curid=303115", "title": "Hip\u00f3lito Cabezas Mart\u00ednez", "text": "Hip\u00f3lito Cabezas Mart\u00ednez m\u00e1is co\u00f1ecido coma Polito, nado en Vigo en 1940 e finado o 7 de outubro de 2015, \u00e9 un exfutbolista galego. Xogaba na demarcaci\u00f3n de dianteiro.\nTraxectoria.\nFormado nas categor\u00edas inferiores do Celta de Vigo pasou do filial ao primeiro equipo na tempada 1960/61 na Segunda Divisi\u00f3n, por\u00e9n a causa da s\u00faa xuventude foi cedido ao Racing de Ferrol, equipo no que non chegou a debutar en partido oficial.\nNon volveu ter peso no primeiro equipo ata a tempada 1962/63, na que foi o m\u00e1ximo anotador do equipo con nove goles, ao igual que o seu compa\u00f1eiro Ab\u00e1solo.\nTras deixar o Celta en 1964 volveu ao Racing de Ferrol, pero unha lesi\u00f3n volveu a deixalo sen debutar co equipo departamental. Retirouse do f\u00fatbol profesional tras xogar unha tempada no UD Melilla."}
{"id": "303119", "revid": "55340", "url": "https://gl.wikipedia.org/wiki?curid=303119", "title": "Francisco Reyes Santi\u00e1s", "text": "Francisco Reyes Santi\u00e1s, nado en Manresa en 1961, \u00e9 un economista e pol\u00edtico galego.\nTraxectoria.\nFillo do neurocirurxi\u00e1n Francisco Reyes Oliveros, \u00e9 licenciado en dereito e doutor en Econ\u00f3micas. Foi asesor econ\u00f3mico da conseller\u00eda de sanidade e profesor asociado das universidades de Vigo e Santiago de Compostela. Economista do Servizo Galego de Sa\u00fade traballa como experto en avaliaci\u00f3n econ\u00f3mica na Unidade de Epidemiolox\u00eda e Investigaci\u00f3n cl\u00ednica do Complexo Hospitalario Universitario de Santiago de Compostela. Formou parte das listas do PSdeG ao concello de Santiago nas elecci\u00f3ns de 2011 resultando elixido concelleiro, foi voceiro do grupo municipal socialista e no ano 2014 os militantes elix\u00edrono en primarias como o candidato \u00e1 alcald\u00eda de Santiago de Compostela."}
{"id": "303121", "revid": "839", "url": "https://gl.wikipedia.org/wiki?curid=303121", "title": "Vigair\u00eda apost\u00f3lica cat\u00f3lica latina do arquip\u00e9lago das Navegadores", "text": ""}
{"id": "303123", "revid": "89787", "url": "https://gl.wikipedia.org/wiki?curid=303123", "title": "Reserva india Omaha", "text": "A Reserva india Omaha da tribo omaha, reco\u00f1ecida federalmente, at\u00f3pase no Condado de Thurston, Nebrasca, con secci\u00f3ns nos condados veci\u00f1os de Cuming e Burt, ademais do Monona en Iowa. Segundo o censo federal de 2000, a reserva ti\u00f1a unha poboaci\u00f3n de 5.194. A sede do goberno tribal est\u00e1 en Macy. As vilas de Rosalie, Pender e Walthill est\u00e1n dentro dos l\u00edmites da reserva. Por mor da venda de terras na zona dende que se estableceu a reserva, a xurisdici\u00f3n tribal de Pender est\u00e1 en disputa.\nEstableceuse unha reserva de 12.421 acres (50,27\u00a0km\u00b2) por un tratado de data 16 de marzo de 1854. A tribo escolleu as terras coa aprobaci\u00f3n do presidente o 11 de maio de 1855. Un tratado do 6 de marzo de 1865, seguido por d\u00faas leis do Congreso o 10 de xu\u00f1o de 1872 e o 22 de xu\u00f1o de 1874 ratificaron o acordo.\nO 31 de xullo de 1874, a tribo traspasou parte das s\u00faas terras \u00f3s Ho-Chunk (tam\u00e9n co\u00f1ecidos como Winnebago) para formar a Reserva india Winnebago \u00f3 norte da reserva Omaha. Esta acci\u00f3n foi ratificada o 7 de agosto de 1882 e por unha lei do Congreso de data 3 de marzo de 1893."}
{"id": "303124", "revid": "23204", "url": "https://gl.wikipedia.org/wiki?curid=303124", "title": "Omaha Reservation", "text": ""}
{"id": "303126", "revid": "7802", "url": "https://gl.wikipedia.org/wiki?curid=303126", "title": "Tres reinos de Corea", "text": ""}
{"id": "303128", "revid": "27155", "url": "https://gl.wikipedia.org/wiki?curid=303128", "title": "Factor estimulante de colonias de granulocitos", "text": "O factor estimulante de colonias de granulocitos (G-CSF ou GCSF, do ingl\u00e9s \"Granulocyte colony-stimulating factor\"), tam\u00e9n chamado factor estimulante de colonias 3 (CSF3), \u00e9 unha glicoprote\u00edna reguladora que estimula a produci\u00f3n na medula \u00f3sea de granulocitos e c\u00e9lulas nai e a s\u00faa liberaci\u00f3n na circulaci\u00f3n sangu\u00ednea. Funcionalmente, act\u00faa como unha citocina e unha hormona; \u00e9 un dos tipos de factor estimulante de colonias, e prod\u00faceno as c\u00e9lulas de moitos tecido. Existen f\u00e1rmacos an\u00e1logos do G-CSF natural, que se chaman filgrastim e lenograstim.\nO G-CSF tam\u00e9n estimula a supervivencia, proliferaci\u00f3n, diferenciaci\u00f3n e funcionamento dos precursores dos neutr\u00f3filos e dos neutr\u00f3filos maduros. O G-CSF reg\u00falaos utilizando as rutas de transduci\u00f3n de sinais da quinase Janus (JAK)/transdutor de sinais e activador da transcrici\u00f3n (STAT) e da Ras/prote\u00edna quinase activada por mit\u00f3xeno (MAPK) e da fosfatidilinositol 3-quinase (PI3K)/prote\u00edna quinase B (Akt).\nDescubrimento.\nO factor estimulante de colonias de granulocitos (G-CSF) de rato foi primeiramente reco\u00f1ecido e purificado no Walter and Eliza Hall Institute de Australia en 1983, e a forma humana foi clonada por grupos de investigaci\u00f3n do Xap\u00f3n e Alema\u00f1a/Estados Unidos en 1986.\nFunci\u00f3ns biol\u00f3xicas.\nO G-CSF prod\u00faceno as c\u00e9lulas do endotelio, os macr\u00f3fagos, e outras c\u00e9lulas inmunitarias. Esta glicoprote\u00edna humana natural pode existir en d\u00faas formas, unha de 174 amino\u00e1cidos e outra de 177, cun peso molecular duns 19.600\u00a0g por mol. A m\u00e1is abondosa e activa \u00e9 a de 174 amino\u00e1cidos, que foi utilizada no desenvolvemento de produtos farmac\u00e9uticos utilizando a tecnolox\u00eda do ADN recombinante (ADNr).\nO receptor de G-CSF (ou CD114) est\u00e1 presente nas c\u00e9lulas precursoras da medula \u00f3sea, e, en resposta \u00e1 estimulaci\u00f3n feita polo G-CSF, inicia unha proliferaci\u00f3n e diferenciaci\u00f3n da c\u00e9lula a granulocitos maduros. O G-CSF \u00e9 tam\u00e9n un potente indutor da mobilizaci\u00f3n de HSCs desde a medula \u00f3sea \u00e1 circulaci\u00f3n sangu\u00ednea, a\u00ednda que non afecta directamente \u00e1s c\u00e9lulas proxenitoras hematopo\u00e9ticas que son mobilizadas.\nAdemais do efecto sobre o sistema hematopo\u00e9tico, o G-CSF pode tam\u00e9n actuar sobre as neuronas como un factor neurotr\u00f3fico. O seu receptor expr\u00e9sase nas neuronas do cerebro e medula espi\u00f1al. A acci\u00f3n do G-CSF no sistema nervioso central \u00e9 inducir a neurox\u00e9nese, para incrementar a neuroplasticidade e contrarrestar a apoptose. Estas propiedades est\u00e1n actualmente sendo investigadas para o desenvolvemento de tratamentos de problemas e doenzas neurol\u00f3xicas como a isquemia cerebral.\nXen\u00e9tica.\nO xene do G-CSF humano est\u00e1 localizado no cromosoma 17, locus q11.2-q12. Nagata et al. atoparon que o xene \"GCSF\" (ou \"CSF3\") ten 4 intr\u00f3ns, e que se sintetizan dous polip\u00e9ptidos diferentes a partir do mesmo xene por splicing alternativo do seu ARNm. Estes dous polip\u00e9ptidos difer\u00e9ncianse pola presenza ou ausencia de 3 amino\u00e1cidos. Os estudos de expresi\u00f3n indican que ambos os dous te\u00f1en actividade de G-CSF. Crese que a estabilidade do ARNm do G-CSF est\u00e1 regulada por un elemento de ARN chamado elemento desestabilizante do talo-bucle do factor G-CSF.\nUsos terap\u00e9uticos.\nO G-CSF estimula a produci\u00f3n de granulocitos, un tipo de gl\u00f3bulo branco do sangue. En oncolox\u00eda e hematolox\u00eda, util\u00edzase unha forma recombinante do G-CSF en pacientes con certos cancros para acelerar a recuperaci\u00f3n dunha neutropenia (baixada do n\u00famero de gl\u00f3bulos brancos) despois dunha quimioterapia, o que permite r\u00e9ximes de tratamento de maior intensidade. A quimioterapia pode causar mielosupresi\u00f3n e niveis excesivamente baixos de gl\u00f3bulos brancos, o que fai que os pacientes sexan moi susceptibles a infecci\u00f3ns e sepses. Admin\u00edstrase por v\u00eda subcut\u00e1nea ou intravenosa a pacientes oncol\u00f3xicos.\nO G-CSF tam\u00e9n se usa para incrementar a cantidade de c\u00e9lulas nai hematopo\u00e9ticas no sangue do doante antes de extraelo por leucaf\u00e9rese para o seu uso en transplantes de c\u00e9lulas nai hematopo\u00e9ticas. Para este prop\u00f3sito, o G-CSF parece ser tam\u00e9n seguro no embarazo durante a implantaci\u00f3n e durante o segundo e terceiro trimestres. Non obstante, a lactaci\u00f3n materna debe evitarse durante tres d\u00edas despois da administraci\u00f3n de G-CSF para dar tempo a que este factor se elimine do leite.\nO G-CSF pode tam\u00e9n administrarse ao receptor dun transplante de c\u00e9lulas nai hematopo\u00e9ticas, para compensar os r\u00e9ximes de acondicionamento (a radiaci\u00f3n ou quimioterapia administrada antes do transplante).\nUn estudo feito pola Escola de Medicina da Universidade de Washington en ratos mostrou que o G-CSF pode diminu\u00edr a densidade mineral \u00f3sea.\nDebido \u00e1s s\u00faas propiedades neuroprotectoras, o G-CSF est\u00e1 a investigarse actualmente para o seu uso na isquemia cerebral en fase IIb de ensaio cl\u00ednico e public\u00e1ronse varios estudos cl\u00ednicos piloto para outras doenzas neurol\u00f3xicas, como a esclerose amiotr\u00f3fica lateral.\nA s\u00edndrome de Sweet \u00e9 un efecto secundario do uso deste f\u00e1rmaco.\nO f\u00e1rmaco foi comercializado primeiramente pola compa\u00f1\u00eda Amgen co nome de Neupogen. Disponse de varias versi\u00f3ns bioxen\u00e9ricas comercializadas en Europa e Australia.\nO G-CSF recombinante humano sintetizado nun sistema de expresi\u00f3n de \"E. coli\" denom\u00ednase filgrastim. A estrutura do filgrastim difire lixeiramente da estrutura da glicoprote\u00edna natural. A maior\u00eda dos estudos publicados deste tipo de f\u00e1rmacos utilizaron filgrastim. O Filgrastim (Neupogen) e o PEG-filgrastim (Neulasta) son d\u00faas formas comerciais do rhG-CSF (G-CSF recombinante humano). O PEG (polietilenglicol) ten unha vida media moito m\u00e1is longa, o que reduce a necesidade de administrar inxecci\u00f3ns diarias.\nOutra forma de G-CSF recombinante humano chamada lenograstim sintet\u00edzase en c\u00e9lulas CHO (c\u00e9lulas de ovario de h\u00e1mster chin\u00e9s). Como este \u00e9 un sistema de expresi\u00f3n de c\u00e9lulas de mam\u00edfero, o lenograstim \u00e9 indistinguible do G-CSF humano natural de 174 amino\u00e1cidos. Por\u00e9n, non se identificaron consecuencias cl\u00ednicas ou terap\u00e9uticas derivadas das diferenzas entre o filgrastim e lenograstim, pero tampouco se fixeron estudos comparativos formais espec\u00edficos.\nO G-CSF administrado pouco despois dunha exposici\u00f3n \u00e1 radiaci\u00f3n pode mellorar os recontos de gl\u00f3bulos brancos, e almac\u00e9nanse reservas para o seu uso en caso de incidentes de tipo radioactivo.\nAs persoas \u00e1s que se lles administraron factores estimulantes de colonias non presentaron un maior risco de leucemia que as que non o recibiron."}
{"id": "303132", "revid": "27155", "url": "https://gl.wikipedia.org/wiki?curid=303132", "title": "G-CSF", "text": ""}
{"id": "303133", "revid": "27155", "url": "https://gl.wikipedia.org/wiki?curid=303133", "title": "GCSF", "text": ""}
{"id": "303134", "revid": "27155", "url": "https://gl.wikipedia.org/wiki?curid=303134", "title": "Factor estimulante das colonias 3", "text": ""}
{"id": "303135", "revid": "27155", "url": "https://gl.wikipedia.org/wiki?curid=303135", "title": "CSF3", "text": ""}
{"id": "303144", "revid": "27155", "url": "https://gl.wikipedia.org/wiki?curid=303144", "title": "Receptor do factor estimulante das colonias de granulocitos", "text": ""}
{"id": "303145", "revid": "27155", "url": "https://gl.wikipedia.org/wiki?curid=303145", "title": "Receptor do G-CSF", "text": ""}
{"id": "303146", "revid": "23204", "url": "https://gl.wikipedia.org/wiki?curid=303146", "title": "Vimbod\u00ed i Poblet", "text": "Vimbod\u00ed i Poblet \u00e9 un concello da provincia de Tarragona, en Catalu\u00f1a. Pertence \u00e1 comarca da Conca de Barber\u00e0 e ti\u00f1a en 2014 unha poboaci\u00f3n de 964 habitantes.\nO termo comprende a vila de Vimbod\u00ed, que \u00e9 a capital municipal, o mosteiro de Poblet, el Codo\u00e7 (onde se atoparon restos arqueol\u00f3xicos dun poboado ibero) e as antigas granxas do mosteiro: Milmanda, Riudabella, Castellfollit, la Pena e el Titllat.\nAta 2006 o concello cham\u00e1base simplemente \"Vimbod\u00ed\". A denominaci\u00f3n de \"Vimbod\u00ed i Poblet\" responde \u00e1 vontade do municipio de integrar nun s\u00f3 obxectivo tur\u00edstico toda a oferta cultural, gastron\u00f3mica e monumental que se atopa dentro do seu termo."}
{"id": "303147", "revid": "56817", "url": "https://gl.wikipedia.org/wiki?curid=303147", "title": "Peter Loy Chong", "text": "Peter Loy Chong, nado en Natovi (Fidxi) o 30 de xaneiro de 1961, \u00e9 un eclesi\u00e1stico cat\u00f3lico latino, arcebispo metropolitano de Suva dende 2012.\nBiograf\u00eda.\nPeter Loy Chong naceu en Natovi, un porto da provincia de Teilevu, nas Fidxi. Foi ordenado sacerdote da arquidiocese de Suva polo arcebispo Petero Mataca, o 11 de xaneiro de 1992. O 19 de decembro de 2012 foi nomeado arcebispo metropolitano de Suva polo papa Bieito XVI. Recibiu a consagraci\u00f3n episcopal de mans do seu predecesor Petero Mataca, o 8 de xu\u00f1o de 2013, e tivo como co-consagradores principais ao bispo de Tonga Soane Patita Paini Mafi e ao arcebispo de Wellington John Atcherley Dew."}
{"id": "303149", "revid": "89787", "url": "https://gl.wikipedia.org/wiki?curid=303149", "title": "Jaime Casti\u00f1eira", "text": "Jaime Casti\u00f1eira Broz, co\u00f1ecido tam\u00e9n como Xaime Casti\u00f1eira, nado en Santalla de Sisoi (Cospeito) o 10 de xullo de 1957 \u00e9 un arquitecto t\u00e9cnico e pol\u00edtico galego do PPdeG.\nTraxectoria.\nEstudou arquitectura t\u00e9cnica na Universidade Laboral de Sevilla. En 1982 entrou por oposici\u00f3n no Corpo de Arquitectos T\u00e9cnicos ao servizo da Facenda. Foi secretario do Colexio Oficial de Aparelladores, Arquitectos T\u00e9cnicos e Enxe\u00f1eiros da Edificaci\u00f3n de Lugo. Militante do Partido Popular de Galicia, \u00e9 concelleiro en Lugo desde 1999 e deputado no Parlamento de Galicia desde as elecci\u00f3ns de 2005. Foi o candidato do PP \u00e1 alcald\u00eda de Lugo nas elecci\u00f3ns de 2011, repetindo a candidatura nas de 2015."}
{"id": "303150", "revid": "12452", "url": "https://gl.wikipedia.org/wiki?curid=303150", "title": "Xaime Casti\u00f1eira", "text": ""}
{"id": "303151", "revid": "89787", "url": "https://gl.wikipedia.org/wiki?curid=303151", "title": "IELTS", "text": "O IELTS (International English Language Testing System; en galego, \"sistema de avaliaci\u00f3n internacional do idioma ingl\u00e9s\") \u00e9 unha proba de avaliaci\u00f3n de nivel de ingl\u00e9s.\nFoi creado no ano 1989.\nEquivalencias.\nOs exames IELTS corresp\u00f3ndese no (MCER) en seis niveis de co\u00f1ecemento:"}
{"id": "303156", "revid": "55340", "url": "https://gl.wikipedia.org/wiki?curid=303156", "title": "Certificado de estudos de lingua galega", "text": "O Certificado de Estudos de Lingua Galega (CELGA) \u00e9 unha proba de avaliaci\u00f3n de nivel do idioma galego. Constit\u00fae a proba de certificaci\u00f3n adaptada ao (MCER).\nOs exames CELGA est\u00e1n organizados pola Secretar\u00eda Xeral de Pol\u00edtica Ling\u00fc\u00edstica, entidade dependente da Xunta de Galicia. A devandita entidade, ademais de organizar periodicamente convocatorias de exame para a certificaci\u00f3n do idioma galego, ofrece cursos formativos de preparaci\u00f3n que, por\u00e9n, non pos\u00faen validez oficial.\nNo ano 2012 present\u00e1ronse ao exame CELGA 2 860 persoas das 3 863 inscritas.\nO sistema de exame CELGA v\u00e9nse realizando desde 2007, de acordo cos criterios da \"Association of Language Testers in Europe\" (ALTE), organizaci\u00f3n avaliadora dos niveis de co\u00f1ecemento ling\u00fc\u00edstico.\nPor\u00e9n, no baremo dos procesos selectivos para o ingreso no corpo de funcionarios (oposici\u00f3ns) de calquera comunidade aut\u00f3noma, inclu\u00edda Galiza, os diplomas CELGA non outorgan puntos (e si o fan os certificados das Escolas Oficiais de Idiomas, obtidos por procedementos id\u00e9nticos na forma aos CELGA).\nNiveis.\nExisten 5 niveis no sistema de certificaci\u00f3n de estudos en lingua galega:\nHomologaci\u00f3ns.\nTodos aqueles que estean en posesi\u00f3n do t\u00edtulo de ESO e este for cursado nalg\u00fan centro de Galicia, ter\u00eda homologado o nivel CELGA 3. As\u00ed pois, o CELGA 4 estar\u00eda suxeita \u00e1 homologaci\u00f3n para todos aqueles que estivesen en posesi\u00f3n do t\u00edtulo de bacharelato, tam\u00e9n cursado nalg\u00fan centro do pa\u00eds.\nCompetencias.\nO exame CELGA corresp\u00f3ndese no con cinco niveis de co\u00f1ecemento:\nPol\u00e9mica.\nNo ano 2014 foron despedidos 500 profesores que impart\u00edan clases no programa CELGA. A vaga de despedimentos aconteceu ap\u00f3s unha sanci\u00f3n por parte dos servizos de Inspecci\u00f3n do Traballo \u00e1 Conseller\u00eda de Educaci\u00f3n, feito que foi denunciado por varios sindicatos de ensino."}
{"id": "303158", "revid": "2520", "url": "https://gl.wikipedia.org/wiki?curid=303158", "title": "CELGA", "text": ""}
{"id": "303159", "revid": "89787", "url": "https://gl.wikipedia.org/wiki?curid=303159", "title": "Factor estimulante de colonias", "text": "Os factores estimulantes de colonias (CSFs, do ingl\u00e9s \"Colony-stimulating factor\") son varios tipos de glicoprote\u00ednas citocinas reguladoras, que se unen a receptores situados na superficie de c\u00e9lulas nai hematopo\u00e9ticas, o que activa nestas unhas v\u00edas de sinalizaci\u00f3n intracelular que poden causar que proliferen e se diferencien nun tipo espec\u00edfico de c\u00e9lula sangu\u00ednea, xeralmente gl\u00f3bulos brancos. Os seus est\u00edmulos non son s\u00f3 proliferativos sen\u00f3n que tam\u00e9n regulan funcionalmente a actividade das c\u00e9lulas. Segr\u00e9ganos moitos tipos celulares, maiormente, c\u00e9lulas inmunitarias.\nA\u00ednda que os CSFs son funcionalmente similares, as s\u00faas secuencias non o son, e non se cre que deriven evolutivamente dunha mol\u00e9cula antepasada com\u00fan.\nPoden ser sintetizados e administrados exoxenamente, xa que existen varios f\u00e1rmacos de an\u00e1logos deles.\nNome e descubrimento.\nO nome \"factores estimulantes de colonias\" (ou \"das colonias\") procede do m\u00e9todo que se utilizou para o seu descubrimento. O que se fac\u00eda era cultivar c\u00e9lulas nai hematopo\u00e9ticas nunha matriz semis\u00f3lida, que imped\u00eda que as c\u00e9lulas se movesen, para que, se unha soa c\u00e9lula empezase a proliferar, todas as c\u00e9lulas derivadas dela permanecesen agrupadas arredor do punto da matriz onde se encontraba a c\u00e9lula inicial. Estes grupos de c\u00e9lulas son as denominadas \"colonias.\" Aos cultivos de c\u00e9lulas nai hematopo\u00e9ticas engad\u00edaselles diversas substancias e despois examin\u00e1base cal delas estimulaba a produci\u00f3n de colonias e cal non e que tipo de colonias se orixinaban. As\u00ed, por exemplo, a substancia que estimulaba a formaci\u00f3n de colonias de macr\u00f3fagos era denominada factor estimulante de colonias de macr\u00f3fagos, e de xeito similar noutros casos.\nMecanismo.\nOs factores estimulantes de colonias son solubles, a diferenza doutras substancias unidas a membranas presentes no microambiente hematopo\u00e9tico. Transducen sinais por sinalizaci\u00f3n par\u00e1crina, end\u00f3crina, ou aut\u00f3crina.\nExemplos.\nEntre os factores estimulantes de colonias est\u00e1n:"}
{"id": "303162", "revid": "27155", "url": "https://gl.wikipedia.org/wiki?curid=303162", "title": "CSF", "text": ""}
{"id": "303164", "revid": "23204", "url": "https://gl.wikipedia.org/wiki?curid=303164", "title": "Macy, Nebrasca", "text": "Macy \u00e9 unha localidade do Condado de Thurston, Nebrasca. Segundo o censo de 2010, a poboaci\u00f3n era de 1.023 persoas. Est\u00e1 dentro da reserva india Omaha.\nMacy \u00e9 o lugar de nacemento do actor nativo americano Rodney A. Grant."}
{"id": "303166", "revid": "27155", "url": "https://gl.wikipedia.org/wiki?curid=303166", "title": "Sinalizaci\u00f3n intracelular", "text": ""}
{"id": "303167", "revid": "8354", "url": "https://gl.wikipedia.org/wiki?curid=303167", "title": "Jacobo Moreira", "text": "Jacobo Moreira Ferro, nado en Santiago de Compostela o 7 de xullo de 1973, \u00e9 un avogado e pol\u00edtico galego.\nTraxectoria.\nExerceu como avogado en diferentes despachos e foi asesor xur\u00eddico da madeireira FINSA. Entrou na corporaci\u00f3n municipal de Pontevedra despois das municipais de 2007 na lista encabezada por Telmo Mart\u00edn, repetindo posto nas municipais de 2011. Entre xu\u00f1o de 2011 e novembro de 2012 foi deputado no Parlamento de Galicia. Asumiu o posto como voceiro do grupo popular no concello tras deixar o seu posto Telmo Mart\u00edn e en xullo de 2014 o comit\u00e9 local do PP elixiuno presidente; entrou de novo no Parlamento galego como substituto de Agust\u00edn Hern\u00e1ndez o 14 de xullo de 2014. En febreiro de 2017 volveu tomar posesi\u00f3n como deputado no Parlamento de Galicia."}
{"id": "303168", "revid": "56817", "url": "https://gl.wikipedia.org/wiki?curid=303168", "title": "Soane Patita Paini Mafi", "text": "Soane Patita Paini Mafi, nado en Nuku\u02bbalofa (Tonga) o 19 de decembro de 1961, \u00e9 un eclesi\u00e1stico cat\u00f3lico latino, cardeal e bispo de Tonga dende 2008.\nTraxectoria.\nSoane Patita Paini Mafi naceu en Nuku\u02bbalofa, a capital de Tonga, na illa de Tongatapu. Foi ordenado sacerdote da diocese de Tonga polo bispo Patelisio Punou-Ki-Hihifo Finau o 29 de xu\u00f1o de 1991.\nO 28 de xu\u00f1o de 2007 foi nomeado bispo coadxutor de Tonga polo papa Bieito XVI. Recibiu a consagraci\u00f3n episcopal de mans do bispo de Tonga Soane Lilo Foliaki o 4 de outubro de 2007, e tivo como co-consagradores principais ao arcebispo de Samoa-Apia Alapati Lui Mataeliga e ao arcebispo de Suva Petero Mataca.\nSucedeu a Soane Lilo Foliaki como bispo de Tonga o 18 de abril de 2008. O 14 de febreiro de 2015 o papa Francisco creouno cardeal, co t\u00edtulo de Cardeal-Presb\u00edtero de Santa Paola Romana."}
{"id": "303173", "revid": "839", "url": "https://gl.wikipedia.org/wiki?curid=303173", "title": "Soane Lilo Foliaki", "text": "Soane Lilo Foliaki, nado en Ma\u02bbufanga (Tonga) o 18 de abril de 1933 e finado o 24 de decembro de 2013, foi un eclesi\u00e1stico cat\u00f3lico latino, bispo de Tonga dende 1994 at\u00e9 2008.\nTraxectoria.\nSoane Lilo Foliaki naceu en Ma\u02bbufanga, no leste de Nuku\u02bbalofa, na illa de Tongatapu (Tonga). Foi ordenado sacerdote da Sociedade de Mar\u00eda o 21 de xullo de 1955.\nO 10 de xu\u00f1o de 1994 foi nomeado bispo de Tonga polo papa Xo\u00e1n Paulo II. Recibiu a consagraci\u00f3n episcopal de mans do nuncio Thomas A. White o 23 de xu\u00f1o de 1994, e tivo como co-consagradores principais ao bispo auxiliar de Hamilton Max Takuira Matthew Mariu e ao arcebispo de Suva Petero Mataca.\nRetirouse o 18 de abril de 2008. Finou o 24 de decembro de 2013."}
{"id": "303197", "revid": "98629", "url": "https://gl.wikipedia.org/wiki?curid=303197", "title": "Vladimir Antonov-Ovseenko", "text": "Vladimir Aleksandrovich Antonov-Ovseenko (en e en ), nado en Chernigov, Ucra\u00edna o e finado en Moscova o 10 de febreiro de 1939, foi un prominente bolxevique, xornalista, \u201cpodpor\u00fachik\u201d (subtenente) e diplom\u00e1tico ruso. \u00c9 recordado por ser o dirixente do asalto ao Palacio de Inverno que culminou co triunfo dos bolxeviques durante a Revoluci\u00f3n de Outubro. Foi v\u00edtima da Gran Purga que levou a cabo Stalin a finais d\u00e1 d\u00e9cada de 1930.\nInicio na carreira militar.\nNaceu en Chernigov o 21 de marzo de 1883, nunha familia de oficiais. O seu pai era militar e terratenente empobrecido. Graduouse no corpo de cadetes de Voronezh en 1901. Contrario para ent\u00f3n ao militarismo, uniuse de inmediato aos c\u00edrculos revolucionarios. Pola presi\u00f3n do seu pai, ingresou na Escola Militar de Enxe\u00f1ar\u00eda Nikolaiev, a\u00ednda que renunciou a xurar a \u00abfidelidade ao Tsar e \u00e1 Patria\u00bb, explicando a s\u00faa \u00abrepugnancia cara ao ambiente castrense\u00bb. Posteriormente foi detido, podendo sa\u00edr m\u00e1is tarde de prisi\u00f3n grazas \u00e1 influencia do seu pai. En 1902 marchou da s\u00faa casa, traballou un tempo como pe\u00f3n e chofer, antes de ingresar pouco despois na Escola Militar de San Petersburgo.\nActividade revolucionaria.\nLogo de ingresar nunha organizaci\u00f3n socialdem\u00f3crata en Varsovia, ingresou formalmente no Partido Obreiro Socialdem\u00f3crata de Rusia en 1903. Creou unha organizaci\u00f3n revolucionaria na Escola de Infanter\u00eda Vladimir de San Petersburgo, onde obtivo o grado militar de cadete. En 1904, graduouse na academia militar da capital.\nTerminada a s\u00faa traxectoria na Escola Militar de Infanter\u00eda Vladimir, foi destinado a Varsovia, onde fundou o Comit\u00e9 Militar do Partido Obreiro Socialdem\u00f3crata de Rusia. Logo de servir no extremo oriente, presentou a s\u00faa dimisi\u00f3n ao grado de podpor\u00fachik, e consagrouse por completo \u00e1 loita revolucionaria clandestina. Durante a Revoluci\u00f3n Rusa de 1905, dirixiu o levantamento en Novo-Alexandria en Polonia e Sebastopol (1906). Ao pouco foi detido nesta cidade e sentenciado a matar, conmutada a pena por vinte anos de traballos forzados en Siberia. Escapou de al\u00ed en xu\u00f1o de 1907 e pasou a residir en Finlandia, San Petersburgo e Moscova antes de emigrar a Francia en 1910. Al\u00ed uniuse \u00e1 fracci\u00f3n menxevique do partido na que permaneceu ata abril de 1917, cando se pasou aos bolxeviques.\nDecidido opositor de Lenin e os seus seguidores, durante a primeira guerra mundial identificouse coa corrente internacionalista. Editou \"Golos\" (\"A voz\") e \"Nashe Slovo\" (\"O noso mundo\") colaborando estreitamente con Trotski \u2013co que estableceu unha notable amizade que perdurou na d\u00e9cada de 1920\u2013 e os membros do Comit\u00e9 Interdistrito. Esta \u00faltima publicaci\u00f3n, malia o humilde da s\u00faa extensi\u00f3n e das s\u00faas paup\u00e9rrimas finanzas, atraeu a destacados escritores socialistas \u2013Trotski, M\u00e1rtov, Lunacharski, Riaz\u00e1nov ou Manuilski\u2013 que m\u00e1is tarde tiveron un destacado papel na revoluci\u00f3n rusa.\nAsalto ao Palacio de Inverno.\nRegresou a Rusia en maio de 1917 e uniuse ent\u00f3n aos bolxeviques. Como membro da Organizaci\u00f3n Militar, xunto ao Comit\u00e9 Central do Partido Obreiro Socialdem\u00f3crata de Rusia (bolxevique), trasladouse a Helsinqui para dirixir o traballo de propaganda entre os soldados do norte e os mari\u00f1os da frota b\u00e1ltica, ao mesmo tempo publicando o xornal \"Voln\u00e1\" (en , \"Onda\"). Foi un dos participantes m\u00e1is activos da Conferencia da Fronte de Todas as Rusias e as organizaci\u00f3ns de retagarda do Comit\u00e9 Central do Partido Obreiro Socialdem\u00f3crata de Rusia (bolxevique), realizado en xu\u00f1o de 1917, aceptando Antonov-Ovseenko a participaci\u00f3n na organizaci\u00f3n directa das manifestaci\u00f3ns contra a Ofensiva Kerenski, que desembocaron na crise de xullo, polo que foi detido polo Goberno Provisional Ruso, e internado na c\u00e1rcere de Krest\u00fd en San Petersburgo, onde xunto con Fiodor Rask\u00f3lnikov, e en nome dos detidos bolxeviques, escribiron unha protesta contra o arresto non fundamentado. (Na d\u00e9cada de 1920, este episodio da vida de Antonov-Ovseenko, segundo as fontes oficiais sovi\u00e9ticas, foi descrito as\u00ed: \u00abPola participaci\u00f3n na insurrecci\u00f3n de xullo, foi detido polo Goberno Provisional, e xunto con Trotski, recluir\u00e1selle en Krest\u00fd\u00bb. Logo do cal, ser\u00e1 liberado baixo fianza. O 4 de setembro o Centrobalt designou a Antonov-Ovseenko Comisario achego ao Gobernador Xeral de Finlandia.\nFoi delegado na Conferencia Democr\u00e1tica de Todas as Rusias, e no Segundo Congreso de Mari\u00f1os da Frota B\u00e1ltica (setembro-outubro de 1917), onde se emite o chamamento \u00abA todos os oprimidos dos pa\u00edses\u00bb. O 30 de setembro el\u00edxese a estrutura da oficina rexional finlandesa do partido bolxevique. \u00c9 membro do Comit\u00e9 de Organizaci\u00f3n e do Comit\u00e9 Executivo do Congreso dos Traballadores do \u00d3blast. Participou nos traballos da Conferencia de Organizaci\u00f3ns Militares do Partido Obreiro Socialdem\u00f3crata de Rusia (bolxevique) da Fronte Norte, levada a cabo o 15 de outubro, onde se elixir\u00e1 a Asemblea Constitu\u00ednte Rusa. No informe da sesi\u00f3n do Soviet da Social Democracia Rusa de 23 de outubro d\u00e1se conta que a gornici\u00f3n ao completo apoia o establecemento do poder dos Soviets, habendo os Gardas Vermellos ocupado as f\u00e1bricas e dep\u00f3sitos de armas e reforzaron o anel externo de defensa de Petrogrado, habendo paralizado as acci\u00f3ns do Estado Maior da Rexi\u00f3n Militar de Petrogardo.\nAntonov-Ovseenko, na s\u00faa calidade de Secretario do Comit\u00e9 Militar Revolucionario de Petrogrado, tomou parte activa na insurrecci\u00f3n armada de outubro, en Petrogrado. Encabezou aos Gardas Vermellos, aos soldados revolucionarios e aos mari\u00f1eiros durante t\u00f3maa do Palacio de Inverno, que non ofreceu resistencia para cando Antonov-Ovseenko entrou no edificio, arrestando al\u00ed ao Goberno Provisional Ruso. Logrou conter a rabia dos soldados ante a fuga de Kerenskii e protexer aos detidos ata o seu traslado \u00e1 Fortaleza de San Pedro e San Paulo de ser linchados en d\u00faas ocasi\u00f3ns.\nNo Segundo Congreso dos Soviets de Todas as Rusias, o , Antonov-Ovseenko foi elixido membro do Comit\u00e9 para os Asuntos Militares e Navais do Sovnarkom de Lenin, un dos tres que formaba a s\u00faa presidencia colexiada.\nRepresentou \u00e1 fronte norte na ef\u00e9mera Asemblea Constitu\u00ednte.\nA guerra civil.\nComo o especialista no campo da arte da guerra, en decembro de 1917 Antonov-Ovseenko tomou o mando do ex\u00e9rcito vermello no sur do pa\u00eds, que combat\u00edan contra os cosacos de Aleks\u00e9i Kaledin e as forzas ucra\u00ednas que apoian \u00e1 A Rada Central Ucra\u00edna. Foi xefe do Grupo de Ex\u00e9rcito Sovi\u00e9tico Ruso que invadiu Ucra\u00edna; entrou en Kh\u00e1rkiv, onde o Congreso dos Soviets proclamou o poder en Ucra\u00edna, logo do cal, entregoulle o mando militar ao eserista de esquerda Mikha\u00edl Muraviev, encabezando este a loita contra os ex\u00e9rcitos cosacos en calidade de comandante do Ex\u00e9rcito Sovi\u00e9tico no Sur de Rusia (de marzo a maio de 1918). Trala firma do Tratado de Brest-Litovsk e a orde de Lenin de retirarse da zona, Antonov-Ovseenko pasou a combater na fronte oriental da guerra civil.\nPor indicaci\u00f3n persoal de Antonov-Ovseenko, o 1 de abril de 1918 foi executado en Taganrog (mar de Azov) o xeneral tsarista retirado Paul von Rennenkampf.\nD\u00edas logo da derrota dos Imperios Centrais na guerra mundial, relev\u00f3uselle do mando dun grupo de ex\u00e9rcitos da fronte oriental para encarg\u00e1rselle a formaci\u00f3n dun ex\u00e9rcito que invadise Ucra\u00edna menos de d\u00faas semanas m\u00e1is tarde. O 19 de novembro, o novo Comit\u00e9 Militar Revolucionario de Ucra\u00edna, instalouse Kursk cun nome suposto para non espertar sospeitas da s\u00faa misi\u00f3n real. A Antonov-Ovseenko acompa\u00f1\u00e1banlle Stalin, Vladimir Zatonski e Georgi Piatakov como membros do comit\u00e9. A s\u00faa fronte, con todo, era secundario para o alto mando bolxevique, m\u00e1is preocupado polos combates no leste e no sur \u2013contra os cosacos de Piotr Krasnov\u2013. As diferentes prioridades de Ioakim Vatsetis, ao mando das forzas bolxeviques no seu conxunto, e de Antonov-Ovseenko conduciron a continuos rozamentos entre os dous. Tivo que reunir a toda velocidade unidades para a inmediata invasi\u00f3n, utilizando algunhas a medio formar ou mal armadas xunto con forzas de desertores, partisanos e campesi\u00f1os. Non estaba moi claro ademais que unidades estaban realmente baixo o seu mando. Dirixiu a fronte ucra\u00edna entre decembro de 1918 e xu\u00f1o de 1919.\nLogo da retirada do ex\u00e9rcito alem\u00e1n, de xaneiro a xu\u00f1o de 1919, Ant\u00f3nov-Ovs\u00e9yenko mandou ao ex\u00e9rcito na fronte ucra\u00edna, ao mesmo tempo que dirixiu os asuntos militares da Rep\u00fablica Popular de Ucra\u00edna, participando activamente nas operaci\u00f3ns militares contra o ex\u00e9rcito da Rep\u00fablica Nacional Ucra\u00edna, e a reconstituci\u00f3n do poder sovi\u00e9tico en practicamente todo o territorio de Ucra\u00edna.\nEstaba activamente preocupado polos temas de car\u00e1cter social e econ\u00f3mico, as\u00ed cando os propietarios das empresas de Kh\u00e1rkiv neg\u00e1ronse a pagar aos obreiros o seu soldo, que protestaban para a introduci\u00f3n da xornada de traballo de 8 horas, Antonov-Ovseenko meteu a 15 capitalistas nun vag\u00f3n de tren, e esixiulles un mill\u00f3n en efectivo, ameazando, en caso contrario, con envialos ao traballo nas minas.\nAntonov-Ovseenko participou activamente no brutal esmagamento da Rebeli\u00f3n de Tambov en 1921. Entre 1919 e 1920 tratou de loitar contra o descontento popular desde o seu posto de Presidente do Comit\u00e9 Executivo do \u00d3blast de Tambov, e en 1921 recibiu plenos poderes do VTsIK para a loita contra o bandoleirismo no \u00d3blast de Tambov, axudado activamente por Mikha\u00edl Tujachevsky no esmagamento da rebeli\u00f3n antibolxevique de campesi\u00f1os por parte do Ex\u00e9rcito Vermello, co\u00f1ecido na historiograf\u00eda sovi\u00e9tica como \u00abant\u00f3novischina\u00bb.\nEntre 1920 e 1921, foi membro da presidencia colexiada da Comisar\u00eda de Traballo e do NKVD.\n\u00c9poca sovi\u00e9tica.\nNo XI Congreso do partido, op\u00faxose \u00e1 implantaci\u00f3n da NEP.\nNos anos de Guerra Civil, Ant\u00f3nov-Ovs\u00e9yenko formouse como un experimentado funcionario do partido, e o seu traballo levouno entre 1922 e 1924 \u00e1 xefatura do Departamento Pol\u00edtico do Consello Militar Revolucionario (\u0420\u0412\u0421 nas s\u00faas siglas cir\u00edlicas). Opo\u00f1\u00edase activamente \u00e1 ampliaci\u00f3n do poder de Stalin, cham\u00e1ndoo d\u00e9spota, unha ditadura personalizada. Por iso, Antonov-Ovseenko apoiou a Trotski, co que ti\u00f1a boas relaci\u00f3ns, e adheriuse entre 1923 e 1927 \u00e1 \u00abesquerda\u00bb trotskista, a\u00ednda que presioado en 1928 viuse obrigado a romper con ela. Durante esta d\u00e9cada, traballou na diplomacia sovi\u00e9tica en varios pa\u00edses: Checoslovaquia (1925), Lituania (1928) e Polonia (1930). Na d\u00e9cada de 1930 permit\u00eduselle traballar en temas xur\u00eddicos, chegando a ser o fiscal xefe da a RSFSR, (1934) e comisario de Xustiza do Pobo da RSFSR (1937).\nNa guerra civil espa\u00f1ola foi c\u00f3nsul xeral da URSS en Barcelona (de 1936 a 1937), prestando grande apoio ao ex\u00e9rcito republicano como conselleiro militar. Da colecci\u00f3n de documentos do mencionado Antonov-Ovseenko, testemu\u00f1ou que trataba de intervir en defensa da li\u00f1a de Stalin, contra a oposici\u00f3n dos anarquistas e do POUM, que controlaban o movemento antifascista de Catalu\u00f1a, e foi nomeado por Juan Negr\u00edn como \u00abo catal\u00e1n m\u00e1is grande que os mesmos catal\u00e1ns\u00bb. Despois do conflito xurdido entre o c\u00f3nsul xeral e Juan Negr\u00edn, presentou a s\u00faa dimisi\u00f3n.\nA finais de 1937, Antonov-Ovseenko foi destitu\u00eddo en Espa\u00f1a e posteriormente arrestado polo NKVD durante a Gran Purga de 13 de outubro de 1937. Nome\u00f3uselle brevemente comisario de Xustiza en 1938. O 8 de febreiro de 1938 foi condenado a matar polo Colexio Militar da Corte Suprema da URSS \u00abpor pertencer a unha organizaci\u00f3n terrorista trotskista e por espionaxe\u00bb e fusilado o ano seguinte, en 1939. Foi rehabilitado postumamente en 1956."}
{"id": "303198", "revid": "56817", "url": "https://gl.wikipedia.org/wiki?curid=303198", "title": "Diocese cat\u00f3lica latina de Tonga", "text": "A diocese de Tonga (en ) \u00e9 unha s\u00e9 da Igrexa Cat\u00f3lica Latina inmediatamente suxeita \u00e1 Santa S\u00e9. En 2010 ti\u00f1a 13.367 bautizados sobre unha poboaci\u00f3n total de 103.391 habitantes. O seu bispo actual \u00e9 Soane Patita Paini Mafi.\nTerritorio.\nA diocese abrangue todo o Reino de Tonga, no sur do Oc\u00e9ano Pac\u00edfico.\nA s\u00e9 episcopal \u00e9 a cidade de Nuku\u02bbalofa, onde est\u00e1 a catedral de Mar\u00eda Inmaculada.\nO territorio ten unha superficie de 947\u00a0km\u00b2 e est\u00e1 dividido en 14 parroquias.\nHistoria.\nO 23 de agosto de 1842 foi erixida a vigair\u00eda apost\u00f3lica de Ocean\u00eda central, co breve apost\u00f3lico \"Pastoris aeterni\" do papa Gregorio XVI, en territorios da vigair\u00eda apost\u00f3lica de Ocean\u00eda occidental.\nCedeu ao longo dos anos varias partes do seu territorio para erixir novas circunscrici\u00f3ns eclesi\u00e1sticas: o 23 de xullo de 1847 foi erixida a vigair\u00eda apost\u00f3lica de Nova Caledonia, o 20 de agosto de 1850 a vigair\u00eda apost\u00f3lica do arquip\u00e9lago das Navegadores, o 27 de marzo de 1863 a prefectura apost\u00f3lica das Illas Fidxi, e o 11 de novembro de 1935 a prefectura apost\u00f3lica de Wallis e Futuna.\nO 13 de abril de 1937, co decreto \"Cum Excellentissimus\" da Congregaci\u00f3n de Propaganda Fide, tomou o nome de \"vigair\u00eda apost\u00f3lica das Illas Tonga\", e mudouno novamente o 22 de marzo de 1957 polo de \"vigair\u00eda apost\u00f3lica das Illas Tonga e Niue\".\nO 21 de xu\u00f1o de 1966, coa bula \"Prophetarum voces\", o papa Paulo VI elevou a vigair\u00eda ao rango de diocese, e tomou o nome actual, pasando o territorio de Niue a estar baixo a diocese de Rarotonga."}
{"id": "303199", "revid": "839", "url": "https://gl.wikipedia.org/wiki?curid=303199", "title": "Prefectura apost\u00f3lica cat\u00f3lica latina das Illas Fidxi", "text": ""}
{"id": "303201", "revid": "839", "url": "https://gl.wikipedia.org/wiki?curid=303201", "title": "Vigair\u00eda apost\u00f3lica de Ocean\u00eda central", "text": ""}
{"id": "303203", "revid": "7802", "url": "https://gl.wikipedia.org/wiki?curid=303203", "title": "Congreso dos Soviets de Todas as Rusias", "text": ""}
{"id": "303206", "revid": "98629", "url": "https://gl.wikipedia.org/wiki?curid=303206", "title": "Juan Goyar\u00e1n Leiceaga", "text": "Juan Goyar\u00e1n Leiceaga, nado o 9 de agosto de 1940 en Lasarte-Oria (Guip\u00fascoa) \u00e9 un exfutbolista vasco que xogaba na demarcaci\u00f3n de dianteiro.\nTraxectoria.\nDestacou nas filas do Deportivo Alav\u00e9s en Segunda Divisi\u00f3n, na tempada 1963/64, esa grande actuaci\u00f3n fixo que o Celta de Vigo se fixara nel e o fichara para a tempada seguinte, buscando renovar o equipo de cara a tentar o ascenso \u00e1 m\u00e1xima categor\u00eda.\nNo equipo galego non tivo unha gran continuidade, participando 16 encontros e anotando 6 goles, o que o converteu no m\u00e1ximo anotador do equipo xunto aos seus compa\u00f1eiros Pintos e T\u00e9llez. Ao final dese ano o equipo galego volve a reestruturarse e numerosos xogadores deixan o equipo, entre eles Goyar\u00e1n, que ficha polo CD Badajoz."}
{"id": "303212", "revid": "23204", "url": "https://gl.wikipedia.org/wiki?curid=303212", "title": "M\u00e9lanie Ren\u00e9", "text": "M\u00e9lanie Ren\u00e9 (nada o 1 de setembro de 1990 en Xenebra, Su\u00edza) \u00e9 unha cantora e compositora su\u00edza de orixe mauritano. Ela representar\u00e1 a Su\u00edza no Festival de Eurovisi\u00f3n 2015 coa canci\u00f3n \"Time to Shine\"."}
{"id": "303216", "revid": "23204", "url": "https://gl.wikipedia.org/wiki?curid=303216", "title": "Ucra\u00edna no Festival de Eurovisi\u00f3n J\u00fanior", "text": "Ucra\u00edna participou por primeira vez no IV Festival de Eurovisi\u00f3n J\u00fanior en 2006.\nDurante as s\u00faas nove paricipaci\u00f3ns, obtivo \u00e9xitos. Tan s\u00f3 d\u00faas veces non logrou estar dentro do \"top ten\" (en 2010 e 2011). Ga\u00f1ou o Festival de Eurovisi\u00f3n J\u00fanior 2012 con Anastasiya Petryk e a s\u00faa canci\u00f3n Nebo e 138 puntos. A peor posici\u00f3n obtida por Ucra\u00edna foi unha d\u00e9cimo cuarta (\u00faltima posici\u00f3n) no Festival de Eurovisi\u00f3n J\u00fanior 2010.\nOrganizou dous veces o festival: en 2008 e 2013 (segunda vez que un pa\u00eds que ga\u00f1a organiza o festival ao ano seguinte). As d\u00faas veces foron en K\u00ediv, a capital do pa\u00eds."}
{"id": "303219", "revid": "25871", "url": "https://gl.wikipedia.org/wiki?curid=303219", "title": "Pasaporte de Turkmenist\u00e1n", "text": "O Pasaporte do Turkmenist\u00e1n \u00e9 usado polos cidad\u00e1ns do Turkmenist\u00e1n para viaxar internacionalmente. Dende xullo de 2008, foron introducidos os pasaportes biom\u00e9tricos, facendo a Turkmenist\u00e1n o primeiro pa\u00eds ex-sovi\u00e9tico de Asia en ter este tipo de pasaportes. \u00c9 emitido polo Servizo de Migraci\u00f3n do Estado de Turkmenist\u00e1n.\nDese\u00f1o.\nO pasaporte \u00e9 de cor verde escura, coas inscrici\u00f3ns \u00abTurkmenistan\u00bb (en turcom\u00e1n: T\u00fcrkmenistan) e \u00abPassport\u00bb (en turcom\u00e1n: Pasport) en turcom\u00e1n e ingl\u00e9s. No centro, en cor dourada o Emblema de Turkmenist\u00e1n. O pasaporte est\u00e1 en turcom\u00e1n e ingl\u00e9s."}
{"id": "303221", "revid": "98629", "url": "https://gl.wikipedia.org/wiki?curid=303221", "title": "Caixa ac\u00fastica", "text": "Unha caixa ac\u00fastica \u00e9 a estrutura en que vai metido un altofalante. Estes dispositivos necesitan ir en caixas, posto que a membrana ten dous lados, exterior e interior. Cando o exterior da membrana crea unha onda, a membrana exterior crea esa mesma, pero oposta, \u00e9 dicir, en fase inversa. Cando a exterior empuxa, a interior tira. Cando as presi\u00f3ns son elevadas \u00e9 mais f\u00e1cil que a presi\u00f3n da membrana exterior e a depresi\u00f3n da interior se encontren. Isto d\u00e1 lugar \u00e1 cancelaci\u00f3n do movemento e a presi\u00f3n do aire (cancelaci\u00f3ns). Isto denom\u00ednase curtocircu\u00edto ac\u00fastico. Cando introducimos o altofalante nunha caixa, elim\u00ednase este problema (curtocircu\u00edto ac\u00fastico), pero crease outro, a\u00ednda que menor. A onda pola parte interior da membrana refl\u00edctese no fondo da caixa e p\u00f3dese chegar a encontrar coa onda creada na membrana exterior. A soluci\u00f3n a isto \u00e9 que o fondo do altofalante non sexa paralelo ao frontal, para que a onda non se xunte automaticamente coa inicial. D\u00e9bense fabricar caixas de formas non tan regulares.\nTipolox\u00eda.\nCaixa selada.\nEste tipo de caixa ac\u00fastica \u00e9 a m\u00e1is b\u00e1sica. Consiste nunha caixa cuxo interior est\u00e1 cheo de material absorbente. \u00c9 moi importante unha boa selaxe, posto que a calidade desta selaxe infl\u00fae na calidade sonora do altofalante. A funci\u00f3n do material absorbente no seu interior \u00e9 tratar de eliminar completamente a onda producida pola parte traseira do cono. Como vantaxe podemos destacar que estas caixas te\u00f1en un tama\u00f1o moderado e a pendente de atenuaci\u00f3n da resposta en frecuencia non \u00e9 moi pronunciada. A resposta temporal \u00e9 bastante boa. Como inconvenientes, cabe destacar que o aire contido na caixa, a altos niveis SPL, act\u00faa como resorte e crease unha gran distorsi\u00f3n a alto volume. A frecuencia de corte non \u00e9 moi baixa, polo tanto, non reproduce todo o rango de baixa frecuencia.\nCaixa Bass-reflex.\n\u00c9 o tipo de caixa m\u00e1is estendida, xunto coa caixa selada. Consiste nunha Caixa pechada, chea de material absorbente, pero cun tubo chamado port con sa\u00edda ao exterior. Este tubo ten a funci\u00f3n de ofrecer unha resistencia entre o aire do interior e do exterior. Fai que, pola elasticidade do aire e a resistencia, ao pasar a trav\u00e9s do conduto, se conte\u00f1a a sa\u00edda e a entrada de aire, e que non se produzan cancelaci\u00f3ns, sen\u00f3n que reforzos en frecuencias baixas. Ten como caracter\u00edstica principal o seu bo rendemento en graves, causado pola frecuencia de corte menor que nas caixas seladas, pero ten o problema que a pendente de atenuaci\u00f3n da s\u00faa resposta \u00e9 moi alta: 18-24\u00a0dB/oct. As vantaxes son o seu bo rendemento e extensi\u00f3n en graves e a s\u00faa capacidade para manexar grandes SPL sen distorsi\u00f3n. Os problemas son que a pendente de atenuaci\u00f3n \u00e9 moi alta e que, cando se traballa por debaixo da frecuencia de corte da Caixa, o aire contido no conduto xa non act\u00faa como resistencia e o altofalante \u00e9 como se estivese funcionando ao aire libre. Isto pode causar que se sobrepase a excursi\u00f3n m\u00e1xima de diafragma e que se rompa o woofer. A resposta temporal non en demasiado boa.\nCaixa con radiador pasivo.\n\u00c9 unha variante do tipo de Caixa bass-reflex. Foi inventado por Celetion. Consiste nunha Caixa bass-relfex na que se substit\u00fae o conduto port por un radiador pasivo. Un radiador pasivo \u00e9 coma un altofalante, pero sen im\u00e1n e sen bobina. S\u00f3 ten o chasis, a suspensi\u00f3n e o diafragma. A s\u00faa misi\u00f3n \u00e9 deixar pasar os graves que se crean no seu interior. Tratase de que o radiador pasivo ofreza a mesma resistencia ao aire que o port do sistema bass-reflex. Para isto, se lle engade masa. O rendemento destas caixas \u00e9 menor que os bass-reflex, xa que a frecuencia de resonancia do radiador produce unha diminuci\u00f3n na resposta. As vantaxes son as mesmas que as das caixas bass-reflex e, nos inconvenientes, hai que engadirlle o gasto que sup\u00f3n o radiador.\nCaixa ELF\nEste tipo de Caixa, chamada ELF, v\u00e9n de Exteded Low Frecuency. \u00c9 un tipo de Caixa co\u00f1ecido desde fai tempo, polo menos, no seu principio de funcionamento; pero non se comezou a usar ata fai pouco tempo coa aparici\u00f3n dos subwoofers activos para equipos de home cinema. A\u00ednda as\u00ed, non est\u00e1 moi estendida polas s\u00faas restrici\u00f3ns. Consiste nunha Caixa cun volume moito menor que o necesario. Isto fai que a resposta decaia a frecuencias moi altas, entre 100\u00a0Hz e 150\u00a0Hz. O cal non \u00e9 moi l\u00f3xico para un subwoofer. Pero mediante unha correcci\u00f3n activa esa resposta se pode deixar plana hasta unha determinada frecuencia. Normalmente unha caixa se considera \u201cusable\u201d a partir da frecuencia de sinton\u00eda (Fb), pero neste tipo concreto de caixa se usa desde Fb a frecuencias menores. Aqu\u00ed o aire reduce a elasticidade, equivale a unha suspensi\u00f3n mais r\u00edxida e a frecuencia de sinton\u00eda da caixa aumenta. Por iso, nun altofalante con Fs=40\u00a0Hz p\u00f3dese facer Fb=100\u00a0Hz. As vantaxes que podemos destacar son que o tama\u00f1o \u00e9 sumamente reducido. A falta de confirmar, o subwoofer de bang&amp;Oluffsen \u00e9 un exemplo, un cubo de 25\u201335\u00a0cm de lado. Outra vantaxe \u00e9 que a eliminaci\u00f3n da onda producida pola parte traseira se produce pola propia elasticidade do aire. Por outra parte, a elasticidade do aire contido e o alto desprazamento da membrana fai que a distorsi\u00f3n sexa alta. Os inconvenientes que atopamos neste tipo son serios: ao reducir o SPL a 12db/oct, a correcci\u00f3n debe ser forte. As limitaci\u00f3ns por potencia son moi importantes, pero non tanto como as limitaci\u00f3ns polo desprazamento da membrana.\nCaixa paso banda.\nEste tipo consiste nunha caixa cunha parede interior onde est\u00e1 o woofer. Nun dos lados hai una sub caixa bass-relex e, no outro, pode haber unha bass-reflex (caixa de 6\u00ba orde) ou unha caixa sellada (4\u00baorde). Estas fix\u00e9ronse moi populares ultimamente, sobre todo nos sistemas Home Cinema, que constan de sub-woofer na caixa paso banda e cinco sat\u00e9lites de agudos e medios. O problema destes sistemas \u00e9 a baixa consistencia do son, sobre todo en espazos grandes, onde non se chega a percibir a homoxeneidade no son. Este tipo de caixa s\u00f3 deixa sa\u00edr o son polo conduto. A resposta do conduto \u00e9 unha \u201cmesa\u201d con pendentes de 24\u00a0dB/oct en ambas vertentes. Este \u00e9 o motivo de que se chame paso banda. As caixas grandes est\u00e1n moi ben constru\u00eddas porque a presi\u00f3n no interior \u00e9 moi grande, e ademais debe evitar que o son do interior saia ao exterior a trav\u00e9s das paredes e do propio tubo. Outro efecto moi pernicioso \u00e9 que a Caixa \u00e9 propiamente dito un resoador de Helmholtz, e \u00e9 habitual ter a impresi\u00f3n de que s\u00f3 se aprecia unha frecuencia. O volume de aire contido en cada sub-caixa act\u00faa como unha masa m\u00f3bil, que fai baixar a frecuencia de sinton\u00eda Fb. Cun altofalante con Fb=40\u00a0Hz p\u00f3dese chegar a Fb=25\u00a0Hz, o que proporciona unha extensi\u00f3n en graves moi importante. Como inconvenientes, a eficiencia baixa e a resposta temporal \u00e9 mala, o sinal sofre atrasos moi altos. Os tubos te\u00f1en a s\u00faa propia frecuencia de resonancia e poden colorear o son.\nCaixa de pantalla ac\u00fastica aberta.\nTodas as caixas anteriores tratan de facer \u201calgo\u201d coa onda producida no interior do altofalante, aproveit\u00e1ndoa ou elimin\u00e1ndoa. Este tipo de \u201ccaixa\u201d non fai nada coa onda producida pola parte traseira. Consiste nun t\u00e1boa cun burato onde vai colocado o woofer, e a s\u00faa unica misi\u00f3n \u00e9 impedir o curtocircu\u00edto ac\u00fastico. A forma da radiaci\u00f3n sonora das demais caixa \u00e9 non direccional, \u00e9 unha esfera co altofalante no centro ou nun extremo, dependendo da frecuencia. Esta caixa si \u00e9 direccional. A forma da s\u00faa radiaci\u00f3n \u00e9 estra\u00f1a. \u00c9 como a superficie da revoluci\u00f3n producida ao rotar un 8 polo seu eixe vertical, pero o eixe est\u00e1 en posici\u00f3n horizontal e \u00e9 perpendicular ao plano da t\u00e1boa. A diferenza dos outros tipos de Caixa, esta non ten ning\u00fan problema de resonancia xa que non hai paredes contra as que resoar. A consecuencia \u00e9 que o son \u00e9 moito m\u00e1is puro, d\u00e1 sensaci\u00f3n de espazo, de liberdade; non de compresi\u00f3n como nas outras. Outra vantaxe a destacar \u00e9 que as interaci\u00f3ns coa sala de escoita son m\u00ednimas, xa que as zonas onde hai presi\u00f3n sonora son pequenas en comparaci\u00f3n con outras caixas. Fs permanece inalterada, e Fb=Fs. Como se estivese soando ao aire libre, pero sen curtocircu\u00edto ac\u00fastico. O problema \u00e9 que o taboleiro necesario para impedir o curtocircu\u00edto ac\u00fastico pode ser moi grande. Por iso, este fen\u00f3meno, que se mostra como unha ca\u00edda da resposta a frecuencias determinadas pola lonxitude do panel, e a pendente de 6\u00a0dB/oct corr\u00edxese en activo. Como consecuencia, o woofer utilizado debe ter unha excursi\u00f3n bastante grande, para compensar a perdida.\nCaixa laberinto ac\u00fastico\nNon existen moitos exemplos que se comercien deste tipo de caixa. O m\u00e1is celebre \u00e9 o Naurilus Prestige de B&amp;W. Consiste nuhna \u201ccaixa\u201d moi longa chea de material absorbente que eliminan a onda producida polo interior do diafragma. Concretamente neste modelo, polas propiedades dos tubos, cando o di\u00e1metro \u00e9 maior ca lonxitude da onda, onda se comporta como plana que se despraza guiada polo tubo e non se crean ondas estacionarias; polo que se o woofer est\u00e1 cortado a frecuencias suficientemente baixas, este tipo de caixa est\u00e1 libre de coloraci\u00f3n e de resonancias. Acerca da frecuencia de corte, en principio, \u00e9 unha caixa selada mellorada, polo que a resposta debe caer cunha pendente de 12\u00a0dB/oct, pero en el Nautilus decae cunha pendente de 6\u00a0dB/oct segundo di B&amp;W. A realidade \u00e9 que debe comportarse como unha caixa pechada cunha Q menor ca Bessel, 0,5 , co cal alcanzara a resposta de pantalla ac\u00fastica infinita. Cunha correcci\u00f3n activa se pode producir facilmente resposta plana ata Fs. \u00c9 unha caixa pechada, pero cun volume de aire moio grande que non vai influ\u00edr na elasticidade, vai ser moito maior ao do propio altofalante, polo que Fs-Fb. Nun dese\u00f1o xeral, a altos SPL pode ocorrer que non toda a onda se absorba e parte se reflicta no final do labirinto. Por iso, a lonxitude do labirinto debe ser de 1/4 da lonxitude da onda da Fs do woofer, para que si iso se produce, haxa un reforzo e non unha cancelaci\u00f3n. As vantaxes que podemos destacar \u00e9 que esta teoricamente est\u00e1 libre de resonancias, a\u00ednda que existen moitos materiais adecuados para preservar as s\u00faas caracter\u00edsticas sen engadir resonancias e eliminar o son interior. A resposta p\u00f3dese estender ata a mesma frecuencia do woofer e ademais existe s\u00f3 un punto de emisi\u00f3n sonora, polo que ten menos interaci\u00f3ns coa sala. Os inconvenientes a destacar \u00e9 que son caixas de gran tama\u00f1o, e con moitos materiais absorbentes e estruturas no seu interior.\nLi\u00f1a de Transmis\u00f3n.\nEste tipo de caixa \u00e9 de gran tama\u00f1o, basease na propiedade de que nos tubos non hai resonancia; pero, neste caso, a onda creada pola parte traseira \u00fasase para algo. O producido pola parte traseira contrib\u00fae a reforzar as frecuencias baixas po\u00f1endo en fase \u00e1s ondas traseiras e dianteiras do diafragma. As vantaxes a destacar \u00e9 que teoricamente est\u00e1 libre de ondas estacionarias, a pendente de atenuaci\u00f3n \u00e9 de 6\u00a0dB/oct. , pode manexar comodamente altos niveis de SPL, e non chega a superar a excursi\u00f3n m\u00e1xima da membrana tan facilmente como a bass-reflex. A s\u00faa resposta temporal \u00e9 moi boa e crea pouca distorsi\u00f3n a gran SPL. A extensi\u00f3n en graves \u00e9 moi boa. Os inconvenientes son o seu gran tama\u00f1o e requiren moita madeira o MDF. Este \u00e9 o motivo principal polo que practicamente non se comercializan."}
{"id": "303222", "revid": "98629", "url": "https://gl.wikipedia.org/wiki?curid=303222", "title": "Miguel L\u00f3pez T\u00e9llez", "text": "Miguel L\u00f3pez T\u00e9llez, nado o 10 de outubro de 1938 en Madrid \u00e9 un exfutbolista espa\u00f1ol que xogaba na demarcaci\u00f3n de dianteiro\nTraxectoria.\nDebuta en Segunda Divisi\u00f3n na tempada 1957/58 no Recreativo de Huelva, despois pasou por C\u00f3rdoba CF e AD Plus Ultra, chegando a disputar alg\u00fan encontro amig\u00e1bel nas filas do Real Madrid, e finalmente fichou polo Celta de Vigo en 1961. En Vigo militou sete tempadas, sendo o m\u00e1ximo goleador do equipo en d\u00faas delas."}
{"id": "303223", "revid": "75439", "url": "https://gl.wikipedia.org/wiki?curid=303223", "title": "Joseph Darnand", "text": "Joseph Darnand, nado en B\u00e9ny (Francia) o 31 de decembro de 1879 e finado o 1 de xullo de 1962, foi un bispo cat\u00f3lico latino franc\u00e9s, vigairo apost\u00f3lico do arquip\u00e9lago das Navegadores dende 1919 at\u00e9 1953.\nTraxectoria.\nFoi ordenado sacerdote da Sociedade de Mar\u00eda o 16 de xullo de 1905. O 16 de maio de 1920 foi nomeado vigairo apost\u00f3lico do arquip\u00e9lago das Navegadores e bispo titular de Polemonium. Recibiu a consagraci\u00f3n episcopal de mans do arcebispo coadxutor de Wellington Thomas O'Shea o 16 de maio de 1920. Retirouse en 1953, e finou o 1 de xullo de 1962."}
{"id": "303224", "revid": "89787", "url": "https://gl.wikipedia.org/wiki?curid=303224", "title": "Factor estimulante de colonias de macr\u00f3fagos", "text": "O factor estimulante de colonias de macr\u00f3fagos (M-CSF, do ingl\u00e9s \"Macrophague colony-stimulating factor\"), tam\u00e9n chamado factor estimulante de colonias 1 (CSF1), \u00e9 unha citocina segregada reguladora, que infl\u00fae nas c\u00e9lulas nai hematopo\u00e9ticas para que se diferencien en macr\u00f3fagos ou outros tipos celulares relacionados. As c\u00e9lulas eucari\u00f3ticas tam\u00e9n producen o M-CSF para combater as infecci\u00f3ns virais intracelulares. Pode estar tam\u00e9n implicado no desenvolvemento da placenta. O M-CSF (ou CSF1) \u00fanese a un receptor da superficie celular chamado receptor do factor estimulante de colonias 1.\nEstrutura.\nO M-CSF \u00e9 unha citocina. A forma activa da prote\u00edna enc\u00f3ntrase extracelularmente como un homod\u00edmero unido por ponte disulfuro, e crese que se produce por clivaxe proteol\u00edtica de precursores unidos a membrana.\nAtop\u00e1ronse catro variantes de transcrici\u00f3n do xene desta prote\u00edna, que codifican tres isoformas.\nFunci\u00f3n.\nO M-CSF (ou CSF1) \u00e9 un factor de crecemento hematopo\u00e9tico que est\u00e1 implicado na proliferaci\u00f3n, diferenciaci\u00f3n e supervivencia de monocitos, macr\u00f3fagos, e c\u00e9lulas proxenitoras da medula \u00f3sea. O M-CSF afecta a macr\u00f3fagos e a monocitos de varios modos, inclu\u00edndo o est\u00edmulo do incremento da actividade quimiot\u00e1ctica e fagoc\u00edtica, e o incremento da citotoxicidade en c\u00e9lulas tumorais.\nA funci\u00f3n do M-CSF non est\u00e1 restrinxida \u00e1 li\u00f1axe celular de monocitos/macr\u00f3fagos. Ao interaccionar co seu receptor de membrana (o CSF1R ou M-CSF-R codificado polo protooncoxene c-fms), o M-CSF tam\u00e9n modula a proliferaci\u00f3n de proxenitores hematopo\u00e9ticos temper\u00e1ns e infl\u00fae en numerosos procesos fisiol\u00f3xicos implicados en inmunolox\u00eda, metabolismo, fertilidade e embarazo.\nO M-CSF liberado polos osteoblastos (como resultado da estimulaci\u00f3n end\u00f3crina pola hormona paratiroide) exerce efectos par\u00e1crinos sobre os osteoclastos. O M-CSF \u00fanese a receptores situados na superficie dos osteoclastos inducindo a diferenciaci\u00f3n, e finalmente orixina o incremento no plasma dos niveis de calcio, por medio da resorci\u00f3n \u00f3sea. Adicionalmente, obs\u00e9rvase un alto nivel de expresi\u00f3n de M-CSF (ou CSF1) no epitelio endometrial do \u00fatero gr\u00e1vido, e tam\u00e9n un alto nivel do seu receptor CSF1R no trofoblasto placentario. A activaci\u00f3n do CSF1R trofobl\u00e1stico por niveis locais altos de M-CSF (ou CSF1) \u00e9 esencial para a implantaci\u00f3n normal do embri\u00f3n e o desenvolvemento placentario. M\u00e1is recentemente, descubriuse que este factor proteico e o seu receptor est\u00e1n implicados no desenvolvemento normal e no crecemento neopl\u00e1sico da gl\u00e1ndula mamaria.\nImportancia cl\u00ednica.\nO M-CSF producido localmente na parede dos vasos sangu\u00edneos contrib\u00fae ao desenvolvemento e progresi\u00f3n da aterosclerose.\nAdemais, o M-CSF xoga un papel na activaci\u00f3n cr\u00f3nica de monocitos, a cal orixina moitas anormalidades metab\u00f3licas, hematol\u00f3xicas e inmunol\u00f3xicas en pacientes con insuficiencia renal cr\u00f3nica.&lt;ref name=\"doi = 10.1038/ki.1996.402\"&gt;&lt;/ref&gt;\nInteracci\u00f3n.\nO M-CSF presenta interacci\u00f3ns con PIK3R2."}
{"id": "303225", "revid": "27155", "url": "https://gl.wikipedia.org/wiki?curid=303225", "title": "Factor estimulante das colonias de macr\u00f3fagos", "text": ""}
{"id": "303226", "revid": "27155", "url": "https://gl.wikipedia.org/wiki?curid=303226", "title": "M-CSF", "text": ""}
{"id": "303227", "revid": "27155", "url": "https://gl.wikipedia.org/wiki?curid=303227", "title": "Factor estimulante de colonias 1", "text": ""}
{"id": "303228", "revid": "27155", "url": "https://gl.wikipedia.org/wiki?curid=303228", "title": "Factor estimulante das colonias 1", "text": ""}
{"id": "303229", "revid": "27155", "url": "https://gl.wikipedia.org/wiki?curid=303229", "title": "CSF1", "text": ""}
{"id": "303230", "revid": "27155", "url": "https://gl.wikipedia.org/wiki?curid=303230", "title": "Factor estimulante das colonias", "text": ""}
{"id": "303231", "revid": "27155", "url": "https://gl.wikipedia.org/wiki?curid=303231", "title": "Factor estimulante das colonias de granulocitos", "text": ""}
{"id": "303232", "revid": "27155", "url": "https://gl.wikipedia.org/wiki?curid=303232", "title": "Factor estimulante de colonias 3", "text": ""}
{"id": "303234", "revid": "27155", "url": "https://gl.wikipedia.org/wiki?curid=303234", "title": "Factor estimulante de colonias 2", "text": ""}
{"id": "303235", "revid": "27155", "url": "https://gl.wikipedia.org/wiki?curid=303235", "title": "Factor estimulante das colonias de granulocitos-macr\u00f3fagos", "text": ""}
{"id": "303236", "revid": "27155", "url": "https://gl.wikipedia.org/wiki?curid=303236", "title": "MCSF", "text": ""}
{"id": "303237", "revid": "22570", "url": "https://gl.wikipedia.org/wiki?curid=303237", "title": "Crol", "text": "O crol (do ingl\u00e9s) \u00e9 un estilo de nataci\u00f3n que consiste en que un dos brazos do nadador m\u00f3vese no aire coa palma da man cara abaixo disposta a ingresar na auga, e o c\u00f3bado relaxado, mentres o o outro brazo avanza baixo a auga. As pernas m\u00f3vense de acordo ao que nos \u00faltimos anos evolucionou como patada oscilante, un movemento alternativo das cadeiras arriba e abaixo coas pernas relaxadas, os p\u00e9s cara adentro e os dedo en punta. Por cada ciclo completo dos brazos te\u00f1en lugar de d\u00faas a oito patadas oscilantes. Neste estilo \u00e9 moi importante respirar de modo adecuado.\nHistoria.\nO crol frontal empregouse dende a Antig\u00fcidade. No mundo occidental, o crol frontal foi visto por primeira vez nunha competici\u00f3n que se deu cita en Londres en 1844, onde foi nadado por nativos americanos, que ga\u00f1aron facilmente aos nadadores brit\u00e1nicos que usaban o estilo braza. Non obstante, os cabaleiros ingleses consideraron que este estilo, coas s\u00faas relativamente grandes salpicadura, era \"non brit\u00e1nico\".\nJohn Arthur Trudgen aprendeu o crol frontal dos y\u00e1manas, onas e tehuelches durante unha viaxe a Am\u00e9rica do Sur nalg\u00fan momento entre 1870 e 1890. Non obstante, Trudgen usou por error a patada de tesoira, que era a que m\u00e1is se usaba en Gran Breta\u00f1a para a braza, en lugar da de batido, que era usada polos indios americanos. A este estilo h\u00edbrido cham\u00f3uselle Trudgen e popularizouse rapidamente pola s\u00faa velocidade.\nEn Espa\u00f1a foi o nadador Enrique Granados Gal, fillo do famoso compositor Enrique Granados, o deportista que nadar\u00eda por primeira vez en este estilo na d\u00e9cada de 1920.\nO estilo Trudgen foi mellorado por Richard (Fred, Frederick) Cavil, nadador e mestre de nataci\u00f3n australiano de procedencia brit\u00e1nica. Ao igual que Trudgen observou aos nativos das Illas Salom\u00f3n usando o crol frontal. Pero a diferenza de Trudgen, observou a patada de batido e estudouna en detalle.\nEste estilo orixinal dos indios americanos, foi denominado \"crol australiano\". En 1950 acortou o seu nome para acabar cham\u00e1ndolle simplemente \"crol\", a\u00ednda que tecnicamente \u00e9 co\u00f1ecido como crol frontal e normalmente ch\u00e1maselle \"libre\" ou en ingl\u00e9s \"freestyle\". Este estilo util\u00edzase hoxe en d\u00eda con modificaci\u00f3ns menores.\nVelocidade e ergonom\u00eda.\nA m\u00e1xima velocidade de nado que se conseguiu en crol frontal ata o momento foi de 2,39 metros por segundo (uns 8,6\u00a0km por hora). As distancia no estilo crol son 50 metros, 100 metros, 200 metros, 400 metros, 800 metros,1500 metros, 3000 metros, sendo a proba m\u00e1is extensa neste estilo crol ou libre.\nA posici\u00f3n do peito permite maior flexibilidade do brazo na auga en comparaci\u00f3n con braza, e a recuperaci\u00f3n dos brazos por enriba da auga reduce o arrastre, en comparaci\u00f3n coa recuperaci\u00f3n acu\u00e1tica de braza."}
{"id": "303238", "revid": "27155", "url": "https://gl.wikipedia.org/wiki?curid=303238", "title": "CSF-1", "text": ""}
{"id": "303239", "revid": "27155", "url": "https://gl.wikipedia.org/wiki?curid=303239", "title": "CSF-3", "text": ""}
{"id": "303240", "revid": "27155", "url": "https://gl.wikipedia.org/wiki?curid=303240", "title": "CSF-2", "text": ""}
{"id": "303242", "revid": "89787", "url": "https://gl.wikipedia.org/wiki?curid=303242", "title": "87\u00aa edici\u00f3n dos \u00d3scar", "text": "A 87\u00aa edici\u00f3n dos \u00d3scar, presentada pola Academia das Artes e das Ciencias Cinematogr\u00e1ficas (AMPAS), galardoou os mellores filmes de 2014 dos Estados Unidos de Am\u00e9rica e celebrouse o 22 de febreiro de 2015 no Dolby Theatre en Hollywood, California. Durante a cerimonia, a Academia das Artes e das Ciencias Cinematogr\u00e1ficas presentou os Premios da Academia (comunmente co\u00f1ecidos como Oscars) en 24 categor\u00edas. O evento foi televisado nos Estados Unidos pola canle ABC, e foi producido por Neil Meron e Craig Zadan e dirixido por Hamish Hamilton. O actor Neil Patrick Harris foi o presentador da gala por primeira vez.\nPor outra banda, a Academia celebrou a 6\u00aa cerimonia anual dos Premios Gobernador no Grand Ballroom de Hollywood and Highland Center o 8 de novembro de 2014. O 7 de febreiro de 2015, nunha cerimonia no The Beverly Hills Hotel en Beverly Hills (California), foron presentados os Premios da Academia \u00f3 Logro T\u00e9cnico por Margot Robbie e Miles Teller.\n\"Birdman or (The Unexpected Virtue of Ignorance)\" e \"The Grand Budapest Hotel\" foron os que m\u00e1is premios ga\u00f1aron, con cadanseus catro galard\u00f3ns. \"Birdman\" ga\u00f1ou o mellor director, mellor filme e mellor gui\u00f3n orixinal para Alejandro Gonz\u00e1lez I\u00f1\u00e1rritu, mentres que \"The Grand Budapest Hotel\" ga\u00f1ou mellor banda sonora para Alexandre Desplat. Outros ga\u00f1adores foron \"Whiplash\" con tres premios como mellor actor secundario para J. K. Simmons, e \"The Theory of Everything\", \"Still Alice\", \"Boyhood\", \"The Imitation Game\", \"Big Hero 6\", \"Ida\", \"Citizenfour\", \"\", \"The Phone Call\", \"Feast\", \"Selma\", \"O francotirador\" e \"Interstellar\" cun premio cada un.\nGa\u00f1adores e nomeados.\nOs ga\u00f1adores son os que aparecen en primeiro lugar e destacados en letra grosa.\nPremios de Honra.\nA Academia tam\u00e9n celebrou a sexta edici\u00f3n dos Premios Gobernadores o 8 de novembro de 2014, durante a cal foron presentados os Oscar de Honra e o Premio Humanitario Jean Hersholt."}
{"id": "303243", "revid": "23204", "url": "https://gl.wikipedia.org/wiki?curid=303243", "title": "Mandariinid", "text": "Mandariinid (en ; en ) \u00e9 un filme xeorxiano-estoniano de 2013. Est\u00e1 dirixida, producida e escrita por Zaza Urushadze (Director de cinema e guionista xeorxiano). O filme leva unha mensaxe pacifista e examina realidades do tempo da guerra en canto ao sentido de como ser humano. Foi filmada en Guria, Xeorxia.\nO filme foi nomeado ao \u00d3scar \u00f3 mellor filme en lingua non inglesa na 87\u00aa edici\u00f3n dos premios.\nSinopse.\nA historia transcorre nunha vila rural de Abkhasia (Xeorxia) durante a guerra (1992-93) onde granxeiros estonianos viven nunha plantaci\u00f3n de mandarinas. Cando a guerra comeza, moitos estonianos que viv\u00edan na vila volven a Estonia. A\u00ednda as\u00ed, dous homes estonianos, \"Ivo\" (Lembit Ulfsak) e \"Margus\" (Elmo N\u00fcganen) seguen na vila para rematar a tempada de mandarinas. Mentres estanse a dedicar aos seus negocios, vense en medio da guerra cando soldados xeorxianos e chechenos te\u00f1en un ataque xusto na vila. S\u00f3 dous dos soldados sobreviven, \"Ahmed\" (Giorgi Nakhashidze), un mercenario checheno do bando dos abkhazos, e \"Niko\" (Mikheil Meskhi), soldado xeorxiano. Os dous granxeiros estonianos ac\u00f3llenos e comezan a alimentalos para que melloren."}
{"id": "303244", "revid": "54336", "url": "https://gl.wikipedia.org/wiki?curid=303244", "title": "R\u00edo de Baredo", "text": "O r\u00edo de Baredo, tam\u00e9n chamado nalg\u00fans tramos regato das Tres Regueiras ou r\u00edo da Fraga, \u00e9 un curso de auga que se atopa na parroquia de Baredo, no concello pontevedr\u00e9s de Baiona. \nXeograf\u00eda.\nEst\u00e1 composto por dous regueiros: un nace no lugar chamado As Tres Regueiras e discorre polos n\u00facleos do Agro, do R\u00edo, do Outeiro, da Torre, da Pedra e de Cancelo; e o outro discorre polos lugares dos Portelos, da Cachada e de Cancelo. Ambos at\u00f3panse no lugar chamado \"O R\u00edo de Amaro\", entre Cancelo e A Ponte. Desemboca no lugar de Porrido.\nFauna e flora.\n\u00c1s s\u00faas beiras foi medrando a parroquia de Baredo, grazas, en boa parte, \u00e1 s\u00faa fertilidade. Dentro da fauna destacan aves como avelaionas, mouchos de orellas, lavandeiras brancas, rabirrubios, gaivotas ou corvos mari\u00f1os, anfibios como a ra verde, p\u00edntegas com\u00fans ou p\u00edntegas rabilongas. Tam\u00e9n hai pequenos roedores, como ratos, toupas e ourizos cacho, e alg\u00fan que outro aguan\u00f3n. Entre a flora hai xestas, toxos, fentos e a especie invasora lirio de auga, tam\u00e9n chamada cala, amais do eucalipto.\nSenda fluvial dos Mu\u00ed\u00f1os de Baredo.\nA s\u00faa auga foi empregada como forza motriz en varios mu\u00ed\u00f1os. Logo de pasaren por un proceso de desuso, foron restaurados tres (Acugulado de Arriba, Acugulado do Medio e Acugulado de Abaixo) e f\u00edxoselle unha senda \u00e1s beiras do r\u00edo no seu tramo final. Outros mu\u00ed\u00f1os quedaron sen restaurar (O Barreiro, Da Maqu\u00eda, O Pinicho, O de Estrella, A Foupa e A Torre)."}
{"id": "303246", "revid": "17467", "url": "https://gl.wikipedia.org/wiki?curid=303246", "title": "R\u00edo Fraga", "text": ""}
{"id": "303247", "revid": "89787", "url": "https://gl.wikipedia.org/wiki?curid=303247", "title": "O avi\u00f3n de Cangas", "text": "O avi\u00f3n de Cangas \u00e9 un conto de literatura infantil de Dar\u00edo Xoh\u00e1n Cabana, publicado en 1992 por Edici\u00f3ns Xerais de Galicia. Foi finalista do Premio Merl\u00edn de 1991.\nTrama.\nBelarmino \u00e9 un pequeno avi\u00f3n de seis prazas que cobre a ruta entre Cangas e Vigo, cruzando a r\u00eda de Vigo desde a praia de Rodeira at\u00e9 a explanada do Club N\u00e1utico. Unha noite unha turbulencia do aire fai que rompa unha \u00e1. Para arranxarlla chegan John Balan e Pepi\u00f1o da Cagula, o Ferreiro de Tir\u00e1n. O primeiro lanza unha corda at\u00e9 o avi\u00f3n, que estaba parado no aire, e o segundo rubiu por ela at\u00e9 soldarlle a \u00e1.\nO Ferreiro, que fora funambulista de circo, intenta convencer a Belarmino de que deixe de facer a ruta, pois xa vai maior e un d\u00eda pode ter un accidente. Balan, pola s\u00faa banda, conta as s\u00faas aventuras nos Estados Unidos de Am\u00e9rica, e explica que Marlon Brando \u00e9 de Cuspedri\u00f1os, e que Burt Lancaster, Henry Fonda, Buffalo Bill, Kirk Douglas e John Wayne son galegos. Ao cabo, o Ferreiro e Belarmino marchan para tomar fotos do cruceiro do H\u00edo, mais desde o aire miran a Balan perseguido polos irm\u00e1ns Dalton. Resc\u00e1tano e regresan a Cangas para comer antes da viaxe da tarde.\nPor\u00e9n, pola tarde non v\u00e9n cliente ning\u00fan, e descobren que o presidente da compa\u00f1\u00eda de barcos que fai a mesma ruta est\u00e1 a difundir un libelo difamatorio para restarlle clientes a Belarmino. Ao pouco, os Dalton van onde eles para propo\u00f1erlles un negocio: montar un servizo postal entre Vigo e Ferrol, con paradas en Pontevedra, Santiago de Compostela e A Coru\u00f1a \u00e1 ida e Noia e Vilagarc\u00eda de Arousa \u00e1 volta.\nOs sete montan a empresa e vailles ben. Un d\u00eda Belarmino anda de paseo preto das illas C\u00edes e atopa o director da naviera de barcos a piques de naufragar, e resc\u00e1tao. Este, agradecido, retr\u00e1ctase das palabras que dixera en contra do avi\u00f3n, e publica outro libelo laudatorio, amais dunha nota de agradecemento no \"Faro de Vigo\". Despois van entrevistalo Manuel Rivas e Xurxo Lobato. Despois fanlle unha homenaxe na r\u00eda de Vigo. Pouco despois Belarmino xub\u00edlase.\nNarraci\u00f3n.\nHai un narrador omnisciente en terceira persoa. Hai moitas referencias xeogr\u00e1ficas, e a obra est\u00e1 ambientada nunha ucron\u00eda en que hai unha rep\u00fablica galega, con capital en Santiago de Compostela. Os t\u00edtulos dos cap\u00edtulos son rimados, e certas pasaxes do relato te\u00f1en elementos po\u00e9ticos.\nAmais do propio texto, ao final incl\u00faese unha autopresentaci\u00f3n do autor. Nela explica que ten medo a voar, e que a obra foi escrita cando viv\u00eda en Cangas."}
{"id": "303248", "revid": "12452", "url": "https://gl.wikipedia.org/wiki?curid=303248", "title": "Premios Oscar 2014", "text": ""}
{"id": "303249", "revid": "839", "url": "https://gl.wikipedia.org/wiki?curid=303249", "title": "Albania no Festival de Eurovisi\u00f3n J\u00fanior", "text": "Albania fixo a s\u00faa primeira participaci\u00f3n no Festival de Eurovisi\u00f3n J\u00fanior 2012. Non obstante, o mesmo ano decidiu retirarse e non participar no 2013 debido, principalmente, ao mal resultado obtido."}
{"id": "303251", "revid": "56817", "url": "https://gl.wikipedia.org/wiki?curid=303251", "title": "Israel no Festival de Eurovisi\u00f3n J\u00fanior", "text": "Israel fixo a s\u00faa primeira participaci\u00f3n no Festival de Eurovisi\u00f3n J\u00fanior 2012. Tras partir como unha das favoritas ao triunfo, terminou no posto 8. En 2013 retirouse por causas desco\u00f1ecidas."}
{"id": "303253", "revid": "98629", "url": "https://gl.wikipedia.org/wiki?curid=303253", "title": "Polonia no Festival de Eurovisi\u00f3n J\u00fanior", "text": "Polonia participou en d\u00faas ocasi\u00f3ns, 2003 e en 2004. Por posici\u00f3n a canci\u00f3n con peor resultado de Polonia foi a de 2003, pero as d\u00faas quedaron en \u00faltimo lugar (dado que en 2004 foron 18 participantes e Polonia quedou en empate xunto a Letonia)."}
{"id": "303254", "revid": "89787", "url": "https://gl.wikipedia.org/wiki?curid=303254", "title": "Lipoprote\u00edna de alta densidade", "text": "As lipoprote\u00ednas de alta densidade ou HDL (do ingl\u00e9s \"High-density lipoproteins\") son un dos cinco grandes grupos de lipoprote\u00ednas que transportan l\u00edpidos polo sangue (os outros tipos son os quilomicrons, VLDL, IDL e LDL). As HDL son as lipoprote\u00ednas de menor tama\u00f1o e maior densidade.\nAs lipoprote\u00ednas son part\u00edculas complexas, moito menores ca as c\u00e9lulas, formadas por prote\u00ednas e l\u00edpidos, cun exterior hidr\u00f3filo e un interior hidr\u00f3fobo, que transportan l\u00edpidos polo medio acuoso sangu\u00edneo. Os l\u00edpidos que transportan son colesterol, fosfol\u00edpidos e triglic\u00e9ridos, en cantidades variables.\nA diferenza doutras lipoprote\u00ednas m\u00e1is grandes, as cales entregan mol\u00e9culas lip\u00eddicas \u00e1s c\u00e9lulas, as part\u00edculas HDL retiran l\u00edpidos das c\u00e9lulas que queren exportar mol\u00e9culas lip\u00eddicas e da parede arterial. Deste modo, recollen l\u00edpidos nos tecidos do corpo e l\u00e9vanos ao f\u00edgado ou c\u00e9denos a outras part\u00edculas de lipoprote\u00ednas, como as LDL. Por esta raz\u00f3n, o colesterol transportado polas HDL denom\u00ednase colesterol bo, a diferenza do transportado polas LDL, que se denomina colesterol malo, porque se tende a depositar nas paredes arteriais.\nO incremento da concentraci\u00f3n de part\u00edculas HDL est\u00e1 forrtemente asociado coa diminuci\u00f3n da acumulaci\u00f3n de placas de aterosclerose nas paredes arteriais ao longo dos anos e reduci\u00f3n de acumulaci\u00f3n de macr\u00f3fagos nesas \u00e1reas, o que evita complicaci\u00f3ns como o estreitamento da luz arterial ou a s\u00faa obstruci\u00f3n por formaci\u00f3n de co\u00e1gulos, enfermidades cardiovasculares, ictus e outras complicaci\u00f3ns vasculares.\nA cantidade estimada de colesterol contido nas part\u00edculas HDL medido nunha an\u00e1lise de sangue denom\u00ednase colesterol HDL (HDL-C).\nAn\u00e1lises.\nDebido ao alto custo de medir directamente as cantidades de part\u00edculas HDL e LDL, para medir o colesterol sangu\u00edneo o que se realiza son an\u00e1lises de sangue para medir un valor estimado, chamado colesterol HDL ou HDL-C, que \u00e9 o colesterol asociado con part\u00edculas ApoA-1/HDL. En individuos sans, as HDL transportan aproximadamente o 30% do colesterol sangu\u00edneo, xunto con outras graxas. Isto \u00e9 xeralmente comparado coa cantidade de colesterol que se estima transportan no seu interior as LDL, denominado colesterol LDL ou LDL-C. As part\u00edculas HDL retiran graxas e colesterol das c\u00e9lulas, inclu\u00edndo as dos ateromas das paredes arteriais, e transp\u00f3rtanos de volta ao f\u00edgado para que sexa excretado ou reutilizado; as\u00ed o colesterol transportado nas part\u00edculas HDL (HDL-C) denom\u00ednase \u00e1s veces \"colesterol bo\" (a\u00ednda que quimicamente ese colesterol \u00e9 id\u00e9ntico ao que levan as LDL, que se considera \"malo\"). As persoas que te\u00f1en altos niveis de HDL-C tenden a presentar menores problemas cardiovasculares, mentres que os que te\u00f1en un HDL-C baixo (especialmente se \u00e9 de menos de 40\u00a0mg/dL ou aproximadamente 1\u00a0mmol/L) te\u00f1en maiores taxas de doenzas card\u00edacas. Niveis de HDL nativos m\u00e1is altos est\u00e1n correlacionados cunha mellor sa\u00fade cardiovascular; pero non parece que incrementar m\u00e1is o nivel natural de HDL dunha persoa mellore os resultados cardiovasculares.\nO resto que queda do colesterol do soro despois de restar o do HDL denom\u00ednase colesterol non HDL ou non-HDL-C, que pode causar ateromas. Agora empeza a preferirse este valor en vez do LDL-C como marcador secundario, xa que pred\u00ed mellor e \u00e9 m\u00e1is f\u00e1cil calculalo.\nEstrutura e funci\u00f3n.\nEn tama\u00f1o, a HDL \u00e9 a menor das part\u00edculas de lipoprote\u00ednas. Tam\u00e9n \u00e9 a m\u00e1is densa porque cont\u00e9n a maior proporci\u00f3n de prote\u00ednas comparadas cos l\u00edpidos. As s\u00faas apolipoprote\u00ednas m\u00e1is abondosas son a apo A-I e a apo A-II. (Ademais, unha rara variante xen\u00e9tica, a ApoA-1 Milano, \u00e9 moito m\u00e1is efectiva na protecci\u00f3n e regresi\u00f3n da aterosclerose). O f\u00edgado sintetiza estas lipoprote\u00ednas en forma de complexos de apolipoprote\u00ednas e fosfol\u00edpidos, que te\u00f1en o aspecto de part\u00edculas lipoproteicas esf\u00e9ricas aplanadas sen colesterol; os complexos te\u00f1en a capacidade de captar colesterol procedente do interior das c\u00e9lulas ao interaccionar co transportador de casete de uni\u00f3n ao ATP A1 (ABCA1). Un encima do plasma sangu\u00edneo chamado lecitina-colesterol aciltransferase (LCAT) converte o colesterol libre nun \u00e9ster do colesterol (que \u00e9 unha forma m\u00e1is hidr\u00f3foba do colesterol), o cal \u00e9 despois secuestrado na parte interna da part\u00edcula lipoproteica, orixinando finalmente que a part\u00edcula HDL que se sintetizou adopte a forma esf\u00e9rica. As part\u00edculas HDL aumentan o seu tama\u00f1o a medida que circulan polo torrente sangu\u00edneo e incorporan m\u00e1is colesterol e mol\u00e9culas de fosfol\u00edpidos procedentes de c\u00e9lulas e doutras lipoprote\u00ednas coas que entran en contacto, por exemplo por interacci\u00f3n co transportador ABCG1 e a prote\u00edna transportadora de fosfol\u00edpidos (PLTP).\nA HDL transporta o colesterol principalmente ao f\u00edgado ou a \u00f3rganos esteroidox\u00e9nicos como as gl\u00e1ndulas adrenais, ovarios, e test\u00edculos tanto por v\u00edas directas coma indirectas. A HDL \u00e9 captada por receptores de HDL como SCARB1 (ou SR-BI), que median a captaci\u00f3n selectiva do colesterol das HDL. Nos humanos, probablemente a v\u00eda m\u00e1is importante \u00e9 a indirecta, a cal \u00e9 mediada pola prote\u00edna de transferencia de colesteril \u00e9steres (CETP). Esta prote\u00edna intercambia triglic\u00e9ridos das VLDL por \u00e9steres do colesterol das HDL. Como resultado, as VLDLs acaban transformadas en LDL, as cales son retiradas da circulaci\u00f3n ao unirse ao receptor de LDL. Os triglic\u00e9ridos non son estables nas HDL, sen\u00f3n que son degradados pola lipase hep\u00e1tica para que, finalmente, queden unhas part\u00edculas HDL m\u00e1is pequenas, as cales volven a recomezar a captaci\u00f3n de colesterol das c\u00e9lulas.\nO colesterol cedido ao f\u00edgado \u00e9 excretado na bile e, chega directa ou indirectamente, ao intestino ao converterse en \u00e1cidos biliares. A entrega de colesterol das HDL \u00e1s gl\u00e1ndulas adrenais, ovarios e test\u00edculos \u00e9 importante para a s\u00edntese de hormonas esteroides.\nNo transporte do colesterol desde os macr\u00f3fagos cargados de l\u00edpidos das placas ateroscler\u00f3ticas, chamados c\u00e9lulas escumosas, poden participar varios pasos do metabolismo das HDL, ata que chega ao f\u00edgado para a s\u00faa excreci\u00f3n na bile. Esta v\u00eda denom\u00ednase \"transporte de colesterol inverso\" e consid\u00e9rase a funci\u00f3n protectora cl\u00e1sica das HDL con respecto \u00e1 aterosclerose.\nPor\u00e9n, a HDL transporta moitas especies de l\u00edpidos e prote\u00ednas, varias das cales te\u00f1en baixas concentraci\u00f3ns pero son bioloxicamente moi activas. Por exemplo, a HDL e os seus constitu\u00edntes prote\u00edcos e lip\u00eddicos contrib\u00faen a inhibir a oxidaci\u00f3n, inflamaci\u00f3n, activaci\u00f3n do endotelio, coagulaci\u00f3n do sangue, e agregaci\u00f3n plaquetaria. Todas estas propiedades poden contribu\u00edr \u00e1 capacidade da HDL de protexer ante a aterosclerose, e non se co\u00f1ece cales son as m\u00e1is importantes. Ademais, unha pequena subfracci\u00f3n de HDLs d\u00e1 protecci\u00f3n contra o protozoo parasito \"Trypanosoma brucei brucei\". Esta subfracci\u00f3n denom\u00ednase factor l\u00edtico do tripanosoma (TLF), e cont\u00e9n prote\u00ednas especializadas que, a\u00ednda que son moi activas, son exclusivas do TLF.\nNa resposta ao estr\u00e9s, o amiloide s\u00e9rico A, que \u00e9 unha das prote\u00ednas de fase aguda e unha apolipoprote\u00edna, est\u00e1 baixo a estimulaci\u00f3n de citocinas (IL-1, IL-6), e cortisol producidas no c\u00f3rtex adrenal e transportadas ao tecido danado dentro das part\u00edculas HDL. No sitio de inflamaci\u00f3n, atrae e activa aos leucocitos. En inflamaci\u00f3ns cr\u00f3nicas, a s\u00faa deposici\u00f3n nos tecidos manif\u00e9stase como amiloidose.\nPostulouse que a concentraci\u00f3n de part\u00edculas de HDL grandes reflicte m\u00e1is exactamente a acci\u00f3n protectora, en comparaci\u00f3n coa concentraci\u00f3n total de part\u00edculas HDL. Esta proporci\u00f3n de HDL grandes con respecto ao total de HDL var\u00eda amplamente e m\u00eddese s\u00f3 por medio de probas de lipoprote\u00ednas m\u00e1is sofisticadas utilizando electroforese (o m\u00e9todo orixinal desenvolvido na d\u00e9cada de 1970) ou novos m\u00e9todos de espectroscopia RMN (desenvolvidos na d\u00e9cada de 1990).\nSubfracci\u00f3ns.\nIdentific\u00e1ronse cinco subfracci\u00f3ns de HDL. Desde as m\u00e1is grandes (que son as m\u00e1is efectivas na eliminaci\u00f3n efectiva do colesterol) \u00e1s m\u00e1is pequenas (menos efectivas), os tipos son: 2a, 2b, 3a, 3b, e 3c.\nEpidemiolox\u00eda.\nOs homes, en comparaci\u00f3n coas mulleres, tenden a ter niveis de HDL inferiores, con part\u00edculas HDL de menor tama\u00f1o e cun contido m\u00e1is baixo de colesterol. Os homes tam\u00e9n te\u00f1en unha maior incidencia de enfermidades card\u00edacas ateroscler\u00f3ticas. O consumo de alcohol tende a facer aumentar os niveis de HDL, e o consumo moderado de alcohol est\u00e1 asociado con menor mortalidade por causas cardiovasculares e menor mortalidade xeral. Recentes estudos confirmaron que as HDLs te\u00f1en un papel amortecedor para equilibrar os efectos do estado hipercoagulable nos diab\u00e9ticos de tipo 2 e dimin\u00faen o alto risco de complicaci\u00f3ns cardiovasculares neses pacientes. Ademais, os resultados obtidos neses estudos revelan que hai unha correlaci\u00f3n negativa entre as HDLs e o tempo parcial de tromboplastina activada.\nOs estudos epidemiol\u00f3xicos indican que as altas concentraci\u00f3ns de HDL (&gt; 60\u00a0mg/dL) te\u00f1en un valor protector contra as doenzas cardiovasculares como os accidentes cerebrovasculares isqu\u00e9micos e o infarto de miocardio. Concentraci\u00f3ns baixas de HDL (menores de 40\u00a0mg/dL en homes, e menores de 50\u00a0mg/dL en mulleres) incrementan o risco de doenzas ateroscler\u00f3ticas.\nOs datos do importante Framingham Heart Study mostraron que, para un nivel dado de LDL, o risco de enfermidades do coraz\u00f3n multipl\u00edcase por 10 a medida que o nivel de HDL var\u00eda de alto a baixo. Por\u00e9n, para un nivel fixo de HDL, o risco multipl\u00edcase por 3 a medida que o nivel de LDL var\u00eda de baixo a alto.\nIncluso persoas con niveis moi baixos de LDL est\u00e1n expostas a un aumento deste risco se os seus niveis de HDL non son altos dabondo.\nEstimaci\u00f3n de HDLs por medio do colesterol asociado.\nOs laboratorios cl\u00ednicos antes med\u00edan o colesterol HDL separando as outras fracci\u00f3n lip\u00eddicas por ultracentrifugaci\u00f3n ou precipitaci\u00f3n qu\u00edmica con i\u00f3ns divalentes como Mg2+, acoplando despois os produtos dunha reacci\u00f3n feita cunha colesterol oxidase a unha reacci\u00f3n indicadora. O m\u00e9todo de referencia a\u00ednda usa unha combinaci\u00f3n destas t\u00e9cnicas. Agora, a maior\u00eda dos laboratorios usan m\u00e9todos anal\u00edticos homox\u00e9neos automatizados nos cales as lipoprote\u00ednas que conte\u00f1en apo B son bloqueadas usando anticorpos para apo B, despois unha reacci\u00f3n encim\u00e1tica colorim\u00e9trica mide o colesterol nas part\u00edculas HDL non bloqueadas. Tam\u00e9n se pode usar a cromatograf\u00eda l\u00edquida de alto rendemento (HPLC). As subfracci\u00f3ns (HDL-2C, HDL-3C) poden tam\u00e9n medirse e te\u00f1en importancia cl\u00ednica. A medida da capacidade reactiva da apo-A pode utilizarse para medir o colesterol HDL, mais p\u00e9nsase que \u00e9 menos exacta.\nRangos recomendados.\nOs NIH nos\u00a0EUA e outras instituci\u00f3ns elaboraron unha gu\u00eda dos niveis de HDL en xax\u00fan e o risco de enfermidades coronarias, que se resume na seguinte t\u00e1boa:\nUn factor de risco adicional de enfermidade cardiovascular \u00e9 ter un alto nivel de LDL xunto cun baixo nivel de HDL.\nMedici\u00f3n da concentraci\u00f3n e tama\u00f1o das HDLs.\nA medida que a tecnolox\u00eda reduc\u00eda os custos e que as probas cl\u00ednicas seguiron demostrando a importancia das HDL, foron po\u00f1\u00e9ndose a punto m\u00e9todos para medir directamente as concentraci\u00f3n de HDL e os seus tama\u00f1os (o cal indica a s\u00faa funci\u00f3n) cada vez m\u00e1is baratos, que cada vez se consideran m\u00e1is importantes para estimar os riscos individuais na aterosclerose progresiva e os m\u00e9todos de tratamento.\nMedici\u00f3ns por electroforese.\nComo as HDL te\u00f1en unha carga negativa neta e var\u00edan en densidade e tama\u00f1o, utilizouse desde antes de 1950 a ultracentrifugaci\u00f3n combinada coa electroforese para medir a concentraci\u00f3n de HDL e separalas por tama\u00f1os nun volume espec\u00edfico de plasma sangu\u00edneo. As part\u00edculas HDL m\u00e1is grandes levan m\u00e1is colesterol.\nMedici\u00f3ns por RMN.\nA metodolox\u00eda m\u00e1is moderna para medir as HDL, dispo\u00f1ible clinicamente desde finais da d\u00e9cada de 1990, \u00e9 o uso da pegada de resonancia magn\u00e9tica nuclear (RMN ou NMR) das part\u00edculas para medir a s\u00faa concentraci\u00f3n e tama\u00f1o. Nesta metodolox\u00eda o pioneiro foi Jim Otvos, que reduciu drasticamente os custos da medici\u00f3n de HDL.\nConcentraci\u00f3ns \u00f3ptimas totais e de HDL grandes.\nAs concentraci\u00f3ns de part\u00edculas HDL categor\u00edzanse tipicamente en percent\u00eds por taxa de eventos cardiovasculares producidos no amplo estudo MESA patrocinado polo United States National Heart, Lung, and Blood Institute.\nA m\u00ednima incidencia de eventos ateroscler\u00f3ticos ao longo do tempo d\u00e1se entre as persoas que te\u00f1en as concentraci\u00f3ns m\u00e1is altas de part\u00edculas HDL totais (o cuarto superior da t\u00e1boa, &gt;75%) e \u00e1 vez as concentraci\u00f3ns m\u00e1is altas de part\u00edculas HDL de tama\u00f1o grande. Nas an\u00e1lises de sangue incl\u00faense con frecuencia outras moitas medidas adicionais, como a de concentraci\u00f3n de part\u00edculas LDL, a de part\u00edculas LDL de tama\u00f1o pequeno, de VLDL, as estimaci\u00f3ns de resistencia \u00e1 insulina e as de colesterol est\u00e1ndar (para comparalas cos datos no plasma obtidos por outros m\u00e9todos).\nMemoria.\nA cantidade de l\u00edpidos s\u00e9ricos en xex\u00fan foi asociada coa memoria verbal a curto prazo. Nunha ampla mostraxe entre adultos de mediana idade, os baixos contidos de colesterol HDL foron asociados con mala memoria, e a diminuci\u00f3n dos niveis ao longo dun per\u00edodo de cinco anos foron asociados co declive da memoria.\nIncremento dos niveis de HDL.\nA\u00ednda que os niveis m\u00e1is altos de HDL est\u00e1n correlacionados coa sa\u00fade cardiovascular, ningunha medicaci\u00f3n usada para incrementar as HDL demostrou mellorar a sa\u00fade. Isto quere dicir que, a\u00ednda que os niveis altos de HDL poder\u00edan correlacionarse cunha mellor sa\u00fade cardiovascular, incrementar especificamente as HDL dunha persoa non poder\u00eda incrementar a s\u00faa sa\u00fade cardiovascular.\nDieta e exercicio.\nCertos cambios na dieta e exercicio poden ter un impacto positivo na elevaci\u00f3n dos niveis de HDL, como son:\nA maior\u00eda das graxas saturadas incrementan o colesterol HDL en diversos graos pero tam\u00e9n elevan o colesterol total e o colesterol LDL. Unha dieta cetox\u00e9nica alta en graxas, adecuada en prote\u00ednas e baixa en carbohidratos (na que o metabolismo se ve obrigdo a queimar graxas debido aos poucos carbohidratos inxeridos) pode ter unha resposta similar que tomar niacina (vitamina B3) como se describe m\u00e1is abaixo (dimin\u00fae a LDL e incrementa a HDL) e act\u00faa por medio do acoplamento do corpo cet\u00f3nico beta-hidroxibutirato ao receptor de niacina 1.\nDrogas recreativas.\nOs niveis de HDL poden incrementarse ao deixar de fumar, ou por un consumo de baixo a moderado de alcohol.\nEn an\u00e1lises non axustadas o consumo por unha persoa no pasado ou actual de marihuana foi asociado con niveis baixos de insulina no xex\u00fan, glicosa, HOMA-IR, BMI, e hemoglobina A1c, pero tanto o consumo pasado coma actual de marihuana non foi asociado con baixos niveis de HDL-C. Un estudo realizado en 4.635 pacientes demostrou que non hab\u00eda ning\u00fan efecto nos niveis de HDL-C (P=0,78) [os valores medios (erro est\u00e1ndar) de HDL-C nos suxeitos control (nunca consumiron), en consumidores pasados e actuais eran de 53,4 (0,4), 53,9 (0,6) e 53,9 (0,7) mg/dL, respectivamente].\nF\u00e1rmacos e niacina.\nA terapia farmacol\u00f3xica para incrementar os niveis de colesterol HDL incl\u00fae o uso de fibratos e niacina. Non est\u00e1 probado que os fibratos te\u00f1an un efecto sobre a mortalidade total debida a calquera causa, malia os seus efectos sobre os l\u00edpidos.\nA niacina (vitamina B3) incrementa as HDL ao inhibir selectivamente a diacilglicerol aciltransferase 2 hep\u00e1tica, reducindo a s\u00edntese de triglic\u00e9ridos e a secreci\u00f3n de VLDL por medio dun receptor HM74 tam\u00e9n chamado receptor de niacina 2 e do HM74A / GPR109A, receptor de niacina 1.\nDoses de niacina farmacol\u00f3xica de 1 a 3 gramos/d\u00eda incrementan os niveis de HDL dun 10 ao 30%, o que fai que a niacina sexa o axente m\u00e1is potente para incrementar o colesterol HDL. Un ensaio cl\u00ednico aleatorizado demostrou que o tratamento con niacina pode reducir significativamente a progresi\u00f3n da aterosclerose e os eventos cardiovasculares. Por\u00e9n, os produtos de niacina vendidos coa etiqueta \"sen rubor\", \u00e9 dicir, que non te\u00f1en efectos secundarios como causar rubor, non conte\u00f1en \u00e1cido nicot\u00edonico libre e non son, por tanto, efectivos para elevar as HDL, mentres que os produtos vendidos como de \"liberaci\u00f3n sostida\" poden conter \u00e1cido nicot\u00ednico libre, pero algunhas marcas poden ser hepatot\u00f3xicas; polo que a forma recomendada de niacina para elevar as HDL \u00e9 a preparaci\u00f3n m\u00e1is barata de liberaci\u00f3n inmediata. Tanto os fibratos coma a niacina incrementan a homociste\u00edna t\u00f3xica para as arterias, un efecto que pode ser contrarrestado ao consumir tam\u00e9n un multivitam\u00ednico con cantidades relativamente altas de vitaminas do grupo B; por\u00e9n, moitos ensaios feitos en Europa dos c\u00f3cteles m\u00e1is populares de vitaminas B mostraron unha reduci\u00f3n media do 30% de homociste\u00edna e non mostraron problemas, pero tampouco mostraron ning\u00fan beneficio en reducir as taxas de eventos cardiovasculares. Un estudo sobre a niacina de 2011 tivo que ser detido nos seus inicios porque os pacientes que engadiran niacina ao seu tratamento con estatinas non mostraron incrementos na sa\u00fade card\u00edaca, pero experimentaron un aumento do seu risco de accidentes cerebrovasculares.\nEn contraste, a\u00ednda que o uso de estatinas \u00e9 efectivo contra os altos niveis de colesterol LDL, a maior\u00eda ti\u00f1an pouco ou ning\u00fan efecto sobre a elevaci\u00f3n do colesterol HDL. Con todo, varias esttinas (rosuvastatina e pitavastatina) demostraron elevar significativamente os niveis de HDL. Como as estatinas est\u00e1n asociadas con efectos laterais como miopat\u00eda, que causa dor muscular, os pacientes que experimentan estes efectos poden ter que tomar unha dose menor de estatina para controlar o seu colesterol.\nO f\u00e1rmaco Lovaza incrementa o HDL-C, pero ata agora as probas indican que non produce ning\u00fan beneficio para a prevenci\u00f3n primaria ou secundaria de doenzas cardiovasculares.\nO produto Apo-A1 Milano (unha variante mutante natural de Apo, pero que se pode obter sint\u00e9tica), \u00e9 o axente m\u00e1is efectivo probado para elevar as HDL, pero faltan varios anos para que chegue a ter unha dispo\u00f1ibilidade cl\u00ednica."}
{"id": "303256", "revid": "27155", "url": "https://gl.wikipedia.org/wiki?curid=303256", "title": "HDL", "text": ""}
{"id": "303257", "revid": "27155", "url": "https://gl.wikipedia.org/wiki?curid=303257", "title": "Colesterol bo", "text": ""}
{"id": "303258", "revid": "23204", "url": "https://gl.wikipedia.org/wiki?curid=303258", "title": "Moldavia no Festival de Eurovisi\u00f3n J\u00fanior", "text": "Moldavia fixo a s\u00faa primeira aparici\u00f3n no Festival de Eurovisi\u00f3n J\u00fanior 2010. A s\u00faa mellor posici\u00f3n foi un 6\u00ba posto no Festival de Eurovisi\u00f3n 2011."}
{"id": "303259", "revid": "56817", "url": "https://gl.wikipedia.org/wiki?curid=303259", "title": "Noruega no Festival de Eurovisi\u00f3n J\u00fanior", "text": "Noruega fixo a s\u00faa primeira aparici\u00f3n no Festival de Eurovisi\u00f3n J\u00fanior 2003. A s\u00faa mellor posici\u00f3n foi no Festival de Eurovisi\u00f3n J\u00fanior 2005 cunha 3\u00ba posici\u00f3n, por\u00e9n, Noruega decide retirarse ao ano seguinte."}
{"id": "303260", "revid": "56817", "url": "https://gl.wikipedia.org/wiki?curid=303260", "title": "Bulgaria no Festival de Eurovisi\u00f3n J\u00fanior", "text": "Bulgaria participou por primeira vez no Festival de Eurovisi\u00f3n J\u00fanior 2007 en Rotterdam. A mellor posici\u00f3n lograda por Bulgaria foi no Festival de Eurovisi\u00f3n 2014 cunha segunda posici\u00f3n.\nBulgaria ser\u00e1 sede do Festival de Eurovisi\u00f3n J\u00fanior 2015."}
{"id": "303261", "revid": "98629", "url": "https://gl.wikipedia.org/wiki?curid=303261", "title": "Reino Unido no Festival de Eurovisi\u00f3n J\u00fanior", "text": "Reino Unido fixo a s\u00faa primeira participaci\u00f3n no Festival de Eurovisi\u00f3n J\u00fanior 2003, e continou neste durante 3 anos. O encargado de transmitir o evento foi a ITV."}
{"id": "303263", "revid": "56817", "url": "https://gl.wikipedia.org/wiki?curid=303263", "title": "Grecia no Festival de Eurovisi\u00f3n J\u00fanior", "text": "Grecia fixo a s\u00faa primeira participaci\u00f3n no Festival de Eurovisi\u00f3n J\u00fanior 2003, e decidiu non participar dende o 2009 por raz\u00f3ns de baixa audiencia e crise econ\u00f3mica."}
{"id": "303265", "revid": "56817", "url": "https://gl.wikipedia.org/wiki?curid=303265", "title": "Montenegro no Festival de Eurovisi\u00f3n J\u00fanior", "text": "Montenegro fixo a s\u00faa primeira participaci\u00f3n independente no Festival de Eurovisi\u00f3n J\u00fanior 2014, dende que en 2005 participou como Serbia e Montenegro."}
{"id": "303267", "revid": "98629", "url": "https://gl.wikipedia.org/wiki?curid=303267", "title": "Lituania no Festival de Eurovisi\u00f3n J\u00fanior", "text": "Lituania fixo a s\u00faa primeira aparici\u00f3n no Festival de Eurovisi\u00f3n J\u00fanior 2007. A s\u00faa mellor posici\u00f3n foi no Festival de Eurovisi\u00f3n J\u00fanior 2008 cunha 3\u00ba posici\u00f3n."}
{"id": "303268", "revid": "98629", "url": "https://gl.wikipedia.org/wiki?curid=303268", "title": "Dinamarca no Festival de Eurovisi\u00f3n J\u00fanior", "text": "Dinamarca competiu no Festival de Eurovisi\u00f3n J\u00fanior en tres ocasi\u00f3ns. O organismo de radiodifusi\u00f3n dan\u00e9s, DR, organizou o primeiro festival en 2003, tras realizar o predecesor do certame, o Melodi Grand Prix Nordic."}
{"id": "303270", "revid": "56817", "url": "https://gl.wikipedia.org/wiki?curid=303270", "title": "Francia no Festival de Eurovisi\u00f3n J\u00fanior", "text": "Francia debutou no Festival de Eurovisi\u00f3n J\u00fanior 2004 coa canci\u00f3n \"Si en voulait bien\", quedando en 6\u00ba lugar. Pese ao gran resultado, Francia decidiu non participar a partir de 2005, porque non hab\u00eda motivaci\u00f3n para participar e porque segundo eles \"Demasiado Eurovisi\u00f3n mata a Eurovisi\u00f3n\"."}
{"id": "303272", "revid": "56817", "url": "https://gl.wikipedia.org/wiki?curid=303272", "title": "Su\u00edza no Festival de Eurovisi\u00f3n J\u00fanior", "text": "Su\u00edza participou por primeira e \u00fanica vez no Festival de Eurovisi\u00f3n J\u00fanior 2004. Su\u00edza anunciou que a s\u00faa preselecci\u00f3n chamar\u00edase \"Mara &amp; Meo\" (en 2005), pero finalmente por dificultades econ\u00f3micas decidiron non participar."}
{"id": "303273", "revid": "98629", "url": "https://gl.wikipedia.org/wiki?curid=303273", "title": "Letonia no Festival de Eurovisi\u00f3n J\u00fanior", "text": "Letonia fixo a s\u00faa primeira aparici\u00f3n no Festival de Eurovisi\u00f3n J\u00fanior 2003."}
{"id": "303274", "revid": "89787", "url": "https://gl.wikipedia.org/wiki?curid=303274", "title": "Mini-Satellite Italiano a Tecnologia Avanzata", "text": "MITA, acr\u00f3nimo de \"Mini-Satellite Italiano a Tecnologia Avanzata\", e tam\u00e9n co\u00f1ecido como MITA-O, foi un sat\u00e9lite artificial da Axencia Espacial Italiana usado para facer diversos experimentos no espazo. Foi lanzado o 15 de xullo de 2000 desde o cosm\u00f3dromo de Plesetsk mediante un foguete Kosmos 3M.\nCaracter\u00edsticas.\nMITA foi un sat\u00e9lite italiano adicado \u00e1 experimentaci\u00f3n no espazo que foi lanzado mediante un foguete Kosmos 3M xunto cos sat\u00e9lites CHAMP e Bird-Rubin. Foi inxectado nunha \u00f3rbita circular inicial de 450\u00a0km de altura, cunha inclinaci\u00f3n orbital de 87 graos e un per\u00edodo orbital de 93,6 minutos. O seu obxectivo principal foi realizar diversos experimentos de demostraci\u00f3n de novas tecnolox\u00edas.\nO sat\u00e9lite ti\u00f1a forma c\u00fabica e estaba estabilizado nos tres eixos e pesaba 170\u00a0kg, propelente inclu\u00eddo. Levaba a bordo o instrumento cient\u00edfico NINA 2 para estudar os raios c\u00f3smicos, e o experimento tecnol\u00f3xico MTS-AOMS, consistente nun sensor multitarefa que incl\u00fae un sensor solar e de horizonte, un sensor de velocidade angular e un sensor de campo magn\u00e9tico.\nReentrou na atmosfera o 15 de agosto de 2001."}
{"id": "303275", "revid": "4817", "url": "https://gl.wikipedia.org/wiki?curid=303275", "title": "MITA", "text": ""}
{"id": "303276", "revid": "4817", "url": "https://gl.wikipedia.org/wiki?curid=303276", "title": "MITA-O", "text": ""}
{"id": "303277", "revid": "4817", "url": "https://gl.wikipedia.org/wiki?curid=303277", "title": "Monometilhidracina", "text": "A monometilhidracina (abreviadamente, \"MMH\") \u00e9 un composto qu\u00edmico l\u00edquido incoloro que tende a po\u00f1erse amarelo en contacto co aire. \u00c9 t\u00f3xico e vol\u00e1til e reacciona co di\u00f3xido de carbono e o os\u00edxeno. Ten un olor similar ao do amon\u00edaco. \u00c9 miscible con auga, hidracina e alcohois de baixo peso molecular. \u00c9 m\u00e1is estable que a hidracina durante os incrementos de temperatura e ten unha estabilidade similar \u00e1 hidracina durante a oxidaci\u00f3n catal\u00edtica.\nA MMH util\u00edzase como propelente en motores de naves en \u00f3rbita, sendo m\u00e1is densa que a UDMH (Dimetilhidracina asim\u00e9trica) e tendo un rendemento algo mellor."}
{"id": "303278", "revid": "4817", "url": "https://gl.wikipedia.org/wiki?curid=303278", "title": "MMH", "text": ""}
{"id": "303279", "revid": "6279", "url": "https://gl.wikipedia.org/wiki?curid=303279", "title": "S. D. Atl\u00e9tico Nov\u00e1s", "text": ""}
{"id": "303289", "revid": "839", "url": "https://gl.wikipedia.org/wiki?curid=303289", "title": "Pierre-Jean Broyer", "text": "Pierre-Jean Broyer, tam\u00e9n co\u00f1ecido como Pietro Broyer, nado en Illiat (Francia) o 30 de xaneiro de 1846 e finado o 29 de outubro de 1918, foi un bispo cat\u00f3lico latino franc\u00e9s, vigairo apost\u00f3lico do arquip\u00e9lago das Navegadores dende 1896 at\u00e9 o seu pasamento.\nTraxectoria.\nFoi ordenado sacerdote da Sociedade de Mar\u00eda (maristas) arredor de 1874. O 30 de marzo de 1896 foi nomeado vigairo apost\u00f3lico do arquip\u00e9lago das Navegadores e bispo titular de Polemonium. Recibiu a consagraci\u00f3n episcopal de mans do arcebispo metropolitano de Li\u00f3n-Vienne Pierre-Hector Coulli\u00e9 o 25 de outubro de 1896. Finou no cargo o 29 de outubro de 1918."}
{"id": "303290", "revid": "89787", "url": "https://gl.wikipedia.org/wiki?curid=303290", "title": "Belar\u00fas no Festival de Eurovisi\u00f3n J\u00fanior", "text": "Belar\u00fas participa no Festival de Eurovisi\u00f3n J\u00fanior desde a s\u00faa primeira edici\u00f3n no ano 2003, un ano antes de facer o seu debut no Festival de Eurovisi\u00f3n. \u00c9 un dos dous pa\u00edses que lograron ga\u00f1ar o festival en d\u00faas ocasi\u00f3ns, 2005 e 2007, sendo o outro Xeorxia, e un dos dous pa\u00edses que participaron ininterrompidamente no certame desde a s\u00faa primeira edici\u00f3n, sendo o outro os Pa\u00edses Baixos.\nBelar\u00fas foi o encargado de organizar o Festival de Eurovisi\u00f3n J\u00fanior 2010, no Minsk-Arena de Minsk. A cadea BTRC escolleu a Danii Kozlov para representar ao pa\u00eds ese ano coa canci\u00f3n \"Muzikyi svet\".\nO interese polo festival \u00e9 moi alto neste pa\u00eds. Segundo o antigo Supervisor Executivo da Uni\u00f3n Europea de Radiodifusi\u00f3n, Svante Stockselius, o Festival de Eurovisi\u00f3n J\u00fanior \u00e9 un dos programas de televisi\u00f3n m\u00e1is populares do pa\u00eds.\nVotaci\u00f3ns.\nO historial de votaci\u00f3ns de Belar\u00fas ata o 2013 foi:"}
{"id": "303295", "revid": "89787", "url": "https://gl.wikipedia.org/wiki?curid=303295", "title": "Mot\u00edn junker", "text": "O Mot\u00edn \"junker\" foi un levantamento errado de certos cadetes (\"junker\") de Petrogrado o contra o novo Goberno bolxevique (Consello de Comisarios do Pobo) xurdido do Segundo Congreso Nacional dos Soviets.\nO alzamento foi preparado polo comit\u00e9 central do Partido Social-Revolucionario (PSR) e apoiado polo Comit\u00e9 para a Salvaci\u00f3n da Patria. Debilitadas as forzas bolxeviques polo ataque de Kerenskii contra Petrogrado, que obrigou aos bolxeviques a enviar \u00e1s s\u00faas mellores unidades ao sur da cidade, os confabulados conseguiron tomar nun primeiro momento o control de certos puntos estrat\u00e9xicos. Incapaces de lograr o apoio dos rexementos cosacos da capital, quedaron pronto sitiados en diversos edificios que as forzas leais ao Goberno bolxeviques acabaron por tomar.\nPreparativos.\nTras perder o apoio das unidades militares da capital e dos traballadores para opo\u00f1erse ao novo Goberno de Lenin, o comit\u00e9 central do Partido Social-Revolucionario viuse obrigado a solicitar a axuda dos cadetes e cosacos da cidade, a pesar das supostas escasas simpat\u00edas destes polos socialistas. Os \"junker\" eran cadetes de orixe burgu\u00e9s e arist\u00f3crata, nacionalistas rusos. Divididos na s\u00faa actitude cara a Revoluci\u00f3n de Febreiro, rexeitaban a de outubro. Esta acentuou as tendencias conservadoras dos cadetes, aos que os socialrevolucionarios non controlaban. Entre os alumnos das escolas militares cont\u00e1banse ademais membros da organizaci\u00f3n mon\u00e1rquica de Vladimir Purishkevich, que estaba disposto a aliarse coa fracci\u00f3n m\u00e1is conservadora dos socialrevolucionarios con tal de opo\u00f1erse aos bolxeviques.\nEntre os pol\u00edticos da capital, os antigos ministros menxeviques, recentemente liberados, comezaron a axitar aos funcionarios contra o novo Goberno, alentando as folgas; a presidencia do disolto Preparlamento fixo un chamamento para derrocalo. O Comit\u00e9 para a Salvaci\u00f3n da Patria chamou aos funcionarios e \u00e1 cidadan\u00eda a rexeitar o novo Goberno bolxevique e proclamou a s\u00faa intenci\u00f3n de formar un novo gabinete provisional. Pola s\u00faa parte, os tres rexementos cosacos acuartelados na capital mostr\u00e1banse, a pesar das simpat\u00edas dos seus mandos, contrarios a opo\u00f1erse ao novo Goberno e desexosos de regresar aos seus fogares no Don. A pesar de controlar o concello de Petrogrado \u2013sede do Comit\u00e9 de Salvaci\u00f3n\u2013 e con el a polic\u00eda da capital, o xefe da milicia de Petrogrado, N. V. Ivanov, non logrou impedir que os bolxeviques se fixesen co seu control.\nA comisi\u00f3n militar socialrevolucionaria convenceuse de que s\u00f3 pod\u00eda contar co apoio dos cadetes para os seus plans de oposici\u00f3n armada ao novo Goberno. O partido activou as s\u00faas c\u00e9lulas nas escolas militares de infanter\u00eda Vladimir e Pavlov e na Escola de Enxe\u00f1eiros Nikolaev, e recibiu un apoio menor doutros centros. Partes dalgunhas das unidades militares da capital e, en especial, alg\u00fans oficiais, parec\u00edan favorecelos. O , a comisi\u00f3n militar socialrevolucionaria aprobou o alzamento contra os bolxeviques e os preparativos prolong\u00e1ronse ata o . Ao d\u00eda seguinte, o comit\u00e9 central do PSR e a s\u00faa comisi\u00f3n militar publicaron un manifesto coa s\u00faa decisi\u00f3n de opo\u00f1erse \u00e1 Revoluci\u00f3n de Outubro e de formar un novo Goberno; por\u00e9n, non estaba disposto a asinar unha paz separada cos Imperios Centrais e non defend\u00eda a restauraci\u00f3n do Goberno Provisional. A impopularidade deste fac\u00eda que nin o PSR nin o Comit\u00e9 para a Salvaci\u00f3n da Patria decidisen utilizar a s\u00faa autoridade para opo\u00f1erse \u00e1 toma do poder polos bolxeviques.\nNo \u00faltimo momento, o membro do comit\u00e9 central do PSR encargado dos preparativos, Abraham Gotz, anunciou que a operaci\u00f3n pasaba a mans do desacreditado antigo comandante do distrito militar de Petrogrado, o coronel Polkovnikov, que o propio Aleksandr Kerenskii acusara de traiz\u00f3n o . A comisi\u00f3n militar protestou en balde contra o nomeamento.\nO intento do comit\u00e9 central de coordinar o alzamento coa marcha sobre a capital de Kerenskii fracasou cando Gotz e Vladimir Zenzinov foron arrestados e case linchados polos mari\u00f1eiros na Estaci\u00f3n do B\u00e1ltico. Estes pretend\u00edan participar na delegaci\u00f3n da capital que se trasladou a Gatchina a negociar a fin dos combates. O principal comisario militar do antigo Goberno provisional, Stankevich, si que logrou, por\u00e9n, deixar Petrogrado e entrevistarse con Kerenskii; os dous decidiron atrasar o ataque e a ofensiva ante a lentitude do avance das forzas de Krasnov, a falta de infanter\u00eda para apoiar aos cosacos e a escaseza de munici\u00f3ns.\nPolkovnikov contaba cuns oitocentos trinta homes, trescentos deles cadetes desarmados da Escola de Infanter\u00eda Pavlov, e carec\u00eda de artiller\u00eda. Os conspiradores contaban con lograr a vitoria grazas ao elemento sorpresa e ao debilitamento militar dos bolxeviques, que enviaran as s\u00faas mellores tropas a tratar de frear o avance de Kerenskii.\nO plan consist\u00eda en establecer o cuartel xeneral dos sublevados na Escola de Enxe\u00f1ar\u00eda Nikolaev e, desde al\u00ed, tomar a central de telefon\u00eda e outro edificio onde se gardaban veh\u00edculos blindados. Mentres, os cadetes das academias Vladimir e Pavlov deb\u00edan tomar a Fortaleza de San Pedro e San Paulo e marchar seguidamente contra o centro do poder bolxevique no Instituto Smolny. Para dar tempo ao avance de Krasnov e Kerenskii, a conferencia de comisi\u00f3n militar do PSR e do Comit\u00e9 para a Salvaci\u00f3n da Patria decidiu aprazar un d\u00eda o alzamento a noite do .\nO alzamento.\nEsa mesma noite, un dos enviados para previr \u00e1s unidades, Aleksandr Arnoldovich Bruderer, que deb\u00eda mandar aos cadetes da Academia Militar Vladimir, foi detido casualmente por unha patrulla da Fortaleza cando abandonaba a mansi\u00f3n Kshesinskaia, onde un batall\u00f3n de asalto se dispo\u00f1\u00eda a unirse aos alzados. Os documentos que levaba encima lev\u00e1ronse de inmediato \u00e1s autoridades sovi\u00e9ticas, que comezaron a aplicar medidas para esmagar a rebeli\u00f3n. Polkovnikov, pola s\u00faa parte, tam\u00e9n se decatou da detenci\u00f3n e decidiu comezar o alzamento sen m\u00e1is dilaci\u00f3n, a pesar de que isto imped\u00eda recibir o apoio previsto das tropas de Krasnov.\n\u00c1s 2:00 a. m. do , ordenou o alzamento das unidades militares da capital. Os cadetes da Academia de Enxe\u00f1eiros Nikolaev rebel\u00e1ronse e capturaron os veh\u00edculos blindados e a central telef\u00f3nica segundo o plan trazado. Nesta \u00faltima detiveron o comisario de Defensa, Vladimir Antonov-Ovseenko, que estaba no edificio realizando unha inspecci\u00f3n cando o tomaron por sorpresa os insurrectos. Capturaron ademais o Hotel Astoria e o Banco Estatal. Alg\u00fans socialrevolucionarios anunciaron ent\u00f3n que os bolxeviques estaban reducidos ao Instituto Smolny e \u00e1 Fortaleza, co obxectivo de favorecer a rebeli\u00f3n.\nPola s\u00faa banda, alg\u00fans veteranos feridos ao mando do coronel Kuropatkin dirix\u00edronse \u00e1 Academia Militar Vladimir para colaborar no desarme dos soldados e axudar aos cadetes da mesma na acci\u00f3n contra a Fortaleza da capital. Os intentos desesperados por lograr o apoio das unidades cosacas acuarteladas na capital \u2013os rexementos 1.\u00ba, 4.\u00ba e 14.\u00ba\u2013, por\u00e9n, non frutificaron, malia a intervenci\u00f3n persoal do propio Polkovnikov e de importantes dirixentes socialrevolucionarios. Estes fracasaron en obter o apoio de soldados e obreiros para o alzamento.\nA falta de apoio cosaco permitiu que as autoridades puidesen enfrontarse sen problemas aos rebeldes grazas a unidades de traballadores reforzadas con mari\u00f1os e restos das unidades da capital. Ao final do d\u00eda, uns dez mil gardas vermellos enfront\u00e1banse aos centos de cadetes alzados. A comisi\u00f3n militar revolucionaria bolxevique puido illar os focos rebeldes: a Academia Vladimir quedou rodeada pouco logo da chegada do coronel Kuropatkin.\nOs combates m\u00e1is duros libr\u00e1ronse no asedio \u00e1 Academia Vladimir, que os bolxeviques lograron reducir grazas ao uso de artiller\u00eda. O mando rebelde non se decidiu a reforzar os puntos baixo o seu control coas escasas tropas \u00e1 s\u00faa disposici\u00f3n e pouco despois achouse asediado por traballadores mal armados pero decididos e numerosos. A Academia de Enxe\u00f1eiros depuxo as armas cando quedou claro que o alzamento fracasara. Polkovnikov ordenou a rendici\u00f3n e pola tarde os bolxeviques tomaban os \u00faltimos redutos dos alzados.\nParte dos mandos que participaron na intentouna escaparon da capital, como a maior\u00eda do comit\u00e9 central dos socialrevolucionarios, que marchou a Gatchina. Os bolxeviques, pola s\u00faa banda, habendo logrado o control da cidade e esmagado o levantamento, puideron ent\u00f3n concentrar as s\u00faas forzas na derrota das tropas de Kerenskii pr\u00f3ximas \u00e1 capital. Os enfrontamentos causaron m\u00e1is mortos \u2013uns douscentos\u2013 que os que se produciron durante o asalto ao Palacio de Inverno poucos d\u00edas antes durante a Revoluci\u00f3n de Outubro. Produc\u00edronse ademais alg\u00fans casos de brutalidade contra os cadetes rendidos e as tropas gobernamentais lincharon a alg\u00fans ou tir\u00e1ronos dos tellados, a\u00ednda que Antonov-Ovseenko logrou salvar a vida daqueles que o detiveron ao comezo da rebeli\u00f3n."}
{"id": "303297", "revid": "98629", "url": "https://gl.wikipedia.org/wiki?curid=303297", "title": "Fortaleza de San Pedro e San Paulo", "text": "A Fortaleza de San Pedro e San Paulo (en , \"Petropavlovskaya Krepost\") \u00e9 a cidadela orixinal de San Petersburgo, Rusia, fundada polo tsar\u00a0Pedro o Grande en 1703 e constru\u00edda seguindo os dese\u00f1os de Domenico Trezzini entre 1706 e 1740. A comezos do s\u00e9culo XX, segu\u00eda en uso como prisi\u00f3n polo goberno tsarista.\nHoxe en d\u00eda est\u00e1 adaptada como a parte central e m\u00e1is importante do Museo Estatal de Historia de San Petersburgo. O museo foi adquirindo pouco a pouco toda a fortaleza, coa excepci\u00f3n da estrutura que ocupa a Ceca de San Petersburgo.\nHistoria.\nDesde a fundaci\u00f3n ata 1917.\nA fortaleza foi fundada por Pedro o Grande o sobre a pequena illa de Zayachi, no r\u00edo Nev\u00e1. Erixida durante a Guerra do Norte, a fortaleza nunca entrou en batalla. Ten forma hexagonal con 6 basti\u00f3ns en cada un dos seus \u00e1ngulos. Nun primeiro momento constru\u00eduse en madeira e terra, pero m\u00e1is tarde reconstru\u00eduse en pedra entre 1706 e 1740.\nA partir de 1720, a fortaleza serviu de aloxamento \u00e1 gornici\u00f3n da cidade e de c\u00e1rcere de prisioneiros pol\u00edticos, entre outros. O basti\u00f3n de \"Trubestskoy\", constru\u00eddo na d\u00e9cada dos 1870, converteuse no bloque principal da prisi\u00f3n. En 1876 o grupo nihilista Zemlya i volya na s\u00faa primeira acci\u00f3n organiza, con \u00e9xito, a fuga de Piotr Kropotkin, algo que ningu\u00e9n antes o conseguiu.\nDesde a Revoluci\u00f3n Rusa.\nDurante a Revoluci\u00f3n de Febreiro de 1917, a fortaleza foi atacada polos soldados amotinados do Rexemento Pavloskii o e os prisioneiros foron liberados. Baixo o Goberno Provisional, centos de oficiais tsaristas foron reclu\u00eddos na fortaleza.\nTratouse de encarcerar ao tsar Nicolao II tralo seu retorno de Mogilev a Tsarskoe Selo o , pero finalmente foi reclu\u00eddo en Tsarskoe Selo. O cando os bolxeviques intentaron o seu golpe, os 8000 homes gornici\u00f3n da fortaleza un\u00edronse a eles. Finalmente rend\u00e9ronse \u00e1s forzas gobernamentais o .\nO , a fortaleza caeu rapidamente nas mans dos bolxeviques. Seguindo o ultimato do Soviet de Petrogrado aos ministros do Goberno Provisional no Palacio de Inverno, logo da salva do Cruceiro Aurora \u00e1s 21:00, os can\u00f3ns da Fortaleza dispararon cara o Palacio. Con tan s\u00f3 dous disparos, que apenas causaron danos, e os defensores renunciaron a renderse\u2013 nese momento. As 2:10 da ma\u00f1\u00e1 do o Palacio de Inverno foi tomado polas tropas de Vladimir Antonov-Ovseenko; capturaron aos ministros e lev\u00e1ronos \u00e1 fortaleza como prisioneiros.\nEn 1924, a maior parte da fortaleza foi convertida nun museo. En 1931, o Laboratorio de Din\u00e1mica do Gas foi engadido ao sitio. A estrutura sufriu moitos danos durante os bombardeos na segunda guerra mundial polas forzas do Terceiro Reich, que estaban asediando a cidade. Despois da guerra foi completamente restaurada e \u00e9 unha das principais atracci\u00f3ns da cidade."}
{"id": "303298", "revid": "7802", "url": "https://gl.wikipedia.org/wiki?curid=303298", "title": "Comisario do Pobo", "text": ""}
{"id": "303300", "revid": "27155", "url": "https://gl.wikipedia.org/wiki?curid=303300", "title": "Receptor do factor estimulante de colonias de granulocitos", "text": ""}
{"id": "303301", "revid": "27155", "url": "https://gl.wikipedia.org/wiki?curid=303301", "title": "Colesterol HDL", "text": ""}
{"id": "303302", "revid": "56817", "url": "https://gl.wikipedia.org/wiki?curid=303302", "title": "Lipoprote\u00edna de moi baixa densidade", "text": "As lipoprote\u00ednas de moi baixa densidade ou VLDL (do ingl\u00e9s \"Very low density lipoprote\u00edns\") son un dos cinco tipos de lipoprote\u00ednas (os outros son os quilomicrons, IDL, LDL e HDL), que transportan l\u00edpidos polo sangue. As VLDL orix\u00ednanse no f\u00edgado e a s\u00faa densidade \u00e9 moi baixa entre as lipoprote\u00ednas (s\u00f3 \u00e9 inferior a dos quilomicrons), e son as segundas en tama\u00f1o, cun di\u00e1metro entre 30 e 80 nan\u00f3metros. As VLDL ens\u00e1mblanse no f\u00edgado a partir de triglic\u00e9ridos, colesterol, fosfol\u00edpidos e apolipoprote\u00ednas. Despois sofren modificaci\u00f3ns e conv\u00e9rtense no torrente sangu\u00edneo en IDL e LDL. As VLDL transportan produtos lip\u00eddicos end\u00f3xenos polo corpo, mentres que os quilomicrons transportan l\u00edpidos ex\u00f3xenos procedentes da dieta. Recentemente, determinouse a composici\u00f3n lip\u00eddica e proteica desta lipoprote\u00edna con gran detalle.\nFunci\u00f3n.\nA VLDL transporta triglic\u00e9ridos, fosfol\u00edpidos, e colesterol end\u00f3xenos, e \u00e9steres do colesterol. Ademais serve para un transporte de longo alcance de mensaxeiros intercelulares hidrof\u00f3bicos, como a prote\u00edna morf\u00f3xena Indian hedgehog.\nCambios durante a circulaci\u00f3n.\nAs VLDL acabadas de liberar do f\u00edgado conte\u00f1en apolipoprote\u00edna B100, apolipoprote\u00edna C1 (apoC1), apolipoprote\u00edna E (apoE), colesterol, \u00e9steres do colesterol, fosfol\u00edpidos e triglic\u00e9ridos. A medida que circulan polo sangue sofren cambios na s\u00faa composici\u00f3n, xa que captan apolipoprote\u00edna C-II (apoC-II) e cantidades adicionais de apoE tomadas de lipoprote\u00ednas de alta densidade (HDL), o que fai que as VLDL nacentes se convertan en VLDL maduras. Na circulaci\u00f3n, as VLDL entran en contacto coa lipoprote\u00edna lipase (LPL) nos capilares (no tecido adiposo, card\u00edaco, e m\u00fasculo esquel\u00e9tico). O encima LPL retira os triglic\u00e9ridos das VLDL para que as c\u00e9lulas os almacenen ou utilicen na produci\u00f3n de enerx\u00eda. Agora as VLDL enc\u00f3ntranse de novo con HDL, e transfiren de novo a apoC-II \u00e1s HDL (pero conservan a apoE). Pola s\u00faa parte, a HDL cede \u00e9stres do colesterol que se incorporan \u00e1 VLDL intercambi\u00e1ndoos por fosfol\u00edpidos e triglic\u00e9ridos pola acci\u00f3n da prote\u00edna de transferencia de colesterl\u00e9steres (CETP). A medida que, por acci\u00f3n da LPL e encimas CETP, se retiran cada vez m\u00e1is triglic\u00e9ridos das VLDL, a composici\u00f3n da part\u00edcula cambia, e transf\u00f3rmase en lipoprote\u00edna de densidade intermedia (IDL).\nAproximadamente o 50% das IDLs son reco\u00f1ecidas polos receptores nas c\u00e9lulas do f\u00edgado grazas a que pos\u00faen mol\u00e9culas de apolipoprote\u00edna B-100 (apoB-100) e apoE, e seguidamente son endocitadas. O outro 50% das IDL perden a s\u00faa apoE. Cando o seu contido en colesterol se fai maior ca o seu contido en triglic\u00e9ridos, conv\u00e9rtense en lipoprote\u00ednas de baixa densidade (LDL), que pos\u00faen apoB-100 como principal apolipoprote\u00edna. As LDL son captadas pola c\u00e9lula por medio do receptor de LDL da superficie celular por endocitose, na cal o seu contido ser\u00e1 almacenado, utilizado para a fabricaci\u00f3n de membranas, ou convertido en produtos derivados como hormonas esteroides ou \u00e1cidos biliares."}
{"id": "303303", "revid": "127505", "url": "https://gl.wikipedia.org/wiki?curid=303303", "title": "Pastor alem\u00e1n", "text": "O pastor alem\u00e1n (en lingua alem\u00e1 Deutscher Sch\u00e4ferhund) \u00e9 unha raza de can procedente de Alema\u00f1a.\nA raza \u00e9 relativamente nova, xa que se remonta a 1899. Forma parte do grupo de reuni\u00f3n, porque os cans foron desenvolvidos orixinalmente para recoller e supervisar ovellas. Con todo, grazas \u00e1 s\u00faa forza, intelixencia e obediencia, os pastores alem\u00e1ns son moitas veces a raza favorita para outros tipos de traballo como a vixilancia, gu\u00edas para persoas con cegueira, salvamento animal ou can polic\u00eda. En varios pa\u00edses as forzas de seguridade e ex\u00e9rcitos te\u00f1en unidades espec\u00edficas chamados K-9."}
{"id": "303306", "revid": "1987", "url": "https://gl.wikipedia.org/wiki?curid=303306", "title": "R\u00edo Camlad", "text": "O r\u00edo Camlad \u00e9 un pequeno r\u00edo que rega os condados de Powys e Shropshire e que en tramos establece o l\u00edmite entre Gales e Inglaterra, antes de abocar no r\u00edo Severn. \u00c9 o \u00fanico r\u00edo que desde Inglaterra entra en Gales, fac\u00e9ndoo por d\u00faas veces.\nO r\u00edo nace na zona de Snead e Lydham (Inglaterra) e discorre cara ao oeste para facer de raia entre Gales e Inglaterra antes de flu\u00edr cara ao noroeste e entrar en Gales, onde pasa por Yr Ystog e recibe ao r\u00edo Caebitra para se dirixir ao norte, cruzando a fronteira para pasar de novo a Inglaterra, ao leste de Chirbury antes de dar a volta ao oeste de novo para formar por segunda vez o l\u00edmite entre Inglaterra e Gales, transcorrendo cara o noroeste dentro de Gales desaugando no Severn ao oeste de Forden."}
{"id": "303307", "revid": "22570", "url": "https://gl.wikipedia.org/wiki?curid=303307", "title": "Kiwi (banda)", "text": "Kiwi \u00e9 unha banda de mozas de Mongolia."}
{"id": "303310", "revid": "27155", "url": "https://gl.wikipedia.org/wiki?curid=303310", "title": "VLDL", "text": ""}
{"id": "303312", "revid": "98629", "url": "https://gl.wikipedia.org/wiki?curid=303312", "title": "Sampling", "text": "O sampling na m\u00fasica \u00e9 o acto de tomar unha porci\u00f3n dunha gravaci\u00f3n de son, co fin de volvelo usar coma un instrumento ou unha gravaci\u00f3n de son nunha canci\u00f3n ou peza diferente. Dun xeito m\u00e1is xeral, def\u00ednese como o proceso de mostraxe dun sinal de son. Polo tanto, esta t\u00e9cnica axuda o produtor actual a compo\u00f1er ideas que m\u00e1is tarde poder\u00e1 usar.\nAs \"mostras\" ou \"samples\" consisten nunha parte dunha canci\u00f3n, coma un descanso do ritmo, que logo se utiliza para constru\u00edr o ritmo doutra canci\u00f3n. Por outra parte, a mostraxe non significa necesariamente o uso de gravaci\u00f3ns preexistentes. Un n\u00famero de compositores e m\u00fasicos constru\u00edron pezas ou canci\u00f3ns a partir de gravaci\u00f3ns que fixeron eles mesmos. Por exemplo, a banda Portishead pertencente ao x\u00e9nero \"Trip Hop\" fixo uso dalgunhas mostras xa existentes manipuladas e sampleadas a trav\u00e9s de pezas musicais que eles mesmos tocaban co fin de constru\u00edr as s\u00faas canci\u00f3ns.\nHistoria.\nO \"sampling\" foi desenvolvido orixinalmente polos m\u00fasicos experimentais que traballaban cunha m\u00fasica concreta e que manipulaban os discos de vinilo nun tocadiscos ou cintas mediante bucles. A finais do ano 1960 o uso da mostraxe ou do bucle de cinta influ\u00edu no desenvolvemento da m\u00fasica minimalista e a produci\u00f3n do rock psicod\u00e9lico e o jazz fusi\u00f3n.\nNon obstante, a m\u00fasica hip hop foi o primeiro x\u00e9nero da m\u00fasica popular baseada na arte do \"sampling\", podendo ter a s\u00faa orixe exactamente no ano 1970 cando os DJ's experimentaban coa manipulaci\u00f3n dos vinilos en dous pratos e un mesturador de son.\nO uso da mostraxe da m\u00fasica popular expandiuse polo mundo a trav\u00e9s da m\u00fasica electr\u00f3nica e a m\u00fasica disco a mediados dos anos setenta ata principios dos anos oitenta co desenvolvemento da m\u00fasica electr\u00f3nica de baile (EDM) e a influencia en todo o mundo do hip hop, especialmente nos x\u00e9neros que van dende o R&amp;B ata o Indie Rock.\nPor aquel ent\u00f3n, resultaba moito m\u00e1is barato ter un reprodutor de vinilo que un estudo de gravaci\u00f3n e xa exist\u00edan moitas familias que contaban cun tocadiscos no fogar, polo que os nenos comezaron a xogar con eles e a experimentar con alg\u00fans discos que encontraban pola casa. D\u00e9ronse conta de que collendo unha base instrumental (bombo e caixa) e xirando o disco creaban algo distinto ao que ti\u00f1an (\"sampling\" creativo) e iso que creaban era m\u00fasica \"sampleada\", nacendo as\u00ed a idea do \"sampling\".\nOutros datos.\nO \"sampling\" \u00e9 agora m\u00e1is utilizado e \u00fasase un disparador de \"samples\" ou \"sampler\" (hardware) para facilitar ese traballo pero, hoxe en d\u00eda, \u00fasase m\u00e1is comunmente en programas inform\u00e1ticos. Por outro lado, tam\u00e9n se pode usar software de emulaci\u00f3n do vinilo e contin\u00faanse utilizando as\u00ed os m\u00e9todos tradicionais. A inclusi\u00f3n de ferramentas de mostraxe nos m\u00e9todos de produci\u00f3n dixital moderna, introduciu cada vez m\u00e1is mostraxes en cada vez moitos m\u00e1is x\u00e9neros da m\u00fasica popular."}
{"id": "303316", "revid": "23204", "url": "https://gl.wikipedia.org/wiki?curid=303316", "title": "Carmen M\u00e9ndez", "text": "Carmen M\u00e9ndez, nada en Neira de Rei, Baralla, en 1979, \u00e9 unha actriz galega.\nTraxectoria.\nEstudou Enxe\u00f1ar\u00eda Qu\u00edmica na Universidade de Santiago de Compostela de Lugo. Estudou interpretaci\u00f3n na escola R\u00e9plika Teatro e tam\u00e9n se formou con Fernando Piernas, Montxo Armend\u00e1riz e Fernando Franco. Tam\u00e9n estudou viol\u00edn no Conservatorio Profesional de M\u00fasica de Lugo.\nEn cine traballou na longametraxe \"Bad Investigate\", da produtora portuguesa Lightbox Filmes e protagonizou \"Pelerinaxes\", longametraxe documental dirixida por Simone Saibene que ga\u00f1ou ex-aequo o primeiro no Festival de Cinema de Avan\u00e7a (Portugal) (Secci\u00f3n Televisi\u00f3n).\nEn televisi\u00f3n traballou na serie da TVG \"Pazo de familia\", personaxe pola que foi proposta d\u00faas veces \u00f3s Premios Mestre Mateo como mellor actriz secundaria. Tam\u00e9n participou en \"Serramoura\" e formou parte do elenco da serie \"Auga seca\", de Portocabo e Spi e de \"\u00c9lite\". Actualmente \u00e9 un dos personaxes principais da serie da TVG \"Saudade de ti\".\nEn 2019 entrou na xunta directiva da Academia Galega do Audiovisual."}
{"id": "303317", "revid": "27155", "url": "https://gl.wikipedia.org/wiki?curid=303317", "title": "Monometilhidrazina", "text": ""}
{"id": "303318", "revid": "27155", "url": "https://gl.wikipedia.org/wiki?curid=303318", "title": "Hidrazina", "text": ""}
{"id": "303319", "revid": "23204", "url": "https://gl.wikipedia.org/wiki?curid=303319", "title": "Sidecar", "text": "Un sidecar \u00e9 un veh\u00edculo dunha soa roda enganchado ao costado dunha motocicleta, dando como resultado un veh\u00edculo de motor de tres rodas e con capacidade de transportar unha e nalg\u00fans casos at\u00e9 tres persoas m\u00e1is. A roda do sidecar at\u00f3pase situada un pouco m\u00e1is adiante da roda traseira da motocicleta, diferenci\u00e1ndose as\u00ed do triciclo.\nAlg\u00fans sidecares poden ser retirados da motocicleta. Estes veh\u00edculos foron moi populares nos anos 1950 cando eran unha alternativa para o transporte de pasaxeiros.\nTam\u00e9n foron usados pola polic\u00eda e o ex\u00e9rcito. Durante a Segunda guerra mundial, as tropas alem\u00e1s utilizaron os sidecares das mascas BMW e Z\u00fcndapp.\nEn M\u00e9xico a f\u00e1brica de motocicletas Islo, durante os anos 1960 vendeu o seu propio modelo feito de fibra de vidro sendo este dese\u00f1ado para a motocicleta de 175 cc."}
{"id": "303320", "revid": "89787", "url": "https://gl.wikipedia.org/wiki?curid=303320", "title": "Gigio D'Ambrosio", "text": "Gigio D'Ambrosio, nado en Imperia o 28 de setembro de 1959, \u00e9 un presentador italiano.\nTraxectoria.\nD'Ambrosio comezou a s\u00faa carreira na radio como actor de voz aos dezaseis anos. Na radio italiana foi un dos primeiros en conducir un programa de formato internacional, e foi elixido para o ABC Watermark como a voz do programa italiano \"American Top 40\", lista de Billboard sobre os sinxelos m\u00e1is vendidos nos Estados Unidos de Am\u00e9rica. Presenta o programa hai m\u00e1is de 20 anos.\nEn 1982 no Canale 5 como director musical comezou unha colaboraci\u00f3n que durar\u00e1 varios anos. En 1986 \u00e9 o director de programaci\u00f3n dun programa musical da RAI chamado \"Disco Ring\".\nEn xullo de 2009 Gigio comeza a traballar na radio RTL 102.5 para a conduci\u00f3n do programa \"Stop Noticias\" &amp; \"W l'Italia\". En febreiro, con Giorgia Surina pasa a dirixir os programas \"Non problem\" e \"W l'Italia\", mentres en setembro do mesmo ano os fins de semana xuntamente con Alex Peroni realiza \"Music Drive\" e \"The Flight\".\nActualmente presenta o programa \"La suite\" con Laura Ghislandi e sempre na radio RTL 102.5"}
{"id": "303321", "revid": "98629", "url": "https://gl.wikipedia.org/wiki?curid=303321", "title": "Vanilla Ice", "text": "Robert Matthew Van Winkle, nado en Dallas, Texas o 31 de outubro de 1967, \u00e9 un artista estadounidense m\u00e1is co\u00f1ecido polo seu nome art\u00edstico Vanilla Ice. O seu primeiro \u00e1lbum foi \"Hooked\" (1989) co selo Ichiban Records, que m\u00e1is tarde ser\u00eda relanzado baixo o t\u00edtulo \"To the Extreme\". O sinxelo de \"Ice Ice Baby\" foi o primeiro sinxelo de hip hop en acadar o n\u00famero un nas listas de \"Billboard\".\nMalia o \u00e9xito de Vanilla Ice, lamentou o seu contrato con SBK, que lle pagou para que adoptase unha aparencia m\u00e1is comercial coa que chegar a un p\u00fablico masivo. Despois de sobrevivir un intento de suicidio, Ice inspirouse para cambiar de estilo musical e estilo de vida."}
{"id": "303322", "revid": "89787", "url": "https://gl.wikipedia.org/wiki?curid=303322", "title": "Interfer\u00f3n de tipo I", "text": "Os interfer\u00f3ns de tipo I humanos son un amplo conxunto de prote\u00ednas humanas do grupo dos interfer\u00f3ns (IFN).\nOs interfer\u00f3ns funcionan como citocinas reguladoras que se unen a receptores de interfer\u00f3ns da superficie celular. Todos os IFNs de tipo I \u00fanense a un mesmo complexo receptor espec\u00edfico da membrana celular chamado receptor do IFN-\u03b1 (IFNAR) que consta das cadeas proteicas IFNAR1 e IFNAR2.\nOs IFNs de tipo I enc\u00f3ntranse en todos os mam\u00edferos e hai mol\u00e9culas similares (hom\u00f3logas) en especies de aves, r\u00e9ptiles, anfibios e peixes.\nTipos en mam\u00edferos.\nOs tipos que se encontran en mam\u00edferos denom\u00ednanse IFN-\u03b1 (alfa), IFN-\u03b2 (beta), IFN-\u03ba (kappa), IFN-\u03b4 (delta), IFN-\u03b5 (\u00e9psilon), IFN-\u03c4 (tau), IFN-\u03c9 (omega), e IFN-\u03b6 (dseta, tam\u00e9n chamado limitina).\nIFN-\u03b1.\nOs IFN-\u03b1 prod\u00facenos os leucocitos. Est\u00e1n implicados principalmente na resposta inmunitaria innata contra a infecci\u00f3n viral. Hai 13 subtipos deste interfer\u00f3n chamados IFNA1, IFNA2, IFNA4, IFNA5, IFNA6, IFNA7, IFNA8, IFNA10, IFNA13, IFNA14, IFNA16, IFNA17 e IFNA21. Os xenes que codifican estas mol\u00e9culas de IFN-\u03b1 est\u00e1n xuntos formando un \"cluster\" no cromosoma 9 humano.\nO IFN-\u03b1 tam\u00e9n se pode fabricar sinteticamente para usalo como medicamento. A Denominaci\u00f3n com\u00fan internacional (DCI ou INN) deste produto \u00e9 interferon alfa. O tipo recombinante \u00e9 o interferon alfacon-1. Os tipos PEGilados son o interferon alfa-2a pegilado e o interferon alfa-2b pegilado.\nIFN-\u03b2.\nOs IFN-\u03b2 prod\u00facenos en grandes cantidades os fibroblastos. Te\u00f1en actividade antiviral, a cal est\u00e1 implicada principalmente na resposta inmunitaria innata. Describ\u00edronse dous tipos de IFN-\u03b2, chamados IFN-\u03b21 (IFNB1) e IFN-\u03b23 (IFNB3) (hai un xene designado IFN-\u03b22 que en realidade corresponde \u00e1 IL-6). O IFN-\u03b21 util\u00edzase no tratamento da esclerose m\u00faltiple xa que reduce a taxa de reca\u00edda.\nO IFN-\u03b21 non \u00e9 un tratamento apropiado para pacientes con esclerose m\u00faltiple progresiva, e non recorrente.\nIFN-\u03b5, \u2013\u03ba, -\u03c4, -\u03b4, e \u2013\u03b6.\nO IFN-\u03b5, \u2013\u03ba, -\u03c4, e \u2013\u03b6 parece actualmente que se presentan nunha soa isoforma en humanos, \"IFNK\". O IFN-\u03c4 s\u00f3 o codifican os ruminantes, e \u00e9 unha variante do IFN-\u03c9. Ata agora, o IFN-\u03b6 s\u00f3 se atopou en ratos, mentres que un hom\u00f3logo estrutural, o IFN-\u03b4 pode atoparse nun conxunto de especies de mam\u00edferos placentarios non primates e non roedores. A maior\u00eda, pero non todos os mam\u00edferos placentarios codifican un IFN-\u03b5 funcional e te\u00f1en xenes IFN-\u03ba.\nIFN-\u03c9.\nO IFN-\u03c9, a\u00ednda que del se describiu ata agora s\u00f3 unha soa forma funcional (\"IFNW1\"), ten varios pseudoxenes: , , , , , , e en humanos. Moitos mam\u00edferos placentarios non primates expresan moitos subtipos de IFN-\u03c9.\nIFN-\u03bd.\nEste subtipo de IFN de tipo I describiuse recentemente como pseudoxene humano, pero \u00e9 potencialmente funcional no xenoma do gato dom\u00e9stico. En todos os demais xenomas de mam\u00edferos placentarios non felinos, o IFN-\u03bd \u00e9 un pseudoxene; nalgunhas especies, o pseudoxene est\u00e1 ben preservado, mentres que noutras, est\u00e1 moi mutilado ou \u00e9 indetectable. Ademais, no xenoma do gato, o promotor do IFN-\u03bd est\u00e1 mutado deletereamente. \u00c9 probable que a familia de xenes do IFN-\u03bd se convertese en in\u00fatil antes da diversificaci\u00f3n dos mam\u00edferos. A s\u00faa presenza no bordo do locus do IFN de tipo I en mam\u00edferos pode telo protexido da s\u00faa completa erradicaci\u00f3n, permitindo a s\u00faa detecci\u00f3n.\nFontes e funci\u00f3ns.\nO IFN-\u03b1 e o IFN-\u03b2 segr\u00e9ganos moitos tipos celulares, entre os que est\u00e1n linfocitos (c\u00e9lulas NK, c\u00e9lulas B e T), macr\u00f3fagos, fibroblastos, c\u00e9lulas endoteliais, osteoblastos e outras. Estimulan a macr\u00f3fagos e c\u00e9lulas NK a realizar unha resposta antiviral, e son tam\u00e9n activos contra tumores. Identific\u00e1tonse tam\u00e9n as c\u00e9lulas dendr\u00edticas plasmocitoides como os produtores m\u00e1is potentes de IFNs de tipo I en resposta a ant\u00edxenos, polo que tam\u00e9n se consideran c\u00e9lulas que producen de forma natural IFNs. ALg\u00fans estudos actuais suxiren que forzando a expresi\u00f3n de IFN-\u03b1 en macr\u00f3fagos infiltrados en tumores, \u00e9 posible causar unha activaci\u00f3n m\u00e1is efectiva de c\u00e9lulas dendr\u00edticas e a citotoxicidade de c\u00e9lulas efectoras inmunitarias.\nO IFN-\u03c9 lib\u00e9rano os leucocitos no sitio dunha infecci\u00f3n viral ou de tumores.\nO IFN-\u03b1 act\u00faa como un factor pirox\u00e9nico ao alterar a actividade de neuronas termosensibles no hipot\u00e1lamo, o que causa a febre. Isto fano ao unirse ao receptor opioide e causar a liberaci\u00f3n de prostaglandina-E2 (PGE2).\nO IFN-\u03b1 utiliza un mecanismo similar para reducir a dor; o IFN-\u03b1 interacciona co receptor \u03bc-opioide actuando como analx\u00e9sico.\nNos ratos, o IFN-\u03b2 inhibe nas c\u00e9lulas inmunitarias a produci\u00f3n de factores de crecemento, ralentizando as\u00ed o crecemento de tumores, e inhibe a produci\u00f3n noutras c\u00e9lulas de factores de crecemento produtores de vasos sangu\u00edneos, o que bloquea a anxiox\u00e9nese nos tumores e dificulta que o tumor se conecte ao sistema de vasos sangu\u00edneos.\nTipos en non mam\u00edferos.\nNas aves foron caracterizados IFNs de tipo I, que foron asignados preliminarmente a subtipos (IFN I, IFN II e IFN III), pero a s\u00faa clasificaci\u00f3n definitiva en subtipos deber\u00e1 agardar a que se estuden m\u00e1is extensamente os xenomas de aves.\nAtop\u00e1ronse IFNs de tipo I funcionais en lagartos, que poden atoparse en bases de datos de xenomas de lagartos.\nPurific\u00e1ronse os IFNs de tipo I de tartarugas (na d\u00e9cada de 1970), que lembran aos seus hom\u00f3logos de mam\u00edferos.\nInferiuse a existencia de IFNs tipo I de anfibios ao descubr\u00edrense os xenes que codifican as s\u00faas cadeas receptoras, pero non foron a\u00ednda purificados nin os seus xenes clonados.\nClon\u00e1ronse IFNs de tipo I de peixes (\u00f3seos) en varias especies de tele\u00f3steos. Con poucas excepci\u00f3ns, e en claro contraste cos IFNs de aves e especialmente de mam\u00edferos, pres\u00e9ntanse como xenes \u00fanicos (a\u00ednda que se atoparon xenes m\u00faltiples en xenomas de peixes poliploides, posiblemente orixinados por duplicaci\u00f3n de xenomas completos). A diferenza dos xenes de IFNs de amniotas, os xenes de IFN de tipo I de peixes conte\u00f1en intr\u00f3ns, en posici\u00f3ns similares \u00e1s dos seus ort\u00f3logos de certas interleucinas."}
{"id": "303323", "revid": "27155", "url": "https://gl.wikipedia.org/wiki?curid=303323", "title": "Interfer\u00f3n tipo I", "text": ""}
{"id": "303324", "revid": "89787", "url": "https://gl.wikipedia.org/wiki?curid=303324", "title": "Charles Coburn", "text": "Charles Douville Coburn, nado en Macon (Xeorxia) o 19 de xu\u00f1o de 1877 e finado en Nova York o 30 de agosto de 1961 foi un actor estadounidense.\nTraxectoria.\nCoburn criouse en Savannah e aos catorce anos comezou a facer traballos no teatro local. Tres ou catro anos despois era o encargado do teatro. Logo converteuse en actor, debutando en Broadway en 1901. En 1905 formou a s\u00faa propia compa\u00f1\u00eda coa actriz Ivah Mills, coa que casou o ano seguinte.\nTrala morte da s\u00faa dona en 1937 trasladouse aos \u00c1nxeles e comezou a s\u00faa carreira cinematogr\u00e1fica. En 1943 ga\u00f1ou o Oscar ao mellor actor secundario por \"The More the Merrier\""}
{"id": "303325", "revid": "23204", "url": "https://gl.wikipedia.org/wiki?curid=303325", "title": "Robert Matthew Van Winkle", "text": ""}
{"id": "303326", "revid": "85894", "url": "https://gl.wikipedia.org/wiki?curid=303326", "title": "Pablo Benegas", "text": "Pablo Benegas Urabayen, nado en Donostia (Guip\u00fascoa) o 21 de xu\u00f1o de 1976, \u00e9 un guitarrista e compositor vasco, membro do grupo pop La Oreja de Van Gogh.\nTraxectoria.\n\u00c9 fillo do pol\u00edtico e expresidente do Partido Socialista de Euskadi Txiki Benegas e mais de Maite Urabayen. Os seus t\u00edos tam\u00e9n est\u00e1n inmersos no mundo da pol\u00edtica, pois a s\u00faa t\u00eda \u00e9 a pol\u00edtica nacionalista e presidenta do partido Izquierda Castellana, Doris Benegas. Doutra banda, seu t\u00edo \u00e9 tam\u00e9n un pol\u00edtico nacionalista Luis Ocampo.\nAdemais da s\u00faa carreira musical en La Oreja de Van Gogh, gravou unha curtametraxe coa s\u00faa actual muller, Eider Ayuso, chamada \"La promesa\".\nEn La Oreja de Van Gogh.\n\u00c9 o letrista, xunto con Xavi San Mart\u00edn (teclista), e guitarrista do grupo. Realizou letras en solitario para os temas \"Pesadilla\", \"La chica del gorro azul\" e \"Manhattan\", e compuxo outros temas canda outros membros do grupo."}
{"id": "303329", "revid": "4817", "url": "https://gl.wikipedia.org/wiki?curid=303329", "title": "Manned Orbiting Laboratory", "text": "Manned Orbiting Laboratory, co\u00f1ecido abreviadamente como MOL e tam\u00e9n como KH-10 pola s\u00faa relaci\u00f3n cos sat\u00e9lites de reco\u00f1ecemento da NRO, foi un proxecto de estaci\u00f3n espacial militar dos Estados Unidos da d\u00e9cada dos anos 1960 que foi cancelado en 1969. MOL foi un proxecto da Forza A\u00e9rea dos Estados Unidos ideado tras o fracaso do proxecto de avi\u00f3n espacial Dynasoar.\nA atmosfera da estaci\u00f3n estar\u00eda composta por helio e os\u00edxeno. A estaci\u00f3n ser\u00eda lanzada como un todo cunha nave Gemini B acoplada e tripulada, coa vantaxe de que non ser\u00eda necesario un acoplamento espacial no caso de terse lanzado por separado. Os astronautas usar\u00edan a Gemini para o regreso a terra. Os experimentos que ter\u00edan sido levados a cabo desde a estaci\u00f3n inclu\u00edan reco\u00f1ecemento \u00f3ptico da Terra usando telescopios apuntando a terra e radar, intercepci\u00f3n e inspecci\u00f3n de sat\u00e9lites e en xeral que utilidade pr\u00e1ctica poder\u00eda ter unha estaci\u00f3n espacial tripulada.\nDespois de cancelarse o proxecto, alg\u00fans dos seus elementos de reco\u00f1ecemento foron reutilizados nos sat\u00e9lites esp\u00edas da serie KH, e os experimentos da tripulaci\u00f3n foron realizados na estaci\u00f3n espacial Skylab."}
{"id": "303343", "revid": "88215", "url": "https://gl.wikipedia.org/wiki?curid=303343", "title": "Blaise Matuidi", "text": "Blaise Matuidi (: [bl\u025bz ma.t\u0265i.di]), nado en Tolosa (Alta Garona, Mediod\u00eda-Pireneos) o 9 de abril de 1987, \u00e9 un futbolista franc\u00e9s que xoga como centrocampista para o Inter de Miami da Major League Soccer (MLS). Desemp\u00e9\u00f1ase no campo como centrocampista.\nTraxectoria.\nInicios.\nNado na cidade de Tolosa, no departamento da Alta Garona, Matuidi \u00e9 descendente de pai angolano e nai franco-angolana. A pesar de nacer no sur de Francia, criouse xunto cos seus catro irm\u00e1ns no suburbio parisiense de Fontenay-sous-Bois. Na capital francesa viuse atra\u00eddo cara o f\u00fatbol vendo xogar ao principal equipo da cidade, o Paris Saint-Germain. Debido a isto, converteuse nun admirador do ex-dianteiro do PSG Jay-Jay Okocha. Comezou a s\u00faa carreira futbol\u00edstica \u00e1 idade de seis anos xogando para o club da s\u00faa cidade natal o Fontenay-sous-Bois. Despois de cinco anos no Fontenay, uniuse ao CO Vincennois nas proximidades de Vincennes, onde foi compa\u00f1eiro de Yacine Brahimi durante un ano. En 1999, Matuidi foi cualificado como un dos mellores xogadores da rexi\u00f3n da Illa de Francia e posteriormente foi seleccionado para asistir \u00e1 academia de Clairefontaine, onde se forma durante tres tempadas. Al\u00ed xoga durante a semana, mentres que ao mesmo tempo xogaba para o Vincennes as fins de semana.\nEn 2001, deixou ao Vincennes para asinar co club semiprofesional Union Sportive Cr\u00e9teil-Lusitanos; Pasou catro anos na canteira do club convert\u00e9ndose rapidamente nun dos xogadores m\u00e1is buscados do club. A pesar de recibir unha oferta interesante dos nese momento bicampi\u00f3ns de Francia, o Olympique Lyonnais, decide asinar en 2004 co Troyes AC.\nPar\u00eds Saint-Germain.\nO 25 de xullo de 2011, o club franc\u00e9s Paris Saint-Germain, confirmou que Matuidi asinara un contrato por tres anos substitu\u00edndo ao retirado Claude Mak\u00e9l\u00e9l\u00e9. A taxa do traspaso non foi revelada, mais est\u00edmase que foi por volta dos 7,5 mill\u00f3ns de euros m\u00e1is incentivos futuros. Matuidi foi presentado aos medios de comunicaci\u00f3n o mesmo d\u00eda xunto ao seu compatriota e compa\u00f1eiro de equipo J\u00e9r\u00e9my M\u00e9nez e f\u00f3iselle asignado o dorsal n\u00famero 14. Matuidi fixo o seu debut na liga o 6 de agosto de 2011 onde o PSG caeu 0-1 contra o Lorient."}
{"id": "303344", "revid": "98629", "url": "https://gl.wikipedia.org/wiki?curid=303344", "title": "Golpe de Estado de Kornilov", "text": "O golpe de Estado de Kornilov foi un errado intento de golpe de Estado contrarrevolucionario levado a cabo polo comandante en xefe do Ex\u00e9rcito ruso, o xeneral Lavr Kornilov, en setembro de 1917. O Goberno Provisional Ruso\u00a0e os soviets recibiron o apoio maioritario da poboaci\u00f3n e fixeron que o golpe fracasara aos poucos d\u00edas do alzamento militar.\nTralo fracaso da Ofensiva de Kerenskii en xullo, o novo primeiro ministro, Aleksandr Kerenskii, nomeou o xeneral Lavr Kornilov novo comandante en xefe do Ex\u00e9rcito ruso; desde o comezo xurdiron roces entre ambos polos desexos do xeneral de aplicar unha serie de reformas conservadoras e opostas aos consellos, que na s\u00faa opini\u00f3n, deb\u00edan servir para mellorar a situaci\u00f3n militar. Pronto Kornilov converteuse no candidato das dispersas organizaci\u00f3ns conservadoras e dos representantes da Entente para encabezar un novo goberno.\nA mediados de agosto, Kornilov presentou un plan de reforma que equival\u00eda \u00e1 implantaci\u00f3n dunha ditadura militar e que Kerenskii rexeitou, a pesar do apoio do viceministro de Defensa, o socialrrevolucionario Boris Savinkov. Kornilov prefer\u00eda aplicar as s\u00faas medidas coa colaboraci\u00f3n do Goberno, pero preparouse para facelo incluso na s\u00faa contra; Kerenskii, pola s\u00faa banda, desexaba tratar con el desde unha postura reforzada pola Conferencia Estatal de Moscova, pero fracasou pola crecente polarizaci\u00f3n pol\u00edtica.\nA finais de agosto e comezos de setembro parec\u00eda que Kerenskii e Kornilov chegar\u00edan a un acordo para aplicar as reformas pol\u00edticas e militares, pero a confusa intervenci\u00f3n do antigo procurador de S\u00ednodo Sagrado, Vladimir Lvov, confundiu a ambos: Kornilov creu que Kerenskii aceptara plenamente os seus plans e este que Kornilov present\u00e1balle un ultimato e pretend\u00eda apartalo do poder. Forzou ent\u00f3n a rebeli\u00f3n aberta do xeneral ao destitu\u00edlo e a marcha da capital resultou un fracaso, desbaratada pola resistencia non tanto do impotente goberno coma dos consellos e, especialmente, dos bolxeviques, que se recuperaron politicamente do rev\u00e9s sufrido nas Xornadas de Xullo.\nO errado golpe acrecentou o desprestixio e a debilidade de Kerenskii, desacreditou \u00e1 dereita e acelerou os preparativos bolxeviques para tomar o poder.\nAntecedentes.\nCrise nacional.\nRusia encontr\u00e1base nunha grave crise, acentuada pola inacci\u00f3n do Goberno: no campo a falta dunha profunda reforma agraria aumentaba o descontento do campesi\u00f1ado e reduc\u00eda a produci\u00f3n, nas cidades diminu\u00eda tam\u00e9n a produci\u00f3n industrial, aumentaba o desemprego e crec\u00eda a penuria do proletariado, o que radicalizou politicamente este sector. A falta de bens de consumo e principalmente de alimentos levou a certas rexi\u00f3ns do pa\u00eds ao bordo da fame; a escaseza fomentou a inflaci\u00f3n e o mercado negro. A escaseza afectaba tam\u00e9n ao Ex\u00e9rcito, falto de v\u00edveres, armamento e vestimenta; esta minaba o esp\u00edrito de combate das tropas e a s\u00faa confianza nas autoridades civ\u00eds e militares, fac\u00e9ndoas cada vez m\u00e1is receptivas \u00e1 propaganda da extrema esquerda derrotista. A orde n\u00famero 1 democratizou o Ex\u00e9rcito pero destru\u00edu a antiga disciplina e o control gobernamental das unidades; a situaci\u00f3n militar era polo tanto moi grave.\nKerenskii foi incapaz de chegar a consenso cos ministros do seu gabinete un programa de reformas e, temeroso da reacci\u00f3n popular a medidas represivas para restaurar a orde sen contar con estas reformas como contrapeso, encontrouse paralizado. Esta par\u00e1lise decepcionou os conservadores, parte dos liberais e os Aliados. Para estes grupos, a opci\u00f3n de implantar unha ditadura apoiada por liberais e conservadores parec\u00eda a \u00fanica opci\u00f3n para eliminar a dualidade de poder pol\u00edtico mediante a supresi\u00f3n do soviet e conducir a poboaci\u00f3n \u00e1 defensa do pa\u00eds. A exixencia de reformas consider\u00e1base irresponsable e causa do caos no pa\u00eds. Para estes grupos, era necesaria a eliminaci\u00f3n da dualidade do poder, o reforzamento do Goberno e a supresi\u00f3n dos consellos e do detestado partido bolxevique. Esta postura era maioritaria entre os \"kadetes\" e algunhas destacadas organizaci\u00f3ns como a Uni\u00f3n de Terratenentes ou a Uni\u00f3n Nacional de Comercio e Industria a finais do ver\u00e1n de 1917. Contrarios a participaren directamente na preparaci\u00f3n dun golpe de estado, estes grupos trataron primeiro de exercer presi\u00f3n sobre o Goberno para que adoptase as medidas que desexaban para restaurar a orde e a capacidade de combate do Ex\u00e9rcito. Temerosos da reacci\u00f3n popular a posibles medidas autoritarias, trataban de utilizar o Goberno e os socialistas moderados como intermediarios que xustificasen estas acci\u00f3ns ante a poboaci\u00f3n. Por\u00e9n, outro grupo m\u00e1is radical, e formado principalmente por militares, mostrouse disposto xa desde a primavera a colaborar en tal empresa. As principais organizaci\u00f3ns eran a Uni\u00f3n de Oficiais do Ex\u00e9rcito e a Armada, a Liga Militar e a Uni\u00f3n de Cabaleiros de San Xurxo. Entre as organizaci\u00f3ns civ\u00eds de orientaci\u00f3n similar cont\u00e1banse a Sociedade para a Rehabilitaci\u00f3n Econ\u00f3mica de Rusia, presidida por Aleksandr Guchkov e Alexei Putilov e o Centro Republicano.\nFracaso da ofensiva de xullo.\nO Goberno Provisional estaba cada vez m\u00e1is acosado polas exixencias do Soviet de Petrogrado Trala derrota da Ofensiva de Kerenskii en xullo de 1917, este, acabado de nomear Primeiro Ministro do Goberno provisional, atribu\u00edu \u00e1s proclamas do Soviet a desmoralizaci\u00f3n que levara \u00e1 derrota. Korn\u00edlov, que non puido acudir o \u00e1 reuni\u00f3n do Primeiro Ministro cos mandos militares pola delicada situaci\u00f3n na fronte suroeste, solicitou a restrici\u00f3n dos poderes dos consellos de soldados, a restauraci\u00f3n da pena de morte e dos tribunais militares na zona da fronte e a prohibici\u00f3n das reuni\u00f3ns pol\u00edticas e da propaganda antipatriota entre as tropas. Pediu, por\u00e9n, o reforzamento dos comisarios pol\u00edticos e a reorganizaci\u00f3n do Alto Mando, insinuando que a raz\u00f3n da derrota non se encontraba unicamente nas tropas, sen\u00f3n tam\u00e9n na direcci\u00f3n das operaci\u00f3ns. Durante a ofensiva, arredor de dous centenares de desertores foron aforcados tras restaurar Kornilov unilateralmente a pena de morte no seu sector da fronte.\nA pesar da protesta do comandante en xefe do Ex\u00e9rcito, inmediatamente despois da fracasada ofensiva, Kornilov foi nomeado comandante da fronte suroeste. Exixiu poder disparar contra os desertores. O seu telegrama ao Primeiro Ministro, redactado polo seu asesor Zavoiko, era tan ameazador que Savinkov tivo que solicitar que fose emendado. Kornilov ordenou o uso das metralladoras e da artiller\u00eda contra as unidades que se retirasen sen recibir ordes para facelo incluso antes de recibir o benepl\u00e1cito gobernamental \u00e1 medida; Kerenskii, pola s\u00faa banda, enviara unha orde similar o , antes de recibir a exixencia de Kornilov. Tres d\u00edas m\u00e1is tarde e por recomendaci\u00f3n do Primeiro Ministro, o Goberno aprobou a restauraci\u00f3n da pena de morte na fronte co obxectivo de manter a disciplina militar. Na prensa, por\u00e9n, deuse a impresi\u00f3n de que Kerenskii actuaba premido por Kornilov o que levou a un aumento do prestixio deste a costa do do Goberno nos c\u00edrculos conservadores.\nParecendo, por\u00e9n, o home adecuado para realizar as reformas militares consideradas necesarias e m\u00e1is moderado que os seus colegas, favorable \u00e1 implantaci\u00f3n de medidas draconianas pero con inclinaci\u00f3ns dem\u00f3cratas e co favor de Boris Savinkov \u2014comisario da fronte suroeste onde serv\u00eda Kornilov, pr\u00f3ximo a Kerenskii e a punto de asumir o cargo de viceministro de Defensa\u2014, tomou posesi\u00f3n como comandante en xefe o , relevando a Brusilov, a\u00ednda que Kerenskii pronto planificou destitu\u00edlo ao exixir o xeneral unhas condici\u00f3ns para aceptar o nomeamento que pod\u00edan levar a s\u00faa independencia do Goberno. O gabinete, por\u00e9n, decidiu amparar a Kornilov a pesar das d\u00fabidas de Kerenskii. Para ent\u00f3n era plenamente co\u00f1ecida a s\u00faa escasa simpat\u00eda pola revoluci\u00f3n e os seus tratos con elementos conservadores. Estes consideraron o nomeamento de Kornilov como un paso pol\u00edtico cara \u00e1 implantaci\u00f3n dun futuro Goberno autoritario e mostraron a s\u00faa satisfacci\u00f3n. Ao ser nomeado para o posto, Kornilov declarou que s\u00f3 responder\u00eda ante a s\u00faa conciencia e ante \u00abo pobo\u00bb e que non permitir\u00eda a inxerencia nas operaci\u00f3ns militares do Goberno ou dos consellos; as s\u00faas relaci\u00f3ns co gabinete, especialmente cos ministros socialistas, foi tensa desde o comezo. Savinkov e Filonenko, por\u00e9n, lograron convencer ao Primeiro Ministro e ao novo comandante en xefe de que a s\u00faa cooperaci\u00f3n era necesaria para restaurar a disciplina militar e a autoridade gobernamental. Para Kerenskii, Kornilov parec\u00eda un home decidido, era moi popular entre a dereita pol\u00edtica cuxo apoio necesitaba para apuntalar su posici\u00f3n e era unha das escasas opci\u00f3ns entre os mandos veteranos do Ex\u00e9rcito, na s\u00faa maior\u00eda reaccionarios e host\u00eds ao Primeiro Ministro. Savinkov e Filonenko \u2014nomeados comisarios gobernamentais ante o Alto Mando\u2014 deb\u00edan moderar a Kornilov como xa lograran no primeiro enfrontamento a prop\u00f3sito do seu nomeamento e permitir ao Primeiro Ministro controlar ao xeneral.\nOs apoios de Kornilov.\nXa en abril alg\u00fans conservadores reun\u00edranse con oficiais do Estado Maior para sopesar a posibilidade de formar un novo Goberno militar. Os presentes optaron por Kornilov como Xefe desde futuro Goberno, despois de sopesar a outras figuras como o xeneral Mikhail Alexeiev, o comandante en xefe Alexei Brusilov ou o vicealmirante Aleksandr Kolchak. Pouco despois Kornilov comunicou a estes grupos conservadores a s\u00faa disposici\u00f3n a cooperar con eles. Vasili Zavoiko, membro dun dos grupos dereitistas favorables \u00e1 implantaci\u00f3n dun Goberno autoritario, enrolouse no Ex\u00e9rcito para acompa\u00f1ar como ordenanza a Kornilov \u00e1 fronte trala s\u00faa renuncia ao mando militar na capital trala crise de abril. Conspirador e intrigante, Zavoiko converteuse no asesor do xeneral, con grande influencia nel. As sospeitas e rivalidades mutuas fixeron, por\u00e9n, que non xurdise unha coordinaci\u00f3n completa entre as diversas organizaci\u00f3ns da dereita, a pesar do apoio de todas a Kornilov. Xunto \u00e1s organizaci\u00f3ns de industriais, banqueiros e militares conservadores, os terratenentes tam\u00e9n apoiaban a candidatura de Kornilov ao Goberno. O xeneral converteuse na aposta de todos aqueles grupos que se opo\u00f1\u00edan cada vez m\u00e1is aos cambios que se produciron trala revoluci\u00f3n: a influencia dos consellos, a existencia de consellos de soldados no Ex\u00e9rcito, a pol\u00edtica agraria do socialrevolucionario V\u00edctor Chernov ou a pol\u00edtica laboral do menxevique Mikhail Skobelev. Kornilov contou tam\u00e9n coas simpat\u00edas dos representantes da Entente, que lle consideraban o \u00fanico home capaz de devolver a orde ao pa\u00eds e devolvelo \u00e1 loita contra os Imperios Centrais, o seu principal obxectivo en Rusia. A prensa conservadora desatou unha campa\u00f1a de enxalzamento do xeneral como o home providencial que deb\u00eda salvar a Rusia; para a esquerda rusa, converteuse no s\u00edmbolo da contrarrevoluci\u00f3n. No Ex\u00e9rcito, o xeneral contaba co apoio da Uni\u00f3n de Oficiais, unha das numerosas asociaci\u00f3ns xurdidas trala ca\u00edda da monarqu\u00eda, que serviu de enlace entre Kornilov e outras asociaci\u00f3ns militares patri\u00f3ticas de oficiais da retagarda, financiadas xenerosamente polo \u00abCentro Republicano\u00bb ou a Liga pola Rexeneraci\u00f3n Econ\u00f3mica de Rusia de Aleksandr Guchkov. Para os seus partidarios, Kornilov era o salvador destinado a devolver a orde ao pa\u00eds, restaurar a disciplina na fronte e eliminar a influencia pol\u00edtica da esquerda radical, especialmente a dos bolxeviques. A s\u00faa fama de heroe de guerra, a s\u00faa fuga dun campo de prisioneiros austroh\u00fangaro en 1916 e o seu notable desempe\u00f1o \u00e1 fronte do 8.\u00ba Ex\u00e9rcito durante a ofensiva de xullo cimentaban o seu prestixio.\nTralas Xornadas de Xullo, Aleksandr Kerenskii tratou de lograr o apoio de industriais e \"kadetes\", que impuxeron a Kornilov como ministro dun futuro Goberno de coalici\u00f3n autoritario. O seu nomeamento como comandante en xefe do Ex\u00e9rcito debeuse en parte ao desexo do primeiro ministro de ga\u00f1ar o apoio destes sectores.\nPlan de reformas de Kornilov.\nA proposta de Savinkov, novo viceministro de Defensa e figura clave no nomeamento de Kornilov como comandante en xefe, este visitou ao Primeiro Ministro o na capital, levando un plan para restaurar a disciplina nas forzas armadas \u2014de novo redactado por Zavoiko\u2014 que non gustou a Kerenskii. O plan orixinal, practicamente limitado a medidas relativas \u00e1 fronte, foi pronto ampliado para inclu\u00edr medidas que, na pr\u00e1ctica, supo\u00f1\u00edan a proclamaci\u00f3n dunha ditadura militar. O plan contaba coa simpat\u00eda da maior\u00eda do xeneralato ruso. O xeneral entrevistouse primeiro con Kerenskii, o ministro de Exteriores Mikhail Tereshchenko e Savinkov, e Kerenskii negouse a presentar o seu plan ante o gabinete ao completo convencido de que afundir\u00eda a coalici\u00f3n pola oposici\u00f3n de V\u00edctor Chernov e dos soviets; finalmente o xeneral limitouse a informar ao Consello de Ministros da situaci\u00f3n na fronte, sen presentar o seu plan. O comisario Filonenko quedou encargado de realizar unha revisi\u00f3n do borrador para presentalo m\u00e1is tarde ao Consello de Ministros cunha redacci\u00f3n m\u00e1is aceptable. Filtrado o plan \u00e1 prensa, produciu unha gran controversia entre os seus defensores e adversarios. O , Kornilov solicitou o traspaso do mando do distrito militar de Petrogrado, ent\u00f3n dependente do Ministerio de Defensa, xustific\u00e1ndose pola proximidade da capital \u00e1 fronte e comezou a ordenar o achegamento de certas unidades \u00e1 capital.\nTralo r\u00e1pido regreso do xeneral \u00e1 fronte, comezaron a circular rumores sobre o seu inminente relevo, que organizaci\u00f3ns de dereita aproveitaron para pedir que seguise no seu posto. Para ent\u00f3n, Kornilov estaba convencido da necesidade de militarizar as f\u00e1bricas e os ferrocarr\u00eds \u2014puntos que Filonenko inclu\u00edu no seu novo borrador do plan de reformas\u2014, a eliminaci\u00f3n dos soviets e o esmagamento dos bolxeviques. Desconfiaba ademais de que Kerenskii quixese aceptar estas medidas e, nunha conversaci\u00f3n privada cun xeneral brit\u00e1nico de enlace no Estado Maior, acusouno de oportunista e pouco fiable.\nO , Savinkov tratou en van que Kerenskii aprobase certas detenci\u00f3ns de extremistas de esquerda e dereita e a restauraci\u00f3n da pena de morte na retagarda da fronte. O rexeitamento de Kerenskii imped\u00eda que a proposta se debatese no Consello de Ministros, pero Savinkov decidiu logralo facendo que a presentase Kornilov como Xefe do Estado Maior, que, polo seu cargo, pod\u00eda dirixirse sen problemas ao Goberno. Kerenskii mostr\u00e1base partidario das medidas redactadas por Filonenko para tratar de acabar coa crise industrial e do transporte, pero tem\u00eda a reacci\u00f3n do soviet e dos obreiros e soldados. Ante a posibilidade de que o anuncio das medidas levase a unha ruptura co soviet, un enfrontamento civil e a instauraci\u00f3n dun Goberno a mercede dos militares, Kerenskii vacilaba.\nD\u00edas despois e temendo ser destitu\u00eddo e arrestado, Kornilov negouse a volver a acudir \u00e1 capital para informar ao Goberno dos seus plans de reforma militar. O , convencido por Savinkov da necesidade de viaxar \u00e1 capital para lograr a aprobaci\u00f3n do seu plan de reformas, Kornilov trasladouse, por\u00e9n, a Petrogrado rodeado de gardacostas \u2014tem\u00eda ser asasinado polo Soviet de Petrogrado\u2014 e volveu a entrevistarse con Kerenskii, tras aprobar o segundo borrador de Filonenko. Kerenskii, que non permitiu que o xeneral expuxese as s\u00faas propostas ante o gabinete en pleno, rexeitounas nunha tensa entrevista con Kornilov que acabou a berros. Ambos acus\u00e1ronse de levar ao pa\u00eds ao desastre. O Goberno en pleno seguiu sen co\u00f1ecer o contido da proposta de Kornilov, que unicamente puido presentala ante Tereshchenko, Nekrasov e o propio Kerenskii. Estes mostr\u00e1banse dispostos a apoiar ante o resto dos seus colegas as medidas presentadas no primeiro borrador, pero rexeitaron as engadidas ao segundo relativas \u00e1 industria e o transporte.\nEsa mesma noite, Kornilov regresou a Mogilev, inform\u00e1ndose de cami\u00f1o da dimisi\u00f3n de Savinkov, que tratou con esta acci\u00f3n de premer ao Primeiro Ministro para que aceptase as medidas propostas polo xeneral. Ao d\u00eda seguinte, Kornilov ordenou ao III corpo de cabaler\u00eda trasladarse a unha posici\u00f3n que lle permitir\u00eda marchar facilmente sobre a capital. Por\u00e9n, confiaba a\u00ednda en poder impo\u00f1er o seu plan de reformas coa cooperaci\u00f3n do Goberno, mostr\u00e1ndose disposto, se fora preciso, a facelo incluso coa oposici\u00f3n do mesmo. Dirix\u00edndose ao seu lugartenente o xeneral Lukomski, Kornilov afirmou que o env\u00edo de tropas \u00e1 capital era necesario debido a que \u00abxa era hora de aforcar aos axentes e esp\u00edas alem\u00e1ns encabezados por Lenin\u00bb e de \u00abdispersar o soviet de traballadores e soldados de xeito que non puidese volver a reunirse en ningunha parte\u00bb. O nomeamento do ultraconservador Kr\u00fdmov para dirixilas deb\u00edase a que non dubidar\u00eda en caso necesario en \u00abcolgar a todos os membros do soviet\u00bb.\nConsciente de que a aplicaci\u00f3n das medidas propostas por Kornilov levar\u00edano a un enfrontamento co soviet, Kerenskii pretend\u00eda reforzar a s\u00faa posici\u00f3n na Conferencia Estatal de Moscova ( - ) antes de ter que discutir co xeneral mentres que este comezou a tratar de reunir apoios que lle permitisen po\u00f1er en marcha os seus plans incluso ante a oposici\u00f3n do Goberno. Kerenskii desexaba obter un mandato da naci\u00f3n para revitalizar a guerra ata lograr a vitoria militar pero sen sacrificar o que consideraba logros da revoluci\u00f3n. A finais de agosto, pouco antes da conferencia estatal, outra conferencia privada de destacadas figuras da dereita, principalmente \"kadetes\" e empresarios, animou a Kornilov a dar un golpe de estado e acabar co Goberno Provisional Ruso.\nNa conferencia, Kornilov foi aclamado polos representantes da dereita. A reuni\u00f3n, en vez de converterse na ocasi\u00f3n para reforzar o poder gobernamental, simplemente mostrou a ruptura irreconciliable entre dereita e esquerda no pa\u00eds. Os bolxeviques opux\u00e9ronse \u00e1 conferencia, non acudiron e convocaron unha folga na cidade, que se encontrou medio paralizada durante a conferencia. Para o Primeiro Ministro foi unha derrota pol\u00edtica e a s\u00faa posici\u00f3n quedou moi debilitada, como reco\u00f1eceu ao propio Savinkov, que recuperou o seu posto de viceministro por insistencia dos asesores militares do Primeiro Ministro. O xeneral quedou elevado, polo contrario, como o campi\u00f3n da dereita rusa. Kornilov regresou ao cuartel xeral convencido da imposibilidade de lograr a cooperaci\u00f3n de Kerenskii no seu plan de reformas defendidas polas forzas da dereita.\nO , Kerenskii, cada vez baixo maior presi\u00f3n, indicou a Savinkov a s\u00faa disposici\u00f3n a aceptar en principio os plans de reforma do xeneral, inclu\u00edndo a restauraci\u00f3n da pena de morte na retagarda; este entendeu que as s\u00faas propostas recib\u00edan as\u00ed o benepl\u00e1cito do Goberno. Por\u00e9n, desco\u00f1ec\u00eda a acci\u00f3n do Primeiro Ministro. Kerenskii aceptara ante Savinkov o control da capital por Kornilov ante a crecente proximidade da fronte tralo comezo da ofensiva alem\u00e1 contra Riga, pero s\u00f3 tralo traslado da capital a Moscova; isto deb\u00eda servir para esmagar militarmente aos bolxeviques sen deixar \u00e1 vez ao Goberno a mercede do alto mando. O , Savinkov part\u00eda de novo cara \u00e1 sede do Estado Maior para tratar con Kornilov por encargo do Primeiro Ministro.\nMentres, o comandante en xefe continuou os seus preparativos militares para concentrar un gran n\u00famero de tropas cerca da capital, as unidades principais eran a 1.\u00aa Divisi\u00f3n Cosaca e a Divisi\u00f3n Montada Usuriski, parte do III Corpo de Cabaler\u00eda ao mando de Kr\u00fdmov. Consideradas entre as m\u00e1is disciplinadas e fiables politicamente polos mandos, estas unidades foran trasladadas a mediados de agosto desde as s\u00faas posici\u00f3ns na reserva da fronte romanesa cara \u00e1s proximidades de Vel\u00edkiye Luki, a uns 450\u00a0km da capital por ferrocarril. O , a 1.\u00aa Divisi\u00f3n marchou cara a Pskov, a metade de cami\u00f1o da capital. Ao mesmo tempo, asignouse ao III corpo \"divisi\u00f3n salvaxe\", formada por monta\u00f1eses do C\u00e1ucaso famosos pola s\u00faa ferocidade e crueldade no combate, que marchou cara ao norte desde a fronte suroeste. Unidades cosacas e de choque do B\u00e1ltico prepar\u00e1ronse tam\u00e9n para actuar en Petrogrado. Convocouse ao comandante do I corpo de cabaler\u00eda \u00e1 sede do Estado Maior para tratar a marcha da 5.\u00aa Divisi\u00f3n Cosaca sobre a capital desde o norte.\nAcordo Kornilov-Kerenskii.\nTras intensas negociaci\u00f3ns entre Savinkov e Kornilov a tarde do e a ma\u00f1\u00e1 do , chegouse a un acordo sobre as medidas a adoptar. Unha delas estipulaba que a capital quedar\u00eda f\u00f3ra da xurisdici\u00f3n militar do comandante \u2014a pesar das reiteradas petici\u00f3ns de Kornilov para controlar as unidades acuarteladas na cidade\u2014, mentres que outra indicaba o desexo do Primeiro ministro de recibir as tropas do III Corpo de Ex\u00e9rcito na capital. Kornilov interpretou esta solicitude como a intenci\u00f3n de Kerenskii de utilizalas contra os bolxeviques e demais organizaci\u00f3ns radicais, que previsiblemente se opor\u00edan \u00e1 pr\u00f3xima extensi\u00f3n da pena de morte \u00e1 retagarda, medida que Savinkov indicou Kerenskii estaba a punto de aprobar. O Primeiro Ministro deb\u00eda ter esa intenci\u00f3n, xa que as tropas non pod\u00edan utilizarse para esmagar un posible golpe de estado da dereita. Kerenskii tem\u00eda que a publicaci\u00f3n da aprobaci\u00f3n dos plans militares de Kornilov poder\u00edan levar a un alzamento dos bolxeviques, para o que poder\u00eda necesitar as tropas da fronte.\nEn realidade, as tropas que deb\u00edan enviarse \u00e1 capital comezaran a reunirse xa antes da Conferencia de Moscova; con 15\u00a0000 veteranos da fronte, o \u00abEx\u00e9rcito especial de Petrogrado\u00bb deb\u00eda servir para acabar cos bolxeviques. A divisi\u00f3n de carros blindados brit\u00e1nica foi retirada da fronte suroeste para apoiar a estas tropas. Para xustificar a marcha destas tropas sobre a capital, Kornilov preparaba un falso levantamento de oficiais que, fac\u00e9ndose pasar por bolxeviques rebeldes en Petrogrado, lle permitise presentarse como salvador do Goberno ante unha confabulaci\u00f3n alem\u00e1. Tres de cada divisi\u00f3n foron enviados polo alto mando \u00e1 capital d\u00edas antes do sinalado para a acci\u00f3n. A prensa favorable a Kornilov animar\u00eda a tensi\u00f3n na cidade e os conspiradores tratar\u00edan de chamar aos obreiros a un levantamento que fose esmagado polas tropas que marchar\u00edan sobre a capital. Ademais, o xeneral inclu\u00edra entre as forzas enviadas \u00e1s proximidades da capital a chamada \u00abdivisi\u00f3n salvaxe\u00bb, formada por monta\u00f1eses do C\u00e1ucaso, a pesar da petici\u00f3n expresa de que esta unidade fose exclu\u00edda das unidades enviadas. Savinkov pactou tam\u00e9n que non fose o reaccionario xeneral Kr\u00fdmov quen mandase o III Corpo na s\u00faa marcha cara \u00e1 capital, condici\u00f3n de Kornilov aceptou en principio pero incumpriu m\u00e1is tarde. por\u00e9n, tralas s\u00faas conversaci\u00f3ns con Savinkov, Kornilov convenceuse de que non far\u00eda falta actuar ilegalmente para acabar co radicalismo de esquerda na capital ao contar co apoio de Kerenskii.\nKerenskii, pola s\u00faa banda, aceptara a supresi\u00f3n da gornici\u00f3n da base naval de Kronstadt, o bloqueo dos buques controlados polos mari\u00f1eiros bolxeviques mediante o afundimento de certas barcazas por parte de oficiais, o intento de suborno de certas unidades de let\u00f3ns e o uso de unidades polacas e checas para tratar de controlar certos puntos estrat\u00e9xicos.\nAo seu regreso \u00e1 capital, Savinkov urxiu en varias ocasi\u00f3ns a Kerenskii a firmar os borradores das leis pactadas con Kornilov e presentalas ante o gabinete, que o xeneral estaba convencido as aprobar\u00eda, quizais coa oposici\u00f3n illada dalg\u00fan ministro, do soviet e dos bolxeviques, oposici\u00f3n que estaba disposto a esmagar militarmente. Nunha \u00faltima audiencia privada con Kerenskii, Savinkov recriminoulle as s\u00faas d\u00fabidas e dilaci\u00f3n en aprobar as leis e logrou a s\u00faa promesa de facelo ese mesmo d\u00eda .\nActividades de Lvov.\nMentres, Vladimir Lvov, antigo procurador do S\u00ednodo Sagrado, levaba a cabo certas reuni\u00f3ns co Primeiro Ministro e o Comandante en Xefe coa fin de acercar posturas, pero confundiu en realidade a ambos. Tras reunirse cun representante dun dos grupos de dereita que lle informou dos plans do golpe de Kornilov, o reuniuse con Kerenskii e ofreceulle o apoio de forzas de dereita e alg\u00fans socialistas para remodelar o Goberno e evitar o uso da forza. Lvov estaba convencido de que tanto Kerenskii coma Kornilov estaban decididos a implantar un novo Goberno autoritario, necesario na s\u00faa opini\u00f3n para restaurar a orde no pa\u00eds. O Primeiro Ministro aceptou seguir coas conversaci\u00f3ns para descubrir o que creu unha conspiraci\u00f3n da dereita para acabar co Goberno. Lvov, pola s\u00faa banda, cr\u00eda haber recibido poderes plenipotenciarios do Primeiro Ministro para tratar o cambio de Goberno.\nTres d\u00edas m\u00e1is tarde, Lvov entrevist\u00e1base con Kornilov logo de facelo con representantes da dereita en Moscova, favorables a un acordo pac\u00edfico con Kerenskii que lles evitou o uso da forza, e comunic\u00e1balle a disposici\u00f3n de Kerenskii a dimitir e traspasar o poder \u00e1s s\u00faas mans como ditador militar. Kornilov, crendo que Lvov en efecto falaba en nome do Primeiro Ministro, mostrouse disposto a aceptar o posto e inclu\u00edr a Savinkov e ao propio Kerenskii no seu futuro Goberno, indicando a necesidade de que este \u00faltimo se trasladase ao cuartel xeral do alto mando para evitar ser capturado polos bolxeviques no golpe que supo\u00f1\u00eda tramaban para a celebraci\u00f3n da Revoluci\u00f3n de Febreiro o e que era seguro cando se anunciasen as concesi\u00f3ns a Kornilov.\nPor\u00e9n, de volta na capital, o Lvov expresou, a Kerenskii a renuncia e a implantaci\u00f3n dun Goberno militar e a proclamaci\u00f3n da lei marcial. Lvov expuxera as propostas de Kornilov como un ultimato. Kerenskii pediu a Lvov que puxese por escrito as condici\u00f3ns exixidas polo comandante en xefe, que foron as seguintes:\nEsa tarde, Kerenskii solicitou confirmaci\u00f3n da proposta de Kornilov por unha especie de teletipo e convocou a Lvov ao Ministerio de Defensa para po\u00f1erse en contacto co xeneral e confirmar as s\u00faas condici\u00f3ns, tomando a proposta de Lvov en realidade como un ultimato para acabar co Goberno e desexando confirmar se o comandante en xefe estaba verdadeiramente implicado.\nAusente Lvov, que chegou tarde \u00e1 cita das oito da tarde, Kerenskii conversou con Kornilov no seu nome, finxindo ser o propio Lvov, de xeito ambiguo; cada un entendeu a conversaci\u00f3n de xeito diferente. Kerenskii entendeu que Kornilov non desexaba xa axudarlle a esmagar aos radicais de esquerda, sen\u00f3n apartalo do poder. Decidiu ent\u00f3n utilizar a conversaci\u00f3n co xeneral para denuncialo como rebelde. Lvov, que chegou pouco logo de acabarse a comunicaci\u00f3n con Mogilev, foi inmediatamente arrestado. Pola s\u00faa banda, Kornilov convenceuse de chegar a un acordo definitivo co primeiro ministro grazas \u00e1 mediaci\u00f3n de Savinkov e Lvov e de que aquel acudir\u00eda \u00e1 sede do Estado Maior para ultimar os detalles do plan.\nPreparativos de Kornilov.\nKornilov pretend\u00eda, crendo ter o apoio do Goberno, eliminar os elementos m\u00e1is radicais da revoluci\u00f3n mediante un golpe militar. O , pouco despois da partida de Savinkov cara \u00e1 capital, ordenara o traslado aos arredores da capital das tres divisi\u00f3ns do III corpo e convocado a dirixentes da dereita (Miliukov, Rodzianko, Maklakov e Tereshchenko) ao cuartel xeral para o d\u00eda , con intenci\u00f3n de inclu\u00edlos nas conversaci\u00f3ns sobre o novo Goberno ditatorial. A noite do , o corpo recibiu novas ordes, entre elas a de marchar cara ao norte \u00e1 ma\u00f1\u00e1 seguinte. O comandante da fronte norte, o xeneral Klembovski, recibiu instruci\u00f3ns de embarcar \u00e1 divisi\u00f3n montada Usuriski en trens para enviala \u00e1 capital pola li\u00f1a Pskov-Narva-Kranoe Selo. As outras d\u00faas unidades do corpo dirix\u00edanse a Gatchina e Tsarskoe Selo, nos arredores de Petrogrado. A \u00abdivisi\u00f3n salvaxe\u00bb estaba ent\u00f3n en Dno e a 1.\u00aa cosaca en Pskov.\nO , Kornilov telegrafou a Savinkov como acordara solicitando que se proclamase a lei marcial na capital dous d\u00edas m\u00e1is tarde, a\u00ednda convencido da cooperaci\u00f3n do Goberno, e inform\u00e1ndolle da marcha das tropas cara \u00e1 capital.\nDenuncia de Kerenskii.\nUnha vez que Kerenskii tivo noticia de que se encontraba entre as futuras v\u00edtimas do golpe, decidiu relevar ao xeneral e, ao negarse este, denuncialo publicamente e solicitar a axuda da poboaci\u00f3n contra dos seus plans. Kerenskii comezou por chamar a Nekrasov para presentarlle a declaraci\u00f3n de Lvov e a transcrici\u00f3n da conversaci\u00f3n con Kornilov, antes de convocar a Savinkov e acusalo de estar involucrado na confabulaci\u00f3n. Kerenskii deixou esperando ao gabinete, que desde as dez da noite esperaba ao Primeiro Ministro no sal\u00f3n de malaquita do Palacio de Inverno para tratar as propostas de Kornilov, e chamou a Savinkov, ao que presentou tam\u00e9n a nota de Lvov e a cinta da s\u00faa conversaci\u00f3n co comandante en xefe. Savinkov, que desco\u00f1ec\u00eda as xesti\u00f3ns de Lvov, mostrouse convencido de que hab\u00eda un malentendido. Pero para ent\u00f3n Kerenskii xa destitu\u00edra \u2014nun telegrama formalmente ilegal\u2014 a Kornilov, que respondeu neg\u00e1ndose a acatalo. Savinkov condenou a acci\u00f3n de Kornilov e recibiu o permiso do Primeiro Ministro para tratar de resolver a situaci\u00f3n antes de que se convertese nun enfrontamento p\u00fablico; empregou para iso toda a noite en conversaci\u00f3ns co comisario Filonenko e o propio Kornilov.\nMentres, Kerenskii acudiu ao gabinete preto da medianoite para expo\u00f1er a s\u00faa conversaci\u00f3n co comandante en xefe e as esixencias tal como as transmitira Lvov, present\u00e1ndoas como unha conspiraci\u00f3n contrarrevolucionaria. Kerenskii, que solicitou poderes ilimitados ao gabinete para enfrontarse ao que consideraba revolta do xeneral, obtivo a dimisi\u00f3n de todo o gabinete e actuou desde ent\u00f3n con poderes ditatoriais. A reuni\u00f3n finalizou ent\u00f3n, \u00e1s 5:00 a.m. do d\u00eda seguinte, coa intenci\u00f3n de retomala seis horas m\u00e1is tarde, cos ministros en funci\u00f3ns.\nKornilov, que non pretend\u00eda alzarse contra o Goberno sen\u00f3n acabar cos bolxeviques e os elementos m\u00e1is extremistas de entre os revolucionarios, reaccionou con sorpresa ante a actitude de Kerenskii, e a comunicaci\u00f3n da s\u00faa destituci\u00f3n por telegrama a ma\u00f1\u00e1 do , entendendo que a s\u00faa acci\u00f3n deb\u00edase \u00e1 presi\u00f3n do soviet. Kerenskii non se opo\u00f1\u00eda en realidade ao programa do xeneral, sen\u00f3n a non dirixilo e correr o risco de converterse nunha v\u00edtima do mesmo. Ante o telegrama enviado por Kerenskii, Kornilov, sorprendido pola medida e crendo a Kerenskii baixo o control do soviet, negouse a aceptar a s\u00faa destituci\u00f3n. A s\u00faa primeira reacci\u00f3n foi irracional: enfermou gravemente e solicitou aos seus subordinados que o acompa\u00f1asen no suicidio. M\u00e1is tarde, confirmou a orde de avance das tropas sobre a capital coa intenci\u00f3n de rescatar ao Goberno dos bolxeviques, en cuxas mans entend\u00eda que se atopaba xa. Acusou ao Goberno, con todo, de actuar en connivencia cos alem\u00e1ns. Pouco despois perdeu contacto co xeneral Kr\u00fdmov que dirix\u00eda as unidades contra a capital.\nAo principio, Kerenskii e Nekrasov estaban decididos a proclamar publicamente a destituci\u00f3n de Kornilov, pero varios ministros e Savinkov lograron que se permitise continuar as negociaci\u00f3ns para tratar de chegar a un acordo; Savinkov ordenou a Filonenko regresar \u00e1 capital e tratou en balde de que Kornilov se sometese de novo ao Goberno. Toda a noite, Kerenskii mostrouse disposto a negociar co xeneral. Os ministros non desexaban acusar publicamente de traiz\u00f3n a Kornilov e alg\u00fans ata propuxeron a dimisi\u00f3n conxunta de Kerenskii e do propio Kornilov para resolver a situaci\u00f3n e ofreceron ao xeneral Mikhail Alexeiev a presidencia do Goberno. Kerenskii tratou de nomear ao xeneral Lukomski, lugartenente de Kornilov que o substitu\u00edu temporalmente trala repentina enfermidade deste, novo comandante en xefe; Lukomski negouse, argumentando que a substituci\u00f3n de Kornilov significaba o rexeitamento gobernamental \u00e1s medidas que este defend\u00eda. Contou co apoio de catro dos cinco comandantes das distintas frontes, que se opuxeron tam\u00e9n \u00e1 destituci\u00f3n de Kornilov. Os mandos trataron ent\u00f3n de cortar as comunicaci\u00f3ns do Goberno coas unidades militares para que non se estendese a noticia da substituci\u00f3n de Kornilov, infrutuosamente; os conspiradores non lograron controlar a rede de comunicaci\u00f3ns e pronto as unidades foron alertadas da situaci\u00f3n. Os comit\u00e9s tomaron as instalaci\u00f3ns telegr\u00e1ficas al\u00ed onde non o fixeron agrupaci\u00f3ns espont\u00e1neas de soldados.\nA madrugada do , Kerenskii tratou de impedir a publicaci\u00f3n da acusaci\u00f3n de rebeld\u00eda de Kornilov ordenada, sen permiso do primeiro ministro, por Nekr\u00e1sov. Savinkov decatouse da noticia ao acudir ao palacio esa ma\u00f1\u00e1; Nekrasov comunicoulle o anuncio e a marcha das tropas sobre a capital. Ao fracasar no intento, as negociaci\u00f3ns entre as partes cesaron, e esa ma\u00f1\u00e1 o pa\u00eds recibiu a noticia de que Kornilov se alzara contra o Goberno e marchaba sobre a capital. As unidades de Kornilov alcanzaran para ent\u00f3n Luga, a 140\u00a0km da capital, sen atopar resistencia.\nDesenvolvemento.\nO o presidente do Goberno provisional, Aleksandr Kerenskii, solicitaba o apoio popular contra un suposto golpe de estado do comandante en xefe do Ex\u00e9rcito ruso, o xeneral Lavr Kornilov. O Goberno declarou estar defend\u00e9ndose a si mesmo e \u00e1 revoluci\u00f3n da reacci\u00f3n. Kerenskii nomeouse a si mesmo comandante en xefe do Ex\u00e9rcito co xeneral Alexeiev, que o desprezaba, como xefe do Estado Maior. Antes, varios ministros mostr\u00e1ranse favorables a substitu\u00edr a Kerenskii por Alexeiev ou por un directorio que o inclu\u00edse, ao que Kerenskii se opuxera. Por\u00e9n, debido \u00e1 insistencia dos ministros, Kerenskii acudira a Alexeiev, non para inclu\u00edlo como ministro ou entregarlle a presidencia do Goberno, sen\u00f3n para ofrecerlle o mando do Ex\u00e9rcito. Alexeiev unicamente aceptara o posto de xefe do Estado Maior.\nEse mesmo d\u00eda, a \u00abdivisi\u00f3n salvaxe\u00bb comezara a s\u00faa marcha en ferrocarril cara \u00e1 capital e os trens de vangarda estaban xa preto de Viritsa \u00e1 ma\u00f1\u00e1 seguinte, esa noite, alg\u00fans rexementos da divisi\u00f3n alcanzaron a localidade, a 60\u00a0km de Petrogrado. A divisi\u00f3n Usuriski pasara por Pskov e estaba entre Narva e Iamburg; a 1.\u00aa Divisi\u00f3n Cosaca alcanzara Luga. A situaci\u00f3n de Kerenskii parec\u00eda ent\u00f3n pouco prometedora. En Viritsa, os ferroviarios bloquearon a v\u00eda con vag\u00f3ns cargados e levantando as v\u00edas que levaban \u00e1 capital. Os soldados non puideron continuar avanzando e quedaron incomunicados. Ignorantes en xeral dos plans de Kornilov, as tropas comezaron a recibir aos enviados do soviet da capital e en ocasi\u00f3ns foron rodeados por traballadores e campesi\u00f1os que os acusaron de traizoaren a revoluci\u00f3n.\nO anuncio na ma\u00f1\u00e1 do obrigou a Kornilov a declarar abertamente a s\u00faa rebeld\u00eda contra o Goberno. Tras crer que contaba co apoio do Consello de Ministros para a toma do poder, simplemente volveu ao seu plan orixinal de facerse con el pola forza, sen a cooperaci\u00f3n de Kerenskii. Este nomeou a Savinkov gobernador militar de Petrogrado, logo de que este declarase que fora enganado por Kornilov, que tem\u00eda o comprometese se era levado a xu\u00edzo. Non obstante, nomeamento e as primeiras novas sobre os sucesos, provocaron a hostilidade de Chernov cara ao Primeiro Ministro.\nKerenskii, a pesar das s\u00faas primeiras declaraci\u00f3ns, viuse impotente para frear por si mesmo a Kornilov. O Executivo comezou ent\u00f3n a armar aos traballadores para opo\u00f1erse ao avance das tropas de Kornilov, armas que na Revoluci\u00f3n de Outubro se usar\u00edan contra o propio Goberno. O soviet, tras dubidar no seu apoio ao Primeiro Ministro, decidiuse a apoialo logo de recibir a noticia do avance das tropas cara \u00e1 capital. Mentres a gornici\u00f3n comenzaba a desmontar as li\u00f1as f\u00e9rreas que as unidades de Kornilov deb\u00edan usar para marchar sobre a capital, o soviet enviaba axitadores ao III Corpo de Cabaler\u00eda para tratar de deter o seu avance. O soviet formou un comit\u00e9 para coordinar a defensa de Petrogrado; o xa exist\u00edan 240 deles por todo o pa\u00eds, encargados de axitar \u00e1 poboaci\u00f3n contra Kornilov, conseguir armas, coordinar a oposici\u00f3n aos alzados e manter os servizos b\u00e1sicos. Os bolxeviques, relegados tralas Xornadas de Xullo, puideron enviar tres delegados ao comit\u00e9 como o resto dos grandes partidos socialistas; quedaron as\u00ed rehabilitados politicamente. A forza armada do comit\u00e9 depend\u00eda en realidade das formaci\u00f3ns controladas polos bolxeviques. O soviet contaba con m\u00e1is homes en armas que Savinkov, que foi relevado do seu posto tres d\u00edas despois do seu nomeamento e entregado \u00e1 comisi\u00f3n gobernamental para a investigaci\u00f3n do golpe. O sindicato de ferrocarr\u00eds, mobilizado como moitas outras organizaci\u00f3ns a favor da revoluci\u00f3n, estorbou o avance das tropas de Kornilov cara a Petrogrado. Nas f\u00e1bricas, longas colas de voluntarios esperaban para enrolarse como Gardas Vermellos. Tras unha breve instruci\u00f3n, envi\u00e1ronos a preparar as defensas ao sur da capital.\nOs \"kadetes\", os industriais e os oficiais, pola s\u00faa banda, abandonaron \u00e1 s\u00faa sorte sorte a Kornilov, que s\u00f3 recibiu o apoio de Miliukov a trav\u00e9s dun editorial no seu xornal \"Rech\", que os impresores suprimiron e que lle supuxo o env\u00edo \u00e1 Crimea por orde do comit\u00e9 central do seu partido. Os oficiais que deb\u00edan finxir o alzamento bolxevique na capital que xustificar\u00eda a marcha das unidades militares contra a cidade estiveran durante o golpe gastando os fondos destinados para a tarefa polo industrial Putilov en bebida nun par de locais nocturnos da cidade e esperando noticias da localizaci\u00f3n de Kr\u00fdmov e as s\u00faas tropas. Cando finalmente recibiron a orde de intervir, o golpe xa fracasara. O xeneral Mikhail Alexeiev ameazou con suicidarse se levaba a cabo a s\u00faa insurrecci\u00f3n finxida e logrou disuadilos.\nAs tropas de Kornilov, ao recibiren a noticia de que non se producira ning\u00fan alzamento bolxevique na capital, detiveron o seu avance e recibiron aos axitadores enviados polo soviet. Informados de que o alzamento contra o que se supo\u00f1\u00eda que marchaban non exist\u00eda, depuxeron as armas. Filonenko, xa de volta na capital, denunciou a Kornilov e avisou \u00e1s tropas de que estaban sento utilizadas polos seus oficiais. A \u00abdivisi\u00f3n salvaxe\u00bb recibiu a unha delegaci\u00f3n do C\u00e1ucaso que estaba en Petrogrado e que lles explicou a situaci\u00f3n. As tropas de cabaler\u00eda alzaron bandeiras vermellas, detiveron aos seus comandantes e enviaron uns delegados \u00e1 capital a comunicar a s\u00faa lealdade ao Goberno. A divisi\u00f3n Usuriski encontrouse nunha situaci\u00f3n similar \u00e1 dos monta\u00f1eses. Alg\u00fans traballadores detiveron o seu avance a trav\u00e9s de Narva durante sete horas. Unha vez que a vangarda da unidade alcanzou Iamburg a noite do non puido continuar avanzado ao estar bloqueada e destru\u00edda a v\u00eda. Asediados pronto por diversas delegaci\u00f3ns de obreiros e soldados, non tardaron en desobedecer aos seus oficiais e proclamar a s\u00faa lealdade ao Goberno. A 1.\u00aa Divisi\u00f3n Cosaca tam\u00e9n se pasou ao bando dos enviados do soviet. O comandante do corpo de ex\u00e9rcito, o xeneral Kr\u00fdmov, quedou illado no seu tren. Os ferroviarios detiveran o avance da unidade en Luga, onde quedou rodeada pola gornici\u00f3n de 20.000 homes. Habendo recibido a orde de Kornilov de continuar a s\u00faa marcha cara \u00e1 capital a pesar dos obst\u00e1culos, Kr\u00fdmov desistiu unha vez que se asegurou da decisi\u00f3n da gornici\u00f3n de op\u00f3rselle pola forza e a aversi\u00f3n dos cosacos a enfrontarse a ela. A tarde do , foi trasladado a Petrogrado para explicar a situaci\u00f3n ao Primeiro Ministro cun salvoconduto, este rexeitou as s\u00faas explicaci\u00f3ns. Pouco despois suicidouse. O comit\u00e9 executivo da fronte suroeste detivo ao xeneral Anton Denikin e ao seu Estado Maior, as tropas fix\u00e9ronse co control das unidades en Finlandia e en Helsinqui os mari\u00f1eiros tomaron o control dos nav\u00edos da frota no porto. O xeneral Erdeli, ao mando do \u00abex\u00e9rcito especial\u00bb, na fronte suroeste, foi detido por unidades enviadas polo comit\u00e9 da unidade tras negarse a rescindir as ordes de marchar contra a capital. O mesmo sucedeu no 7\u00ba e 11\u00ba ex\u00e9rcitos. O apoio inicial dos comandantes da fronte occidental e roman\u00e9s tornouse en apoio ao Goberno tan pronto como Kornilov proclamou abertamente a s\u00faa rebeld\u00eda. O comandante da fronte norte, a pesar das s\u00faas simpat\u00edas por Korn\u00edlov, pronto apreciou a inutilidade de calquera resistencia e fuxiu disfrazado de soldado. Os intentos dos oficiais do Estado Maior de apoiar a Kornilov foron en balde e a maior\u00eda dos oficiais de menor graduaci\u00f3n apoiaron a acci\u00f3n das unidades na contra dos alzados. A maior parte dos comandantes dos ex\u00e9rcitos apoiaron desde o comezo ao Goberno. Na fronte, os comit\u00e9s e os soldados cooperaron para desbaratar o alzamento nunha impresionante mostra de poder.\nAlexeiev non aceptara o posto de xefe do Estado Maior sen condici\u00f3ns e pactou con Kornilov que este continuase \u00e1 fronte do Ex\u00e9rcito ata a s\u00faa chegada \u00e1 sede do Estado Maior. O , Alexeiev f\u00edxose co control do cuartel xeral do Ex\u00e9rcito e det\u00edvose e internou a Kornilov no mosteiro cat\u00f3lico abandonado de Bijov, preto de Maguilov. Os detidos quedaron baixo a custodia da garda persoal de Kornilov e de soldados condecorados coa Orde de San Xurxo. Denikin e os seus seguidores na sede da fronte suroeste foron trasladados ao mosteiro m\u00e1is tarde desde Berdichev. Kerenskii prometera ademais aplicar as medidas reclamadas orixinalmente por Kornilov\nFin e consecuencias.\nO , Kornilov rendeuse e po\u00f1\u00eda fin ao levantamento. Internado no mosteiro de Bijov en condici\u00f3ns moi favorables xunto a outros oficiais, o grupo formou o n\u00facleo do futuro Ex\u00e9rcito de Voluntarios. Ese mesmo d\u00eda, Kerenskii proclamou a rep\u00fablica e a formaci\u00f3n dun directorio con el mesmo \u00e1 cabeza. En realidade, as decisi\u00f3ns pol\u00edticas seguiu tom\u00e1ndoas por si mesmo, a\u00ednda que cada vez era m\u00e1is impotente para aplicalas.\nKerenskii, que tratara de recuperar forza acabando co golpe, quedou completamente debilitado e en mans das forzas militares dos bolxeviques. A s\u00faa decisi\u00f3n de realizar unha investigaci\u00f3n secreta do golpe e a s\u00faa negativa a testemu\u00f1ar na mesma acabaron coa s\u00faa reputaci\u00f3n de socialista moderado \u00edntegro. Aparentemente ditador, a s\u00faa autoridade era nula. A esquerda cr\u00eda que estivera implicado dalgunha maneira nos plans do xeneral, mentres que a dereita non lle perdoaba que fixera fracasar o pronunciamento. Os socialistas moderados, que se opuxeran ao golpe pero anteriormente apoiaran o nomeamento de Kornilov, tam\u00e9n sufriron un menoscabo no apoio popular. O , os bolxeviques lograban a maior\u00eda no soviet de Petrogrado, s\u00edntoma da radicalizaci\u00f3n pol\u00edtica na capital. Catro d\u00edas m\u00e1is tarde, foron liberados Trotski e outros bolxeviques que \u00edan desempe\u00f1ar importantes papeis na Revoluci\u00f3n de Outubro.\nPola outra banda, a disciplina no Ex\u00e9rcito afundiuse tralo golpe. Receosos da postura de moitos oficiais, numerosos soldados detiveron os seus mandos, execut\u00e1ndoos ou tortur\u00e1ndoos en ocasi\u00f3ns. A pesar de que s\u00f3 alg\u00fans oficiais apoiaran abertamente a Kornilov, as tropas sospeitaban que moitos outros simpatizaran con el en segredo. As deserci\u00f3ns multiplic\u00e1ronse e moitos soldados, campesi\u00f1os, marcharon a participar na recollida das colleitas e a atacar as facendas dos terratenentes. Numerosas resoluci\u00f3ns da fronte exixiron a aplicaci\u00f3n da pena de morte a Kornilov e os seus partidarios, castigo que o propio xeneral lograra restaurar no Ex\u00e9rcito. A reputaci\u00f3n de Kerenskii na fronte afundiuse cando ordenou rescindir as medidas excepcionais que os comit\u00e9s e soldados puxeran en marcha para controlar os centros de mando das unidades e as comunicaci\u00f3ns e que eles cr\u00edan salvaran a revoluci\u00f3n.\nAs principais consecuencias do golpe foron:"}
{"id": "303352", "revid": "23204", "url": "https://gl.wikipedia.org/wiki?curid=303352", "title": "Pocoy\u00f3", "text": "Pocoy\u00f3 \u00e9 unha serie de animaci\u00f3n infantil espa\u00f1ola creada por David Cantolla, Colm\u00e1n L\u00f3pez, Luis Gallego e Guillermo Garc\u00eda Carsi. Est\u00e1 producida por Zinkia Entertaiment e distribu\u00edda por ITV Global, sendo as d\u00faas primeiras tempadas coproducidas con Granada Kids, e a primeira tempada foi coproducida con Cosgrove Hall Films, \u00e1mbalas d\u00faas do Reino Unido. Foron producidas catro tempadas con 52 episodios de 7 minutos de duraci\u00f3n. O actor ingl\u00e9s Stephen Fry \u00e9 o narrador na versi\u00f3n en lingua inglesa das d\u00faas primeiras tempadas, metres que Stephen Hughes narra a terceira tempada, chamada \"Let's Go Pocoyo\", e a cuarta. Jos\u00e9 Mar\u00eda del R\u00edo narra a versi\u00f3n en castel\u00e1n. En 2016, creouse un novo show spinoff da serie chamado \"Pocoyo Planet\".\nO 12 de outubro de 2022, a quinta tempada foi confirmada para mediados de 2023 para conmemorar o 20 aniversario de Pocoy\u00f3. Esta tempada conta con novos personaxes, como a irm\u00e1 menor de Pocoyo, Pocoyina. Por primeira vez, cinco dos episodios mesturan a animaci\u00f3n con acci\u00f3n en vivo.\nSinopse.\nO mundo de Pocoy\u00f3 \u00e9 un escenario 3D, cun plano branco e sen fondo de cores. Toda a serie \u00e9 creada co software Softimage XSI. Narra as aventuras dun neno en idade preescolar chamado Pocoy\u00f3, o cal est\u00e1 descubrindo o mundo e interactuando con el. Acomp\u00e1\u00f1ano os seus amigos Pato, Elly, Pajaroto e a s\u00faa mascota Loula. Cada cap\u00edtulo \u00e9 introducido e conducido por unha voz en off."}
{"id": "303354", "revid": "98629", "url": "https://gl.wikipedia.org/wiki?curid=303354", "title": "Mimetismo", "text": "O mimetismo \u00e9 unha habilidade que pos\u00faen certos seres vivos para semellarse a outros organismos (cos que non garda relaci\u00f3n) para obter unha vantaxe funcional.\nO obxectivo do mimetismo \u00e9 enganar os sentidos do resto dos seres vivos que conviven no mesmo h\u00e1bitat, inducindo neles unha determinada conduta.\nOs casos m\u00e1is co\u00f1ecidos afectan \u00e1 percepci\u00f3n visual, pero tam\u00e9n hai exemplos de mimetismo auditivo, olfactivo e t\u00e1ctil.\nMimetismo e cripse.\nMimetismo e cripse non son o mesmo, a\u00ednda que moitas veces danse ambos os casos \u00e1 vez. O mimetismo consiste en parecerse a outro ser vivo, mentres que na cripse ou camuflaxe o ser vivo trata de parecerse ao medio que o rodea.\nMoitos Ort\u00f3pteros (orde Orthoptera) e alg\u00fans f\u00e1smidos (orde Phasmatodea) tropicais parecen follas, o mesmo que algunhas bolboretas. O aspecto t\u00edpico dos Phasmatodea (insecto pau) \u00e9 o dunha rama ou palla, por exemplo.\nAposematismo.\nEn moitas ocasi\u00f3ns coinciden cripse e aposematismo (sinais de advertencia. \u00c9 o caso de animais inofensivos que adoptan os trazos de advertencia doutros perigosos. Un exemplo son algunha ourugas que presentan ocelos espectaculares, manchas pares conc\u00e9ntricas que imitan a un par de ollos abertos.\nAutomimetismo.\n\u00c9 unha forma de mimetismo na que a parte do corpo dun animal se mimetiza con outra que resulta m\u00e1is vulnerable, para as\u00ed desviar o ataque dos depredadores cara as partes menos vulnerables do corpo e as\u00ed poder escapar e sobrevivir. Os exemplos m\u00e1is claros danos certos tipos de bolboretas e peixes que presentan manchas en forma de ollos (ocelos) nas \u00e1s e na cola, respectivamente, que asemellan a cabeza do animal, a parte m\u00e1is vulnerable e onde os seus depredadores tende a atacar. Como estas partes son menos vulnerables que a cabeza, o animal pode escapar e sobrevivir. \nPor\u00e9n, este mimetismo non foi moi probado, xa que unha cousa \u00e9 o observador humano, e outra a vista de certos depredadores que poden percibir a luz ultravioleta. \u00c9 por tanto, que outros cient\u00edficos cren que a verdadeira funci\u00f3n dos ocelos nas bolboretas e nos peixes \u00e9 imitar os ollos doutros animais que resultan m\u00e1is perigosos, tanto para o depredador como para a presa, para as\u00ed asustar ao depredador. Neste caso, ser\u00eda un exemplo de mimetismo que pode ser do tipo m\u00fclleriano ou batesiano.\nMimetismo batesiano.\nHenry Walter Bates observou que en ocasi\u00f3ns unha especie inofensiva asemell\u00e1base a outra perigosa ou repugnante e con isto consegue eludir a acci\u00f3n dos depredadores. Ch\u00e1mase mimetismo batesiano a este fen\u00f3meno. \u00c9 o que observamos, por exemplo, no caso das moscas (da familia Syrphidae e Bombyliidae) cuxo aspecto semella os das abellas e vespas. No grupo dos vertebrados existe un grupo de serpentes de coral, moi velenosas, imitadas na composici\u00f3n dos seus cores por unha falsa coral totalmente inofensiva."}
{"id": "303359", "revid": "23204", "url": "https://gl.wikipedia.org/wiki?curid=303359", "title": "Bolboreta (nataci\u00f3n)", "text": "O estilo bolboreta \u00e9 un estilo natatorio, unha variaci\u00f3n do estilo peito ou estilo braza na que ambos os brazos se levan xuntos \u00e1 fronte, por enriba da auga, e logo cara a atr\u00e1s ao mesmo tempo. O movemento dos brazos \u00e9 continuo e sempre vai acompa\u00f1ado dun movemento ondulante das cadeiras, o cal nace ao levar cara a abaixo a cabeza no momento de entrar na auga, e culmina coa patada, chamada golfi\u00f1o, e un movemento descendente e brusco dos p\u00e9s xuntos. A invenci\u00f3n do estilo bolboreta moderno \u00e9 acreditada \u00f3 nadador xapon\u00f1es Jiro Nagasawa.\nT\u00e9cnica.\nA t\u00e9cnica da bolboreta consiste no movemento sincronizado do brazo cun sincronizado das pernas. O movemento de onda do corpo \u00e9 tam\u00e9n moi significativo. Na posici\u00f3n inicial o nadador debe flotar cos p\u00e9s detr\u00e1s del e os brazos estendidos en fronte.\nCompetici\u00f3ns.\nHai tres distancias que se nadan habitualmente co estilo bolboreta, tanto en piscina de 50 metros coma de 25 metros:\nRegras de competencia da FINA.\nA FINA define o regulamento do estilo Bolboreta (SW 8) coas seguintes caracter\u00edsticas:\nMellores marcas mundiais.\nTodos os nadadores chegaron \u00e1s finais a menos que se especifique doutra maneira, Os r\u00e9cords cun asterisco (*) despois do tempo indican que logr\u00e1ronse despois da \u00faltima lista de r\u00e9cords mundiais da FINA."}
{"id": "303360", "revid": "85894", "url": "https://gl.wikipedia.org/wiki?curid=303360", "title": "San Xillao, Vilaframil, Ribadeo", "text": "San Xillao \u00e9 un lugar da parroquia de Vilaframil no concello lugu\u00e9s de Ribadeo. Limita coas parroquias da Devesa, Vilaframil, Reinante (do concello de Barreiros) e Rinlo (\u00f3 norte, xunto co Mar Cant\u00e1brico)."}
{"id": "303361", "revid": "56817", "url": "https://gl.wikipedia.org/wiki?curid=303361", "title": "Escola Municipal de M\u00fasica e Danza de Ribadeo", "text": "A Escola de M\u00fasica e Danza de Ribadeo (EMMeD) \u00e9 un centro de ensino complementario, tal como di o nome, de m\u00fasica e danza da vila mari\u00f1\u00e1 de Ribadeo. Depende da \u00e1rea de cultura de dito concello.\nF\u00fandase no outono de 1993. Bas\u00e9ase na normativa de escolas de m\u00fasica de Galiza, que lles permite aos centros deste estilo unhas caracter\u00edsticas propias, diferenci\u00e1ndose as\u00ed dos conservatorios.\nA EMMeD ten dous obxectivos: levar a cabo un proxecto que sexa pedagoxicamente atractivo e, ao mesmo tempo, que sexa musicalmente eficaz."}
{"id": "303364", "revid": "23204", "url": "https://gl.wikipedia.org/wiki?curid=303364", "title": "Festival de Eurovisi\u00f3n J\u00fanior 2014", "text": "O XII Festival da Canci\u00f3n de Eurovisi\u00f3n J\u00fanior celebrouse o 15 de novembro de 2014 na illa mediterr\u00e1nea de Malta. Foi a primeira vez que este pa\u00eds acolle o concurso e, tras a vitoria de Gaia Cauchi coa s\u00faa canci\u00f3n \"The start\" na edici\u00f3n anterior, \u00e9 a terceira vez na historia do festival que o evento foi organizado polo pa\u00eds ga\u00f1ador do ano anterior (os outros foron Armenia no 2011 e Ucra\u00edna no 2013).\nEsta edici\u00f3n non se designou nunha cidade sede. En lugar disto, decidiuse que o anfitri\u00f3n fora a totalidade da Malta.\nO 9 de maio de 2014, a UER, nunha rolda de prensa dentro do Festival de Eurovisi\u00f3n 2014, desvelou o logo e o lema elixido para o 2014: \"#Together\" (en galego, \"#Xuntos\").\nPa\u00edses participantes.\nArtistas e canci\u00f3ns.\nSegundo as regras do festival, cada participante no certame deber\u00e1 cantar nunha das linguas oficiais do pa\u00eds ao que represente e s\u00f3 un m\u00e1ximo do 25% da canci\u00f3n poder\u00e1 ser cantada nunha lingua diferente. Ademais, os participantes deber\u00e1n ter edades comprendidas entre os 10 e 15 anos."}
{"id": "303366", "revid": "23204", "url": "https://gl.wikipedia.org/wiki?curid=303366", "title": "Roman\u00eda no Festival de Eurovisi\u00f3n J\u00fanior", "text": "Roman\u00eda participou por primeira vez no Festival de Eurovisi\u00f3n J\u00fanior 2003 en Copenhaguen quedando en d\u00e9cima posici\u00f3n. Participou nun total de 6 veces, das cales a s\u00faa mellor puntuaci\u00f3n foi unha cuarta posici\u00f3n no Festival de Eurovisi\u00f3n J\u00fanior 2004."}
{"id": "303370", "revid": "23204", "url": "https://gl.wikipedia.org/wiki?curid=303370", "title": "Armenia no Festival de Eurovisi\u00f3n J\u00fanior", "text": "Armenia participou por primeira vez no Festival de Eurovisi\u00f3n J\u00fanior 2007 co cantor Arevik e a canci\u00f3n \"Erazank\", logrando unha 2\u00aa posici\u00f3n. A s\u00faa mellor posici\u00f3n foi unha 1\u00aa posici\u00f3n no Festival de Eurovisi\u00f3n J\u00fanior 2010."}
{"id": "303371", "revid": "23204", "url": "https://gl.wikipedia.org/wiki?curid=303371", "title": "Macedonia do Norte no Festival de Eurovisi\u00f3n J\u00fanior", "text": "Macedonia participou por primeira vez no Festival de Eurovisi\u00f3n J\u00fanior 2003. dun total de 10 participaci\u00f3ns, a s\u00faa mellor posici\u00f3n foi un quinto posto no Festival de Eurovisi\u00f3n J\u00fanior 2007 e no Festival de Eurovisi\u00f3n J\u00fanior 2008."}
{"id": "303372", "revid": "17467", "url": "https://gl.wikipedia.org/wiki?curid=303372", "title": "Macedonia no Festival de Eurovisi\u00f3n J\u00fanior", "text": ""}
{"id": "303374", "revid": "23204", "url": "https://gl.wikipedia.org/wiki?curid=303374", "title": "B\u00e9lxica no Festival de Eurovisi\u00f3n J\u00fanior", "text": "B\u00e9lxica participou por primeira vez no Festival de Eurovisi\u00f3n J\u00fanior 2003. O seu mellor posto foi no 2009 cunha 4\u00aa posici\u00f3n."}
{"id": "303375", "revid": "88215", "url": "https://gl.wikipedia.org/wiki?curid=303375", "title": "Hugo Lloris", "text": "Hugo Lloris (: [y\u0261o jo\u0281is]), nado en Niza (Alpes Mar\u00edtimos, Provenza) o 26 de decembro de 1986, \u00e9 un futbolista franc\u00e9s que xoga como gardameta para o Tottenham Hotspur da Premier League inglesa.\nTraxectoria.\nEn Francia.\nNado na cidade francesa de Niza, no departamento Alpes Mar\u00edtimos, Hugo Lloris comezou a s\u00faa carreira futbol\u00edstica nas categor\u00edas inferiores do equipo da s\u00faa cidade natal, o OGC Niza. O 18 de marzo de 2006 debutou co primeiro equipo contra o Stade Rennais, partido que finalizou con vitoria para o seu equipo por 1-0. Ese mesmo ano xogou outros tres xogos e chegou \u00e1 final da Copa da Liga, a\u00ednda que o trofeo finalmente foi ga\u00f1ado polo AS Nancy. Ao ano seguinte conseguiu a titularidade na portar\u00eda. En 2008 Lloris asina polo Olympique Lyonnais, equipo que pagou 8,5 mill\u00f3ns de euros para facerse cos seus servizos.\nTottenham Hotspur.\nO \u00faltimo d\u00eda antes do peche do mercado de traspasos da tempada 2012-13 ficha polo Tottenham Hotspur FC da Premier League, por volta duns 15 mill\u00f3ns de euros tras facer unha boa tempada na liga francesa. Lloris debutou cos Spurs o 20 de setembro de 2012 xogando os 90 minutos e mantendo a s\u00faa portar\u00eda a cera no que era o primeiro partido do club na UEFA Europa League ante a SS Lazio en White Hart Lane. O franc\u00e9s debutou como titular na Premier League o 7 de outubro de 2012 na vitoria 2-0 sobre o Aston Villa."}
{"id": "303376", "revid": "23204", "url": "https://gl.wikipedia.org/wiki?curid=303376", "title": "Pa\u00edses Baixos no Festival de Eurovisi\u00f3n J\u00fanior", "text": "Pa\u00edses Baixos participou por primeira vez no Festival de Eurovisi\u00f3n J\u00fanior 2003 e non deixou nunca de participar. A s\u00faa mellor posici\u00f3n foi un primeiro posto no Festival de Eurovisi\u00f3n J\u00fanior 2009."}
{"id": "303377", "revid": "23204", "url": "https://gl.wikipedia.org/wiki?curid=303377", "title": "Malta no Festival de Eurovisi\u00f3n J\u00fanior", "text": "Malta participou por primeira vez no Festival de Eurovisi\u00f3n J\u00fanior 2003. A s\u00faa mellor posici\u00f3n foi un 1\u00ba posto no Festival de Eurovisi\u00f3n J\u00fanior 2013.\nMalta foi sede do Festival de Eurovisi\u00f3n J\u00fanior 2014."}
{"id": "303379", "revid": "5863", "url": "https://gl.wikipedia.org/wiki?curid=303379", "title": "Club de pirag\u00fcismo Altru\u00e1n de Ribadeo", "text": "O Club de pirag\u00fcismo Altru\u00e1n \u00e9 o club de pirag\u00fcismo de Ribadeo, fundado en 1982."}
{"id": "303380", "revid": "56817", "url": "https://gl.wikipedia.org/wiki?curid=303380", "title": "Medicamento orfo", "text": "Segundo a Uni\u00f3n Europea un medicamento orfo \u00e9 aquel que cumpre os requisitos:\nOs medicamentos orfos son medicamentos non desenvolvidos amplamente pola industria farmac\u00e9utica por raz\u00f3ns financeiras, xa que van destinados a un reducido grupo de doentes, e que, non obstante responden a necesidades de sa\u00fade p\u00fablica.\nFoi nos Estados Unidos onde por primeira vez se desenvolveu unha lei, a \"Orphan Drug Act\" do 1983, facendo que o status de orfo permita subvenci\u00f3ns para o desenvolvemento destes produtos, as\u00ed como outras medidas de apoio, ata a s\u00faa aprobaci\u00f3n comercial. A Uni\u00f3n Europea iniciou unha pol\u00edtica com\u00fan neste \u00e1mbito no 1999."}
{"id": "303381", "revid": "7523", "url": "https://gl.wikipedia.org/wiki?curid=303381", "title": "Bill Walker", "text": ""}
{"id": "303383", "revid": "98629", "url": "https://gl.wikipedia.org/wiki?curid=303383", "title": "Croacia no Festival de Eurovisi\u00f3n J\u00fanior", "text": "Croacia participou por primeira vez no Festival de Eurovisi\u00f3n J\u00fanior 2003 con Dino Jelusi\u0107 e a canci\u00f3n \"Ti Si Moja Prva Ljubav\", logrando unha primeira posici\u00f3n, sendo o primeiro ga\u00f1ador do Festival de Eurovisi\u00f3n J\u00fanior."}
{"id": "303385", "revid": "35560", "url": "https://gl.wikipedia.org/wiki?curid=303385", "title": "Molniya (foguete)", "text": "Molniya foi un foguete sovi\u00e9tico derivado do m\u00edsil bal\u00edstico intercontinental R7 Semyorca (que lanzou o Sputnik I) e desenvolvido nun curto prazo de tempo na d\u00e9cada de 1960 para ser usado en misi\u00f3ns de exploraci\u00f3n lunares e planetarias. Na d\u00e9cada de 1970 foi usado para lanzar os sat\u00e9lites de comunicaci\u00f3ns Molniya e os sat\u00e9lites de alerta temper\u00e1 Oko.\nA orde para o inicio do desenvolvemento dos foguetes Molniya, coa intenci\u00f3n de usalos para enviar sondas a Marte, foi asinada por Korolev o 15 de xaneiro de 1960 e o dese\u00f1o preliminar foi finalizado o 10 de maio dese mesmo ano. As d\u00faas primeiras etapas e os foguetes aceleradores base\u00e1ronse no m\u00edsil R7. A terceira etapa usar\u00eda un motor desenvolvido inicialmente para o m\u00edsil R9. T\u00f3dolos foguetes Molniya foron lanzados desde o cosm\u00f3dromo de Baikonur.\nVariantes.\n8K78.\nA versi\u00f3n orixinal do foguete foi desenvolvida nun relativamente curto espazo de tempo, levando a problemas de dese\u00f1o que resultaron nunha gran cantidade de fallos totais ou parciais nos primeiros lanzamentos.\n8K78M.\nO 8K78M foi unha versi\u00f3n mellorada do 8K78. Pod\u00eda usar as etapas Block ML, Block 2BL ou Block SO-L como terceira etapa, en funci\u00f3n da carga.\n8K78-E6.\nO 8K78-E6 foi unha adaptaci\u00f3n especializada do Molniya para lanzar sondas luares da clase Luna E-6."}
{"id": "303386", "revid": "23204", "url": "https://gl.wikipedia.org/wiki?curid=303386", "title": "Serbia no Festival de Eurovisi\u00f3n J\u00fanior", "text": "Serbia participou por primeira vez no Festival de Eurovisi\u00f3n J\u00fanior 2006. Dende 2011 ata 2013 a canle serbia RTS non participou por problemas de financiamento.\nSerbia participou no Festival de Eurovisi\u00f3n J\u00fanior 2005 como parte de Serbia e Montenegro."}
{"id": "303387", "revid": "23204", "url": "https://gl.wikipedia.org/wiki?curid=303387", "title": "Suecia no Festival de Eurovisi\u00f3n J\u00fanior", "text": "Suecia participou por primeira vez no Festival de Eurovisi\u00f3n J\u00fanior 2003. Fixo un total de 11 aparici\u00f3ns con d\u00faas estaci\u00f3ns: SVT (canle p\u00fablico de Suecia) e TV4 (canle privado)."}
{"id": "303388", "revid": "23204", "url": "https://gl.wikipedia.org/wiki?curid=303388", "title": "Chipre no Festival de Eurovisi\u00f3n J\u00fanior", "text": "A Rep\u00fablica de Chipre participou primeira vez no Festival de Eurovisi\u00f3n J\u00fanior 2003. A s\u00faa mellor participaci\u00f3n foi unha oitava posici\u00f3n no Festival de Eurovisi\u00f3n J\u00fanior 2004 e no Festival de Eurovisi\u00f3n J\u00fanior 2006.\nA cidade de Limasol, en Chipre, foi sede da Festival de Eurovisi\u00f3n J\u00fanior 2008."}
{"id": "303389", "revid": "27155", "url": "https://gl.wikipedia.org/wiki?curid=303389", "title": "HDL-C", "text": ""}
{"id": "303390", "revid": "98629", "url": "https://gl.wikipedia.org/wiki?curid=303390", "title": "Doenza rara", "text": "Unha\u00a0doenza rara tam\u00e9n co\u00f1ecida como doenza pouco frecuente, enfermidade rara, ou enfermidade pouco frecuente,\u00a0\u00e9 aquela que afecta a un pequeno n\u00famero absoluto de persoas ou a unha proporci\u00f3n reducida da poboaci\u00f3n.\nOs diversos pa\u00edses e rexi\u00f3ns do mundo te\u00f1en definici\u00f3ns legais diferentes: Na Uni\u00f3n Europea consid\u00e9rase \u00abrara\u00bb a unha enfermidade que afecta a 1 de cada 2000 persoas. Nos\u00a0Estados Unidos\u00a0def\u00ednese as\u00ed a un trastorno ou enfermidade que sofren menos de 200 000 persoas. No Xap\u00f3n \u00e9 a que afecta a menos de 50 000. En Taiw\u00e1n o criterio \u00e9 que a prevalencia sexa de 1: 10 000.En Australia a cantidade de afectados debe ser menor de 2 000 individuos.\u00a0\nEn calquera caso, tr\u00e1tase de porcentaxes moi baixas da poboaci\u00f3n (en Europa, por exemplo, s\u00f3 o 0,05\u00a0%), situaci\u00f3n que require de esforzos especiais unificados e de coordinaci\u00f3n internacional para poder combatelas.\nOs estudos globais sobre as enfermidades raras adoitan afrontar os problemas metodol\u00f3xicos que traen canda lia diferenzas rexionais na definici\u00f3n, a pobre documentaci\u00f3n dos datos recollidos e as confusi\u00f3ns conceptuais (por exemplo entre\u00a0prevalencia\u00a0e\u00a0incidencia).\u00a0Pero, por outra parte, existen doenzas que por ser tan pouco frecuentes, s\u00f3 os estudos globais te\u00f1en sentido. A colaboraci\u00f3n internacional imprescindible neste campo, posto que a nivel local imposible reunir unha mostra v\u00e1lida para desenvolver investigaci\u00f3ns cl\u00ednicas cuns resultados que se poidan xeneralizar.\nExisten entre 5 000 e 7 000 enfermidades raras co\u00f1ecidas, a meirande parte das cales son causadas por\u00a0defectos xen\u00e9ticos, malia que tam\u00e9n as hai por efectos da exposici\u00f3n ambiental durante o embarazo, ou despois do parto, frecuentemente en combinaci\u00f3n con susceptibilidades xen\u00e9ticas. Est\u00edmase ademais que en torno 4 000 destas enfermidades non te\u00f1en tratamentos curativos.\nDende o ano 2008, o\u00a029 de febreiro, un d\u00eda \"raro\", conmem\u00f3rase en varios pa\u00edses do mundo o\u00a0D\u00eda das doenzas raras. Este d\u00eda cel\u00e9brase anualmente, de tal xeito que si o ano non bisesto, as actividades e eventos real\u00edzanse o 28 de febreiro."}
{"id": "303391", "revid": "85894", "url": "https://gl.wikipedia.org/wiki?curid=303391", "title": "Limasol", "text": "Limasol (en grego: \u039b\u03b5\u03bc\u03b5\u03c3\u03cc\u03c2, Lemes\u00f3s; en turco: Leymosun) ou Lemesos \u00e9 unha cidade chipriota. \u00c9 a segunda cidade m\u00e1is extensa de Chipre e a capital do Distrito de Limasol. At\u00f3pase na costa sur do pa\u00eds, na ba\u00eda de Akrotiri. Limasol foi constru\u00edda entre d\u00faas cidades antigas, Amatunte e Curio, polo que durante o Imperio bizantino co\u00f1ec\u00edase como Ne\u00e1polis (Nova Cidade)."}
{"id": "303393", "revid": "98629", "url": "https://gl.wikipedia.org/wiki?curid=303393", "title": "D\u00eda das Doenzas Raras", "text": "O D\u00eda das Doenzas Raras \u00e9 un d\u00eda festivo celebrado o \u00faltimo d\u00eda do mes de febreiro, para crear conciencia sobre as enfermidades raras e mellorar o acceso \u00f3 tratamento e \u00e1 representaci\u00f3n m\u00e9dica dos individuos con algunha doenza rara e mais os seus familiares.\nFoi establecido no ano 2008, escoll\u00e9ndose un 29 de febreiro xa que \u00e9 \u00abun d\u00eda raro\u00bb. O motivo da s\u00faa creaci\u00f3n, segundo a Organizaci\u00f3n Europea para as Doenzas Raras (EURORDIS, polas s\u00faas siglas en ingl\u00e9s), atende \u00f3 insuficiente tratamento que existe de moitas enfermidades raras, as\u00ed como \u00e1 carencia de redes sociais de apoio \u00f3s individuos con enfermidades raras e \u00e1s s\u00faas familias; ademais, mentres que xa hab\u00eda numerosos d\u00edas dedicados \u00f3s que padecen algunha doenza concreta (tal como o cancro), non exist\u00eda previamente ning\u00fan d\u00eda representativo para aqueles con enfermidades raras. Dende aquela, para efectos da s\u00faa realizaci\u00f3n, os anos non bisestos a celebraci\u00f3n ten lugar o 28 de febreiro.\nA partir do ano 2009, a celebraci\u00f3n do D\u00eda das Doenzas Raras \u2014 que xurdira como iniciativa esencialmente europea \u2014 comezou a ser cada vez m\u00e1is global. Ese ano, a Organizaci\u00f3n Nacional para os Trastornos Raros (NORD, polas s\u00faas siglas en ingl\u00e9s) mobilizou nos Estados Unidos a duascentas organizaci\u00f3ns de apoio a doentes con enfermidades, e igualmente na China, Australia, Taiw\u00e1n e Am\u00e9rica Latina realiz\u00e1ronse esforzos para coordinar actividades nacionais e promover este d\u00eda. Adicionalmente, as organizaci\u00f3ns l\u00edderes de apoio a doentes con enfermidades raras, inclu\u00edndo o movemento internacional Global Genes Project, uniron forzas para promover o D\u00eda das Doenzas Raras."}
{"id": "303394", "revid": "22570", "url": "https://gl.wikipedia.org/wiki?curid=303394", "title": "C\u00e9lula escumosa", "text": "As c\u00e9lulas escumosas (ou espumosas ) son macr\u00f3fagos cargados de graxas que se observan na aterosclerose. A s\u00faa presenza \u00e9 unha indicaci\u00f3n de que se est\u00e1n formando placas de aterosclerose nas paredes arteriais, o cal est\u00e1 comunmente asociado cun aumento do risco de padecer ataques ao coraz\u00f3n ou accidentes cerebrovasculares. A aterosclerose \u00e9 o endurecemento e estreitamento das arterias debido \u00e1 formaci\u00f3n de placas nas paredes dos vasos sangu\u00edneos.\nAs c\u00e9lulas escumosas f\u00f3rmanse cando o corpo env\u00eda macr\u00f3fagos ao lugar onde hai un dep\u00f3sito de l\u00edpidos na parede arterial. Os macr\u00f3fagos rodean o material graxo para intentar destru\u00edlo. A c\u00e9lula acaba chea de l\u00edpidos. Os l\u00edpidos rodeados polo macr\u00f3fago fan que este te\u00f1a unha aparencia \"escumosa\".\nNa hiperlipidemia cr\u00f3nica, as lipoprote\u00ednas agr\u00e9ganse \u00e1 t\u00fanica \u00edntima da parede dos vasos sangu\u00edneos e son oxidadas pola acci\u00f3n de radicais libres do ox\u00edxeno xerados polos macr\u00f3fagos ou as c\u00e9lulas endoteliais. Os macr\u00f3fagos fagocitan as lipoprote\u00ednas de baixa densidade (LDLs) por endocitose utilizando receptores espec\u00edficos, que son distintos dos receptores de LDL doutras c\u00e9lulas. As LDL oxidadas acum\u00falanse nos macr\u00f3fagos e outros fagocitos, que son os que se denominan c\u00e9lulas escumosas. As c\u00e9lulas escumosas forman as bandas de graxa das placas de ateroma da t\u00fanica \u00edntima da parede arterial.\nO colesterol das (LDL) queda contido nas c\u00e9lulas escumosas. As LDL tam\u00e9n se denominan colesterol \u201cmalo\u201d, que \u00e9 un marcador da aterosclerose. As c\u00e9lulas escumosas son o modo que ten o corpo de intentar desfacerse do colesterol malo depositado nas arterias. As c\u00e9lulas escumosas non dan lugar de seu a ning\u00fan signo expl\u00edcito ou s\u00edntoma, pero son parte da orixe da aterosclerose. As c\u00e9lulas escumosas son moi pequenas e s\u00f3 poden detectarse examin\u00e1ndoas co microscopio despois de extraer unha mostra de placa.\nAs c\u00e9lulas escumosas non son perigosas por si mesmas, pero poden ser un problema cando se acumulan nun determinado lugar, creando un centro necr\u00f3tico de aterosclerose. Se rompe a cuberta fibrosa que impide que o centro necr\u00f3tico se verta no lume do vaso sangu\u00edneo, pode orixinarse un trombo, que dea lugar a unha embolia por oclusi\u00f3n de vasos menores. A oclusi\u00f3n de vasos pequenos produce isquemia nos tecidos circundantes, e contrib\u00fae ao accidente cerebrovascular e ao infarto de miocardio, que son as principais causas de morte relacionadas con accidentes cardiovasculares, e a accidentes vasculares perif\u00e9ricos.\nAs c\u00e9lulas escumosas f\u00f3rmanse tam\u00e9n arredor de implantes mamarios de silicona, o cal pode orixinar aterosclerose.\nA autoinmunidade est\u00e1 ligada coa aterosclerose por intermediaci\u00f3n das c\u00e9lulas dendr\u00edticas plasmacitoides (pDCs). As pDCs contrib\u00faen aos estadios iniciais da formaci\u00f3n de lesi\u00f3ns ateroscler\u00f3ticas. A estimulaci\u00f3n das pDCs d\u00e1 lugar a un aumento da presenza de macr\u00f3fagos nas placas.\nTam\u00e9n se atopan macr\u00f3fagos escumosos en doenzas infecciosas causadas por pat\u00f3xenos que persisten no corpo, como \"Chlamydia\", \"Toxoplasma\", ou \"Mycobacterium tuberculosis\". Na tuberculose, os l\u00edpidos bacterianos incapacitan aos macr\u00f3fagos para bombear f\u00f3ra da c\u00e9lula o exceso de LDL, causando que se convertan en c\u00e9lulas escumosas arredor dos granulomas do pulm\u00f3n tuberculoso. O colesterol \u00e9 unha rica fonte de alimento para a bacteria. A medida que os macr\u00f3fagos morren, a masa de colesterol no centro do granuloma conv\u00e9rtese nunha substancia de consistencia que lembra \u00e1 do queixo chamada \"caseum\"."}
{"id": "303395", "revid": "27155", "url": "https://gl.wikipedia.org/wiki?curid=303395", "title": "C\u00e9lula espumosa", "text": ""}
{"id": "303397", "revid": "1131", "url": "https://gl.wikipedia.org/wiki?curid=303397", "title": "Miniature Card", "text": "Miniature Card (Tarxeta Miniatura en galego) ou Mini Card (Tarxeta Mini en galego) \u00e9 un est\u00e1ndar de tarxeta de memoria flash ou SRAM (RAM s\u00edncrona), promovido por Intel no ano 1995 e apoiado por Fujitsu, Advanced Micro Devices e Sharp Electronics. Hoxe en d\u00eda, ningunha das compa\u00f1\u00edas mencionadas anteriormente a fabrican.\nUsos.\nA Miniature Card Card Implementers Forum (MCIF) promoveu este tipo de tarxeta para certos dispositivos concretos, tales como: PDA's, ordenadores de bolso, gravadoras de son dixitais, c\u00e1maras dixitais e nos primeiros tel\u00e9fonos intelixentes. \u00dasase en dispositivos tales como Philips Velo 500 e CISCO 800 e 1700.\nDimensi\u00f3ns.\nA Miniature Card, como o seu nome indica, ten unhas dimensi\u00f3ns reducidas 37 \u00d7 45 \u00d7 3,5\u00a0mm de espesor, e pode ter dispositivos en \u00e1mbolos dous lados do seu substrato.\nCaracter\u00edsticas.\nO formato Miniature Card foi competidor das tarxetas SmartMedia e CompactFlash. Tam\u00e9n se crean durante a d\u00e9cada de 1990, e o anterior un tipo m\u00e1is grande ca as tarxetas de PC. Esta batalla entre ambas as tarxetas foi vencida por CompactFlash e SmartMedia, que tiveron moito m\u00e1is \u00e9xito no mercado da electr\u00f3nica de consumo, provocando as\u00ed un d\u00e9ficit nas Mini Card's, o cal terminou coa finalizaci\u00f3n da s\u00faa fabricaci\u00f3n."}
{"id": "303398", "revid": "54336", "url": "https://gl.wikipedia.org/wiki?curid=303398", "title": "Nosa Se\u00f1ora da Cela", "text": "Nosa Se\u00f1ora da Cela, referida comunmente e m\u00e1is co\u00f1ecida como\u00a0Virxe da Cela, \u00e9 unha das diversas\u00a0advocaci\u00f3ns\u00a0da\u00a0Virxe Mar\u00eda. \u00c9 a patroa da parroquia de Baredo, no concello pontevedr\u00e9s de Baiona onde se venera. Grazas a isto, Cela \u00e9 empregado como nome de muller.\nHistoria.\nCando no s\u00e9culo XVI, Henrique VIII, reinaba en Inglaterra, ordenou queimar e destru\u00edr todas as estatuas relixiosas no seu pa\u00eds. Algunhas foron lanzadas ao mar, impedindo a s\u00faa destruci\u00f3n.\nSegundo a lenda, uns mari\u00f1eiros de Baredo viron algo que brillaba entre as rochas: trat\u00e1base dunha imaxe dunha virxe cun meni\u00f1o no seu brazo, posiblemente de orixe inglesa. Deseguida coll\u00e9rona e escond\u00e9rona nun lugar seguro, A Cela, tapada entre fentos e toxos. Correndo, foron a avisarlle a todo o pobo, pois estaban moi emocionados, aparecera unha virxe, a cal xa lle puxeran un nome: A Virxe da Cela. Un numeroso grupo de veci\u00f1os, dirixiuse ao lugar onde a ocultaran. Al\u00ed decidiron constru\u00edr unha ermida para renderlle culto.\nEn Baredo, non hab\u00eda ningunha igrexa para asistir \u00e1 misa, nin cemiterio. A xente ti\u00f1a que dirixirse andando ata Ba\u00ed\u00f1a. Non era un cami\u00f1o curto nin sinxelo. Era necesario facer varias paradas para repo\u00f1er forzas ou apagar a sede nos d\u00edas calorosos do ver\u00e1n. A Fonte dos Mortos era un lugar de parada obrigada para refrescarse, sobre todo cando levaban as caixas cos cad\u00e1veres dunha aldea ata outra. No inverno, cos temporais, nin sequera pod\u00edan cami\u00f1ar. A pesar de todas estas circunstancias, obrigaron a trasladar a imaxe para Ba\u00ed\u00f1a. Habilitaron un carro de bois, para facer a viaxe. Cando levaban un anaco de cami\u00f1o, os bois par\u00e1ronse e foron incapaces de facelos cami\u00f1ar, probando moitos m\u00e9todos para que andasen.\nM\u00e1is tarde, constru\u00edron a igrexa actual, rematada no 1812, na que se segue venerando hoxe en d\u00eda. E en 1810 conseguiu a independencia de Ba\u00ed\u00f1a.\nActualmente a imaxe \u00e9 moderna, xa que foi substitu\u00edda a antiga (e sen saber m\u00e1is nada dela). Desta dise que era de madeira e pequena, mais outros contradino.\nA festa tradicional cel\u00e9brase o 25 de marzo, mais logo foi traspasada \u00e1 primeira fin de semana de xullo."}
{"id": "303399", "revid": "98629", "url": "https://gl.wikipedia.org/wiki?curid=303399", "title": "Susan La Flesche Picotte", "text": "Suzanne LaFlesche Picotte, nada na reserva india Omaha o 17 de xu\u00f1o de 1865 e finada en Walthill, Nebrasca o 18 de setembro de 1915, foi unha doutora omaha. \u00c9 co\u00f1ecida por ser a primeira muller nativo americana en ser f\u00edsico. Estaba a prol da sa\u00fade p\u00fablica e pola cesi\u00f3n formal e legal de terras \u00f3s membros da s\u00faa tribo.\nPicotte foi unha activa reformista social as\u00ed como unha f\u00edsico. Traballou para reducir o consumo de alcohol na reserva onde traballou. Picotte tam\u00e9n combateu para erradicar a tuberculose como parte dunha campa\u00f1a de sa\u00fade p\u00fablica na reserva. Tam\u00e9n axudou \u00f3s omaha a lidar coa burocracia da Oficina de Asuntos Indios."}
{"id": "303400", "revid": "5132", "url": "https://gl.wikipedia.org/wiki?curid=303400", "title": "Fenerbah\u00e7e S.K.", "text": ""}
{"id": "303402", "revid": "22570", "url": "https://gl.wikipedia.org/wiki?curid=303402", "title": "Raul Meireles", "text": "Raul Jos\u00e9 Trindade Meireles, m\u00e1is co\u00f1ecido como Raul Meireles, nado no Porto o 17 de marzo de 1983, \u00e9 un futbolista profesional portugu\u00e9s que xoga como centrocampista para o Fenerbah\u00e7e S.K. da S\u00fcper Lig turca. Xoga principalmente como centrocampista.\nMeireles comezou a s\u00faa carreira no Boavista, mais o seu primeiro ano foi cedido ao Clube Desportivo das Aves da Liga de Honra, onde fixo o seu debut profesional. Despois dunha cesi\u00f3n de dous anos, regresa ao Boavista e debuta na Primeira Liga. Grazas \u00e1s s\u00faas grandes actuaci\u00f3ns, Meireles foi fichado polo outro equipo da cidade: o FC Porto, ga\u00f1ando tres t\u00edtulos de Primeira Liga consecutivos, d\u00faas Copas e tres Supercopas. En 2010, ficha polo Liverpool ingl\u00e9s, onde ga\u00f1ou o premio ao Mellor xogador de 2011 segundo os fans da Premier League. En agosto de 2011 asina co Chelsea, un\u00edndose ao seu ex-adestrador de Andr\u00e9 Villas-Boas, con quen xa pasara un per\u00edodo curto de tempo.\nA carreira internacional de Meireles no f\u00fatbol nacional comezou nas categor\u00edas xuven\u00eds, cando representou \u00e1 selecci\u00f3n sub-16 no equipo para a Eurocopa 2000 sub-16 en Israel. En novembro de 2006, foi chamado \u00e1 selecci\u00f3n absoluta por primeira vez. M\u00e1is tarde representou a nas Eurocopas de Austria/Su\u00edza 2008 e Polonia/Ucra\u00edna 2012 e nos Mundiais de Sur\u00e1frica 2010 e Brasil 2014.\nTraxectoria.\nBoavista.\nNado no Porto, no ver\u00e1n de 2001 tras asinar co Boavista, \u00e9 inmediatamente cedido ao Desportivo das Aves da Liga de Honra, segunda categor\u00eda do f\u00fatbol portugu\u00e9s. Debuta co primeiro equipo o 8 de agosto de 2001, nun partido amig\u00e1bel contra o Gondomar, no que o seu equipo venceu por 3-0. Por\u00e9n, na s\u00faa primeira campa\u00f1a xoga tan s\u00f3 16 partidos de liga. Na tempada 2002-03, o 25 de maio de 2003 marca o seu primeiro gol nun partido contra a Uni\u00e3o da Madeira. O tanto foi un tiro desde unha distancia de 30 metros f\u00f3ra do alcance do gardameta da Uni\u00e3o. Na tempada 2003-04, volveu a Boavista despois dun per\u00edodo de pr\u00e9stamo de dous anos. Meireles fixo o seu debut na Primeira Liga o 17 de agosto de 2003 contra o SL Benfica, e foi elixido como o mellor xogador do partido polos diario Record. Nesa tempada, a\u00ednda que non puido anotar ning\u00fan gol, xoga 29 partidos de liga, o que demostra a s\u00faa importancia para o equipo.\nPorto.\nO 7 de xullo de 2004, o FC Porto asina a Meireles cun contrato de cinco anos, que \u00e9 presentado en rolda de prensa o 12 de xullo. Co dorsal 33 na camisola debuta o 22 de setembro contra a Uni\u00e3o de Leiria no Est\u00e1dio do Drag\u00e3o, sa\u00edndo desde o banco no minuto 59. O partido finalmente rematar\u00eda con empate 1-1. O 18 de febreiro de 2005 xoga o seu primeiro partido no once inicial, nunha vitoria en liga no Est\u00e1dio do Restelo dos Belenenses. Tan s\u00f3 cinco d\u00edas despois, o 23 de febreiro, debuta na UEFA Champions League nun partido ante o Inter de Mil\u00e1n, xogando os 90 minutos. Durante esa tempada, xoga trece partidos de liga, dez dos cales sa\u00eddo desde o banco, non anotando goles.\nDurante a tempada 2005-06, o 19 de febreiro, Meireles anota o seu primeiro gol co equipo en liga, tanto que dar\u00eda unha vitoria en casa por 1-0 ante o Mar\u00edtimo. S\u00f3 tres partidos despois, o 10 de marzo, anota o seu segundo gol da tempada nun triunfo por 2-0 ante o Vit\u00f3ria de Set\u00fabal. Nesa campa\u00f1a, anota dous goles en 18 aparici\u00f3ns, que axudan ao seu equipo a ga\u00f1ar a Liga. Uns d\u00edas m\u00e1is tarde Meireles ga\u00f1a o seu segundo t\u00edtulo, a Copa de Portugal. Nas seguintes catro tempadas, Meireles convertese nun dos xogadores m\u00e1is importantes do centro do campo do Porto. O seu primeiro gol na Liga de Campi\u00f3ns ser\u00eda durante a tempada 2006-07, concretamente o 21 de febreiro de 2007, nun encontro contra o Chelsea. A nivel de t\u00edtulo ga\u00f1a tres Ligas consecutivas en 2006-07, 2007-08 e 2008-09, ademais de d\u00faas Copas en 2009 e 2010.\nLiverpool.\nO 29 de agosto de 2010, Meireles foi traspasado ao Liverpool FC por unha suma de 13 mill\u00f3ns de euros. No equipo ingl\u00e9s escoller\u00eda o dorsal n\u00famero 4, at\u00e9 ese intre en posesi\u00f3n do Alberto Aquilani, que sa\u00eda do club cedido se \u00e1 Juventus. O club comprar\u00eda ao xogador como un recambio inmediato para o arxentino Javier Mascherano, quen fichara polo FC Barcelona a comezos dese ver\u00e1n. Debuta na Premier League, entrando como suplente, o 12 de setembro de 2010 nun empate a 0-0 ante o Birmingham City. Tan s\u00f3 catro d\u00edas m\u00e1is tarde debuta na Europa League cunha vitoria por 4-1 ante o Steaua de Bucarest en Anfield. A s\u00faa primeira titularidade en liga foi na seguinte xornada, o 19 de setembro, nunha derrota por 3-2 ante o Manchester United en Old Trafford.\nO 16 de xaneiro de 2011, Meireles anota o seu primeiro gol para o Liverpool no derbi ante Everton, nun empate 2-2 en Anfield que coincid\u00eda coa chegada de Kenny Dalglish como novo adestrador. O seu segundo gol chega tan s\u00f3 seis d\u00edas m\u00e1is tarde, grazas a unha volea co p\u00e9 dereito contra o Wolverhampton Wanderers, nunha vitoria a domicilio por 3-0. O 2 de febreiro marca outro gol, o terceiro en catro partidos, nunha vitoria por 2-0 ante o Stoke City, e catro d\u00edas m\u00e1is tarde fai catro de cinco, ao anotar o gol da vitoria en Stamford Bridge contra o Chelsea. Meireles aumentar\u00eda a s\u00faa conta goleadora o 12 de febreiro ante o Wigan Athletic, chegando a conseguir finalmente cinco goles en seis partidos consecutivos da Premier League. Non consegurir\u00eda ese ano marcar m\u00e1is goles, terminando a tempada con 5 en 33 partidos, acabando o seu equipo no sexto lugar na da clasificaci\u00f3n con 58 puntos. A s\u00faa primeira tempada na liga inglesa foi moi exitosa, chegando a conseguir o trofeo ao Mellor xogador da Liga outorgado polos fans, superando a Fernando Torres, Samir Nasri, Dimitar Berbatov e David Luiz.\nMeireles comeza a seguinte tempada entrando desde o banco no minuto 75 minutos ante o Sunderland. No seguinte partido, contra o Arsenal, no cal non figuraba de novo no once inicial, sae desde o banco no minuto 71 para axudar cun gol. Uns d\u00edas m\u00e1is tarde, o 31 de agosto de 2011, presenta unha solicitude de transferencia por escrito, nos \u00faltimos minutos do per\u00edodo de traspasos.\nChelsea e Fenerbah\u00e7e.\nCo Chelsea procurando no mercado coa necesidade dun centrocampista despois dunha lesi\u00f3n a longo prazo de Michael Essien, xunto a unha tentativa errada de adquirir a Luka Modri\u0107 do Tottenham Hotspur, propicia que Meireles asine un contrato co club londiniense de catro anos por unha cantidade por volta dos 12 mill\u00f3ns de libras. Uns d\u00edas despois, Meireles afirmou que nunca quixo deixar o Liverpool, mais a oportunidade de traballar con Andr\u00e9 Villas-Boas, con quen pasara un curto per\u00edodo de tempo no FC Porto, era demasiado boa como para rexeitala.\nDebutou cos \"blues\" o 10 de setembro de 2011 nun encontro contra o Sunderland que terminou con vitoria de 2-1 para o seu equipo. No mes seguinte, anotou o seu primeiro gol do Chelsea nun partido da fase de grupos da UEFA Champions League, nunha vitoria por 5-0 contra ante Racing Genk belga. O 12 de decembro, Meireles anotou o seu primeiro gol na Premier League co seu novo equipo na vitoria por 2-1 ante os l\u00edderes da liga nese momento: o Manchester City. Tres meses m\u00e1is tarde, o 7 de marzo de 2012, anotou o seu terceiro gol da tempada, esta vez dun esforzo potente gama de longo na FA Cup na quinta rolda na vitoria de repetici\u00f3n sobre o Birmingham City. O 3 de setembro de 2012, conf\u00edrmase o acordo entre o Chelsea e o Fenerbah\u00e7e turco para a venda de meireles por 8 mill\u00f3ns de libras."}
{"id": "303403", "revid": "75439", "url": "https://gl.wikipedia.org/wiki?curid=303403", "title": "\u00dalcera", "text": "Unha \u00falcera \u00e9 toda lesi\u00f3n aberta da pel ou membrana mucosa con perda de substancia. As \u00falceras poden ter orixe e localizaci\u00f3n moi variada. As m\u00e1is frecuentes son as que afectan \u00e1 parede do est\u00f3mago ou duodeno, chamadas \u00falceras p\u00e9pticas.\nTipos.\n\u00dalceras p\u00e9pticas.\nAfecta \u00e1 mucosa estomacal (\u00falcera g\u00e1strica) ou duodeno (\u00falcera duodenal). \u00c1s veces prod\u00facense tam\u00e9n \u00falceras do es\u00f3fago en pacientes afectados por es\u00f3fago de Barrett. A maior\u00eda das \u00falceras ocorren na primeira capa de revestimento interior. Ao orificio que atravesa por completo o est\u00f3mago ou o duodeno ch\u00e1maselle perforaci\u00f3n e sup\u00f3n, pola s\u00faa gravidade, unha urxencia m\u00e9dica.\n\u00dalceras cut\u00e1neas.\nA \u00falcera cut\u00e1nea \u00e9 unha lesi\u00f3n da pel que implica perda da epiderme, parte da derme, e incluso da hipoderma; pode tratarse dunha ferida unicamente superficial ou dunha afectaci\u00f3n m\u00e1is profunda. Dist\u00ednguense varios tipos segundo a orixe: por fricci\u00f3n, por presi\u00f3n ou mixtas. Existen distintos orixes e en moitos casos acostuman a ter unha evoluci\u00f3n cr\u00f3nica.\n\u00dalceras por presi\u00f3n.\nAs \u00falceras por presi\u00f3n constit\u00faen un tipo especial de lesi\u00f3ns causadas pola mala irrigaci\u00f3n sangu\u00ednea e nutrici\u00f3n tisular como resultado da presi\u00f3n prolongada sobre prominencias \u00f3seas e cartilaxinosas. Pres\u00e9ntanse principalmente en pacientes prostrados, xa sexa por obesidade, con apoio ventilatorio, rixidez \u00f3sea, vellez, etc. Sendo en ocasi\u00f3ns necesaria a atenci\u00f3n personalizada dun equipo de enfermer\u00eda dedicado exclusivamente a curar e previr este tipo de \u00falceras.\n\u00dalcera xenital.\nSituadas na rexi\u00f3n xenital, en moitas ocasi\u00f3ns est\u00e1n causadas por enfermidades de transmisi\u00f3n sexual, como a s\u00edfilis, o chancroide e o linfogranuloma ven\u00e9reo.\n\u00dacera corneal.\nEste tipo de \u00falceras ten lugar na c\u00f3rnea. Pode ser consecuencia de infecci\u00f3ns, queratite ou traumatismos sobre o ollo e en ocasi\u00f3ns provocan secuelas consistentes en d\u00e9ficit de visi\u00f3n. Unha das \u00falceras corneais m\u00e1is frecuentes \u00e9 a producida polo virus do herpes simple, chamada \u00falcera dendr\u00edtica pola s\u00faa forma ramificada.\n\u00dalcera bucal.\nAs \u00falceras bucais son lesi\u00f3ns abertas ocasionadas por diferentes factores:\nA sintomatolox\u00eda \u00e9 dor bucal, lesi\u00f3ns visibles na boca e perda de apetito."}
{"id": "303404", "revid": "25871", "url": "https://gl.wikipedia.org/wiki?curid=303404", "title": "Juan Diego Botto", "text": "Juan Diego Botto Rota, nado en Buenos Aires o 29 de agosto de 1975, \u00e9 un actor hispano-arxentino. \u00c9 fillo da actriz e produtora arxentina Cristina Rota."}
{"id": "303405", "revid": "23204", "url": "https://gl.wikipedia.org/wiki?curid=303405", "title": "Juan Diego Botto Rota", "text": ""}
{"id": "303410", "revid": "17467", "url": "https://gl.wikipedia.org/wiki?curid=303410", "title": "Golpe de Kornilov", "text": ""}
{"id": "303411", "revid": "27155", "url": "https://gl.wikipedia.org/wiki?curid=303411", "title": "C\u00e9lula dendr\u00edtica plasmacitoide", "text": "As c\u00e9lulas dendr\u00edticas plasmacitoides (pDCs) son c\u00e9lulas inmunitarias innatas que circulan polo sangue e se encontran nos \u00f3rganos linfoides perif\u00e9ricos. Constit\u00faen &lt; 0,4% das c\u00e9lulas mononucleares do sangue perif\u00e9rico (PBMC). Nos humanos estas c\u00e9lulas expresan os marcadores de superficie CD123, BDCA-2 (CD303) e BDCA-4 (CD304), pero non expresan altos niveis de CD11c ou CD14, o cal as distingue das c\u00e9lulas dendr\u00edticas convencionais ou dos monocitos, respectivamente. As pDC de ratos expresan CD11c, B220, BST-2/Teterina (mPDCA) e Siglec-H e son negativas para o CD11b. \nComo compo\u00f1entes do sistema inmunitario innato, estas c\u00e9lulas expresan receptores de tipo Toll 7 e 9 intracelulares, que detectan ARN monocatenario e motivos CpG no ADN, respectivamente. Despois da estimulaci\u00f3n e a subseguinte activaci\u00f3n, estas c\u00e9lulas producen grandes cantidades de interfer\u00f3ns de tipo I (principalmente IFN-\u03b1 e IFN-\u03b2), os cales son compostos antivirais pleiotr\u00f3picos fundamentais que median un amplo rango de efectos.\nO n\u00famero de pDCs circulantes dimin\u00fae durante a infecci\u00f3n por VIH cr\u00f3nica e na infecci\u00f3n polo virus da hepatite C."}
{"id": "303412", "revid": "17467", "url": "https://gl.wikipedia.org/wiki?curid=303412", "title": "Caso Kornilov", "text": ""}
{"id": "303413", "revid": "17467", "url": "https://gl.wikipedia.org/wiki?curid=303413", "title": "Golpe de Korn\u00edlov", "text": ""}
{"id": "303414", "revid": "98433", "url": "https://gl.wikipedia.org/wiki?curid=303414", "title": "Felicity Jones", "text": "Felicity Rose Hadley Jones, nada en Bournville, Birmingham, o 17 de outubro de 1983, \u00e9 unha actriz inglesa. Comezou a s\u00faa carreira profesional con 12 anos no filme \"The Treasure Seekers\" (1996) con Keira Knightley. Despois interpretar\u00eda o papel de Ethel Hallow durante tres tempadas (1998-2001) na serie de televisi\u00f3n \"The Worst Witch\" e na s\u00faa secuela \"Weirdsister College\". Dende 2006, apareceu en numerosos filmes, inclu\u00edndo \"Northanger Abbey\" (2007) xunto con Carey Mulligan, \"Brideshead Revisited\" (2008) con Emma Thompson, \"Ch\u00e9ri\" (2009) con Michelle Pfeiffer, e \"The Tempest\" (2010) con Helen Mirren.\nA s\u00faa actuaci\u00f3n no filme de 2011 \"Like Crazy\" foi ben acollida pola cr\u00edtica e valeulle varios galard\u00f3ns, inclu\u00edndo un premio especial do xurado no Festival de Sundance de 2011. No 2014, a s\u00faa intepretaci\u00f3n de Jane Wilde Hawking en \"The Theory of Everything\" foi louvada pola cr\u00edtica e foi nomeada \u00f3s Globos de Ouro, \u00f3s SAG, \u00f3s BAFTA e \u00f3 Oscar \u00e1 mellor actriz."}
{"id": "303415", "revid": "23204", "url": "https://gl.wikipedia.org/wiki?curid=303415", "title": "Felicity Rose Hadley Jones", "text": ""}
{"id": "303419", "revid": "3459409", "url": "https://gl.wikipedia.org/wiki?curid=303419", "title": "Kerenskii", "text": ""}
{"id": "303422", "revid": "7802", "url": "https://gl.wikipedia.org/wiki?curid=303422", "title": "Lavr Georgievich Kornilov", "text": ""}
{"id": "303427", "revid": "15490", "url": "https://gl.wikipedia.org/wiki?curid=303427", "title": "Uni\u00f3n do Pobo Ribadense", "text": "A Uni\u00f3n do Pobo Ribadense foi un partido pol\u00edtico local de Ribadeo. Foi creado de cara \u00e1s municipais de 2007, nas que obtivo dous concelleiros (Paco Rivas, o seu fundador, e Tino Reim\u00f3ndez) nunha corporaci\u00f3n de 13, sendo o cuarto partido m\u00e1is votado (e \u00faltimo, xa que non se presentaron m\u00e1is). Nas elecci\u00f3ns de 2011 obtivo un posto no concello (Paco Rivas, que posteriormente cedeu o seu lugar a Tino Reim\u00f3ndez, representante at\u00e9 as elecci\u00f3ns de 2015), sendo o terceiro partido m\u00e1is votado dos catro participantes.\nDispu\u00f1a dunha organizaci\u00f3n xuvenil, as xuventudes de UPRi.\nNon se ten presentado \u00f3s comicios auton\u00f3micos nin xerais, a m\u00e1is das d\u00faas elecci\u00f3ns locais (2007 e 2011).\nO d\u00eda 26 de febreiro de 2015 comunicou a s\u00faa disoluci\u00f3n, \u00f3 tempo que parte dos seus membros comunicaron que tentar\u00edan integrar unha lista de Ciudadanos-Partido de la Ciudadan\u00eda en Ribadeo."}
{"id": "303436", "revid": "1131", "url": "https://gl.wikipedia.org/wiki?curid=303436", "title": "\u00d3so sacro", "text": ""}
{"id": "303437", "revid": "1131", "url": "https://gl.wikipedia.org/wiki?curid=303437", "title": "Pant\u00edn", "text": ""}
{"id": "303438", "revid": "98629", "url": "https://gl.wikipedia.org/wiki?curid=303438", "title": "Hemofilia", "text": "A hemofilia \u00e9 unha doenza xen\u00e9tica recesiva que impide a boa coagulaci\u00f3n do sangue. Est\u00e1 relacionada co cromosoma X e existen tres tipos: a hemofilia A, cando hai un d\u00e9ficit do factor VIII de coagulaci\u00f3n, a hemofilia B, cando hai un d\u00e9ficit do factor IX de coagulaci\u00f3n, e a hemofilia C, que \u00e9 o d\u00e9ficit do factor XI.\nHistoria.\nAntig\u00fcidade.\nOs estudos m\u00e1is antigos datan dende o s\u00e9culo II d.C., cando rabinos xudeus se deron de conta de que alg\u00fans rapaces var\u00f3ns, cando se lles practicaba a circuncisi\u00f3n, sangraban moito. Os rabinos descubriron que estes problemas s\u00f3 ocorr\u00edan en certas familias, polo que fixeron novos regulamentos para axudar a estes rapaces que sangraban. O rabino Judah declarou que un neno que tivese irm\u00e1ns m\u00e1is vellos con problemas de sangrado non ti\u00f1a que ser circuncidado e o rabino Sim\u00f3n Ben Gamaliel impediu que un neno fose circuncidado porque os fillos das tres irm\u00e1s da nai se desangraran ata morrer.\nEntre as referencias escritas posteriores merece destacar a descrici\u00f3n da enfermidade que fixo no s\u00e9culo XI un m\u00e9dico \u00e1rabe de C\u00f3rdoba, chamado Abulcasis.\nNo s\u00e9culo XII, outro rabino chamado Maim\u00f3nides descubriu que, se os nenos ti\u00f1an hemofilia, eran as nais as que a transmit\u00edan. Daquela f\u00edxose unha lei nova: se unha nai ti\u00f1a fillos con este problema de sangrado, ning\u00fan dos seus novos descendentes var\u00f3ns deber\u00eda ser circuncidado.\nA primeira referencia en Centro Europa d\u00e1se en Italia, no 1525, por Alessandro Benedetti.\nIdade contempor\u00e1nea.\nNo 1800, un m\u00e9dico americano chamado John Conrad Otto realizou o seu primeiro estudo sobre familias hemof\u00edlicas, e no ano 1803 descubriu a base xen\u00e9tica da hemofilia \"A\". Encontrou que nais sen problema de sangrado pod\u00edan transmitirlles a hemofilia \u00f3s seus fillos, e as s\u00faas fillas pod\u00edanllela transmitir \u00f3s seus netos e bisnetos.\nNo 1828, un estudante de medicina de Z\u00faric, Friedrich Hopff ref\u00edrese a enfermidade como 'haemorrhaphilia', que acabar\u00eda por se transformar na palabra hemofilia.\nA nivel hist\u00f3rico, o tratamento rem\u00f3ntase por exemplo \u00f3 1900, cando se fixeron as primeiras transfusi\u00f3ns de sangue fresco a doentes, nun tempo en que a media de vida dunha persoa con hemofilia era aproximadamente de 13 anos. Logo en 1950, disp\u00faxose de plasma para o tratamento; m\u00e1is tarde no 1965, introduciuse o crioprecipitado do plasma e cinco anos m\u00e1is tarde, no 1970, iniciouse a produci\u00f3n de concentrados por factores de coagulaci\u00f3n. No 1980, deuse un paso atr\u00e1s polo contaxio do 80% dos doentes hemof\u00edlicos polo VIH/SIDA e a consecuencia disto, no 1985, cada un dos factores necesarios era sometido a unha inactivaci\u00f3n viral, conseguindo desta maneira que o proceso fose cada vez m\u00e1is as\u00e9ptico. No 1992, sa\u00edu \u00f3 mercado o primeiro factor que non era directamente un derivado do plasma, obtido por tecnolox\u00eda de ADN recombinante. Por \u00faltimo, no 1995, introduciuse un primeiro tratamento profil\u00e1ctico, capaz de substitu\u00edr o factor debilitado.\nUn dos casos m\u00e1is famosos de afectados pola hemofilia foi o do \u00faltimo tsar\u00e9vich de Rusia: Aleksei Nikolaevich Romanov, herdado da s\u00faa nai, Alexandra Feodorovna Romanova, neta da ra\u00ed\u00f1a Vitoria do Reino Unido, transmisora tam\u00e9n desta enfermidade. Tam\u00e9n destacan os casos de hemofilia na realeza espa\u00f1ola nos fillos de Afonso XIII e a ra\u00ed\u00f1a Vitoria Ux\u00eda de Battenberg, neta tam\u00e9n da ra\u00ed\u00f1a Vitoria do Reino Unido, e que afectaron profundamente a monarqu\u00eda espa\u00f1ola.\nClasificaci\u00f3n.\nHemofilia A.\nA hemofilia A prod\u00facese cando hai d\u00e9ficit no factor VIII de coagulaci\u00f3n. A incidencia na hemofilia A p\u00f3dese dicir que \u00e9 de 1 persoa por cada 5000 homes vivos. Desempe\u00f1a un papel fundamental na v\u00eda intr\u00ednseca de activaci\u00f3n da transformaci\u00f3n de protrombina en trombina.\nHemofilia B.\nA hemofilia B prod\u00facese cando hai un d\u00e9ficit do factor IX de coagulaci\u00f3n. A incidencia da Hemofilia B \u00e9 de aproximadamente 1 caso por cada 100000 var\u00f3ns, e sup\u00f3n preto do 20% dos casos totais de hemofilia.\nHemofilia B de Leyden.\nTr\u00e1tase dunha forma variante da hemofilia B, \u00e9 menos com\u00fan. Mostra unha caracter\u00edstica extremadamente infrecuente de expresi\u00f3n dependente da idade. Os valores do factor IX son inferiores ao 1% durante a infancia co que a enfermidade \u00e9 moi grave en nenos, despois da puberdade os valores el\u00e9vanse ata ao redor do 50% do normal e o trastorno v\u00f3lvese asintom\u00e1tico.\nHemofilia C.\nA hemofilia C prod\u00facese cando hai un d\u00e9ficit do factor XI de coagulaci\u00f3n, e sup\u00f3n menos do 1% dos casos totais de hemofilia.\nEtiolox\u00eda.\nEn cada c\u00e9lula humana som\u00e1tica hai normalmente 46 cromosomas: a metade rec\u00edbense como herdanza da nai e a outra metade do pai. Os cromosomas conte\u00f1en as instruci\u00f3ns necesarias para ordenarlles \u00e1s c\u00e9lulas a fabricaci\u00f3n das prote\u00ednas que o organismo require para o seu funcionamento. Estas instruci\u00f3ns at\u00f3panse contidas en pequenas unidades de informaci\u00f3n biol\u00f3xica que se chaman xenes, constitu\u00eddos por ADN, e que son a estrutura b\u00e1sica da vida.\nOs cromosomas humanos ve\u00f1en en pares, polo cal temos d\u00faas copias dos nosos xenes; se hai alg\u00fan dano nalg\u00fan xene ou nun cromosoma, hai unha copia de reposto dese xene ou cromosoma que poder\u00eda cumprir as funci\u00f3ns normalmente. Pero hai unha excepci\u00f3n, os cromosomas sexuais: X e Y.\nO sexo feminino est\u00e1 determinado por dous cromosomas X (XX), e o sexo masculino ten un cromosoma X e mais un cromosoma Y (XY). O cromosoma X cont\u00e9n moitos xenes que son com\u00fans a ambos os sexos, como os xenes para a produci\u00f3n do factor VIII e do factor IX, relacionados coa coagulaci\u00f3n sangu\u00ednea.\nA muller por tanto ten d\u00faas copias deses xenes espec\u00edficos mentres que os var\u00f3ns te\u00f1en unha soamente. Se o var\u00f3n herda un cromosoma cun xene danado do factor VIII, \u00e9 o \u00fanico xene que recibe e non ten informaci\u00f3n de reposto, polo cal non poder\u00e1 producir ese factor de coagulaci\u00f3n.\nEsta anomal\u00eda hereditaria pode chegar a manifestarse nas mulleres, pero nunha porcentaxe moi baixa: como as mulleres tam\u00e9n poden ser portadoras do xene defectuoso, igualmente est\u00e1n expostas a sufrir as s\u00faas consecuencias, pero para manifestar a enfermidade necesitar\u00edan d\u00faas copias defectuosas, cousa moi pouco probable.\nActualmente, en Espa\u00f1a, a incidencia de persoas nacidas con hemofilia \u00e9 de 1 de cada 15.000.\nS\u00edntomas.\nA caracter\u00edstica principal da Hemofilia A e B \u00e9 a hemartrose e o sangrado prolongado espont\u00e1neo. As hemorraxias m\u00e1is graves son as que se producen en articulaci\u00f3ns, cerebro, ollos, lingua, garganta, riles, hemorraxias dixestivas, xenitais ou nasais.\nA manifestaci\u00f3n cl\u00ednica m\u00e1is frecuente nos doentes con hemofilia \u00e9 a hemartrose, sangrado intraarticular que afecta especialmente \u00e1s articulaci\u00f3ns dun s\u00f3 eixe como o xeonllo, o c\u00f3bado ou o nocello. Se se produce unha hemartrose en repetidas ocasi\u00f3ns nunha articulaci\u00f3n, orix\u00ednase unha deformidade e atrofia muscular chamada artropat\u00eda hemof\u00edlica.\nConsonte os s\u00edntomas p\u00f3dese clasificar en tres estadios: I, II e III; o estadio I comprende formigo nas articulaci\u00f3ns e febre nesa parte do corpo, como causa da hemorraxia con traumatismo. No estadio II, o formigo pasa a percibirse xa como dor, a\u00ednda permanece a febre na parte afectada do corpo e vese acompa\u00f1a por inflamaci\u00f3n debida a acumulaci\u00f3n de sangue na articulaci\u00f3n. Como \u00faltimo estadio, no estadio III a articulaci\u00f3n pres\u00e9ntase viscosa e inflamada debido \u00f3 debilitamento muscular, con rixidez matinal, dor cr\u00f3nica e movemento limitado pola obstruci\u00f3n da articulaci\u00f3n.\nDiagn\u00f3stico.\nA diagnose do tipo de hemofilia e o seu nivel de gravidade faise mediante a historia cl\u00ednica e unha an\u00e1lise de sangue para a medici\u00f3n en laboratorio, a trav\u00e9s de probas especiais de coagulaci\u00f3n, dos graos dos diferentes factores. O obxectivo \u00e9 establecer a severidade da enfermidade e decidir o tratamento m\u00e1is axeitado a seguir polo doente.\nTratamento.\nNon existe na actualidade ning\u00fan tratamento curativo dispo\u00f1ible e o \u00fanico que se pode facer \u00e9 corrixir a tendencia hemorr\u00e1xica administrando por v\u00eda intravenosa o factor de coagulaci\u00f3n que falta, o factor VIII ou o IX.\nComo posibles tratamentos existen os caseiros que consiste no repouso corporal e sobre a zona afectada d\u00e9ixase xeo por d\u00faas horas sobre o devandita parte do corpo e posteriormente elevase a articulaci\u00f3n.\nO tratamento substitutivo supuxo un avance important\u00edsimo tanto para a calidade de vida como para a supervivencia dos doentes, a\u00ednda que a obtenci\u00f3n de factores de coagulaci\u00f3n a partir de plasma humano deu lugar, en moitas ocasi\u00f3ns, \u00e1 transmisi\u00f3n de virus, sobre todo o VIH (SIDA) nos anos 80, o cal significou un grave retroceso para os pacientes con hemofilia, ata que a mediados desa d\u00e9cada se introduciron os primeiros m\u00e9todos de inactivaci\u00f3n viral nos concentrados liofilizados, transform\u00e1ndoos en produtos moito m\u00e1is seguros.\nActualmente, os concentrados liofilizados de dobre inactivaci\u00f3n viral constit\u00faen derivados do plasma m\u00e1is seguros e estase avaliando e introducindo constantemente tecnolox\u00eda punta que permita detectar e inactivar novos virus e outros axentes infecciosos, como os pri\u00f3ns, que poder\u00edan representar unha ameaza para todos aqueles que utilizan produtos derivados do plasma humano.\nDoutra banda, nos \u00faltimos anos, o desenvolvemento da enxe\u00f1er\u00eda xen\u00e9tica fixo posible iniciar unha nova era no tratamento da enfermidade. Dende hai uns anos, trab\u00e1llase no desenvolvemento de preparados puros dos factores de coagulaci\u00f3n, sen necesidade de plasma humano. O factor VIII recombinante, pode producirse agora a partir de c\u00e9lulas cultivadas en laboratorio. A Federaci\u00f3n Mundial de Hemofilia recomenda o uso dos novos produtos recombinantes, xa que garanten unha maior seguridade coa mesma eficacia que os produtos plasm\u00e1ticos.\nComo medicamento util\u00edzase principalmente desmopresina para desprender Factor VIII dos vasos sangu\u00edneos, cabe resalta que non se debe utilizar a aspirina convencional pois esta \u00e9 un antiagregante plaquetario, e non deixase facer un trombo nalgunha laceraci\u00f3n corporal, isto ser\u00eda un agravante para o estado do paciente. E como medida evidente, at\u00f3pase a subministraci\u00f3n do factor faltante por v\u00eda intravenosa xa sexa por medio de reservas como plasma fresco conxelado, crioprecipitados, pero como medida recomendada, factor liofilizado do factor para utilizar.\nEstes avances fan que existan enormes expectativas de tratamento mediante terapia x\u00e9nica, que consistir\u00eda na introduci\u00f3n de xenes en c\u00e9lulas determinadas do doente, que ser\u00edan capaces de combinarse co material xen\u00e9tico existente, achegando a informaci\u00f3n que falta para fabricar a prote\u00edna deficitaria causante da enfermidade.\nA fisioterapia tam\u00e9n \u00e9 clave no tratamento da hemofilia, por unha parte como profilaxe, aconsellando e programando actividades f\u00edsicas e deportes con riscos m\u00ednimos, que preve\u00f1an a aparici\u00f3n de lesi\u00f3ns m\u00fasculo-esquel\u00e9ticas por unha deficiente condici\u00f3n f\u00edsica, e por outra parte, con respecto \u00f3 tratamento das lesi\u00f3ns, colaborando na resoluci\u00f3n do episodio hemorr\u00e1xico, actuando sobre a inflamaci\u00f3n, diminu\u00edndo a dor percibida e facilitando a recuperaci\u00f3n da funci\u00f3n perdida, evitando ou minorando as secuelas.\nProgn\u00f3stico.\nHoxe en d\u00eda a supervivencia dun paciente con hemofilia \u00e9 alta, merc\u00e9 a subministraci\u00f3n por v\u00eda intravenosa do factor antihemof\u00edlico. As persoas que padecen esta enfermidade poden levar unha vida practicamente normal cun tratamento axeitado.\nAsesoramento xen\u00e9tico.\nNas familias nas que alg\u00fan membro estea afectado \u00e9 importante detectar as mulleres con risco de ser portadoras e realizar o asesoramento xen\u00e9tico. O ideal \u00e9 realizar este asesoramento antes de que calquera muller con risco da familia pense na posibilidade de ter descendencia.\nO asesoramento debe considerar dous aspectos: os datos que indican a gravidade das manifestaci\u00f3ns hemorr\u00e1xicas e o co\u00f1ecemento de que aas mulleres dunha familia con parentes con hemofilia son moi probablemente portadoras da enfermidade.\nA familia debe co\u00f1ecer as implicaci\u00f3ns da enfermidade, como se herda, a probabilidade de que volva presentarse e as alternativas que existen. O asesoramento xen\u00e9tico debe ser un proceso educativo e informativo, pero de ning\u00fan modo impositivo."}
{"id": "303439", "revid": "98629", "url": "https://gl.wikipedia.org/wiki?curid=303439", "title": "Xulio Ferreiro", "text": "Xulio Xos\u00e9 Ferreiro Baamonde, nado na Coru\u00f1a o 18 de outubro de 1974, \u00e9 un xu\u00edz, profesor universitario e pol\u00edtico galego. Foi o alcalde da cidade da Coru\u00f1a entre 2015 e 2019. Actualmente \u00e9 o decano da Facultade de Dereito da Coru\u00f1a.\nTraxectoria Profesional.\nLicenciado en Dereito pola Universidade da Coru\u00f1a (1997) e doutor pola mesma universidade coa tese \"La protecci\u00f3n de la V\u00edctima en el proceso penal\". Foi maxistrado suplente da Audiencia Provincial de Lugo. \u00c9 profesor titular de Dereito Procesual na Universidade da Coru\u00f1a.\nTras realizar diversas estad\u00edas de investigaci\u00f3n en Alema\u00f1a, os Estados Unidos (por d\u00faas veces), Chile e B\u00e9lxica, culminou a s\u00faa carreira acad\u00e9mica e profesional accedendo \u00e1 praza de Profesor Titular de Universidade no ano 2012. Entre os anos 2012 e 2015 foi Maxistrado Suplente da Audiencia Provincial de Lugo, posto ao que renunciou para presentar a s\u00faa candidatura \u00e1 Alcald\u00eda da Coru\u00f1a pola Marea Atl\u00e1ntica.\nTraxectoria pol\u00edtica.\nA s\u00faa traxectoria pol\u00edtica comezouna como membro dos CAF, afiliado \u00e1 CIG e militante do BNG at\u00e9 2012.\nEn 2015 encabezou a candidatura de Marea Atl\u00e1ntica \u00e1 alcald\u00eda da Coru\u00f1a. Esta candidatura quedou en segundo posto nas elecci\u00f3ns locais do 25 de maio de 2015 por unha diferenza de 28 votos, por detr\u00e1s da candidatura do Partido Popular, que encabezaba Carlos Negreira. O 13 de xu\u00f1o de 2015, Xulio Ferreiro foi investido alcalde da cidade cos apoios do PSdeG e o BNG.\nMarea Atl\u00e1ntica - Alcald\u00eda da Coru\u00f1a.\nAdemais da alcald\u00eda, Ferreiro asumiu as \u00e1reas de Oficina Orzamentaria, Transparencia, Seguridade Cidad\u00e1, Seguridade Xur\u00eddica e Pol\u00edtica Ling\u00fc\u00edstica. Tam\u00e9n se encargou de presidir desde ent\u00f3n a presidencia da Corporaci\u00f3n Municipal.\nDurante a campa\u00f1a electoral, a Marea Atl\u00e1ntica promovera un texto de medidas urxentes para os seus primeiros cen d\u00edas de goberno, tras a s\u00faa investidura como alcalde, empezou a traballar de cara a po\u00f1elas en pr\u00e1ctica; nesa orde, o 22 de xu\u00f1o reuniuse en Mar\u00eda Pita co grupo Salvemos Bens e anunciou a s\u00faa intenci\u00f3n de cumprir o seu compromiso en campa\u00f1a para paralizar o proxecto do museo da historia da automoci\u00f3n no parque de Bens, e crear unha li\u00f1a de autob\u00fas que conectara a cidade co parque. Esta foi a primeira gran decisi\u00f3n que tomou, e contou co rexeitamento por parte do PP, quen criticaba que Ferreiro non se reunira con todas as partes implicadas antes de tomar a decisi\u00f3n e de po\u00f1er o proxecto do museo en perigo. O PSOE, outrora favorable \u00e1 construci\u00f3n do museo en Bens, trocou a s\u00faa postura e manifestouse a favor dun cambio na situaci\u00f3n pero procurando que o proxecto seguira na Coru\u00f1a.\nO 25 de xu\u00f1o, Xulio Ferreiro reuniu 50 asociaci\u00f3ns de veci\u00f1os no sal\u00f3n de plenos para dialogar sobre a situaci\u00f3n da cidade. O 26 de xu\u00f1o, por primeira vez na historia, e coincidindo coa celebraci\u00f3n do d\u00eda do orgullo, despregouse no concello unha bandeira do arco da vella.\nOutra das decisi\u00f3ns pol\u00e9micas, tras a do museo, que se anunciaron eses d\u00edas, foi a modificaci\u00f3n do contido das festas da cidade; anul\u00e1ronse precontratos con cantantes como Rosario (que finalmente si actuou) ou Miguel Bos\u00e9, e tam\u00e9n se suprimiron as axudas ao certame das casas rexionais que se celebraba todos os anos, aducindo os elevados custos que supu\u00f1an, e anunciou unha reconduci\u00f3n do presuposto; coma contrapartida f\u00edxose un Noroeste Pop Rock m\u00e1is longo e descentralizado en distintos escenarios.\nO 6 de xullo compareceu en rolda de prensa anunciando a solicitude dun cr\u00e9dito de 10 mill\u00f3ns de euros debido a un desfasamento derivado da actuaci\u00f3n do goberno anterior. O 14 de xullo anunciou o fin das subvenci\u00f3ns municipais para a feira taurina que se celebraba na cidade cumprindo as\u00ed con outra das s\u00faas promesas electorais.\nNas elecci\u00f3ns municipais de 2019 volveu ser o candidato do seu partido \u00e1 alcald\u00eda. Nesta ocasi\u00f3n, a Marea Atl\u00e1ntica foi a terceira forza m\u00e1is votada no consistorio, pasando de 10 concelleiros a 6. O 29 de maio de 2019 anunciou a s\u00faa decisi\u00f3n de non continuar no concello e de non tomar posesi\u00f3n como concelleiro.\nEn Marea.\nFerreiro foi un dos impulsores de En Marea base\u00e1ndose na s\u00faa experiencia na Marea Atl\u00e1ntica. Se ben nun inicio foi un dos principais apoios ao liderado de Lu\u00eds Villares en 2016 logo dun ano ti\u00f1a amosado publicamente desacordo coas decisi\u00f3ns que a direcci\u00f3n da fronte de partidos estaba a tomar.\nVida persoal.\nEst\u00e1 casado e ten dous fillos. A vida familiar de Ferreiro saltou temporalmente \u00e1 palestra dos media espa\u00f1ois cando, ao pouco de ser elixido alcalde e durante unha entrevista radiof\u00f3nica en directo con Pepa Bueno, o rexedor foi interrompido polos seus propios fillos con berros e choros por mor do almorzo, queixas que puideron ser escoitadas por toda audiencia.\nDeclarado seareiro e pequeno accionista do Deportivo da Coru\u00f1a \u00e9 habitual a s\u00faa presenza na bancada de Riazor."}
{"id": "303440", "revid": "43749", "url": "https://gl.wikipedia.org/wiki?curid=303440", "title": "Xulio Xos\u00e9 Ferreiro Baamonde", "text": ""}
{"id": "303441", "revid": "89787", "url": "https://gl.wikipedia.org/wiki?curid=303441", "title": "Ziynet Sali", "text": "Ziynet Sali \u00e9 unha cantora turcochipriota-brit\u00e1nica famosa na Rep\u00fablica Turca do Norte de Chipre e Turqu\u00eda."}
{"id": "303444", "revid": "27155", "url": "https://gl.wikipedia.org/wiki?curid=303444", "title": "Trypanosoma brucei brucei", "text": ""}
{"id": "303445", "revid": "27155", "url": "https://gl.wikipedia.org/wiki?curid=303445", "title": "Trypanosoma brucei gambiense", "text": ""}
{"id": "303446", "revid": "27155", "url": "https://gl.wikipedia.org/wiki?curid=303446", "title": "Trypanosoma brucei rhodesiense", "text": ""}
{"id": "303447", "revid": "5749", "url": "https://gl.wikipedia.org/wiki?curid=303447", "title": "John Conrad Otto", "text": "John Conrad Otto, nado preto de Woodbridge, Nova Jersey, o 15 de marzo de 1774 e finado en Filadelfia o 26 de xu\u00f1o de 1844, foi un m\u00e9dico estadounidense..\nBiograf\u00eda.\nGraduouse na Universidade de Princeton no 1792, e pola facultade de medicina da Universidade de Pennsylvania no 1796. No 1798 foi elixido como m\u00e9dico do Philadelphia Dispensary, unha cl\u00ednica p\u00fablica, e no 1813, entrou como m\u00e9dico e profesor no Pennsylvania Hospital, posto no cal permaneceu durante 21 anos, e polo que chegar\u00eda a ser co\u00f1ecido en todos os Estados Unidos.\nOtto tam\u00e9n foi m\u00e9dico durante vinte anos do hospicio local, o Orphan Asylum, e as\u00ed mesmo do Magdalen Asylum. Durante o gromo de c\u00f3lera do 1833 foi un dos doce m\u00e9dicos escollidos polas autoridades p\u00fablicas de Filadelfia para establecer medidas sanitarias e dirixir os hospitais da cidade, polo cal logo ser\u00eda elixido presidente da Comisi\u00f3n de Sa\u00fade P\u00fablica.\nObras.\nEscribiu un 'Informe sobre unha disposici\u00f3n hemorr\u00e1xica en certas familias' (\"An Account of an Hemorrhagic Disposition in certain Families\"), que se publicou no \"New York Medical Repository\" no ano 1803, e outro artigo sobre o mesmo tema para o \"Coxe's Medical Museum\" no 1805. Escribiu sobre moitos outros temas m\u00e9dicos, pero os dous informes citados te\u00f1en especial relevancia porque se consideran os primeiros artigos na literatura cient\u00edfica sobre a hemofilia.\nFamilia.\nSeu bisav\u00f3 e seu av\u00f3 foron tam\u00e9n m\u00e9dicos. Seu av\u00f3 emigrara \u00f3s Estados Unidos dende Alema\u00f1a no 1752, establec\u00e9ndose en Filadelfia, onde practicou a medicina e chegou a facerse cargo do hospital do Ex\u00e9rcito Continental no 1778. Seu pai, Bodo Otto, era tam\u00e9n m\u00e9dico, e partidario da causa patriota durante a Guerra de Independencia dos Estados Unidos, servindo como oficial no Ex\u00e9rcito Continental."}
{"id": "303448", "revid": "27155", "url": "https://gl.wikipedia.org/wiki?curid=303448", "title": "Crithidia fasciculata", "text": "Crithidia fasciculata \u00e9 unha especie de protista parasito. \"C. fasciculata\", igual que outras especies de \"Crithidia\" ten un ciclo de vida cun s\u00f3 h\u00f3spede (un insecto), que neste caso \u00e9 o mosquito. Por tanto, non afecta aos humanos, a diferenza doutros tripanosom\u00e1tidos. \"C. fasciculata\" ten unha baixa especificidade de h\u00f3spede polo que pode infectar a moitas especies de mosquitos.\nCiclo de vida.\n\"C. fasciculata\" pode encontrarse en dous estadios morfol\u00f3xicos no seu ciclo vital; o primeiro \u00e9 a forma nadadora coanomastigote, que ten un longo flaxelo externo, que usa para moverse, e a segunda forma \u00e9 o amastigote inm\u00f3bil adherido, que vive no aparato dixestivo do mosquito. Os amastigotes son excretados nas feces do mosquito e contaminan o h\u00e1bitat dos mosquitos.\nA transmisi\u00f3n de \"C fasciculata\" ocorre principalmente cando os amastigotes, arrastrados ata auga estancada, son inxeridos polas larvas de mosquito. Os amastigotes enc\u00f3ntranse tipicamente no recto da larva. Cada muda da larva d\u00e1 lugar a que se perda a infecci\u00f3n, pero esta \u00e9 xeralmente readquirida rapidamente no ambiente onde vive ao inxerir m\u00e1is amastigotes. Cando o cuarto \u00ednstar da larva fai a pupa, a infecci\u00f3n do amastigote mantense no intestino durante toda a metamorfose do animal, dando lugar a un mosquito adulto infectado.\nUso en investigaci\u00f3n.\n\"C. fasciculata\" \u00e9 un exemplo de tripanosom\u00e1tido infeccioso non humano e est\u00e1 relacionado con varios parasitos, entre eles \"Trypanosoma brucei\" (causante da tripanosom\u00edase africana) e \"Leishmania\" (causante da leishman\u00edase). \"C. fasciculata\" parasita varias especies de insectos e foi amplamente usado para probar novas estratexias terap\u00e9uticas contra infecci\u00f3s paras\u00edticas e como organismo modelo na investigaci\u00f3n sobre a biolox\u00eda dos tripanosom\u00e1tidos que infectan ao ser humano.\nComo \u00e9 t\u00edpico nos tripanosom\u00e1tidos, pero raro noutros protistas, \"C. fasciculata\" pos\u00fae unha soa mitocondria. O ADN mitocondrial enc\u00f3ntrase formando unha soa estrutura, chamada cinetoplasto, na base do seu \u00fanico flaxelo. Como \u00e9 com\u00fan entre as especies parasitas, \"C. fasciculata\" necesita un caldo con alto contido de nutrientes (que incl\u00faa grupos hemo e \u00e1cido f\u00f3lico) para poder ser cultivado en condici\u00f3ns de laboratorio."}
{"id": "303449", "revid": "23204", "url": "https://gl.wikipedia.org/wiki?curid=303449", "title": "63\u00aa edici\u00f3n dos \u00d3scar", "text": "A 63.\u00aa entrega dos premios \u00d3scar tivo lugar o d\u00eda 25 de marzo de 1991 no Shrine Auditorium dos \u00c1nxeles (Estados Unidos). O mestre de cerimonias foi Billy Cristal.\nPremios.\nOs ga\u00f1adores aparecen en primeiro lugar e en grosas."}
{"id": "303450", "revid": "6279", "url": "https://gl.wikipedia.org/wiki?curid=303450", "title": "O c\u00f3dice", "text": ""}
{"id": "303453", "revid": "75439", "url": "https://gl.wikipedia.org/wiki?curid=303453", "title": "\u00d3rix beisa", "text": "O \u00f3rix beisa (\"Oryx beisa\") \u00e9 unha especie de ant\u00edlope da \u00c1frica oriental que presenta d\u00faas subespecies, o \"Oryx beisa beisa\" que habita estepas e semidesertos no Corno de \u00c1frica e no norte do r\u00edo Tana, e o \"Oryx beisa callotis\" que se localiza no sur do Tana no sueste de Kenya e en zonas de Tanzania. No pasado, alg\u00fans taxonomistas consider\u00e1bana unha subespecie do \"Oryx gazella\" pero xeneticamente son diferentes.\nDescrici\u00f3n.\nO \u00f3rix beisa ten unha altura de pouco m\u00e1is dun metro \u00e1 altura do ombreiro, entre 110 e 120\u00a0cm nos exemplares adultos, variando o seu peso entre os 150 e os 200\u00a0kg. \u00c9 facilmente reco\u00f1ecible pola cor do seu pelame, gris co ventre branco, separado por unha banda negra que presenta tam\u00e9n na uni\u00f3n da cabeza co pescozo, ao longo do foci\u00f1o, e desde os ollos ata a boca, as\u00ed como na testa. A s\u00faa coma \u00e9 pequena e acasta\u00f1ada; e est\u00e1 dotado de d\u00faas longas e finas cornas que presentan tanto machos como femias e que polo com\u00fan miden entre 75 e 80\u00a0cm.\nA especie vive en semidesertos e estepas aliment\u00e1ndose de herbas, follas, froitos e abrochos e \u00e9 capaz de variar a s\u00faa temperatura corporal para minimizar a evaporaci\u00f3n de auga, aumentando a s\u00faa temperatura polo d\u00eda diminu\u00edndo as\u00ed a captaci\u00f3n da calor ambiental e impedindo a perda da auga por evaporaci\u00f3n e baixando a s\u00faa temperatura por radiaci\u00f3n t\u00e9rmica durante a noite. Ademais os seus ouri\u00f1os son pouco abundantes e moi concentrados. Viven en mandas de entre cinco e corenta animais, tipicamente as femias van por diante e un gran macho g\u00e1rdalles as costas. Alg\u00fans machos son solitarios, a\u00ednda que con frecuencia est\u00e1n acompa\u00f1ados durante breves per\u00edodos por femias reprodutoras."}
{"id": "303454", "revid": "89787", "url": "https://gl.wikipedia.org/wiki?curid=303454", "title": "Candida", "text": "Candida \u00e9 un x\u00e9nero de fungos do grupo dos l\u00e9vedos, que causa as infecci\u00f3ns f\u00fanxicas humanas m\u00e1is com\u00fans en todo o mundo. Moitas das especies deste x\u00e9nero son conmensais inofensivos ou endosimbiontes de h\u00f3spedes inclu\u00edndo os humanos; por\u00e9n, cando se alteran as barreiras mucosas ou o sistema inmunitario est\u00e1 comprometido poden invadir o corpo e causar doenzas. A especie que m\u00e1is se illa \u00e9 \"Candida albicans\", que causa a candid\u00edase en humanos e outros animais. Durante a elaboraci\u00f3n do vi\u00f1o, algunhas especies de \"Candida\" poden potencialmente estragar o vi\u00f1o.\nMoitas especies forman parte da flora intestinal, inclu\u00edndo \"C. albicans\" en h\u00f3spedes mam\u00edferos, mentres que outras viven como endosimbiontes en insectos.\nAs infecci\u00f3ns sist\u00e9micas do torrente sangu\u00edneo e dos principais \u00f3rganos (candidemia ou candid\u00edase invasiva), especialmente en pacientes inmunocomprometidos, son tam\u00e9n frecuentes.\nSecuenciouse o ADN de varias especies de \"Candida\".\nOs antibi\u00f3ticos favorecen as infecci\u00f3ns de l\u00e9vedos, inclu\u00edndo o sobrecrecemento gastrointestinal de \"Candida\", e a penetraci\u00f3n da mucosa gastrointestinal. A\u00ednda que as mulleres son m\u00e1is susceptible a infecci\u00f3ns xenitais por l\u00e9vedos, os homes poden tam\u00e9n infectarse. Certos factores, como un uso prolongado de antibi\u00f3ticos, incrementan o risco tanto para homes coma para mulleres. As persoas con diabetes ou sistema inmunitarios deteriorados, como as que te\u00f1en infecci\u00f3n por VIH, son m\u00e1is susceptibles \u00e1s infecci\u00f3ns por l\u00e9vedos.\n\"Candida antarctica\" \u00e9 unha fonte importante industrialmente de encimas lipases.\nCaracter\u00edsticas de laboratorio.\nCultivada en laboratorio, \"Candida\" forma colonias grandes redondas, de cor branca ou crema (no caso de \"C. albicans\") con cheiro a fungo en placa de \u00e1gar a temperatura moderada.\nA especie m\u00e1is importante, \"C. albicans\" fermenta a glicosa e a maltosa a \u00e1cido e gas, e a sacarosa a \u00e1cido, e non fermenta a lactosa, o que axuda a distinguila doutras especies de \"Candida\".\nSignos e s\u00edntomas da infecci\u00f3n.\nAs \"Candida\" est\u00e1n presentes practicamente en todas as persoas en pequeno n\u00famero na pel adulta saudable, e a especie \"albicans\" \u00e9 parte da flora normal das membranas mucosas dos tractos gastrointestinal, respiratorio, e do tracto xenital feminino. No caso da pel, a s\u00faa sequidade comparada coa doutros tecidos impide o crecemento do fungo, pero a pel danada ou a pel en rexi\u00f3ns intertrixinosas (onde a pel roza coa pel) \u00e9 m\u00e1is axeitada para un r\u00e1pido crecemento do fungo.\nO sobrecrecemento de varias especies entre as cales est\u00e1 \"albicans\" pode causar infecci\u00f3ns superficiais como a candid\u00edase orofar\u00ednxea e a candid\u00edase vulvovaxinal (candid\u00edase vaxinal). A candid\u00edase oral \u00e9 com\u00fan en persoas que te\u00f1en que usar dentamia postiza. En individuos que estaban sans, estas infecci\u00f3ns poden curar con medicaci\u00f3n antif\u00fanxica t\u00f3pica ou sist\u00e9mica (medicamentos que se poden comprar sen receita son, por exemplo, miconazole ou clotrimazole). En pacientes debilitados ou inmunocomprometidos, ou cando se introduce por v\u00eda intravenosa, a candid\u00edase pode converterse nunha doenza sist\u00e9mica que produce abscesos, tromboflebite, endocardite, ou infecci\u00f3ns dos ollos ou outros \u00f3rganos. Normalmente, un requisito para que \"Candida\" poida atravesar as defensas da pel e cause doenzas nos tecidos profundos \u00e9 que haxa unha neutropenia relativamente grave; neses casos, a alteraci\u00f3n mec\u00e1nica dos sitios da pel infectada \u00e9 un factor t\u00edpico na invasi\u00f3n dos fungos dos tecidos profundos.\nA colonizaci\u00f3n do tracto gastrointestinal por \"C. albicans\" despois dunha terapia con antibi\u00f3ticos pode non causar s\u00edntomas.\nEspecies.\nEntre as especies de \"Candida\", a especie que forma parte da flora intestinal normal e \u00e9 comensal na pel e tractos gastrointestinais e xenitourinarios \"C. albicans\", \u00e9 responsable da maior\u00eda das infecci\u00f3ns por \"Candida\" no torrente sangu\u00edneo (candidemia). Pero existe tam\u00e9n unha crecente incidencia de infecci\u00f3ns causadas por \"C. glabrata\" e \"C. rugosa\", que se poden deber a que xeralmente son menos susceptibles aos antif\u00fanxicos azol de uso frecuente. Outras especies de \"Candida\" importantes medicamente son: \"C. parapsilosis\", \"C. tropicalis\", e \"C. dubliniensis\".\nOutras especies de \"Candida\" como \"C. oleophila\" foron utilizadas como axentes de control biol\u00f3xico na froita.\nA especie \"Candida albicans\" foi utilizada en combinaci\u00f3n con nanotubos de carbono para producir tecidos de materiais de bio-nano-composite condutores electricamente estables, que se utilizaron como elementos sensores da temperatura.\nLista de especies:"}
{"id": "303455", "revid": "55340", "url": "https://gl.wikipedia.org/wiki?curid=303455", "title": "Oryx beisa", "text": ""}
{"id": "303457", "revid": "1131", "url": "https://gl.wikipedia.org/wiki?curid=303457", "title": "AppleTalk", "text": "ApleTalk foi un Macintosh de Apple en 1984 e actualmente est\u00e1 en desuso nos Macintosh en favor das redes TCP/IP.\nFases.\nFase 1 (1985):\nFase 2 (1989):\nVersi\u00f3ns.\nDispo\u00f1\u00edbel para a maior\u00eda de:\nDese\u00f1o.\nO dese\u00f1o de Appletalk bas\u00e9ase no modelo OSI pero a diferenza doutros dos sistemas LAN non foi constru\u00eddo baixo o sistema Xerox XNS, non ti\u00f1a Ethernet e tampouco ti\u00f1a enderezos de 48 bit para o encami\u00f1amento.\nDireccionamento.\nNeste protocolo inclu\u00edronse unha serie de caracter\u00edsticas que permitiron que as redes locais se conectasen sen configuraci\u00f3n previa ou necesidade dun router ou servidor.\nAppletalk est\u00e1 equipado para asignar enderezos e configurar calquera enrutamento de maneira autom\u00e1tica.\nProtocolos.\nProtocolos de Appletalk no modelo OSI:\nNivel 1:\nNivel 2:\nNivel 3:\nNivel 4:\nNivel 5:\nNivel 6 e 7:\nHardware.\nO hardware inicial por defecto para AppleTalk era un protocolo de alta velocidade co\u00f1ecido como LocalTalk que utilizaba os portos RS-422 do Macintosh a 230,4 kbit/s. LocalTalk divid\u00eda o porto RS-422 para proporcionar un cable de subida e de baixada nun \u00fanico porto. O sistema ser\u00eda lento actualmente, pero grazas \u00e1 s\u00faa relaci\u00f3n custo/complexidade, os Macs adoitaban ser as \u00fanicas m\u00e1quinas en rede de moitos negocios.\nUn substituto com\u00fan para LocalTalk era PhoneNet, unha soluci\u00f3n alternativa (dunha compa\u00f1\u00eda chamada Farallon) que tam\u00e9n utilizou o porto RS-422 e era menos custoso de instalar e manter. Ethernet e o token ring tam\u00e9n foron utilizados, co\u00f1ecidos como EtherTalk e TokenTalk respectivamente. EtherTalk converteuse gradualmente no m\u00e9todo dominante para Appletalk mentres que Ethernet se popularizou na industria do Computador persoal PC a trav\u00e9s dos anos 90."}
{"id": "303458", "revid": "1822", "url": "https://gl.wikipedia.org/wiki?curid=303458", "title": "C\u00f3dice (hom\u00f3nimos)", "text": ""}
{"id": "303459", "revid": "89787", "url": "https://gl.wikipedia.org/wiki?curid=303459", "title": "Gnarls Barkley", "text": "Gnarls Barkley \u00e9 un d\u00fao estadounidense de neo soul composto polo produtor musical Brian Joseph Burton (co\u00f1ecido como Danger Mouse) e o cantautor Thomas DeCarlo Callaway (co\u00f1ecido como CeeLo Green). O seu primeiro \u00e1lbum de estudio \"St. Elsewhere\", foi lanzado no 2006, xunto co sinxelo \"Crazy\". Tanto o sinxelo coma o \u00e1lbum foron un \u00e9xito comercial. O seu segundo \u00e1lbum, \"The Odd Couple\" lanzouse en marzo de 2008."}
{"id": "303460", "revid": "7523", "url": "https://gl.wikipedia.org/wiki?curid=303460", "title": "FC Copenhagen", "text": ""}
{"id": "303461", "revid": "23204", "url": "https://gl.wikipedia.org/wiki?curid=303461", "title": "Intertrixinoso", "text": "En medicina, unha \u00e1rea intertrixinosa \u00e9 aquela na que poden tocarse ou rozar d\u00faas \u00e1reas da pel. Exemplos de \u00e1reas intertrixinosas son a axila, o perineo, zonas do nariz, pregamentos da pel dos seos, e as zonas entre os dedos. As \u00e1reas intertrixinosas albergan grandes cantidades de organismos aerobios como bacterias de tipo coco e corineformes, as cales forman parte normal da flora da pel.\nEste adxectivo util\u00edzase tam\u00e9n para designar as infecci\u00f3ns nesas \u00e1reas: dermatite intertrixinosa (ou intertrixe), candid\u00edase intertrixinosa (polo fungo \"Candida\")."}
{"id": "303462", "revid": "27155", "url": "https://gl.wikipedia.org/wiki?curid=303462", "title": "Intertrixinosa", "text": ""}
{"id": "303463", "revid": "22570", "url": "https://gl.wikipedia.org/wiki?curid=303463", "title": "Ella Eyre", "text": "Ella McMahon, nada en Londres o 1 de abril de 1994, \u00e9 unha cantante inglesa m\u00e1is co\u00f1ecida polo seu nome art\u00edstico Ella Eyre. \u00c9 co\u00f1ecida polas s\u00faas colaboraci\u00f3ns con Rudimental no sinxelo \"Waiting All Night\", e con DJ Fresh en \"Gravity\". O seu primeiro EP, \"Deeper\", foi lanzado o 15 de decembro de 2013. O seu primeiro sinxelo, \"If I Go\", lanzouse o 13 de xullo de 2014."}
{"id": "303464", "revid": "23204", "url": "https://gl.wikipedia.org/wiki?curid=303464", "title": "Ella McMahon", "text": ""}
{"id": "303471", "revid": "1131", "url": "https://gl.wikipedia.org/wiki?curid=303471", "title": "Antonio Couceiro", "text": "O nome Antonio Couceiro pode referirse a:"}
{"id": "303472", "revid": "65337", "url": "https://gl.wikipedia.org/wiki?curid=303472", "title": "Per\u00edodo Edo", "text": "O , tam\u00e9n co\u00f1ecido como \u00e9 unha divisi\u00f3n da historia do Xap\u00f3n, que abrangue dende o 24 de marzo de 1603 at\u00e9 o 3 de maio de 1868.\nO per\u00edodo delimita o goberno do shogunato Tokugawa ou Edo, que ademais foi estabelecido oficialmente en 1603 polo primeiro \"sh\u014dgun\" Tokugawa, Tokugawa Ieyasu. O per\u00edodo Edo rematou en 1868 coa restauraci\u00f3n do goberno imperial por parte do 15\u00ba e derradeiro \"sh\u014dgun\" Yoshinobu Tokugawa. A fin do per\u00edodo Edo tam\u00e9n se caracteriza polo comezo do per\u00edodo imperial.\nGoberno do sh\u014dgun e os daimy\u014d.\nTokugawa Ieyasu, o principal beneficiado dos logros de Oda Nobunaga e de Hideyoshi Toyotomi, era un \"daimy\u014d\" podente da rica rexi\u00f3n de Kant\u014d. Posu\u00eda terras de 2,5 mill\u00f3ns de \"koku\" e posteriormente estabeleceuse en Edo (actual Toquio) engadindo \u00e1s s\u00faas propiedades terras de 2 mill\u00f3ns de \"koku\". Despois da muerte de Hideyoshi, axi\u00f1a buscou manter o control sobre a familia Toyotomi.\nA vitoria do ex\u00e9rcito de Ieyasu sobre os \"daimy\u014d\" do oeste na Batalla de Sekigahara do ano 1600, deulle o dominio case total sobre o Xap\u00f3n. Despois de estabelecer un sistema de dominio mediante a desaparici\u00f3n dos seus inimigos e un estrito control sobre outros daimyo, Ieyasu instalou \u00f3 seu fillo Tokugawa Hidetada baixo o t\u00edtulo de \"sh\u014dgun\" e nomeouse a si mesmo como \"sh\u014dgun\" retirado en 1605. Os Toyotomi a\u00ednda eran unha ameaza para a s\u00faa causa, polo que dedicou toda unha d\u00e9cada para erradicalos. En 1615, a fortificaci\u00f3n dos Toyotomi en Osaca foi destru\u00edda polo ex\u00e9rcito de Tokugawa.\nO per\u00edodo Edo trouxo ao Xap\u00f3n 250 anos de estabilidade. O sistema pol\u00edtico evolucionou cara o \"bakuhan\". No \"bakuhan\", o \"sh\u014dgun\" gozaba da autoridade nacional mentres que os \"daimyo\" a autoridade rexional. A burocracia aumentou durante este per\u00edodo co devezo de administrar a combinaci\u00f3n de goberno centralizado e descentralizado. Os Tokugawa afiuzaron o seu poder durante o primeiro s\u00e9culo do seu goberno: a distribuci\u00f3n da terra proporcion\u00e1balles preto de sete mill\u00f3ns de \"koku\" e o control sobre as cidades m\u00e1is importantes."}
{"id": "303473", "revid": "23204", "url": "https://gl.wikipedia.org/wiki?curid=303473", "title": "Per\u00edodo Tokugawa", "text": ""}
{"id": "303476", "revid": "6279", "url": "https://gl.wikipedia.org/wiki?curid=303476", "title": "Palmas de Gran Canaria", "text": ""}
{"id": "303477", "revid": "6279", "url": "https://gl.wikipedia.org/wiki?curid=303477", "title": "\u0627\u0644\u062c\u0648\u0641", "text": ""}
{"id": "303478", "revid": "6279", "url": "https://gl.wikipedia.org/wiki?curid=303478", "title": "Presidencia da Junta de Andaluc\u00eda", "text": ""}
{"id": "303479", "revid": "50011", "url": "https://gl.wikipedia.org/wiki?curid=303479", "title": "Campionato de Galicia da Serie B (f\u00fatbol)", "text": "O Campionato de Galicia da Serie B foi a segunda divisi\u00f3n do Campionato de Galicia de f\u00fatbol entre 1919 e 1940. Estaba situada por debaixo da Serie A (m\u00e1xima categor\u00eda do pa\u00eds) e por riba da Serie C. Entre estas divisi\u00f3ns produc\u00edanse ascensos e descensos. A organizaci\u00f3n da competici\u00f3n corr\u00eda a cargo da Federaci\u00f3n Galega de F\u00fatbol. O torneo foi suspendido durante tres tempadas entre 1936 e 1939 por causa da guerra civil.\nPara a tempada 1940/41, o Comit\u00e9 Directivo da Federaci\u00f3n Espa\u00f1ola de F\u00fatbol decidiu suprimir de facto todos os campionatos rexionais, ag\u00e1s os canarios, exclu\u00edndo de participar nos mesmos aos equipos encadrados no campionato estatal de Liga e modificando o sistema de clasificaci\u00f3n para a Copa de Espa\u00f1a, que ser\u00eda outorgada segundo a posici\u00f3n final acadada na propia Liga."}
{"id": "303480", "revid": "23204", "url": "https://gl.wikipedia.org/wiki?curid=303480", "title": "Charles Chaput", "text": "Charles Joseph Chaput, nado en Concordia (Kansas) o 26 de setembro de 1944, \u00e9 un bispo cat\u00f3lico latino estadounidense, de orixes franco-canadenses e potawomi. Dende 2011 \u00e9 o arcebispo metropolitano de Filadelfia.\nTraxectoria.\nCharles Chaput naceu en Concordia, Kansas, un dos tres fillos que tiveron Joseph e Marian Helen (de apelido de solteira DeMarais) Chaput. O seu pai era un franco-canadense descendente de Lu\u00eds IX de Francia, e a s\u00faa nai era unha nativa potawomi. Graduouse en Psicolox\u00eda pola Universidade Cat\u00f3lica de Am\u00e9rica en 1969.\nO 14 de xullo de 1968 fixo a profesi\u00f3n solemne na Orde dos Freires Menores Capuchinos, e o 29 de agosto de 1970 foi ordenado sacerdote polo bispo de Salina Cyril John Vogel.\nO 11 de abril de 1988 foi nomeado bispo de Rapid City. Recibiu a consagraci\u00f3n episcopal o 26 de xullo, de mans do nuncio nos Estados Unidos, Pio Laghi.\nO 18 de marzo de 1997 foi nomeado arcebispo metropolitano de Denver. O 19 de xullo de 2011 o papa Bieito XVI nomeouno arcebispo metropolitano de Filadelfia."}
{"id": "303481", "revid": "47401", "url": "https://gl.wikipedia.org/wiki?curid=303481", "title": "Arquidiocese cat\u00f3lica latina de Sevilla", "text": "A arquidiocese de Sevilla (en ) \u00e9 unha s\u00e9 metropolitana da Igrexa Cat\u00f3lica Latina. En 2010 ti\u00f1a 1\u00a0890\u00a0000 bautizados sobre unha poboaci\u00f3n total de 1\u00a0900\u00a0224 habitantes. O seu arcebispo actual \u00e9 Jos\u00e9 \u00c1ngel Saiz Meneses."}
{"id": "303485", "revid": "32797", "url": "https://gl.wikipedia.org/wiki?curid=303485", "title": "Sara Baartman", "text": ""}
{"id": "303489", "revid": "3460219", "url": "https://gl.wikipedia.org/wiki?curid=303489", "title": "Anos 1980", "text": ""}
{"id": "303491", "revid": "89787", "url": "https://gl.wikipedia.org/wiki?curid=303491", "title": "ADN recombinante", "text": "O ADN recombinante \u00e9 unha mol\u00e9cula de ADN formada por medio de m\u00e9todos de laboratorio de recombinaci\u00f3n xen\u00e9tica (como a clonaci\u00f3n molecular) na que se xuntan materiais xen\u00e9ticos de d\u00faas ou m\u00e1is fontes, creando secuencias de ADN que doutro modo non formar\u00edan parte do xenoma. Xeralmente abr\u00e9viase como ADNr ou rDNA (pero estas siglas tam\u00e9n se usan para o ADN dos xenes que codifican o ARN ribos\u00f3mico). \nFormar un ADN recombinante \u00e9 posible porque as mol\u00e9culas de ADN de todos os organismos comparten a mesma estrutura qu\u00edmica global e s\u00f3 difiren na secuencia de nucle\u00f3tidos. As mol\u00e9culas de ADN recombinante denom\u00ednanse \u00e1s veces ADN quim\u00e9rico, porque poden facerse con material de d\u00faas especies, como as m\u00edticas quimeras. A tecnolox\u00eda do ADN recombinante usa secuencias palindr\u00f3micas e produce extremos coherentes ou romos no ADN para crear o ADN recombinante.\nAs secuencias de ADN usadas na construci\u00f3n de mol\u00e9culas de ADN recombinante poden proceder de calquera especie. Por exemplo, ADN dunha planta pode unirse con ADN bacteriano, ou ADN humano con ADN de fungo. Ademais, poden crearse secuencias de ADN que non aparecen en ningunha parte na natureza por s\u00edntese qu\u00edmica de ADN e despois poden incorporarse \u00e1s mol\u00e9culas recombinantes. Co uso da tecnolox\u00eda do ADN recombinante e do ADN sint\u00e9tico, literalmente pode crearse calquera secuencia de ADN e introducila nunha ampla variedade de organismos vivos.\nAs prote\u00ednas que poden orixinarse da expresi\u00f3n dun ADN recombinante nas c\u00e9lulas vivas denom\u00ednanse \"prote\u00ednas recombinantes\". Cando o ADN recombinante que codifica prote\u00ednas se introduce nun organismo h\u00f3spede, non necesariamente se vai producir a prote\u00edna recombinante. A expresi\u00f3n de prote\u00ednas alleas require o uso de vectores de expresi\u00f3n especializados e adoita necesitar unha significativa reestruturaci\u00f3n por secuencias codificantes alleas.\nA creaci\u00f3n de ADN recombinante \u00e9 distinta do creaci\u00f3n de ADN por recombinaci\u00f3n xen\u00e9tica natural, porque a primeira se orixina por medios artificiais no tubo de ensaio, mentres que a \u00faltima \u00e9 un proceso biol\u00f3xico normal no que se remesturan secuencias de ADN xa existentes dentro dun organismo.\nCreaci\u00f3n.\nA clonaci\u00f3n molecular \u00e9 o m\u00e9todo de laboratorio usado para crear ADN recombinante. \u00c9 un dos dous m\u00e9todos m\u00e1is amplamente usados, xunto coa reacci\u00f3n en cadea da polimerase (PCR), utilizada para dirixir a replicaci\u00f3n de calquera secuencia espec\u00edfica de ADN desexada. Hai d\u00faas diferenzas fundamentais entre os dous m\u00e9todos. Unha \u00e9 que a clonaci\u00f3n molecular implica a replicaci\u00f3n do ADN dentro dunha c\u00e9lula viva, mentres que a PCR replica o ADN nun tubo de ensaio, sen c\u00e9lulas vivas. Outra diferenza \u00e9 que a clonaci\u00f3n implica cortar e pegar secuencias de ADN, mentres que a PCR amplifica unha secuencia existente copi\u00e1ndoa.\nA formaci\u00f3n do ADN recombinante require un vector de clonaci\u00f3n, unha mol\u00e9cula de ADN que leve o ADN ao interior da c\u00e9lula viva. Os vectores xeralmente derivan de pl\u00e1smidos ou virus e son segmentos relativamente pequenos de ADN que conte\u00f1en os sinais xen\u00e9ticos necesarios para a replicaci\u00f3n, as\u00ed como elementos adicionais convenientes no ADN alleo inserido, que identifican as c\u00e9lulas que conte\u00f1en o ADN recombinante e, cando \u00e9 apropiado, expresan o ADN alleo. A elecci\u00f3n do vector para unha clonaci\u00f3n molecular depende do organismo h\u00f3spede utilizado, o tama\u00f1o do ADN que vai ser clonado e de se o ADN alleo vai ser expresado e como. Os segmentos de ADN poden combinarse usando unha variedade de m\u00e9todos, como a clonaci\u00f3n con encimas de restrici\u00f3n/ligases ou a ensamblaxe de Gibson.\nNos protocolos de clonaci\u00f3n est\u00e1ndar, a clonaci\u00f3n dun fragmento de ADN implica esencialmente sete pasos: (1) Elecci\u00f3n do organismo h\u00f3spede e do vector de clonaci\u00f3n, (2) Preparaci\u00f3n do ADN vector, (3) Preparaci\u00f3n do ADN que vai ser clonado, (4) Creaci\u00f3n do ADN recombinante, (5) Introduci\u00f3n do ADN recombinante no organismo h\u00f3spede, (6) Selecci\u00f3n dos organismos que conte\u00f1en o ADN recombinante e (7) Cribado buscando os clons co ADN desexado inserido e as s\u00faas propiedades biol\u00f3xicas. (Para m\u00e1is detalle ver clonaci\u00f3n molecular).\nExpresi\u00f3n.\nDespois de transplantalo ao organismo h\u00f3spede, o ADN alleo contido no construto do ADN recombinante pode ser expresado ou non. \u00c9 dicir, o ADN pode simplemente replicarse sen expresarse ou pode ser transcrito e traducido e acaba orixinando unha prote\u00edna recombinante. Xeralmente, a expresi\u00f3n dun xene alleo require a reestruturaci\u00f3n do xene para que incl\u00faa secuencias que son necesarias para a produci\u00f3n da mol\u00e9cula de ARNm que servir\u00e1 para a traduci\u00f3n (por exemplo, un promotor, un sinal de iniciaci\u00f3n da traduci\u00f3n e un terminador da transcrici\u00f3n). Poden facerse cambios espac\u00edficos no organismo h\u00f3spede para mellorar a expresi\u00f3n do xene ect\u00f3pico. Ademais, os cambios poden ser necesarios nas secuencias codificantes tam\u00e9n, para optimizar a traduci\u00f3n, facer que a prote\u00edna sexa soluble, dirixir a prote\u00edna recombinante a unha localizaci\u00f3n celular ou extracelular axeitada e estabilizar a prote\u00edna ante a s\u00faa posible degradaci\u00f3n.\nPropiedades dos organismos que conte\u00f1en ADN recombinante.\nNa maior\u00eda dos casos, os organismos que conte\u00f1en ADN recombinante te\u00f1en aparentemente fenotipos normais. \u00c9 dicir, a s\u00faa aparencia, comportamento e metabolismo non quedan normalmente cambiados e o \u00fanico modo de demostrar a presenza de secuencias recombianntes \u00e9 examinar o propio ADN, normalmente usando un test de PCR. Hai tam\u00e9n excepci\u00f3ns significativas, que se discuten m\u00e1is abaixo.\nSe as secuencias de ADN recombinante codifican un xene que se expresa, ent\u00f3n pode detectarse a presenza de ARN e/ou produtos proteicos do xene recombinante, xeralmente usando as t\u00e9cnicas da RT-PCR ou do western blot. Os cambios fenot\u00edpicos grandes non son o normal, a non ser que o xene recombinante fose elixido e modificado para xerar unha actividade biol\u00f3xica no organismo h\u00f3spede. Os fenotipos adicionais que se poden encontrar son toxicidades no organismo h\u00f3spede inducidas polo produto recombinante, especialmente se este \u00e9 sobreexpresado ou expresado en c\u00e9lulas ou tecidos inapropiados.\nNalg\u00fans casos, o ADN recombinante pode ter efectos prexudiciais incluso se non \u00e9 expresado. Un mecanismo polo cal pode ocorrer isto \u00e9 a inactivaci\u00f3n inseccional, na cal o ADN recombinante queda inserido nun xene da c\u00e9lula h\u00f3spede. Nalg\u00fans casos, pode utilizarse este fen\u00f3meno para facer un knockout de xenes para determinar a s\u00faa funci\u00f3n biol\u00f3xica e importancia. Outro mecanismo polo cal a inserci\u00f3n do ADN recombinante no ADN cromos\u00f3mico pode afectar \u00e1 expresi\u00f3n x\u00e9nica \u00e9 pola activaci\u00f3n inapropiada de xenes da c\u00e9lula h\u00f3spede que previamente non se expresaban. Isto pode acontecer, por exemplo, cando un fragmento de ADN recombinante que cont\u00e9n un promotor activo queda localizado preto dun xene da c\u00e9lula h\u00f3spede previamente silencioso ou cando un xene da c\u00e9lula h\u00f3spede que funciona restrinxindo a expresi\u00f3n x\u00e9nica sofre unha inactivaci\u00f3n insercional polo ADN recombinante.\nUsos.\nO ADN recombinante util\u00edzase moito en biotecnolox\u00eda, medicina e investigaci\u00f3n. Hoxe, as prote\u00ednas recombinantes e outros produtos orixinados por medio da tecnolox\u00eda do ADN enc\u00f3ntranse practicamente en todas as farmacias, consultas m\u00e9dicas ou veterinarias, laboratorios de probas m\u00e9dicas e de investigaci\u00f3n biol\u00f3xica. Ademais, os organismos que foron manipulados usando a tecnolox\u00eda do ADN recombinante ou os produtos derivados de ditos organismos atoparon un lugar nas granxas, supermercados, caixas de urxencia caseiras e mesmo en tendas de animais de compa\u00f1\u00eda, como os peixes de acuario GloFish e outros animais modificados xeneticamente.\nA aplicaci\u00f3n m\u00e1is com\u00fan do ADN recombinante \u00e9 na investigaci\u00f3n b\u00e1sica, na cal a tecnolox\u00eda \u00e9 importante para os traballos m\u00e1is actuais en ciencias biol\u00f3xicas e m\u00e9dicas. O ADN recombinante util\u00edzase para identificar, mapar e secuenciar xenes e para determinar as s\u00faas funci\u00f3ns. As sondas de ADN recombinante empr\u00e9ganse para analizar a expresi\u00f3n x\u00e9nica en c\u00e9lulas concretas e en todos os tecidos do organismo completo. As prote\u00ednas recombinnates son amplamente utilizadas como reactivos en experimentos de laboratorio e para xerar sondas de anticorpos para examinar a s\u00edntese de prote\u00ednas dentro das c\u00e9lulas e organismos.\nOutras moitas aplicaci\u00f3ns pr\u00e1cticas do ADN recombinante poden encontrarse na industria, produci\u00f3n de alimentos, medicina humana e veterinaria, agricultura e bioenxe\u00f1ar\u00eda. Alg\u00fans exemplos ind\u00edcanse a continuaci\u00f3n.\nHistoria.\nA idea do ADN recombinante foi proposta primeiramenre por Peter Lobban, un estudante graduado do Prof. Dale Kaiser no Departamento de Bioqu\u00edmica da Escola de Medicina da Universidade de Stanford. A primeira publicaci\u00f3n que describ\u00eda a produci\u00f3n con \u00e9xito e a replicaci\u00f3n intracelular de ADN recombinante apareceu en 1972 e 1973, na Universidade de Stanford e na UCSF. En 1980 Paul Berg, un profesor do Departamento de Bioqu\u00edmica en Stanford e autor dun dos primeiros artigos foi galardoado co Premio Nobel de Qu\u00edmica polo seu traballo sobre \u00e1cidos nucleicos \"con especial consideraci\u00f3n ao ADN recombinante\". Werner Arber, Hamilton Smith e Daniel Nathans compartiron en 1978 o Premio Nobel de Medicina polo descubrimento das endonucleases de restrici\u00f3n, que melloraron as t\u00e9cnicas da tecnolox\u00eda do ADN recombinante.\nA Universidade de Stanford solicitou unha patente nos Estados Unidos sobre o ADN recombinante en 1974, mencionando como inventores a Herbert W. Boyer (profesor da University de California, San Francisco) e a Stanley N. Cohen (profesor en Stanford); esta patente foi concedida en 1980. O primeiro f\u00e1rmaco que recibiu licenza xerado usando a tecnolox\u00eda do ADN recombinante foi a insulina humana, desenvolvida por Genentech e con licenza de Eli Lilly and Company.\nPol\u00e9mica.\nOs cient\u00edficos asociados co desenvolvemento inicial dos m\u00e9todos do ADN recombinante reco\u00f1eceron que exist\u00eda a posibilidade de que os organismos que conti\u00f1an ADN recombinante adquirisen propiedades non desexadas. En 1975 na Conferencia de Asilomar sobre ADN recombinante discut\u00edronse estas cuesti\u00f3ns e iniciouse unha moratoria voluntaria nas investigaci\u00f3ns sobre ADN recombinante para aqueles experimentos que eran considerados especialmente perigosos. Esta moratoria foi amplamente obsevada ata que o Institutos Nacionais da Sa\u00fade (EUA) desenvolveron e sacaron unha serie de directrices formais para traballar co ADN recombinante. Hoxe, as mol\u00e9culas de ADN recombinante e as proet\u00ednas recombinantes xeralmente non se consideran perigosas. Por\u00e9n, segue habendo certa preocupaci\u00f3n sobre os organismos que expresan ADN recombinante, especialmente cando son sacados do laboratorio e introducidos no medio ambiente ou na cadea alimentaria. Ademais, preocupan os subprodutos da produci\u00f3n biofarmac\u00e9utica, nos que o ADN recombinante orixina prote\u00ednas espec\u00edficas. O principal subproduto, denominado prote\u00edna da c\u00e9lula h\u00f3spede, procde dun sistema de expresi\u00f3n do h\u00f3spede e sup\u00f3n unha ameaza para a sa\u00fade do paciente e o medio ambiente global."}
{"id": "303492", "revid": "89787", "url": "https://gl.wikipedia.org/wiki?curid=303492", "title": "Yanis Varoufakis", "text": "Yanis Varoufakis (), nado o 24 de marzo de 1961 \u00e9 un economista grego, que foi ministro de econom\u00eda de Grecia. Nas elecci\u00f3ns de Grecia de 2015 foi elixido como parlamentario representando a SYRIZA, e pasou a formar parte do goberno de Alexis Tsipras o 27 de xaneiro ata o 6 de xullo de 2015.\nVaroufakis \u00e9 autor do libro \"The Global Minotaur\" e varios textos acad\u00e9micos nos campos da econom\u00eda e teor\u00eda de xogos, profesor de teor\u00eda econ\u00f3mica na Universidade de Atenas e consultor privado de Valve Corporation."}
{"id": "303504", "revid": "1131", "url": "https://gl.wikipedia.org/wiki?curid=303504", "title": "Balneario de Sousas", "text": "O balneario de Sousas \u00e9 un balneario situado na vila Ver\u00edn, a unha altura de 381 metros sobre o nivel do mar. A auga do manancial de Sousas brota entre rochas gran\u00edticas, a unha temperatura de 19\u00a0\u00b0C.\nFunciona dende 1859. Un pequeno e sinxelo quiosco de 1892, con reformas posteriores, permite o consumo das augas no mesmo manancial. Conta cunha \u00e1rea contigua axardinada e de descanso, a car\u00f3n da planta de envasado."}
{"id": "303507", "revid": "1131", "url": "https://gl.wikipedia.org/wiki?curid=303507", "title": "Covas das Fadas de Saalfeld", "text": "As Covas das Fadas de Saalfeld, ou en alem\u00e1n die Feengrotten, son unhas cavernas dunha antiga mina preto de Saalfeld, no estado alem\u00e1n de Turinxia. Son famosas dende hai moito tempo polas s\u00faas coloridas formaci\u00f3ns minerais (espeleotemas) formadas durante moitos anos polo pingar constante de auga sobre a pedra relativamente branda. Dende 1993, o Libro Guinness dos R\u00e9cords considera as \"Feengrotten\" \"as m\u00e1is coloridas covas do mundo\"."}
{"id": "303508", "revid": "23204", "url": "https://gl.wikipedia.org/wiki?curid=303508", "title": "Die Feengrotten", "text": ""}
{"id": "303510", "revid": "839", "url": "https://gl.wikipedia.org/wiki?curid=303510", "title": "Sociedade de Mar\u00eda (maristas)", "text": "A Sociedade de Mar\u00eda (en ), cuxos membros son co\u00f1ecidos coma maristas, \u00e9 un instituto relixioso cat\u00f3lico fundado por Jean-Claude Colin no ano 1816 en Francia.\nHistoria.\nO instituto ten a s\u00faa orixe nun grupo de seminaristas que, en 1816, compromet\u00e9ronse a fundar unha nova familiar relixiosa, centrada na loita contra a impiedade e o indiferentismo relixioso e imitando o esp\u00edrito de humildade da Virxe Mar\u00eda. A familia deber\u00eda estar composta por un instituto laical adicado ao ensino (o Instituto dos Irm\u00e1ns Maristas das Escolas), unha secci\u00f3n feminina (as Irm\u00e1s da Congregaci\u00f3n de Mar\u00eda), e unha secci\u00f3n de sacerdotes, a dos padres maristas, que foi a secci\u00f3n encargada a Jean-Claude Colin.\nDurante os primeiros anos os sacerdotes maristas pertenceron ao clero diocesano, e en 1825 formaron a primeira compa\u00f1\u00eda de misioneiros para a predicaci\u00f3n e o apostolado nas zonas rurais da diocese de Belley.\nEn 1833 Colin viaxou a Roma para pedir a aprobaci\u00f3n do seu instituto, mais atopou certas dificultades. Por\u00e9n, o 29 de abril de 1836 o papa Gregorio XVI deulles a aprobaci\u00f3n definitiva co breve \"Omium gentium\", e encomendoulles a recentemente creada vigair\u00eda apost\u00f3lica de Ocean\u00eda occidental. O 24 de setembro celebrouse a profesi\u00f3n de votos dos primeiros vinte padres maristas.\nAs constituci\u00f3ns da Sociedade de Mar\u00eda foron aprobadas en 1873."}
{"id": "303512", "revid": "98629", "url": "https://gl.wikipedia.org/wiki?curid=303512", "title": "Maristas", "text": "Co nome de maristas co\u00f1\u00e9cese a alg\u00fan dos seguintes institutos relixiosos cat\u00f3licos, con orixes com\u00fans:"}
{"id": "303513", "revid": "23204", "url": "https://gl.wikipedia.org/wiki?curid=303513", "title": "Juno Reactor", "text": "Juno Reactor \u00e9 un grupo musical e de espect\u00e1culos co\u00f1ecido pola s\u00faa fusi\u00f3n de m\u00fasica electr\u00f3nica, influencias do mundo e sons orquestrais. Colaborou co compositor Don Davis e compuxo a banda sonora de \"Matrix\"."}
{"id": "303514", "revid": "1576", "url": "https://gl.wikipedia.org/wiki?curid=303514", "title": "Misi\u00f3n sui iuris de Tokelau", "text": ""}
{"id": "303515", "revid": "1505", "url": "https://gl.wikipedia.org/wiki?curid=303515", "title": "Misi\u00f3n sui iuris cat\u00f3lica latina de Tokelau", "text": "A misi\u00f3n sui iuris de Tokelau (en ) \u00e9 unha s\u00e9 da Igrexa Cat\u00f3lica Latina, sufrag\u00e1nea da arquidiocese de Samoa-Apia. En 2010 ti\u00f1a 500 bautizados sobre unha poboaci\u00f3n total de 1.440 habitantes. O seu superior eclesi\u00e1stico actual \u00e9 Oliver P. Aro.\nTerritorio.\nA misi\u00f3n \"sui iuris\" abrangue o arquip\u00e9lago de Tokelau. A s\u00e9 da misi\u00f3n est\u00e1 en Nukunonu, e ten unha \u00fanica parroquia.\nHistoria.\nA evanxelizaci\u00f3n comezou en 1845 polos padres maristas. O territorio de Tokelau pertenceu inicialmente \u00e1 vigair\u00eda apost\u00f3lica de Ocean\u00eda central e posteriormente \u00e1 vigair\u00eda apost\u00f3lica de Samoa e Tokelau, hoxe arquidiocese de Samoa-Apia.\nO 26 de xu\u00f1o de 1992 a arquidiocese foi dividida, dando orixe \u00e1 presente misi\u00f3n sui iuris de Tokelau."}
{"id": "303517", "revid": "839", "url": "https://gl.wikipedia.org/wiki?curid=303517", "title": "Vigair\u00eda apost\u00f3lica cat\u00f3lica latina de Samoa e Tokelau", "text": ""}
{"id": "303519", "revid": "1131", "url": "https://gl.wikipedia.org/wiki?curid=303519", "title": "Balneario de Cabreiro\u00e1", "text": "O balneario de Cabreiro\u00e1 \u00e9 un manancial natural situado na parroquia de Cabreiro\u00e1, no concello de Ver\u00edn.\nHistoria.\nO manancial era unha charca co\u00f1ecida dende a antig\u00fcidade polas s\u00faas propiedades medicinais, ata que o famoso empresario Jos\u00e9 Garc\u00eda Barb\u00f3n abre en 1907 o quiosco octogonal para os auguistas onde se segue degustando a s\u00faa auga.\nO resto do recinto \u00e9 un espazo natural duns 50\u00a0000 m\u00b2 cruzado polo pequeno r\u00edo Abedes e con exemplos de especies como os cedros do Himalaia, sequoias xigantes, tileiros, palmeiras etc. En total, 2000 \u00e1rbores. Toda a auga do manancial pasa pola burbulla central do quiosco, desde onde se abastecen este e a planta de envasado. A auga sobe desde unha profundidade duns 100 m a unha temperatura duns 18\u00a0\u00b0C.\nA s\u00faa auga est\u00e1 indicada para enfermidades de tipo estomacal, intestinal, do f\u00edgado, dos riles e a diabetes."}
{"id": "303523", "revid": "89787", "url": "https://gl.wikipedia.org/wiki?curid=303523", "title": "\u00c1cido hexanoico", "text": "O \u00e1cido hexanoico, tam\u00e9n chamado \u00e1cido caproico, \u00e9 o \u00e1cido carbox\u00edlico derivado do hexano coa f\u00f3rmula xeral C5H11COOH. \u00c9 un l\u00edquido oleoso incoloro cun cheiro a graxa, queixo e cera, que lembra o cheiro das cabras ou outros animais similares. \u00c9 un \u00e1cido graxo que se encontra de forma natural en varias graxas animais e aceites, e \u00e9 un dos compostos qu\u00edmicos que orixina o cheiro desagradable caracter\u00edstico da cuberta carnosa que se descomp\u00f3n das sementes da \u00e1rbore \"Ginkgo biloba\". Tam\u00e9n \u00e9 un dos compo\u00f1entes da vainilla. O uso principal do \u00e1cido hexanoico \u00e9 a produci\u00f3n de \u00e9steres de aromas artificiais, e na fabricaci\u00f3n de hexil derivados, como os hexilfenois.\nOs sales e \u00e9steres deste \u00e1cido denom\u00ednanse hexanoatos ou caproatos.\nNon se deben confundir con este outros dous \u00e1cidos con nomes procedentes de cabra, como son o \u00e1cido capr\u00edlico (C8) e o c\u00e1prico (C10). Estes dous \u00e1cidos, xunto co hexanoico supo\u00f1en o 15% das graxas do leite de cabra.\nOs \u00e1cidos caproico, capr\u00edlico e c\u00e1prico \u00fasanse na formaci\u00f3n de \u00e9steres e tam\u00e9n como compo\u00f1ente de aromas de: manteiga, leite, nata, amorodos, pan, cervexa, noces, e outros."}
{"id": "303524", "revid": "27155", "url": "https://gl.wikipedia.org/wiki?curid=303524", "title": "\u00c1cido caproico", "text": ""}
{"id": "303525", "revid": "27155", "url": "https://gl.wikipedia.org/wiki?curid=303525", "title": "Hexanoato", "text": ""}
{"id": "303527", "revid": "27155", "url": "https://gl.wikipedia.org/wiki?curid=303527", "title": "Caproato", "text": ""}
{"id": "303530", "revid": "27155", "url": "https://gl.wikipedia.org/wiki?curid=303530", "title": "\u00c1cido capr\u00edlico", "text": "O \u00e1cido capr\u00edlico, tam\u00e9n chamado \u00e1cido octanoico \u00e9 un \u00e1cido graxo saturado de 8 carbonos. Os seus compostos enc\u00f3ntranse de forma natural no leite de varios mam\u00edferos, e como constitu\u00edntes menores do aceite de coco e de palma. \u00c9 un l\u00edquido oleoso que \u00e9 minimamente soluble en auga e ten un cheiro e sabor a rancio lixeiramente desagradable.\nHai outros dous \u00e1cidos que se nomean a partir da palabra cabra cos que non se debe confundir, que son o caproico (C6) e o c\u00e1prico (C10). Estes tres \u00e1cidos supo\u00f1en en conxunto o 15% das graxas do leite de cabra.\nUsos.\nO \u00e1cido capr\u00edlico \u00fasase comercialmente na produci\u00f3n de \u00e9steres utilizados en perfumer\u00eda e tam\u00e9n na fabricaci\u00f3n de tinguiduras.\nO \u00e1cido capr\u00edlico \u00e9 un pesticida antimicrobiano utilizado como un desinfectante en contacto coa superficie do alimento en instalaci\u00f3ns e equipamentos relacionados coa manipulaci\u00f3n e procesamento de alimentos e bebidas. Tam\u00e9n se usa como desinfectante en instalaci\u00f3ns sanitarias, escolas, instalaci\u00f3ns veterinarias, instalaci\u00f3ns industriais, edificios de oficinas, instalaci\u00f3ns recreativas, comercios, locais para o gando, restaurantes, e hoteis. Ademais, o \u00e1cido capr\u00edlico util\u00edzase como alxicida, bactericida, e funxicida en garder\u00edas, invernadoiros, centros de xardiner\u00eda. Os produtos que conte\u00f1en \u00e1cido capr\u00edlico form\u00falanse como l\u00edquidos concentrados solubles e l\u00edquidos listos para usar.\nPara que a hormona ghrelina te\u00f1a unha acci\u00f3n estimulante do apetito sobre o hipot\u00e1lamo, debe unirse \u00e1cido capr\u00edlico (ou outros \u00e1cidos graxos) a un residuo de serina situado na posici\u00f3n 3 da ghrelina.\nO cloruro de acilo do \u00e1cido capr\u00edlico util\u00edzase na s\u00edntese do \u00e1cido perfluorooctanoico.\nUsos na dieta.\nO \u00e1cido capr\u00edlico pode tomarse como supremento da dieta.\nAlg\u00fans estudos indican que os triglic\u00e9ridos de cadea media (que conte\u00f1en \u00e1cidos graxos de cadea media, entre eles o \u00e1cido capr\u00edlico) poden axudar no proceso de queima do exceso de calor\u00edas, e na perda de peso. Os triglic\u00e9ridos de cadea media tam\u00e9n promocionan a oxidaci\u00f3n de \u00e1cidos graxos e reducen a inxesti\u00f3n de alimentos. Tam\u00e9n houbo interese nos triglic\u00e9ridos de cadea media entre os atletas de resistencia e os culturistas."}
{"id": "303531", "revid": "23204", "url": "https://gl.wikipedia.org/wiki?curid=303531", "title": "Nigina Amonqulova", "text": "Nigina Amonqulova (tam\u00e9n romanizado como: \"Neginah Amonqulova/Amonkulova\"; en taxico: \u041d\u0438\u0433\u0438\u043d\u0430 \u0410\u043c\u043e\u043d\u049b\u0443\u043b\u043e\u0432\u0430) \u00e9 unha cantora taxica de folk.\nBiograf\u00eda.\nNigina Amonqulova naceu en Panxaquent, unha cidade no oeste do Taxiquist\u00e1n. Cando Nigina m\u00fadase \u00e1 capital do Taxiquist\u00e1n, Dushanbe, comeza a realizar actuaci\u00f3ns folcl\u00f3ricas taxicas. Pronto ela conv\u00e9rtese famosa por todo o pa\u00eds, principalmente debido ao seu estilo de cantar. Moitas canci\u00f3ns tradicionais taxicas foron versionadas por Nigina, logrando moito \u00e9xito. Nigina realiza as s\u00faas canci\u00f3ns cunha voz suave e leva traxes tradicionais taxicos con moitos brillantes, o cal fan m\u00e1is aut\u00e9nticas as s\u00faas actuaci\u00f3ns."}
{"id": "303535", "revid": "85894", "url": "https://gl.wikipedia.org/wiki?curid=303535", "title": "San Xi\u00e1n, O Rosal, O Rosal", "text": "San Xi\u00e1n \u00e9 un lugar da parroquia do Rosal, no concello pontevedr\u00e9s do Rosal, na comarca do Baixo Mi\u00f1o. Segundo o IGE, en 2022 ti\u00f1a 81 habitantes (43 homes e 38 mulleres).\nHistoria.\nEclesiasticamente pertenc\u00eda \u00e1 parroquia do Rosal. En 1796 os veci\u00f1os solicitaron que se declarase parroquia independente e en 1806 o bispo Xo\u00e1n Garc\u00eda Benito erixiuna como vigair\u00eda perpetua. Non se constitu\u00edu, por tanto, como parroquia e pasou a ser un anexo da de Santa Mar\u00eda de Oia, \u00e1 cal segue a pertencer actualmente. Pola contra, administrativamente pertence \u00e1 parroquia do Rosal.\nDebe o seu nome ao seu patr\u00f3n, San Xi\u00e1n o Hospitaleiro.\nPatrimonio.\nPos\u00fae unha igrexa moi sinxela: unha soa nave rectangular e o presbiterio de corpo cadrado m\u00e1is alto e ancho que a nave. Polo sur, engad\u00eduselle a sancrist\u00eda \u00f3 lado do presbiterio. En todos os esquinais presenta un apilastrado sinxelo como apoio de cornixa en media cana que acolle o tellado.\nA s\u00faa festa cel\u00e9brase o 7 de xaneiro."}
{"id": "303536", "revid": "27155", "url": "https://gl.wikipedia.org/wiki?curid=303536", "title": "\u00c1cido octanoico", "text": ""}
{"id": "303537", "revid": "23204", "url": "https://gl.wikipedia.org/wiki?curid=303537", "title": "\u00c1cido decanoico", "text": "O \u00e1cido decanoico, tam\u00e9n chamado \u00e1cido c\u00e1prico, \u00e9 un \u00e1cido graxo saturado de 10 carbonos coa f\u00f3rmula CH3(CH2)8COOH. Os sales e \u00e9steres do \u00e1cido decanoico denom\u00ednanse decanoatos ou capratos. O termo c\u00e1prico deriva de cabra, xa que ten un cheiro parecido ao deses animais, e tam\u00e9n se encontra no seu leite. \u00c9 un s\u00f3lido cristalizado monocl\u00ednico, cunha condutividade t\u00e9rmica de 0,372 W/m\u00b7K (s\u00f3lido) ou 0,141 W/m\u00b7K (l\u00edquido).\nDistribuci\u00f3n.\nO \u00e1cido c\u00e1prico enc\u00f3ntrrase de forma natural no aceite de coco (aproximadamente o 10%) e no aceite de palma (un 4%), pero \u00e9 raro nos aceites de sementes com\u00fans. Enc\u00f3ntrase nas graxas do leite de varios mam\u00edferos e en menor medida noutras graxas animais.\nNon se debe confundir con outros dous \u00e1cidos graxos que te\u00f1en tam\u00e9n nomes derivados de cabra, que son o \u00e1cido caproico (un \u00e1cido graxo C6) e o \u00e1cido capr\u00edlico (un \u00e1cido graxo C8). Estes dous \u00e1cidos, xunto co \u00e1cido decanoico, supo\u00f1en o 15% das graxas totais do leite de cabra.\nProduci\u00f3n.\nO \u00e1cido decanoico pode prepararse a partir da oxidaci\u00f3n do alcohol primario decanol usando o oxidante tri\u00f3xido de cromo (CrO3) en condici\u00f3ns \u00e1cidas.\nA neutralizaci\u00f3n do \u00e1cido decanoico ou a saponificaci\u00f3n dos seus \u00e9steres, normalmente triglic\u00e9ridos, con hidr\u00f3xido de sodio d\u00e1 lugar a decanoato s\u00f3dico. Este sal (CH3(CH2)8COO\u2212Na+) \u00e9 un compo\u00f1ente dalg\u00fans tipos de xab\u00f3n.\nUso.\nO \u00e1cido decanoico util\u00edzase na produci\u00f3n de \u00e9steres para aromas artificiais de froitas e perfumes. Tam\u00e9n se utiliza como intermediario na s\u00edntese qu\u00edmica. \u00dasase en s\u00edntese org\u00e1nica e industrialmente na fabricaci\u00f3n de perfumes, lubricantes, graxas de maquinaria, gomas, tinguiduras, pl\u00e1sticos, aditivos alimentarios e f\u00e1rmacos.\nF\u00e1rmacos.\nDisponse de prof\u00e1rmacos de \u00e9steres do decanoato de varios f\u00e1rmacos. Como o \u00e1cido decanoico \u00e9 un \u00e1cido graxo, formar con el un sal ou \u00e9ster dun f\u00e1rmaco incrementa a lipofilia e a afinidade do f\u00e1rmaco polo tecido adiposo. Como a distribuci\u00f3n dun f\u00e1rmaco ao tecido adiposo adoita ser lenta, d\u00e9bense desenvolver formas inxectables de acci\u00f3n longa dese f\u00e1rmaco (chamadas inxecci\u00f3n de dep\u00f3sito) usando a s\u00faa forma con decanoato. Alg\u00fans exemplos de f\u00e1rmacos presentados en forma de \u00e9ster de decanoato son a nandrolona, flufenazina, bromperidol, e haloperidol."}
{"id": "303538", "revid": "98629", "url": "https://gl.wikipedia.org/wiki?curid=303538", "title": "Sala de control", "text": "Unha sala de control (en ingl\u00e9s Control Room) e o lugar onde se rexistra e se edita un sinal de son. Estas salas, atopadas normalmente dentro de estudios de gravaci\u00f3ns, necesitan dunhas caracter\u00edsticas especiais segundo o seu tipo, pero xeralmente son habitaci\u00f3ns insonorizadas onde non pode entrar ning\u00fan tipo de son do exterior e que ademais favorecen acusticamente o traballo que se realiza nela.\nSala Rettinger.\nEn 1977 Michael Rettinger comezou a darlle grande importancia a sala de control, e estableceu unhas caracter\u00edsticas que para el eran fundamentais. Presentaba unha sala de como m\u00ednimo uns 150 metros c\u00fabicos aproximadamente (e ser un 20 % do estudo de gravaci\u00f3n), que non debe ser rectangular, sen\u00f3n mais ben forma de trapecio ou semitrapecio, polo que as paredes laterais deber\u00e1n ter unha certa inclinaci\u00f3n, deste modo evitase que os modos propios da habitaci\u00f3n afecten a ac\u00fastica desexada.\nEn canto os materiais a empregar, Rettinger instalaba superficies reflectintes en paredes laterais e teito, mentres que a parede traseira acondicionase de maneira que sexa moi absorbente e non poida chegar ningunha reflexi\u00f3n de primeiro orde o t\u00e9cnico.\nSala Non-Environment.\nTom Hidley elaborou no ano 1983 este novo modelo co obxectivo de conseguir unha monitorizaci\u00f3n que se asemellara o m\u00e1is posible a escoita en campo libre. Bas\u00e9ase principalmente en situar os altofalantes nunha parede reflectinte, o igual que o solo, mentres que as demais estar\u00e1n cheas de material absorbente, deste modo se consegue unha resposta mais uniforme.\nComo contra, a instalaci\u00f3n deste sistema ten un custo moi elevado, xa que necesita moitos materiais para absorber todas as frecuencias, coa construci\u00f3n por exemplo de labirintos ac\u00fasticos, que son moi eficientes para os graves.\nSala Lede.\nNo 1980, Don Davis foi un dos pioneiros en introducir un novo modelo de salas de control. Este novo modelo divid\u00eda a sala en d\u00faas prtes, a parte dianteira, que e totalmente absorbente (sala morta) e a parte traseira, que estar\u00e1 recuberta de material reflectinte (sala viva). Deste modo, se conseguen evitar fortes reflexi\u00f3ns que poidan producir un efecto de cancelaci\u00f3n.\nXeometricamente, Davis evita as paredes paralelas para que non se acumule ning\u00fan tipo de onda estacionaria.\nSala Jensen.\nTipo de sala de control creada por Wolfan Jensen a mediados dos anos 70. Usa materiais absorbentes en forma de dentes de serra, apuntando cara aos altofalantes e as\u00ed evitar que as reflexi\u00f3ns se dirixan cara ao t\u00e9cnico.\nPolas s\u00faas caracter\u00edsticas este tipo de sala tam\u00e9n pode ser utilizado como sala de gravaci\u00f3n."}
{"id": "303539", "revid": "27155", "url": "https://gl.wikipedia.org/wiki?curid=303539", "title": "\u00c1cido c\u00e1prico", "text": ""}
{"id": "303540", "revid": "27155", "url": "https://gl.wikipedia.org/wiki?curid=303540", "title": "Decanoato", "text": ""}
{"id": "303541", "revid": "27155", "url": "https://gl.wikipedia.org/wiki?curid=303541", "title": "Caprato", "text": ""}
{"id": "303549", "revid": "27155", "url": "https://gl.wikipedia.org/wiki?curid=303549", "title": "Candida albicans", "text": "Candida albicans \u00e9 unha especie de fungo diploide que pode crecer como un l\u00e9vedo unicelular ou como fungo filamentoso multicelular, e \u00e9 o axente causal de infecci\u00f3ns oportunistas orais e xenitais en humanos, e da onicomicose candidal (infecci\u00f3n na l\u00e1mina ungueal da u\u00f1a). As infecci\u00f3ns f\u00fanxicas sist\u00e9micas por \"C. albicans\" (e outros fungos) son com\u00fans en persoas inmunocomprometidas. Poden formarse biopel\u00edculas de \"C. albicans\" na superficie de aparellos m\u00e9dicos implantables. Ademais, as infecci\u00f3ns adquiridas en hospitais por \"C. albicans\" son un problema crecente.\n\"C. albicans\" \u00e9 un comensal e un constitu\u00ednte da flora intestinal normal que comprende os microorganismos que viven na boca e no tracto gastrointestinal. \"C. albicans\" vive no 80% da poboaci\u00f3n humana sen causarlle efectos nocivos, pero o sobrecrecemento do fungo d\u00e1 lugar \u00e1 candid\u00edase. A candid\u00edase \u00e9 frecuente en individuos inmunocomprometidos, como os pacientes de SIDA ou os que foron sometidos a quimioterapia ou transplantes. Unha forma com\u00fan de candid\u00edase \u00e9 a restrinxida \u00e1s membranas mucosas da boca ou vaxina, que se cura facilmente nas persoas cun sistema inmunitario en condici\u00f3ns normais. Informouse dunha elevada prevalencia da colonizaci\u00f3n por \"C. albicans\" en mozos con piercings na lingua, en comparaci\u00f3n cos indivuduos que non os ti\u00f1an. Para infectar os tecidos do h\u00f3spede, a forma usual unicelular de tipo l\u00e9vedo de \"C. albicans\" reacciona a est\u00edmulos ambientais e cambia \u00e1 forma invasiva multicelular filamentosa, un fen\u00f3meno chamado dimorfismo.\nXenoma.\nUnha das caracter\u00edsticas m\u00e1is importantes do xenoma de \"C. albicans\" \u00e9 a presenza de rearranxos cromos\u00f3micos num\u00e9ricos e estruturais que serven como medio para xerar diversidade xen\u00e9tica, denominados polimorfismos de lonxitude (contracci\u00f3n/expansi\u00f3n de repetici\u00f3ns), translocaci\u00f3ns rec\u00edprocas, deleci\u00f3ns xen\u00e9ticas e trisom\u00eda de cromosomas individuais. Estas alteraci\u00f3ns cariot\u00edpicas producen cambios no fenotipo, que son unha estratexia de adaptaci\u00f3n deste fungo. Estes mecanismos ser\u00e1n entendidos mellor cando se complete a an\u00e1lise do xenoma de \"C. albicans\".\nUnha caracter\u00edstica pouco usual do x\u00e9nero \"Candida\" \u00e9 que en moitas das s\u00faas especies (inclu\u00edndo \"C. albicans\" e \"C. tropicalis\", pero non, por exemplo, \"C. glabrata\") o cod\u00f3n CUG, que normalmente especifica a leucina, nestas especies codifica a serina. Este \u00e9 un raro exemplo dunha desviaci\u00f3n do c\u00f3digo xen\u00e9tico est\u00e1ndar, e a maior\u00eda desas desviaci\u00f3ns est\u00e1n localizadas nos cod\u00f3ns de inicio ou, en eucariotas, nos c\u00f3digos xen\u00e9ticos mitocondriais. En certos ambientes, esta alteraci\u00f3n pode axudar a estas especies de \"Candida\" a inducir unha resposta de estr\u00e9s permanente, unha forma m\u00e1is xeneralizada de resposta ao shock t\u00e9rmico.\nO xenoma de \"C. albicans\" \u00e9 moi din\u00e1mico, e esta variabilidade foi utilizada ventaxosamente para estudos epidemiol\u00f3xicos moleculares e estudos de poboaci\u00f3n nesta especie. A secuenciaci\u00f3n do xenoma permitiu a identificaci\u00f3n da presenza dun ciclo parasexual (divisi\u00f3n mei\u00f3tica ata ent\u00f3n non detectada) en \"C. albicans\". Este estudo da evoluci\u00f3n da reproduci\u00f3n sexual en seis especies de \"Candida\" atopou perdas recentes nos compo\u00f1entes da principal v\u00eda de formaci\u00f3n dos sobrecruzamentos mei\u00f3ticos, pero a conservaci\u00f3n dunha v\u00eda menor. Os autores suxiren que se as especies de \"Candida\" sofren meiose utilizan unha maquinaria reducida ou unha maquinaria diferente da normal, e indican que poden existir ciclos mei\u00f3ticos non co\u00f1ecidos en moitas especies. Noutro estudo evolutivo, a introduci\u00f3n dunha redefinici\u00f3n parcial da identidade do coc\u00f3n CUG desde especies de \"Candida\" a clons de \"Saccharomyces cerevisiae\" causaba unha resposta ao estr\u00e9s que afectaba negativamente \u00e1 reproduci\u00f3n sexual. Esta redifinici\u00f3n do significado de CUG, que apareceu nos antepasados de especies de \"Candida\", crese que deixou pechadas a estas especies nun estado diploide ou poliploide cun posible bloqueo da reproduci\u00f3n sexual.\nDimorfismo.\nA\u00ednda que a mi\u00faido se fala de \"C. albicans\" como \"dim\u00f3rfica\", de feito \u00e9 polif\u00e9nica. Cando se cultiva no medio est\u00e1ndar de laboratorio para l\u00e9vedos, \"C. albicans\" crece como un \"l\u00e9vedo\" de c\u00e9lulas ovoides. Por\u00e9n, cambios ambientais suaves na temperatura e pH poden orixinar un cambio morfol\u00f3xico e as c\u00e9lulas pasan a un crecemento pseudohifal. As pseudohifas comparten moitas semellanzas coas c\u00e9lulas de l\u00e9vedos, pero o seu papel durante a candid\u00edase segue sendo desco\u00f1ecido. Cando as c\u00e9lulas de \"C. albicans\" crecen nun medio que imita o ambiente fisiol\u00f3xico do corpo humano, crecen como hifas \"verdadeiras\". Prop\u00faxose que a s\u00faa capacidade de formar hifas \u00e9 un factor de virulencia, xa que estas estruturas se observan frecuentemente nos tecidos invadidos, e as cepas que non poden formar hifas tampouco poden causar infecci\u00f3ns. \"C. albicans\" pode tam\u00e9n formar clamidosporas, de funci\u00f3n desco\u00f1ecida.\nNun proceso que superficialmente lembra o dimorfismo, \"C. albicans\" sofre un cambio fenot\u00edpico, no cal se xeran diferentes morfolox\u00edas celulares espontaneamente. Entre as cepas normalmente estudadas, unha das que experimenta este cambio fenot\u00edpico \u00e9 WO-1, a cal presenta d\u00faas fases: unha que crece formando c\u00e9lulas redondas e colonias brancas lisas, e outra con c\u00e9lulas de forma bacilar, que crece formando colonias grises planas. Outra cepa que se sabe que sofre cambio fenot\u00edpico \u00e9 a 3153A; esta cepa produce polo menos sete morfolox\u00edas de colonias diferentes. Tanto na cepa WO-1 coma na 3153A, cada fase conv\u00e9rtese espontanemente na outra con baixa frecuencia. O cambio \u00e9 reversible, e o tipo de colonias pode herdarse dunha xeraci\u00f3n a outra. Identificaron varios xenes que se expresan de forma diferente en colonias con distintas morfolox\u00edas, e alg\u00fans esforzos recentes c\u00e9ntranse en atopar que causa controla estes cambios. Ademais, unha tentadora cuesti\u00f3n \u00e9 se hai ou non unha ligaz\u00f3n molecular entre o dimorfismo e o cambio fenot\u00edpico.\nNa cepa 3153A, atopouse un xene chamado \"SIR2\" (ou \"regulador da informaci\u00f3n silenciosa\", do ingl\u00e9s \"silent information regulator\"), que parece ser importante para o cambio fenot\u00edpico. O \"SIR2\" atopouse orixinalmente en \"Saccharomyces cerevisiae\" (l\u00e9vedo de panadar\u00eda), no cal est\u00e1 implicado no silenciamento cromos\u00f3mico, que \u00e9 unha forma de regulaci\u00f3n transcricional, na cal rexi\u00f3ns do xenoma son inactivadas reversiblemente por cambios na estrutura da cromatina. Nos l\u00e9vedos, os xenes implicados no control do tipo de apareamento est\u00e1n situados nestas rexi\u00f3ns silenciadas, e \"SIR2\" reprime a s\u00faa expresi\u00f3n ao manter nesa rexi\u00f3n unha estrutura da cromatina competente para o silenciamento. O descubrimento do \"C. albicans SIR2\" implicado no cambio fenot\u00edpico tam\u00e9n indica que ten rexi\u00f3ns silenciadas controladas por \"SIR2\", nas cales poden encontrarse os xenes espec\u00edficos para o fenotipo.\nOutra mol\u00e9cula potencialmente reguladora \u00e9 \"Efg1p\", que \u00e9 un factor de transcrici\u00f3n que se encontra na cepa WO-1 e que regula o dimorfismo, e m\u00e1is recentemente suxeriuse que axuda a regular o cambio fenot\u00edpico. A \"Efg1p\" expr\u00e9sase s\u00f3 no tipo celular branco e non no gris, e a sobreexpresi\u00f3n de \"Efg1p\" na forma gris causa unha r\u00e1pida conversi\u00f3n \u00e1 forma branca.\nAta agora, hai moi poucos datos que indiquen que o dimorfismo e o cambio fenot\u00edpico utilicen compo\u00f1entes moleculares com\u00fans. Con todo, non \u00e9 inconcibible que o cambio fenot\u00edpico poida ocorrer en resposta a alg\u00fans cambios no contorno. Saber como se regula \"SIR2\" en \"S. cerevisiae\" pode proporcionar pistas de como funcionan os mecanismos para o cambio fenot\u00edpico en \"C. albicans\".\nHeterocigosidade.\nA heterocigosidade do xenoma de \"Candida\" excede ao que se atopa noutros xenomas e est\u00e1 xeneralizada entre os illados cl\u00ednicos. Os polimorfismos dunha soa base non sin\u00f3nimos orixinan d\u00faas prote\u00ednas que difiren nun ou en varios amino\u00e1cidos, o que produce diferenzas funcionais para cada prote\u00edna. Esta situaci\u00f3n aumenta considerablemente o n\u00famero de prote\u00ednas diferentes que codifica un xenoma.\nProte\u00ednas importantes para a patox\u00e9nese.\nHwp1.\nA Hwp1, que significa Prote\u00edna da Parede da Hifa 1 (do ingl\u00e9s Hyphal Wall protein 1) \u00e9 unha manoprote\u00edna localizada na superficie das hifas da forma filamentosa de \"C. albicans\". A Hwp1 \u00e9 o substrato da transglutaminase de mam\u00edfero. Este encima do h\u00f3spede permite que \"C. albicans\" se una de forma estable \u00e1s c\u00e9lulas epiteliais do h\u00f3spede. A adhesi\u00f3n de \"C. albicans\" a c\u00e9lulas h\u00f3spede \u00e9 un primeiro paso esencial no proceso de infecci\u00f3n para a colonizaci\u00f3n e a subseguinte induci\u00f3n da enfermidade nas mucosas.\nSlr1.\nDescubriuse recentemente que a prote\u00edna de uni\u00f3n ao ARN Slr1 xoga un papel en promover a formaci\u00f3n de hifas e na virulencia de \"C. albicans\".\nAplicaci\u00f3n en enxe\u00f1ar\u00eda.\n\"C. albicans\" foi utilizada en combinaci\u00f3n con nanotubos de carbono para producir materiais de tecidos de bio-nano-composite condutores electricamente, que se utilizaron como elementos sensibles \u00e1 temperatura.\nTratamento.\nO tratamento xeralmente incl\u00fae o uso de:"}
{"id": "303550", "revid": "56817", "url": "https://gl.wikipedia.org/wiki?curid=303550", "title": "Castelo de Corull\u00f3n", "text": "O Castelo dos Corull\u00f3n \u00e9 unha fortificaci\u00f3n de orixe medieval situada en Corull\u00f3n (provincia de Le\u00f3n).\nHistoria.\nFoi constru\u00eddo como mansi\u00f3n de recreo pola familia Rodr\u00edguez de Valcarce no s\u00e9culo XIV, sobre os restos dun poboado castrexo e unha torre medieval. Posteriormente pertenceu \u00e1 familia \u00c1lvarez Osorio, Condes de Lemos ata 1482 pasando despois \u00e1s mans dos \u00c1lvarez de Toledo.\nO Castelo pertence na actualidade aos descendentes dos Marqueses de Vilafranca.\nArquitectura.\nO conxunto conservado componse dun recinto fortificado de 41 por 23 metros.\nA Torre Maior ou torre da homenaxe foi constru\u00edda sobre outra torre medieval anterior e incendiada e parcialmente derrubada durante a segunda parte das Revoltas Irmandi\u00f1as, durante a s\u00faa posesi\u00f3n por parte do Conde de Lemos. Reconstru\u00edda por Pedro \u00c1lvarez Osorio' Primeiro Conde de Lemos, tralo fin das Revoltas Irmandi\u00f1as, a torre actual \u00e9 de grandes dimensi\u00f3ns -aproximadamente uns 20,5 metros de altura conservada e entre 10,4 e 12,6 metros de lado.\nO edificio principal conserva unha altura m\u00e1xima de 6,77 metros e unha anchura m\u00ednima dun metro, a\u00ednda que anteriormente puido ser m\u00e1is alto, como se ve na actual Torre da Homenaxe."}
{"id": "303553", "revid": "89787", "url": "https://gl.wikipedia.org/wiki?curid=303553", "title": "Castelo de Caracena", "text": "O castelo de Caracena \u00e9 unha fortaleza de orixe medieval, situada en Caracena (provincia de Soria).\nHistoria.\nNunha sentenza de 1136 ditada polo cardeal Guido de Bolonia, feita no preito iniciado entre as dioceses de Osma e Sig\u00fcenza pola pertenza das terras de Caracena xa se fai menci\u00f3n da existencia dun castelo na localidade. Este primitivo castelo estivo activo no s\u00e9culo XV durante os enfrontamentos mantidos entre os Reis Cat\u00f3licos e o se\u00f1or da vila, Juan de Tovar. En nome daqueles, o seu leal don Pedro de Acu\u00f1a, conde de Buend\u00eda, rendeu a fortaleza e confiscouna. O seu propietario e se\u00f1or de Caracena, Francisco de Tovar, viuse obrigado a demolela.\nEn 1491, Alfonso Carrillo de Acu\u00f1a, sobri\u00f1o do arcebispo de Toledo, obt\u00e9n o se\u00f1or\u00edo de Caracena e procede \u00e1 reedificaci\u00f3n do castelo seguindo as pautas construtivas dunha \u00e9poca na que se xeneralizara o uso da artillar\u00eda, polo que foran concibidas tanto para a mellor defensa fronte \u00e1s armas de lume como para o seu m\u00e1is eficaz emprego dende o interior. Para ese fin, responden as troneiras que esp\u00e1llanse polos muros castelares.\nA ordenaci\u00f3n en planta deixa ver un recinto interior en forma de cuadril\u00e1tero trapezoidal marcado por cinco cubos, nun de cuxos v\u00e9rtices se alza a robusta Torre da Homenaxe de forma prism\u00e1tica rectangular, mentres que no oposto se abre a porta que o comunica co segundo recinto disposto a xeito de corredor perimetral. O castelo queda pechado por unha segunda muralla paralela \u00e1 primeira dotada de dez cubos, dous dos cales flanquean a entrada non enfrontada ao interior para dificultar o acceso no caso de asedio.\nEn marzo de 2016, produnc\u00edronse alg\u00fans derrubamento no Castelo. O castelo est\u00e1 incl\u00faido na lista vermella de patrimonio en perigo da asociaci\u00f3n de defensa do patrimonio \"Hispania Nostra\". Segundo esta asociaci\u00f3n, a murralla e a torre da homenaxe son os elementos con maior perigo de derrubamento. "}
{"id": "303554", "revid": "98629", "url": "https://gl.wikipedia.org/wiki?curid=303554", "title": "Suite Lemmink\u00e4inen", "text": "A Suite Lemmink\u00e4inen (subtitulado Catro Lendas), Op. 22, \u00e9 unha obra composta polo compositor finland\u00e9s Jean Sibelius, escrita orixinalmente entre 1893 e 1895, como colecci\u00f3n de catro poemas sinf\u00f3nicos que xiran en torno a unha mesma tem\u00e1tica. Foi estreada o 13 de abril de 1896 en Helsinqui (Finlandia), baixo a direcci\u00f3n do propio Sibelius. Est\u00e1 baseada na epopea nacional finlandesa do \"Kalevala\" e supuxo o retorno do compositor \u00e1s obras orquestrais a grande escala despois da crise que viviu en torno \u00e1 composici\u00f3n dunha \u00f3pera.\nCada un dos catro poemas sinf\u00f3nicos dos que consta a colecci\u00f3n narra un episodio da vida de Lemmink\u00e4inen, un heroe xove e poderoso, e cada un deles ten identidade propia, podendo ser interpretados de xeito independente, sendo \"Tuonelan joutsen\" o que m\u00e1is adoita interpretarse de xeito independente.\nLogo de que \"Lemmink\u00e4inen ja saaren neidot\" e \"Lemmink\u00e4inen tuonelassa\" non tiveran unha boa acollida na estrea, ao contrario do que pasou con \"Tuonelan joutsen\" e \"Lemmink\u00e4isen kotiinpaluu\", que foron publicadas con revisi\u00f3ns menores en 1900, Sibelius dirixiu a estrea dunha nova versi\u00f3n o 1 de novembro de 1897 logo de reescribir parte da obra. Con todo, as cr\u00edticas desta nova versi\u00f3n levaron ao compositor a descartar \"Lemmink\u00e4inen ja saaren neidot\" e \"Lemmink\u00e4inen tuonelassa\", mantendo os outros dous poemas sinf\u00f3nicos no repertorio, e non ser\u00eda ata o 1 de marzo en 1935 cando autorizar\u00eda a interpretaci\u00f3n dos dous n\u00fameros descartados. A publicaci\u00f3n do conxunto de catro poemas sinf\u00f3nicos non se produciu ata 1954.\nHistoria.\nAntecedentes.\nJean Sibelius naceu en 1865 en Finlandia, dende 1809 un gran ducado dependente do Imperio Ruso, tendo estado anteriormente baixo dominio sueco durante varios s\u00e9culos. O pa\u00eds estaba dividido entre unha minor\u00eda culturalmente dominante de fala sueca, \u00e1 que pertenc\u00eda a familia de Sibelius, e unha maior\u00eda cunha mentalidade m\u00e1is nacionalista e de fala finesa, ou \"Fennoman\". En torno a 1889 Sibelius co\u00f1eceu \u00e1 s\u00faa futura muller, Aino J\u00e4rnefelt, que vi\u00f1a dunha familia de Fennoman ac\u00e9rrimos.\nLogo de dous anos estudando en Berl\u00edn e Viena, en 1891 Sibelius regresou a Finlandia, onde o 10 de xu\u00f1o do ano seguinte casou con Aino J\u00e4rnefelt. A asociaci\u00f3n de Sibelius cos J\u00e4rnefelt axudou a espertar e desenvolver o seu nacionalismo; o mesmo ano do seu matrimonio con Aino, compuxo a s\u00faa primeira obra abertamente nacionalista, a suite sinf\u00f3nica \"Kullervo\". Tralo enlace a parella pasou a s\u00faa l\u00faa de mel preto de Lieksa grazas a unha bolsa de estudos que lle concederon para estudar interpretaci\u00f3n de kantele e canto r\u00fanico en Carelia, onde Sibelius profundou na tradici\u00f3n popular finlandesa e atopou tempo para comezar a compo\u00f1er \"En Saga\" e para revisar as canci\u00f3ns sobre textos de Runeberg \"Under strandens granar\", \"Kyssens hopp\" e \"Till Frigga\". Ao longo da d\u00e9cada de 1890, cando o control ruso sobre o ducado se tornou cada vez m\u00e1is opresivo, Sibelius compuxo unha serie de obras que reflectiron a resistencia finlandesa \u00e1 dominaci\u00f3n estranxeira, que culminar\u00eda co poema sinf\u00f3nico \"Finlandia\".\nEn outono de 1892, a parella estableceuse en Helsinqui, onde Sibelius retomou a s\u00faa amizade rota con Robert Kajanus e Axel Gall\u00e9n, comezando as sesi\u00f3ns do \"Symposion\", nas que os tres artistas debat\u00edan cuesti\u00f3ns fundamentais da arte. Nesa \u00e9poca ensinaba teor\u00eda e viol\u00edn no Instituto de M\u00fasica Wegelius e na Escola Orquestral de Kajanus.\nEn marzo de 1893, produciuse un duro golpe para o compositor logo de que a s\u00faa obra \"Kullervo\" recibira malos comentarios por parte do cr\u00edtico do \"Uusi Suometar\", que despois de escoitala dirixida polo propio compositor atopou a obra incomprensible, longa, mon\u00f3tona e aburrida. Ese mesmo mes nacer\u00eda a primox\u00e9nita da parella, Eva, e ao mes seguinte chegou un novo \u00e9xito para Sibelius, cando a s\u00faa obra coral \"V\u00e4in\u00e4m\u00f6isen venematkaa\" se estreou con \u00e9xito. Nesta \u00e9poca comezou unha etapa wagneriana, e ese mesmo ver\u00e1n planeou a composici\u00f3n dunha \u00f3pera baseada nas runas 6 e 16 do \"Kalevala\", e no ver\u00e1n seguinte viaxou ao festival de Bayreuth para somerxerse m\u00e1is no estilo wagneriano, e mais o estudo \"da Sinfon\u00eda Fausto\" de Liszt:\nRelaci\u00f3n co \"Kalevala\" e concepci\u00f3n.\nSibelius atopou a inspiraci\u00f3n para moita da m\u00fasica que o far\u00eda famoso cando, sendo un estudante mozo, leu por primeira vez a grande epopea nacional finlandesa, o \"Kalevala\". O contacto do compositor co poema \u00e9pico estivo motivada pola decisi\u00f3n familiar de trasladar a Sibelius dunha escola popular en lingua sueca a unha escola en lingua finesa. O seu profundo interese no \"Kalevala\" levouno en 1891 a viaxar a Carelia para escoitar a Larin Paraske, unha co\u00f1ecida cantante r\u00fanica cuxas inflexi\u00f3ns \u00e1 hora de cantar episodios do \"Kalevala\" influir\u00edan no seu propio estilo musical.\nA obra foi orixinalmente concibida en 1893, cando Sibelius decidiu tentar ga\u00f1ar un premio de \u00f3pera, como unha \u00f3pera mitol\u00f3xica inspirada no \"Kalevala\", que levar\u00eda por t\u00edtulo \"Veneen luominen\" (\"A construci\u00f3n do barco\"), a unha escala similar \u00e1 das \u00f3peras de Richard Wagner. O ver\u00e1n seguinte Sibelius asistiu ao Festival de Bayreuth para escoitar \u00f3peras de Wagner e ver como outro compositor elixira tratar unha grande epopea nacional, neste caso \"Der Ring des Nibelungen\". Posteriormente Sibelius cambiou as s\u00faas metas musicais e a obra converteuse nunha peza orquestral en catro movementos. Pouco sobreviviu dos bosquexos da \u00f3pera, da que se perdeu o primeiro acto completo, mentres que do segundo se conservan algunhas escenas, como ocorre co \u00faltimo acto; de feito, Sibelius tan s\u00f3 rescatou da \u00f3pera a m\u00fasica de \"Tuonelan joutsen\". A visi\u00f3n do argumento como pouco axeitado para a s\u00faa dramatizaci\u00f3n fixo desistir a Sibelius do seu intento por compo\u00f1er unha \u00f3pera ao estilo wagneriano, e a s\u00faa viaxe ao Festival de Bayreuth fixo que reconsiderase a s\u00faa carreira como compositor tras escoitar as abafadoras \u00f3peras do seu admirado compositor alem\u00e1n \"Parsifal\" e \"Tristan und Isolde\". O abandono de \"Veneen luominen\" supuxo tam\u00e9n para Sibelius abandonar a influencia de Wagner. Sibelius deuse conta de que a s\u00faa m\u00fasica encaixaba mellor como poema sinf\u00f3nico e, en 1896, tan s\u00f3 dous anos despois da s\u00faa experiencia en Bayreuth, presentou catro pequenos poemas sinf\u00f3nicos baixo o nome de \"Catro Pezas do Kalevala\".\nA \"Suite Lemmink\u00e4inen\" foi a cuarta obra orquestral de Sibelius despois dos seus estudos no Conservatorio de Viena entre 1890 e 1891. Na primavera de 1892, ao seu regreso de Viena, Robert Kajanus comunicoulle a Sibelius que os efectivos necesarios para interpretar \"Kullervo\" dificultar\u00edan as s\u00faas posibilidades de levala a cabo. Isto motivou que o compositor comezara a escribir unha composici\u00f3n orquestral que puidese empregarse dun xeito m\u00e1is flexible, que se converter\u00eda no seu primeiro poema sinf\u00f3nico, \"En Saga\", que se estreou o ano seguinte na capital finlandesa.\nPouco despois da recepci\u00f3n pouco entusiasta de \"En Saga\", Sibelius leu o ensaio de Richard Wagner \"Oper und Drama\", que convenceu o compositor de que a m\u00fasica sen palabras non pod\u00eda satisfacer a humanidade, polo que planeou compo\u00f1er unha \u00f3pera mitol\u00f3xica sobre un libreto de J. H. Erkko baseado nas runas 8 e 16 do \"Kalevala\" e que levar\u00eda por t\u00edtulo \"Veneen luominen\" (en galego, \"A construci\u00f3n do barco\"). No ver\u00e1n de 1893, finalizou na s\u00faa residencia estival de Ruovesi a abertura da \u00f3pera, que posteriormente tomar\u00eda como movemento da suite baixo o t\u00edtulo \"Tuonelan joutsen\". A composici\u00f3n da \u00f3pera interrompeuse polo encargo da \"M\u00fasica Carelia\" feito pola Asociaci\u00f3n de Estudantes de Viipuri. Cara a finais dese mesmo ano Sibelius presentou o bosquexo do libreto \u00e1 que daquela era unha das figuras m\u00e1is influentes nos c\u00edrculos teatrais e oper\u00edsticos finlandeses Kaarlo Bergbom, quen por\u00e9n considerou que o motivo non era o suficientemente dram\u00e1tico para po\u00f1er en escena.\nInterpretaci\u00f3ns e revisi\u00f3ns posteriores.\nA principios de abril de 1896, Sibelius comezou os ensaios da \"Suite Lemmink\u00e4inen\" coa orquestra, mais de novo a orquestra encontrou a obra dif\u00edcil e case se rebelou como xa pasara anteriormente cos ensaios de \"Kullervo\" e \"En Saga\", provocando as b\u00e1goas da muller do compositor detr\u00e1s do escenario.\nA obra foi estreada o 13 de abril de 1896 en Helsinqui pola Orquestra da Sociedade Filharm\u00f3nica de Helsinqui baixo a direcci\u00f3n do propio compositor. A primeira e a terceira lendas (\"Lemmink\u00e4inen ja saaren neidot\" e \"Lemmink\u00e4inen tuonelassa\") deixaron perplexos aos o\u00edntes o d\u00eda da estrea e desagradaron aos cr\u00edticos, mentres que a segunda e a cuarta (\"Tuonelan joutsen\" e \"Lemmink\u00e4isen kotiinpaluu\") tiveron un \u00e9xito inmediato e foron publicadas con revisi\u00f3ns menores en 1900. O cr\u00edtico Karl Flodin escribiu que \"Sibelius conseguiu evitar que o grande infortunio se repetira\" e valorou positivamente que a obra se afastase do \"estilo finland\u00e9s\", por\u00e9n considerou o solo de corno ingl\u00e9s de \"Tuonelan joutsen\" \"estupendamente longo e aburrido\". Flodin tam\u00e9n cuestionou a forma na que Sibelius \"cativa aos o\u00edntes coa atmosfera, a modulaci\u00f3n e a violencia hipn\u00f3tica\". Por\u00e9n, o cr\u00edtico de fala finesa Oskar Merikanto loou a atmosfera finlandesa da obra coas seguintes palabras: \"En Lemmink\u00e4inen admiramos a un compositor maduro, un artista que alcanzou a mestr\u00eda en todos os sentidos, e unha composici\u00f3n, que debe ser reco\u00f1ecida no primeiro posto entre as nosas composici\u00f3ns, tanto respecto \u00e1 s\u00faa forma como no seu contido\".\nSe ben a xente quedou sorprendida polos eloxios de Flodin, Sibelius non quedou completamente convencido co resultado da obra, polo que traballou nos movementos m\u00e1is longos entre 1896 e 1897 para po\u00f1elos ao lado dos outros dous. Logo de reescribir parte da obra dirixiu a estrea da nova versi\u00f3n o 1 de novembro de 1897, novamente coa orquestra da Sociedade Filharm\u00f3nica da capital finlandesa, ante unha sala ateigada de espectadores que ovacionaron ruidosamente ao compositor. Merikanto escribiu posteriormente sobre o concerto:\nAs verbas de Merikanto contrastaban coa devastadora cr\u00edtica de Flodin, que sentenciou:\nA cr\u00edtica de Flodin deprimiu ao compositor, que non obstante cr\u00eda no valor de \"Tuonelan joutsen\" e \"Lemmink\u00e4isen kotiinpaluu\", polo que as mantivo no repertorio. Sibelius non se enganaba, e foron estas d\u00faas partes da Suite, xunto con \"Finlandia\" e a s\u00faa \"Primeira Sinfon\u00eda\", as obras coas que alcanzou o seu \u00e9xito internacional a principios do s\u00e9culo XX. Pola contra, as outras d\u00faas partes da Suite permaneceron esquecidas durante d\u00e9cadas e o compositor nunca m\u00e1is as dirixiu.\nAs partituras permaneceron nun caix\u00f3n ata 1935, case unha d\u00e9cada despois de que o compositor rematara oficialmente a s\u00faa composici\u00f3n, e en 1939 realizou as revisi\u00f3ns \"finais\", os seus \u00faltimos pensamentos para a orquestra. Foi con motivo do centenario do \"Kalevala\", o 1 de marzo en 1935, cando Sibelius autorizou interpretaci\u00f3ns dos movementos descartados, que desta vez si tiveron unha boa recepci\u00f3n, o que motivou que o compositor revisara a obra autorizara a s\u00faa publicaci\u00f3n. Por\u00e9n, o estoupido da segunda guerra mundial atrasou a s\u00faa publicaci\u00f3n, que finalmente se producir\u00eda en 1954, sendo publicada no seu conxunto.\nCaracter\u00edsticas e argumento.\nTres dos poemas da suite est\u00e1n baseados na personaxe de Lemmink\u00e4inen, da epopea nacional finlandesa do \"Kalevala\". A obra pode ser tam\u00e9n considerada unha colecci\u00f3n de poemas sinf\u00f3nicos. A segunda/terceira parte, \"Tuonelan joutsen\" (\"O cisne de Tuonela\"), \u00e9 frecuentemente interpretada de xeito independente. A \"Suite Lemmink\u00e4inen\" non \u00e9 unha obra de m\u00fasica program\u00e1tica no sentido en que a m\u00fasica segue o argumento narrado, de feito Sibelius non intenta proporcionar m\u00e1is que o estado de \u00e1nimo, sen tentar seguir a narraci\u00f3n.\nNo primeiro poema sinf\u00f3nico, o principal suxeito dos grupos en mi bemol maior caracteriza primeiro ao sedutor e posteriormente \u00e1 m\u00fasica de danza das s\u00faas conquistas sen ser especificamente pict\u00f3ricos, como Richard Strauss fora unha d\u00e9cada antes en \"Don Juan\". A estrutura nos poemas primeiro e terceiro \u00e9 org\u00e1nica e non convencionalmente sinf\u00f3nica, desenvolvendo materiais maleables escoitados ao principio e reelaborados, que conducen a un poderoso e dram\u00e1tico cl\u00edmax. Na cuarta lenda, Lemmink\u00e4inen regresa a casa nun exultante mi bemol maior. O estilo sombr\u00edo en la menor de \"Tuonelan joutsen\" anticipa a linguaxe da \"Cuarta Sinfon\u00eda\", cun inquietante corno ingl\u00e9s que caracteriza ao cisne negro.\nA \"Suite Lemmink\u00e4inen\" \u00e9 no seu conxunto pr\u00f3xima \u00e1 sinfon\u00eda, cun primeiro movemento en forma sonata, un movemento lento, un \"scherzo\" e un final feliz. Nesta natureza sinf\u00f3nica da obra fixo fincap\u00e9 Sibelius na s\u00faa vellez, afirmando:\nCon todo, durante a s\u00faa composici\u00f3n non empregou o termo \"sinfon\u00eda\". Por outra banda, o subt\u00edtulo \"catro lendas\" implica que cada movemento pode ser interpretado de xeito independente.\nOs distintos poemas que conforman a \"Suite Lemmink\u00e4inen\" foron obxecto de varias revisi\u00f3ns nas que o compositor realizou cambios de maior ou menor envergadura, polo que a obra tal e como a co\u00f1ecemos na actualidade dista da versi\u00f3n estreada en 1896. Os maiores cambios os realizou nos poemas impares (\"Lemmink\u00e4inen ja saaren neidot\" e \"Lemmink\u00e4inen tuonelassa\"), que foron os que menos convenceron ao compositor. Algunhas modificaci\u00f3ns destacables da segunda revisi\u00f3n (1897) son a eliminaci\u00f3n da pandeireta e o carill\u00f3n en \"Lemmink\u00e4inen ja saaren neidot\", onde engadiu novo material na parte central; outra modificaci\u00f3n importante, desta vez en \"Lemmink\u00e4inen tuonelassa\", foi a supresi\u00f3n de moitas das elaboraci\u00f3ns do material musical.\nMovementos.\n\"Lemmink\u00e4inen ja saaren neidot\" comeza coas chamadas das trompas, mentres que as cordas imitan o movemento das ondas, e as madeiras anuncian fragmentos tem\u00e1ticos que establecen o marco para o encontro de Lemmink\u00e4inen e as doncelas. A \"melod\u00eda infinita\" pode asociarse ao apaixonado Lemmink\u00e4inen, ou como sinala Erkki Salmenhaara, o desexo er\u00f3tico en xeral, un tema que Sibelius xa tratara en \"Kullervo\".\nFinalmente os materiais das doncelas e de Lemmink\u00e4inen acaban entrelazados, e o ambiente se calma na coda.\nEste poema \u00e9 un exemplo espl\u00e9ndido da escura orquestraci\u00f3n de Sibelius. O compositor omite as frautas, clarientes e trompetas, e eleva \u00e1s cordas ao rexistro agudo, deixando espazo a un longo solo de corno ingl\u00e9s apoiado polas respostas do violonchelo. Sibelius concibiu esta m\u00fasica escura e caprichosa como preludio da s\u00faa \u00f3pera, que se ben era unha abertura pouco convencional para unha \u00f3pera si estaba pr\u00f3xima \u00e1 perfecci\u00f3n para un pequeno poema sinf\u00f3nico.\nUnha das caracter\u00edsticas m\u00e1is destacadas do movemento \u00e9 o car\u00e1cter est\u00e1tico da m\u00fasica, que crea un estado no o\u00ednte case de transo, e que influ\u00edu en compositores posteriores como Gy\u00f6rgy Ligeti, Arvo P\u00e4rt e Kaija Saariaho, que tam\u00e9n empregaron f\u00f3rmulas est\u00e1ticas nas s\u00faas composici\u00f3ns.\nO terceiro poema sinf\u00f3nico presenta a m\u00fasica m\u00e1is oper\u00edstica da suite. Mentres que no movemento precedente Tuonela era un lugar de paz e morte, agora os esp\u00edritos parecen terse levantado, xa que o heroe atreveuse a ir e collero sagrado cisne de Tuonela. Sibelius crea esta atmosfera infernal empregando un \"tremolo\" nas cordas baixas, e o tempo t\u00f3rnase m\u00e1is r\u00e1pico e o motivo do \"inferno\" soa nos ventos antes volverse sorprendentemente impresionista. Os \"tremolos\" son omitidos na secuencia \"largamente\", que conduce a unha secci\u00f3n media realizada polos viol\u00edns e a pandeireta.\nO tema adquire un ton m\u00e1is finland\u00e9s e a m\u00fasica describe \u00e1 nai de Lemmink\u00e4inen, representado o amor maternal. Os \"tremolos\" nas cordas apoiadas polos metais poden representar a loita ou o espertar dos mortos de Lemmink\u00e4inen.\nO tema inicial de \"Lemmink\u00e4isen kotiinpaluu\", tocado polo fagot, incl\u00fae un motivo embrionario de tres notas, que vai variando ao longo de todo o rond\u00f3 final. Neste poema sinf\u00f3nico faise evidente que a t\u00e9cnica de desenvolvemento mot\u00edvico de Sibelius era xa maxistral nesta \u00e9poca.\nArgumento.\nAs \"Catro Lendas do Kalevala\" xiran en torno \u00e1 figura do xove e poderoso heroe Lemmink\u00e4inen, unha personaxe que non difire moito do Siegfried wagneriano ou Don Juan. Cada un dos catro poemas sinf\u00f3nicos narra un episodio da vida do heroe: cazar, seducir, loitar e, a trav\u00e9s dos poderes m\u00e1xicos da s\u00faa nai, mesmo sobrevivir \u00e1 s\u00faa propia morte. Con todo, Sibelius non estaba interesado en seguir unha li\u00f1a narrativa li\u00f1al, e de feito na s\u00faa secuencia orixinal as catro pezas non pretenden contar a historia \"en orde\".\nA orde dos movementos de arriba corresp\u00f3ndese coa numeraci\u00f3n dentro do Op. 22. Con todo, Sibelius revisou a orde en 1947, trasladando os dous movementos do medio, que \u00e9 a orde na que son tocados na maior\u00eda das interpretaci\u00f3ns. Por exemplo, na d\u00e9cada de 1890 \"Lemmink\u00e4inen tuonelassa\" foi interpretado en segundo lugar.\n\"Gondwana\", de Tristan Murail, incorpora unha pasaxe substancial directamente modelada sobre \"Lemmink\u00e4inen tuonelassa\" (\"Lemmink\u00e4inen en Tuonela\").\nOrquestraci\u00f3n.\nA \" Suite Lemmink\u00e4inen\" est\u00e1 escrita para unha orquestra de mediano tama\u00f1o, con corno ingl\u00e9s e arpa no segundo movemento, e tuba no cuarto.\nGravaci\u00f3ns.\nAs versi\u00f3ns orixinais de \"Lemmink\u00e4inen ja saaren neidot\" e \"Lemmink\u00e4isen kotiinpaluu\" foron gravadas por primeira vez na s\u00faa versi\u00f3n orixinal de 1896 por Osmo V\u00e4nsk\u00e4 \u00e1 fronte da Sinfonia Lahti (BIS CD-1015) en 1999, colocando en primeiro lugar \"Lemmink\u00e4inen ja saaren neidot\", seguido de \"Tuonelan joutsen\", \"Lemmink\u00e4inen tuonelassa\", e finalizando con \"Lemmink\u00e4isen kotiinpaluu\"."}
{"id": "303561", "revid": "1131", "url": "https://gl.wikipedia.org/wiki?curid=303561", "title": "Gaelic Grounds", "text": "Gaelic Grounds (en irland\u00e9s: P\u00e1irc na nGael) \u00e9 un estadio situado na cidade irlandesa de Limerick propiedade da Gaelic Athletic Association na que se disputan partidos de hurling e f\u00fatbol ga\u00e9lico.\nHistoria.\nEn 1926 a secci\u00f3n local da GAA mercou unha granxa na zona de Ennis Road para utilizalo como terreo de xogo, tras acondicionalo inaugurouse dous anos despois cun encontro de hurling xuvenil. En 1932 un comit\u00e9 encargado do desenvolvemento do campo tomou as primeiras medidas para a s\u00faa mellora: nivelar o terreo, erixir unha tribuna e pechar o terreo cun muro. Nos anos cincuenta xa ti\u00f1a unha capacidade para 50.000 espectadores. En 1958 erixiuse unha nova tribuna e entre 1986 e 1988 remodelouse completamente o estadio, unha nova modificaci\u00f3n realizouse en 2004 ao constru\u00edrse unha tribuna con capacidade para 12.000 seareiros."}
{"id": "303567", "revid": "23204", "url": "https://gl.wikipedia.org/wiki?curid=303567", "title": "Blackwood", "text": "Blackwood (en gal\u00e9s Coed Duon) \u00e9 unha vila galesa localizada \u00e1 beira do r\u00edo Sirhowy no condado de Caerphilly.\nFundouna John Hodder Moggridge, propietario dunha mina nos arredores, nos primeiros anos do s\u00e9culo XIX coa intenci\u00f3n de convertela nunha vila modelo na que habitasen os seus traballadores. Mais as deplorables condici\u00f3ns laborais que se daban na Revoluci\u00f3n Industrial fixo que a localidade se convertese no centro do cartismo no sur de Gales nos anos 1830."}
{"id": "303573", "revid": "89787", "url": "https://gl.wikipedia.org/wiki?curid=303573", "title": "Pedro Escobar", "text": "Pedro Escobar Mu\u00f1oz, nado en Acedera (Badaxoz) o 10 de novembro de 1950, \u00e9 un profesor e pol\u00edtico espa\u00f1ol, deputado na Asemblea de Estremadura por Izquierda Unida.\nTraxectoria.\nEstudou Maxisterio e foi profesor de matem\u00e1ticas nun centro de adultos en Badaxoz e profesor de espa\u00f1ol en Italia, Francia e Portugal. Entre 1987 e 1995 foi concelleiro en Badaxoz e entre 1991 e 1995 deputado provincial.\nO 30 de setembro de 2007 IU de Estremadura elixiuno coordinador xeral, tras a marcha de V\u00edctor Casco por non obter a formaci\u00f3n representaci\u00f3n na Asemblea de Estremadura, co 95 por cento dos votos do Consello Pol\u00edtico Rexional e reelixido o 2 de decembro de 2012 fronte a Margarita Gonz\u00e1lez-Jubete co 71,48 por cento, tras ser impugnada a s\u00faa reelecci\u00f3n en outubro pola Comisi\u00f3n de Garant\u00edas de IU por Gonz\u00e1lez-Jubete recorrer a convocatoria por irregularidades na designaci\u00f3n de delegados.\nIU de Estremadura, con Pedro Escobar \u00e1 cabeza, abst\u00edvose na votaci\u00f3n que deu a presidencia de Estremadura ao popular Jos\u00e9 Antonio Monago.."}
{"id": "303583", "revid": "23204", "url": "https://gl.wikipedia.org/wiki?curid=303583", "title": "Est\u00edbaliz Veiga", "text": "Est\u00edbaliz Veiga, nada en Celeiro de Mari\u00f1aos (Barreiros) o 4 de setembro do 1979, \u00e9 unha actriz galega.\nTraxectoria.\nEst\u00edbaliz \u00e9 Diplomada en Pedagox\u00eda Teatral pola Universidade da Coru\u00f1a e nos 2008 e 2009 sacou un m\u00e1ster de interpretaci\u00f3n ante a c\u00e1mara para cine e televisi\u00f3n da Central de Cine de Madrid."}
{"id": "303585", "revid": "54334", "url": "https://gl.wikipedia.org/wiki?curid=303585", "title": "Beatriz Sestayo", "text": "Beatriz Sestayo Doce, nada en Ferrol o 18 de agosto de 1969, \u00e9 unha avogada e pol\u00edtica galega.\nTraxectoria.\nLicenciada en Dereito pola Universidade de Santiago de Compostela, foi elixida deputada no Parlamento de Galicia polo PSdeG nas elecci\u00f3ns auton\u00f3micas de 2005, e \u00e9 concelleira da cidade de Ferrol desde 2007. En decembro de 2014 ga\u00f1ou as primarias do seu partido para ser a s\u00faa candidata \u00e1 alcald\u00eda de Ferrol. Exerceu como tenente de alcalde e concelleira de Servizos Sociais en Ferrol dende 2015 ata a fin da coalici\u00f3n con Ferrol en Com\u00fan en 2016. Por ser ao mesmo tempo tenente de alcalde en Ferrol e diputada auton\u00f3mica, foi obrigada a dimitir deste segundo cargo en aplicaci\u00f3n dos estatutos do seu partido o 30 de outubro de 2015.\nEn 2019 foi nomeada xerente da entidade Suelo Empresarial del Atl\u00e1ntico (SEA)."}
{"id": "303586", "revid": "55340", "url": "https://gl.wikipedia.org/wiki?curid=303586", "title": "Beatriz Sestayo Doce", "text": ""}
{"id": "303588", "revid": "98629", "url": "https://gl.wikipedia.org/wiki?curid=303588", "title": "Blepharisma", "text": "Blepharisma \u00e9 un x\u00e9nero de protistas unicelulares ciliados que viven en augas doces e salgadas. O x\u00e9nero incl\u00fae unhas 40 especies aceptadas, e moitas subvariedades e cepas. A\u00ednda que as especies var\u00edan entre elas considerablemente en tama\u00f1o e forma, a maior\u00eda son doadamente identificables pola s\u00faa cor vermella ou rosa, que est\u00e1 causada polos gr\u00e1nulos do pigmento blefarismina.\nTodos os membros do x\u00e9nero pos\u00faen unha longa serie de membranelas no lado esquerdo da s\u00faa fenda oral, e unha \"membrana ondulante\" (que se parece a unha solapa, bufanda ou pequena vela, composta de longos cilios fusionados formando unha soa l\u00e1mina) situada no lado dereito do seu peristoma, cara \u00e1 parte posterior.\nCertas especies de \"Blepharisma\" serviron como organismos modelo para a investigaci\u00f3n cient\u00edfica. Tam\u00e9n se utilizan en moitas escolas nas clases de laboratorio.\nAspecto.\nOs \"Blepharisma\" poden medir s\u00f3 50 micr\u00f3metros de longo, ou chegar a 1\u00a0mm (o m\u00e1is normal \u00e9 que midan entre 75 e 300 micr\u00f3metros). A forma do corpo var\u00eda dependendo da especie. A especie tipo do x\u00e9nero, \"B. persicinum,\" \u00e9 elipsoidal. \"Blepharisma lateritium\" ten forma de b\u00e1goa, cunha parte posterior arredondada; mentres que \"Blepharisma elongatum\" e \"Blepharisma sphagni\" son longas e delgadas, estreit\u00e1ndose na parte posterior ata formar unha especie de cola.\nTodas as especies est\u00e1n ciliadas uniformemente, cos cilios dispostos en ringleiras lonxitudinais, con bandas de pigmento alternando entre as ringleiras de cilios. A pigmentaci\u00f3n vermella ou rosa pode ser bastante p\u00e1lida, e en certos casos est\u00e1 totalmente ausente. Na parte superior pos\u00faen un vac\u00faolo contr\u00e1ctil, xeralmente bastante longo. Os macron\u00facleos poden ter unha variedade de formas. Te\u00f1en tam\u00e9n micron\u00facleos. Dependendo das especies e fases da vida, poden ter forma bacilar, ovoide, esf\u00e9rica, ou moniliforme (como un rosario de doas).\nReproduci\u00f3n.\nComo todos os ciliados, \"Blepharisma\" pode reproducirse por fisi\u00f3n binaria, divid\u00edndose transversalmente. Tam\u00e9n realizan un tipo de reproduci\u00f3n sexual chamada nos ciliados conxugaci\u00f3n, un proceso no que intercambian material xen\u00e9trico directamente dunha c\u00e9lula a outra. Na conxugaci\u00f3n, dous individuos p\u00f3\u00f1enese en estreito contacto, e cr\u00e9ase unha ponte citoplasm\u00e1tica temporal entre eles. Os micron\u00facleos de cada c\u00e9lula sofren meiose, e os micron\u00facleos haploides pasan desde un individuo a outro. Isto permite a mestura e redistribuci\u00f3n das caracter\u00edsticas hereditarias, de xeito parecido a outros tipos de reproduci\u00f3n sexual. A conxugaci\u00f3n vai seguida inmediatamente da fisi\u00f3n binaria dos dous conxugantes.\nEn \"Blepharisma\", igual que nalg\u00fans outros ciliados, util\u00edzanse substancias qu\u00edmicas chamadas gam\u00f3ns para inducir a conxugaci\u00f3n, que estimulan a interacci\u00f3n entre individuos con apareamento compatible.\nAlimentaci\u00f3n e comportamento.\nOs \"Blepharisma\" alim\u00e9ntanse dunha gran variedade de pequenos organismos, como bacterias, algas flaxeladas, rot\u00edferos, outros ciliados e mesmo membros m\u00e1is pequenos da s\u00faa mesma especie. Experimentos feitos con \"Blepharisma undulans\" indicaron que o canibalismo causa xigantismo. Cando aos individuos se lles d\u00e1 unha dieta de \"Blepharisma\" m\u00e1is pequenos, ou de certas clases de ciliados (especialmente \"Colpidium colpoda\"), medran ata ter un tama\u00f1o enorme relativamente. Con tal que non se lles cambie a dieta, os can\u00edbales xigantes div\u00eddense producindo m\u00e1is xigantes. Cando deixan de comer presas grandes, a descendencia volve a ter un tama\u00f1o normal.\nOs \"Blepharisma\" son marcadamente fotof\u00f3bicos, e cando se incrementan os niveis de luz procuran desprazarse a \u00e1reas escuras. A capacidade de detectar a luz d\u00e9bese a gr\u00e1nulos de pigmento fotosensible situados debaixo da membrana plasm\u00e1tica da c\u00e9lula. O pigmento destes gr\u00e1nulos \u00e9 a blefarismina, a cal \u00e9 tam\u00e9n responsable da cor rosa ou avermellada caracter\u00edstica que presentan."}
{"id": "303591", "revid": "1131", "url": "https://gl.wikipedia.org/wiki?curid=303591", "title": "Castelo de Fermoselle", "text": "O castelo de Fermoselle \u00e9 unha fortaleza situada no concello espa\u00f1ol de Fermoselle (provincia de Zamora).\nO castelo puido ser en orixe un castro. Varios foron os seus ilustres moradores, entre eles Dona Urraca que elixiu esta fortaleza como lugar de retiro; outro morador ilustre foi o bispo Acu\u00f1a, en cuxo castelo se fixo forte ao comezo da guerra das Comunidades de Castela, e en cuxos alxubes tivo preso o famoso alcalde Ronquillo de Fermoselle.\nAt\u00f3pase situado na zona antiga de Fermoselle. Foi constru\u00eddo sobre uns impo\u00f1entes farall\u00f3ns, dende os cales se facilitaba a defensa desta localidade amurallada.\nHistoria.\nExisten indicios de que antes da s\u00faa construci\u00f3n, o seu soar estivo ocupado por un castro. Segundo fontes de comezos do s\u00e9culo XIII, o castelo era propiedade da diocese de Zamora. Anteriormente pertenceu a Dona Urraca, esposa do rei Fernando II de Le\u00f3n. M\u00e1is tarde, no s\u00e9culo XVI foi praza forte na guerra das Comunidades e basti\u00f3n defensivo fronte \u00e1 veci\u00f1a Portugal, chegando a ser tomado durante a guerra de Restauraci\u00f3n portuguesa polas tropas dese pa\u00eds en 1654.\nConservaci\u00f3n.\nParece ser que no s\u00e9culo XVIII \u00e9 obxecto de distintas reparaci\u00f3ns polo enxe\u00f1eiro Benigno Garrido Marcos. Por\u00e9n, por unha banda o proceso de ru\u00edna do castelo causado polo paso do tempo, e por outra as desafortunadas construci\u00f3ns realizadas no seu soar provocaron que os vestixios se limiten a pequenos lenzos de muralla no seu lado meridional. Xunto a eles quedan restos dunha porta denominada en castel\u00e1n \"La del Villar\" ou simplemente \"o Arco\" por conservar dela o arco apuntado.\nOs escasos restos do castelo te\u00f1en a protecci\u00f3n espec\u00edfica con categor\u00eda de BIC, conforme ao Decreto 22 de abril de 1949 sobre Castelos Espa\u00f1ois (BOE de 5 de maio)."}
{"id": "303592", "revid": "23204", "url": "https://gl.wikipedia.org/wiki?curid=303592", "title": "62\u00aa edici\u00f3n dos \u00d3scar", "text": "A 62.\u00aa entrega dos premios \u00d3scar tivo lugar o d\u00eda 26 de marzo de 1990 no Dorothy Chandler Pavillion dos \u00c1nxeles (Estados Unidos). O mestre de cerimonias foi Billy Cristal.\nPremios.\nOs ga\u00f1adores aparecen en primeiro lugar e en grosas."}
{"id": "303593", "revid": "12452", "url": "https://gl.wikipedia.org/wiki?curid=303593", "title": "Premios Oscar 1990", "text": ""}
{"id": "303594", "revid": "12452", "url": "https://gl.wikipedia.org/wiki?curid=303594", "title": "Premios Oscar 1989", "text": ""}
{"id": "303597", "revid": "1131", "url": "https://gl.wikipedia.org/wiki?curid=303597", "title": "Fernando de Magallanes", "text": ""}
{"id": "303599", "revid": "56817", "url": "https://gl.wikipedia.org/wiki?curid=303599", "title": "Paterna de Rivera", "text": "Paterna de Rivera (ata 1877 \"Paterna de la Ribera\") \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca de La Janda e ti\u00f1a en 2014 unha poboaci\u00f3n de 5.609 habitantes.\nForma parte da Ruta do Touro. \u00c9 unha localidade eminentemente agr\u00edcola e gandeira, popular por ser un dos lugares onde se cr\u00eda o touro de lida. Deu orixe ao estilo de flamenco chamado \"petenera\"."}
{"id": "303600", "revid": "25871", "url": "https://gl.wikipedia.org/wiki?curid=303600", "title": "Prado del Rey", "text": "Prado del Rey \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Sierra de C\u00e1diz e ti\u00f1a en 2014 unha poboaci\u00f3n de 5.885 habitantes.\nSit\u00faase na Ruta de los Pueblos Blancos entre as poboaci\u00f3ns de Arcos de la Frontera e El Bosque. A zona na que se atopa, formada por outeiros, regueiros e mananciais, \u00e9 propicia para diferentes actividades como o sendeirismo, rutas a cabalo ou bicicleta. Existen diversos sendeiros que parten da localidade."}
{"id": "303601", "revid": "22570", "url": "https://gl.wikipedia.org/wiki?curid=303601", "title": "Puerto Serrano", "text": "Puerto Serrano \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Sierra de C\u00e1diz e ti\u00f1a en 2014 unha poboaci\u00f3n de 7.127 habitantes.\nAt\u00f3pase a unha altitude de 168 metros, na ribeira do r\u00edo Guadalete. Est\u00e1 situado no norte da provincia, no seu l\u00edmite coa de Sevilla, a 105 quil\u00f3metros da capital, C\u00e1diz.\nNas s\u00faas proximidades at\u00f3pase a estaci\u00f3n final da V\u00eda verde da serra entre Olvera e Puerto Serrano, realizada sobre a antiga infraestrutura do ferrocarril entre Xerez da Fronteira (C\u00e1diz) e Almargen (M\u00e1laga), constru\u00eddo ao principio do s\u00e9culo XX pero que nunca estivo en servizo."}
{"id": "303602", "revid": "56817", "url": "https://gl.wikipedia.org/wiki?curid=303602", "title": "San Jos\u00e9 del Valle", "text": "San Jos\u00e9 del Valle \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Campi\u00f1a de Xerez e ti\u00f1a en 2014 unha poboaci\u00f3n de 4.457 habitantes.\nAt\u00f3pase a unha altitude de 143 metros no centro da provincia, a 62 quil\u00f3metros da capital, C\u00e1diz. As s\u00faas orixes rem\u00f3ntanse \u00e1 \u00e9poca do Al-Andalus, existindo unha localizaci\u00f3n chamada \"Hisn Tanbul\", vasalo de Alxeciras."}
{"id": "303603", "revid": "56817", "url": "https://gl.wikipedia.org/wiki?curid=303603", "title": "Setenil de las Bodegas", "text": "Setenil de las Bodegas \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Sierra de C\u00e1diz e ti\u00f1a en 2014 unha poboaci\u00f3n de 2.856 habitantes.\nAt\u00f3pase a unha altitude de 640 metros no interior da provincia, a 157 quil\u00f3metros da capital, C\u00e1diz. O municipio vese atravesado polo r\u00edo Guadalporc\u00fan que forma un impresionante tallo ao seu paso pola localidade.\nO principal atractivo deste municipio constit\u00faeo a mesma vila, debido \u00e1 beleza e orixinalidade da s\u00faa armaz\u00f3n urbana, que en elevada pendente baixa dende o castelo adapt\u00e1ndose ao curso do r\u00edo, o que lle confire unha singular disposici\u00f3n con diferentes niveis de altura. Na parte baixa os veci\u00f1os aproveitaron o tallo creado na rocha polo r\u00edo para constru\u00edr as s\u00faas casas. Tr\u00e1tase dun excepcional exemplo dun tipo de vivenda denominado \"abrigo baixo rochas\" que, a diferenza doutras construci\u00f3ns semitroglod\u00edticas desenvolvidas en Andaluc\u00eda, non escava a rocha, sen\u00f3n que lim\u00edtase a pechar a parede rochosa e desenvolve a vivenda de forma lonxitudinal."}
{"id": "303604", "revid": "56817", "url": "https://gl.wikipedia.org/wiki?curid=303604", "title": "Torre Alh\u00e1quime", "text": "Torre Alh\u00e1quime, co\u00f1ecido polos seus habitantes como La Torre, \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Sierra de C\u00e1diz e ti\u00f1a en 2014 unha poboaci\u00f3n de 776 habitantes.\nSituado ao nord\u00e9s da provincia, forma parte da famosa Ruta dos pobos brancos. Limita cos municipios de Olvera, Alcal\u00e1 del Valle e Setenil de las Bodegas. Est\u00e1 a unha altitude de 495 metros e a 145 quil\u00f3metros da capital de provincia, C\u00e1diz.\nEntre os seus lugares de interese destacan un castelo \u00e1rabe dos s\u00e9culos XIII e XIV, declarado de interese tur\u00edstico; a igrexa da Nosa Se\u00f1ora da Antiga, do s\u00e9culo XVIII ou as ru\u00ednas dunha antiga fortaleza nazar\u00ed."}
{"id": "303605", "revid": "98629", "url": "https://gl.wikipedia.org/wiki?curid=303605", "title": "Circu\u00edto impreso", "text": "Na electr\u00f3nica, \u201ccircu\u00edto impreso\u201d, \u201ctarxeta de circu\u00edtos impresos\u201d ou \u201cplaca de circu\u00edtos impresos\u201d (do ingl\u00e9s: printed circuit board, PCB), \u00e9 a superficie constitu\u00edda polos cami\u00f1os, pistas ou buses de material condutor laminadas sobre unha base non condutora. O circu\u00edto impreso empregase pra conectar electricamente a trav\u00e9s dos cami\u00f1os condutores, e soster mecanicamente, por medio da base, un conxunto de compo\u00f1entes electr\u00f3nicos. Os cami\u00f1os son xeralmente de cobre mentres que a base fabricase de resinas de fibra de vidro reforzada, cer\u00e1mica, pl\u00e1stico, tefl\u00f3n o pol\u00edmeros coma \u00e1 baquelita.\nA produci\u00f3n dos PCB e a montaxe dos compo\u00f1entes pode ser automatizada. Isto permite que os ambientes de produci\u00f3n en masa, sexan m\u00e1is econ\u00f3micos e confiables que outras alternativas de montaxe (p. e.: wire-wrap ou punto a punto). Noutros contextos, coma a construci\u00f3n de prototipos baseados no ensamblaxe manual, a escasa capacidade de modificaci\u00f3n unha vez constru\u00eddos e o esforzo que implica a soldadura dos compo\u00f1entes2 fai que as PCB non sexan unha alternativa axeitada.\nA organizaci\u00f3n IPC (Institute for Printed Circuits), a xerado un conxunto de est\u00e1ndares que regulan o dese\u00f1o, ensamblado e control da calidade dos circu\u00edtos impresos, sendo a familia IPC-2220 unha das de maior reco\u00f1ecemento na industria. Outras organizaci\u00f3ns, tam\u00e9n contrib\u00faen cos est\u00e1ndares relacionados, como por exemplo: Instituto Nacional Estadounidense dos Est\u00e1ndares (ANSI, American National Standards Institute), Comisi\u00f3n Electrot\u00e9cnica Internacional (IEC, Interrexional Engineering Consortium), Alianza de Industrias Electr\u00f3nicas (EIA, Electronic Industries Alliance), e Joint Electron Device Engineering Council (JEDEC).\nHistoria.\nProbablemente, o inventor do circu\u00edto impreso \u00e9 un enxe\u00f1eiro austr\u00edaco Paul Eisler (1907-1995), que mentres traballaba na Inglaterra, foi quen fabricou un circu\u00edto impreso coma parte dunha radio, arredor de 1936. Aproximadamente en 1943, nos Estados Unidos comezaron a empregar esta tecnolox\u00eda a grande escala para fabricar radios que fosen robustas, para ser empregadas na segunda guerra mundial. Despois da guerra, en 1948, os Estados Unidos liberou a invenci\u00f3n para uso comercial. Os circu\u00edtos impresos non se volveron populares na electr\u00f3nica de consumo ata mediados do 1950, cando o proceso de \u201cauto-ensamblaxe\u201d foi desenvolvido pola Armada dos Estados Unidos.\nAntes dos circu\u00edtos impresos (e por un tempo despois da s\u00faa invenci\u00f3n), a conexi\u00f3n \u201cpunto a punto\u201d foi a m\u00e1is empregada. Pra prototipos, ou produci\u00f3n de pequenas cantidades, o m\u00e9todo \"wire wrap\" pode considerarse o m\u00e1is eficiente.\nOrixinalmente, cada compo\u00f1ente electr\u00f3nico ti\u00f1a pins de cobre ou lat\u00f3n de varios mil\u00edmetros de lonxitude, e o circu\u00edto impreso ti\u00f1a buracos perforados pra cada pin do compo\u00f1ente. Os pins dos compo\u00f1entes atravesaban os buracos e eran soldados as pistas do circu\u00edto impreso. Este m\u00e9todo de ensamblaxe \u00e9 chamado \"through-hole\" (\"a trav\u00e9s do buraco\"). No 1949, Moe Abramson e Stanilus F. Danko, da \"United States Army Signal Corps\", desenvolven o proceso de autoensamblaxe, onde os pins dos compo\u00f1entes eran metidos na l\u00e1mina de cobre co patr\u00f3n da conexi\u00f3n, e logo eran soldados. Co desenvolvemento da laminaci\u00f3n das tarxetas e as t\u00e9cnicas de gravados, este concepto evolucionou no proceso est\u00e1ndar de fabricaci\u00f3n de circu\u00edtos impresos empregado na actualidade. A soldadura p\u00f3dese facer automaticamente pasando a tarxeta sobre o fluxo da soldadura derretida, nunha m\u00e1quina de soldadura por onda.\nO custo asociado coa perforaci\u00f3n dos buracos e o longo adicional dos pins, elim\u00ednase o emprego de dispositivos de montaxe superficial."}
{"id": "303606", "revid": "98629", "url": "https://gl.wikipedia.org/wiki?curid=303606", "title": "Castelo de Medina de Pomar", "text": "O Castelo de Medina de Pomar \u00e9 m\u00e1is co\u00f1ecido como Castelo dos Velasco, ou Alc\u00e1zar dos condestables de Castela, que son os nomes que m\u00e1is comunmente recibe. O castelo at\u00f3pase no extremo sueste do recinto amurallado da cidade de Medina de Pomar (Provincia de Burgos, Castela e Le\u00f3n, Espa\u00f1a).\nHistoria.\nO Castelo foi mandado edificar por D. Pedro Fern\u00e1ndez de Velasco, que foi Camareiro Maior do rei Henrique II, quen dooulle a cidade de Medina de Pomar en pagamento dos servizos prestados nas loitas que mantivo contra o seu medio irm\u00e1n o rei Pedro I \"O cruel\". Este feito fai supo\u00f1er que cara a 1370 se comezase a s\u00faa construci\u00f3n, confirmando a s\u00faa finalizaci\u00f3n en tempos do seu fillo m\u00e1is vello D. Juan Fern\u00e1ndez de Velasco, segundo consta na escritura de modificaci\u00f3n da fundaci\u00f3n do Hospital da Misericordia feita polos seus fillos D. Pedro e a s\u00faa esposa Beatriz Manrique en Villadiego o 30 de outubro de 1433.\nEdificio.\nFoi pazo e castelo defensivo. Co\u00f1ecido popularmente co nome de \"As Torres\", magn\u00edficas defensas robustas, cadradas e ameadas, abertas cara a unha praci\u00f1a actualmente ampliada e constru\u00eddas sobre a parte alta da cidade. Compostas por d\u00faas torres cuadrangulares, unha m\u00e1is alta e outra m\u00e1is baixa, unidas por un corpo central, m\u00e1is baixo e estreito.\nO corpo central \u00e9 m\u00e1is baixo que os laterais e nel instalouse o gran sal\u00f3n do castelo de grandes dimensi\u00f3ns, ao que se acced\u00eda mediante unha escaleira de caracol, en cuxa entrada se ven as armas dos Velasco. \u00c1 s\u00faa dereita cons\u00e9rvase a cheminea destinada a calefacci\u00f3n encaixada no muro e o fuso da escaleira realizado en cadeirado.\nEstaba percorrido por un friso mud\u00e9xar feito con xeso, formado por medall\u00f3ns unidos entre si por outros lobulados e polas armas dos Velasco, que con adornos e debuxos entrelazados caprichosamente parec\u00edan celos\u00edas; desafortunadamente foron destru\u00eddos na s\u00faa meirande parte durante a s\u00faa \u00faltima restauraci\u00f3n. Na parte inferior, en toda a s\u00faa lonxitude aparec\u00eda unha franxa en caracteres g\u00f3ticos formando inscrici\u00f3ns latinas dif\u00edciles de ler polo descascado do xeso. Cons\u00e9rvanse palabras que fan supo\u00f1er pertencen a vers\u00edculos b\u00edblicos e \u00e1 oraci\u00f3n do Pai Noso. No seu chan existiu un magn\u00edfico pozo, hoxe cegado, destinado ao aprovisionamento do castelo.\nA torre sur conservou en mellores condici\u00f3ns o friso do mesmo estilo co engadido de inscrici\u00f3ns ar\u00e1bicas, escritas en caracteres africanos e c\u00faficos (lese repetidamente en lat\u00edn \"Mater Dei miserere mei, Mater Dei miserere mei\"). Nas exornaci\u00f3ns dos \u00e1ngulos e nos medall\u00f3ns lese en caracteres ar\u00e1bicos \"non \u00e9 vencedor sen\u00f3n Al\u00e1, el \u00e9 o mellor, o custodio\". Corresponde esta zona ao sal\u00f3n nobre destinado a conferencias, reuni\u00f3ns e cursos de ver\u00e1n, e ao arquivo municipal.\nA torre norte carec\u00eda de decoraci\u00f3n e debeu dedicarse a apousentos das xentes de armas, encargados da s\u00faa custodia e defensa e da servidume dos se\u00f1ores. As cubertas en orixe ser\u00edan terrazas de madeira, a\u00ednda que reformas posteriores o converten nun tellado de d\u00faas augas no corpo central e piramidais nas torres.\nNo ano 1896 os Duques de Fr\u00edas c\u00e9deno en usufruto ao Concello de Medina de Pomar, o cal finalmente obter\u00e1 a s\u00faa completa propiedade (este documento enc\u00f3ntrase actualmente exposto na sala dos Meiri\u00f1ados do propio edificio). En 1931 foi declarado Monumento BIC. Hoxe en d\u00eda o seu interior acolle o Museo Hist\u00f3rico dos Meiri\u00f1ados."}
{"id": "303607", "revid": "89787", "url": "https://gl.wikipedia.org/wiki?curid=303607", "title": "Trebujena", "text": "Trebujena (ata 1857 \"Trebugena\") \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Costa Noroeste de C\u00e1diz e ti\u00f1a en 2014 unha poboaci\u00f3n de 7.090 habitantes.\nSituado no noroeste da provincia, est\u00e1 a unha altitude de 69 metros. Limita cos municipios gaditanos de Sanl\u00facar de Barrameda e Xerez da Fronteira, e co de Lebrija, na provincia de Sevilla.\nO \u00e1mbito comparte a paisaxe de zona de campi\u00f1a asentada sobre outeiros cos terreos de marismas nos seis quil\u00f3metros que o r\u00edo Guadalquivir percorre no termo municipal."}
{"id": "303608", "revid": "23204", "url": "https://gl.wikipedia.org/wiki?curid=303608", "title": "61\u00aa edici\u00f3n dos \u00d3scar", "text": "A 61.\u00aa entrega dos premios \u00d3scar tivo lugar o d\u00eda 29 de marzo de 1989 no Shrine Auditorium dos \u00c1nxeles (Estados Unidos). Nesta edici\u00f3n non houbo mestre de cerimonias.\nPremios.\nOs ga\u00f1adores aparecen en primeiro lugar e en grosas."}
{"id": "303609", "revid": "12452", "url": "https://gl.wikipedia.org/wiki?curid=303609", "title": "Premios Oscar 1988", "text": ""}
{"id": "303611", "revid": "56817", "url": "https://gl.wikipedia.org/wiki?curid=303611", "title": "Villaluenga del Rosario", "text": "Villaluenga del Rosario \u00e9 un concello espa\u00f1ol da provincia de C\u00e1diz, en Andaluc\u00eda. Pertence \u00e1 comarca da Sierra de C\u00e1diz e ti\u00f1a en 2014 unha poboaci\u00f3n de 456 habitantes.\nSituado no leste da provincia, est\u00e1 a unha altitude de 858 metros, en pleno Parque Natural da Serra de Grazalema. At\u00f3pase aos p\u00e9s do Navazo Alto (pico pertencente \u00e1 Serra do Ca\u00edllo) e en fronte da Serra de L\u00edbar.\n\u00c9 t\u00edpico da s\u00faa gastronom\u00eda o queixo payoyo, producido con leite de cabra payoya, orixinaria da Serra de Grazalema e da Serran\u00eda de Ronda."}
{"id": "303612", "revid": "10599", "url": "https://gl.wikipedia.org/wiki?curid=303612", "title": "Parque Natural Serra de Grazalema", "text": ""}
{"id": "303613", "revid": "89787", "url": "https://gl.wikipedia.org/wiki?curid=303613", "title": "Castelo de Ampudia", "text": "O Castelo de Ampudia \u00e9 unha fortaleza do s\u00e9culo XV situada na localidade de Ampudia (provincia de Palencia). \u00c9 de titularidade privada.\nHistoria.\nFoi constru\u00eddo entre 1461 e 1488 por Don Garc\u00eda L\u00f3pez de Ayala, se\u00f1or de Ayala e Salvatierra e fillo de Don Pedro Garc\u00eda de Herrera, primeiro titular do Condado de Ampudia. O sucesor de Don Garc\u00eda, Don Pedro Ayala y Bermejos, Conde de Salvatierra, enfrontouse coa s\u00faa propia nai, Dona Mar\u00eda Sarmiento, pola posesi\u00f3n do castelo, resultando el o vencedor. En 1521 o Conde abrazou a causa comuneira, dando lugar ao feito de armas co\u00f1ecido como a Batalla de Ampudia entre os partidarios do emperador Carlos I de Espa\u00f1a e as tropas lideradas polo bispo Antonio de Acu\u00f1a. En 1522, trala derrota comuneira, o emperador confiscou o castelo, pero pouco despois o devolveu \u00e1 familia, a\u00ednda que a cambio de 20.000 ducados. En 1528 o castelo aloxou os fillos do monarca franc\u00e9s Francisco I, trala Batalla de Pavia, en calidade de ref\u00e9ns.\nEn 1597 asumiu a titularidade do se\u00f1or\u00edo Francisco G\u00f3mez de Sandoval y Bermejos, Duque de Lerma e favorito do rei Filipe III, ao que atraeu en distintas ocasi\u00f3ns \u00e1 vila, convert\u00e9ndose o castelo en sede ocasional da Corte espa\u00f1ola. A partir de ent\u00f3n o castelo entrar\u00e1 nun longo per\u00edodo de abandono, o cal non impidiu \u00e1 s\u00faa declaraci\u00f3n como Monumento Hist\u00f3rico-Art\u00edstico Nacional en 1931. En 1960 o empresario galleteiro Eugenio Fontaneda, natural de Aguilar de Campoo, adquiriuno para s\u00faa pen\u00faltima muller, a Condesa de la Granja, e acondicionouno como museo para a s\u00faa colecci\u00f3n de obxectos de arte e antig\u00fcidades procedentes da conca do r\u00edo Douro.\nDescrici\u00f3n.\nExemplo temper\u00e1n de castelo-pazo se\u00f1orial castel\u00e1n, \u00e9 unha xoia da arquitectura civil da rexi\u00f3n e presenta un magn\u00edfico estado despois da coidadosa restauraci\u00f3n acometida nos anos sesenta por Eugenio Fontaneda. A edificaci\u00f3n ten planta trapezoidal, pos\u00fae torres grandes nos \u00e1ngulos, correspondendo o do sueste \u00e1 torre da Homenaxe, e foso salvado mediante ponte levadiza. Est\u00e1 rodeado por un muro de barbac\u00e1 con torres cil\u00edndricas. A fachada est\u00e1 decorada con dous escaraguaitas ou garitas ornamentais e na porta principal colga o escudo do Duque de Lerma. O Patio de Armas ten tres pandas porticadas de tres pisos con arco escarzano, sendo o piso superior de proporci\u00f3ns m\u00e1is pequenas.\nColecci\u00f3n Eugenio Fontaneda.\nO interior acubilla a Colecci\u00f3n Eugenio Fontaneda, distribu\u00edda en seis salas: Arqueolox\u00eda (destacando unha colecci\u00f3n de \u00fatiles de guerra da Idade de Bronce e outra de ronseis funerarios e miliarios da \u00e9poca romana); Arte Sacra (inclu\u00edndo talles dos s\u00e9culos XIII a XV, mobiliario lit\u00farxico e pinturas dos s\u00e9culos XV a XVIII); Xoguetes; Armas e Aparatos Musicais; Farmacia; e Etnograf\u00eda e Artes Populares. Abeirados nos flancos porticados do patio m\u00f3stranse escudos nobiliarios, elementos arquitect\u00f3nicos, pilas bautismais etc."}
{"id": "303614", "revid": "23204", "url": "https://gl.wikipedia.org/wiki?curid=303614", "title": "Burgelu", "text": "Burgelu (en \u00e9uscaro: \"Burgelu\" ou \"Burgu\", en castel\u00e1n: \"Elburgo\", oficialmente \"Elburgo/Burgelu\") \u00e9 un concello de \u00c1raba, no Pa\u00eds Vasco. Pertence \u00e1 cuadrilla de Agurain e ti\u00f1a en 2014 unha poboaci\u00f3n de 624 habitantes.\nO municipio est\u00e1 formado por seis localidades que forman \"concejos\": A\u00f1ua, Arbulo/Arbulu, Argomaiz, Elburgo/Burgelu (capital), Gazeta e Hijona/Ixona. Ademais tam\u00e9n forma parte do municipio o pequeno n\u00facleo de Azua.\nParte da poboaci\u00f3n traballa na pr\u00f3xima Vitoria, situada a 12\u00a0km, e o resto ded\u00edcase \u00e1 actividade agropecuaria, destacando o cultivo de cereal. Nos \u00faltimos anos xurdiu tam\u00e9n un pequeno n\u00facleo de profesionais que te\u00f1en a base da s\u00faa actividade no municipio.\nPor Burgelu pasaba a calzada romana que \u00eda de Bordeos a Astorga, e logo foi aproveitada polos peregrinos como variante do Cami\u00f1o de Santiago. O rei castel\u00e1n Afonso X o Sabio constru\u00edu varios cami\u00f1os reais (antigas estradas) aproveitando tramos da calzada, co fin de unir Castela cos portos do Cant\u00e1brico. Os peregrinos xacobeos aproveitaron tam\u00e9n parte destes cami\u00f1os reais para dirixirse a Compostela. Daquel ent\u00f3n cons\u00e9rvanse no municipio varias igrexas e ermidas."}
{"id": "303617", "revid": "89787", "url": "https://gl.wikipedia.org/wiki?curid=303617", "title": "Pandas", "text": "Pandas \u00e9 unha biblioteca Python de manipulaci\u00f3n e an\u00e1lise de datos. En concreto, achega estruturas para manipulaci\u00f3n e an\u00e1lise de series de tempos e t\u00e1boas num\u00e9ricas. Pandas \u00e9 software libre liberado baixo licenza BSD de tres cl\u00e1usulas."}
{"id": "303618", "revid": "1410", "url": "https://gl.wikipedia.org/wiki?curid=303618", "title": "Licenza Creative Commons", "text": "As licenzas de Creative Commons (CC) son licenzas de dereitos de autor que permiten aos autores e autoras establecer os criterios de distribuci\u00f3n das s\u00faas obras, de maneira que poidan escoller os dereitos de uso que lles dan \u00e1 s\u00faa obra establecer as\u00ed baixo que condici\u00f3ns a comparten co p\u00fablico.\nHai moitos tipos de licenzas Creative Commons en funci\u00f3n dos diferentes termos que se establecen na distribuci\u00f3n das obras. Estas licenzas foron creadas no 2002 por Creative Commons, unha asociaci\u00f3n sen animo de lucro fundada no 2001.\nObras \u00e1s que se pode aplicar.\nP\u00f3dese aplicar a calquera obra susceptible de ter dereitos de autor: libros, xogos, filmes, m\u00fasica, artigos, fotograf\u00edas, blogs, p\u00e1xinas web. Creative Commons non recomenda o uso de Creative Commons para software.\nTipos de licenzas.\nEsta licenza perm\u00edtelles a outros distribu\u00edr, fusionar, axustar e recrear sobre a s\u00faa obra, mesmo comercialmente, mentres que proporcionen o reco\u00f1ecemento da creaci\u00f3n orixinal. Son as licenzas m\u00e1is comodamente flex\u00edbeis. Creative Commons recom\u00e9ndaa para materiais de m\u00e1xima difusi\u00f3n e uso.\nEsta licenza permite a outros fusionar, axustar e recrear sobre a s\u00faa obra mesmo con fins comerciais, mentres lle ofrezan o seu reco\u00f1ecemento e as s\u00faas novas obras te\u00f1an os mesmos termos. \u00c9 dicir, \u00e9 similar a anterior, so que explicita que as obras derivadas deben manter a mesma licenza.\nEsta licenza permite a redistribuci\u00f3n, comercial e non comercial, mentres se faga sen modificar e respectando a integridade, xunto co reco\u00f1ecemento para vostede.\nEsta licenza perm\u00edtelles a outros fusionar, e recrear sobre a s\u00faa obra non comercialmente, e malia que as novas obras deben tam\u00e9n reco\u00f1ecer e ser non comerciais, non te\u00f1en que licenciar as obras derivadas nos mesmos termos.\nEsta licenza perm\u00edtelles a outros fusionar, axustar e recrear sobre a s\u00faa obra non comercialmente, mentres que lle ofrecen o seu reco\u00f1ecemento e licencian as s\u00faas novas obras en id\u00e9nticos termos.\nEsta licenza \u00e9 a m\u00e1is restritiva entre as principais licenzas CC, soamente permite a outros descargar as s\u00faas obra e compartilas con outro mentres lle ofreza o seu reco\u00f1ecemento mais non pode cambialas de ningunha maneira nin utilizalas comercialmente."}
{"id": "303619", "revid": "23204", "url": "https://gl.wikipedia.org/wiki?curid=303619", "title": "60\u00aa edici\u00f3n dos \u00d3scar", "text": "A 60.\u00aa entrega dos premios \u00d3scar tivo lugar o d\u00eda 11 de abril de 1988 no Shrine Auditorium dos \u00c1nxeles (Estados Unidos). O mestre de cerimonias foi Chevy Chase.\nPremios.\nOs ga\u00f1adores aparecen en primeiro lugar e en grosas."}
{"id": "303620", "revid": "12452", "url": "https://gl.wikipedia.org/wiki?curid=303620", "title": "Premios Oscar 1987", "text": ""}
{"id": "303624", "revid": "197", "url": "https://gl.wikipedia.org/wiki?curid=303624", "title": "CMS", "text": "Un CMS (\"content management system\", sistema de xesti\u00f3n de contidos) \u00e9 unha aplicaci\u00f3n que permite publicar, editar e modificar contidos, organizalos ou borralos as\u00ed como mantelos dende unha interface central. Tales sistemas de xesti\u00f3n de contido subministran procedementos para manexar o fluxo de datos nunha contorna colaborativa. Estes procedementos poden ser realizados de xeito manual ou de xeito autom\u00e1tico. Os CMS est\u00e1n dispo\u00f1ibles dende finais dos anos 1990.\nOs CMS son usados a mi\u00fado para xestionar sitios web que conte\u00f1en blogs, novas e vendas. Moitos sitios corporativos e de mercadotecnia usan CMS. Os CMS en xeral tentan evitar o manexo de c\u00f3digo, pero poden soportar o seu uso en elementos espec\u00edficos ou mesmo p\u00e1xinas enteiras. Os m\u00e1is usados son WordPress, Shopify, Wix, Squarespace e Joomla!."}
{"id": "303625", "revid": "6", "url": "https://gl.wikipedia.org/wiki?curid=303625", "title": "Sistema de xesti\u00f3n de contidos", "text": ""}
{"id": "303628", "revid": "98629", "url": "https://gl.wikipedia.org/wiki?curid=303628", "title": "Interfer\u00f3n gamma", "text": "O interfer\u00f3n gamma (IFN\u03b3 ou IFN-\u03b3) \u00e9 unha prote\u00edna citocina d\u00edmera soluble regulatoria, que \u00e9 o \u00fanico membro dos interfer\u00f3ns de tipo II. Este interfer\u00f3n, que inicialmente era co\u00f1ecido como interfer\u00f3n inmunitario, foi descrito por E. F. Wheelock como un produto de leucocitos humanos estimulados con fitohemaglutinina, e por outros autores como un produto de linfocitos estimulados por ant\u00edxenos ou de linfocitos peritoneais de rato sensibilizados \u00e1 tuberculina expostos ao PPD; os sobrenadantes resultantes inhib\u00edan o crecemento do virus da estomatite vesicular. Aqueles primeiros informes tam\u00e9n conti\u00f1an as observaci\u00f3ns b\u00e1sicas subxacentes ao estendido emprego actual do ensaio de liberaci\u00f3n de interfer\u00f3n gamma usado como proba para a tuberculose. Nos humanos, o IFN\u03b3 est\u00e1 codificado no xene IFNG do cromosoma 12.\nFunci\u00f3n.\nO IFN\u03b3, ou interfer\u00f3n de tipo II, \u00e9 unha citocina fundamental para a inmunidade innata e adaptativa contra as infecci\u00f3ns virais e algunhas infecci\u00f3ns bacterianas e protozoarias. O IFN\u03b3 \u00e9 un importante activador dos macr\u00f3fagos e indutor da expresi\u00f3n das mol\u00e9culas do complexo maior de histocompatibilidade de clase II (MHC-II). A expresi\u00f3n anormal do IFN\u03b3 est\u00e1 asociada con varias doenzas autoinflamatorias e autoinmunes. A importancia do IFN\u03b3 no sistema inmunitario d\u00e9bese en parte \u00e1 s\u00faa capacidade de inhibir a replicaci\u00f3n viral directamente, e sobre todo aos seus efectos inmunoestimuladores e inmunomoduladores. O IFN\u03b3 prod\u00faceno principalmente as c\u00e9lulas asasinas naturais (NK) e as c\u00e9lulas T asasinas naturais (NKT) como parte da resposta do sistema inmunitario innato, e polos linfocitos T CD4+ Th1 e os linfocitos T CD8+ citot\u00f3xicos efectores unha vez que se desenvolve a inmunidade espec\u00edfica de ant\u00edxeno.\nEstrutura.\nO mon\u00f3mero de IFN\u03b3 consta dunha parte central con seis h\u00e9lices \u03b1 e unha secuencia estendida non pregada na rexi\u00f3n C-terminal. Isto m\u00f3strase nos modelos de m\u00e1is abaixo. As h\u00e9lices \u03b1 da parte central da estrutura est\u00e1n numeradas do 1 ao 6. \nO d\u00edmero bioloxicamente activo est\u00e1 formado pola uni\u00f3n antiparalela de dous mon\u00f3meros como a que se mostra m\u00e1is abaixo. No modelo, un mon\u00f3mero m\u00f3strase en vermello e o outro en azul.\nUni\u00f3n ao receptor.\nAs respostas celulares ao IFN\u03b3 son activadas por medio da interacci\u00f3n deste co receptor heterodim\u00e9rico que consta do receptor do interfer\u00f3n gamma 1 (IFNGR1) e receptor do interfer\u00f3n gamma 2 (IFNGR2). A uni\u00f3n do IFN\u03b3 co seu receptor activa a v\u00eda JAK-STAT. O IFN\u03b3 tam\u00e9n se une ao glicosaminoglicano hepar\u00e1n sulfato na superficie da c\u00e9lula. Por\u00e9n, a diferenza de moitas outras prote\u00ednas que se unen ao hepar\u00e1n sulfato, as cales promoven a actividade biol\u00f3xica, a uni\u00f3n do IFN\u03b3 ao hepar\u00e1n sulfato inhibe a s\u00faa actividade biol\u00f3xica.\nOs modelos estruturais mostrados nas figuras 1-3 do IFN\u03b3 est\u00e1n todos acortados no seu extremo C-terminal en 17 amino\u00e1cidos. O IFN\u03b3 en toda a s\u00faa lonxitude ten 143 amino\u00e1cidos, pero o dos modelos ten 126 amino\u00e1cidos. A afinidade polo hepar\u00e1n sulfato reside precisamente nesa secuencia que falta de 17 amino\u00e1cidos. Dentro desa secuencia de 17 amino\u00e1cidos enc\u00f3ntranse dous grupos de amino\u00e1cidos b\u00e1sicos denominados D1 e D2. O hepar\u00e1n sulfato interacciona con ambos os grupos de amino\u00e1cidos. En ausencia do hepar\u00e1n sulfato a presenza da secuencia D1 incrementa a velocidade \u00e1 que se forman os complexos IFN\u03b3-receptor. As interacci\u00f3ns entre o grupo D1 de amino\u00e1cidos e o receptor pode ser o primeiro paso na formaci\u00f3n do complexo. Ao unirse ao D1 o hepar\u00e1n sulfato pode competir co receptor e previr a formaci\u00f3n de complexos de receptor activos.\nA importancia biol\u00f3xica da interacci\u00f3n do hepar\u00e1n sulfato co IFN\u03b3 non est\u00e1 clara, pero a uni\u00f3n do grupo D1 ao hepar\u00e1n sulfato pode protexelo da clivaxe proteol\u00edtica.\nActividade biol\u00f3xica.\nAntes pens\u00e1base que o IFN\u03b3 o segregaban soamente as c\u00e9lulas T colaboradoras (especificamente as c\u00e9lulas Th1), as c\u00e9lulas T citot\u00f3xicas (c\u00e9lulas TC) e as c\u00e9lulas NK. Pero estudos posteriores mostraron que as c\u00e9lulas mieloides, c\u00e9lulas dendr\u00edticas e macr\u00f3fagos, tam\u00e9n segregan IFN\u03b3, o cal probablemente \u00e9 importante para a autoactivaci\u00f3n da c\u00e9lula durante o inicio dunha infecci\u00f3n. Ademais, o IFN\u03b3 \u00e9 o \u00fanico interfer\u00f3n de tipo II, e \u00e9 seroloxicamente distinto dos interfer\u00f3ns de tipo I: \u00e9 l\u00e1bil cos \u00e1cidos, mentres que os de tipo I son estables cos \u00e1cidos.\nO IFN\u03b3 ten propiedades antivirais, inmunorregulatorias, e antitumorais. Altera a transcrici\u00f3n de ata 30 xenes producindo unha variedade de respostas celulares e fisiol\u00f3xicas. Entre os seus efectos est\u00e1n:\nO IFN\u03b3 \u00e9 a citocina principal que define as c\u00e9lulas Th1: as c\u00e9lulas Th1 segregan IFN\u03b3, o cal \u00e1 s\u00faa vez causa que m\u00e1is c\u00e9lulas T CD4+ indiferenciadas (c\u00e9lulas Th0) se diferencien a c\u00e9lulas Th1, o que \u00e9 un bucle de retroalimentaci\u00f3n positivo, mentres que suprimen a diferenciaci\u00f3n de c\u00e9lulas Th2.\nAs c\u00e9lulas NK e as c\u00e9lulas T citot\u00f3xicas CD8+ tam\u00e9n producen IFN\u03b3. O IFN\u03b3 suprime a formaci\u00f3n de osteoclastos no tecido \u00f3seo ao degradar rapidamente a prote\u00edna adaptadora de RANK TRAF6 na v\u00eda de sinalizaci\u00f3n RANK-RANKL, a cal doutro modo estimular\u00eda a produci\u00f3n de NF-\u03baB.\nActividade na formaci\u00f3n de granulomas.\nO IFN\u03b3 foi asociado cos granulomas. Un granuloma orix\u00ednase cando o corpo quere illar unha substancia que non pode eliminar ou esterilizar. As infecci\u00f3ns son a causa principal de formaci\u00f3n de granulomas. Entre as causas infecciosas que os orixinan est\u00e1n, por exemplo, a tuberculose, a lepra ou a histoplasmose. Pero tam\u00e9n se poden producir por doenzas non infecciosas como, por exemplo, a sarcoidose, a enfermidade de Crohn ou a s\u00edndrome de Churg-Strauss ou pola aspiraci\u00f3n de comida e outro material particulado ao interior do pulm\u00f3n.\nA asociaci\u00f3n clave entre o IFN\u03b3 e os granulomas \u00e9 que o IFN\u03b3 activa os macr\u00f3fagos para que sexan m\u00e1is potentes para matar os organismos intracelulares. A activaci\u00f3n dos macr\u00f3fagos polo IFN\u03b3 segregado por c\u00e9lulas colaboradoras Th1 en infecci\u00f3ns micobacterianas (tuberculose) permite que os macr\u00f3fagos superen a inhibici\u00f3n da maduraci\u00f3n dos fagolisosomas inducida pola micobacteria (o que lle permite vivir dentro do macr\u00f3fago). Os primeiros pasos da formaci\u00f3n dun granuloma inducido polo IFN\u03b3 son a activaci\u00f3n de c\u00e9lulas T axudantes Th1 pola liberaci\u00f3n polos macr\u00f3fagos de IL-1 e IL-12 en presenza dos pat\u00f3xenos intracelulares, e a presentaci\u00f3n de ant\u00edxenos deses pat\u00f3xenos. Despois, as c\u00e9lulas T colaboradoras Th1 agr\u00e9ganse arredor dos macr\u00f3fagos e liberan o IFN\u03b3, o cal activa os macr\u00f3fagos. Unha posterior activaci\u00f3n dos macr\u00f3fagos causa un ciclo de aumento na matanza de bacterias intracelulares, e un aumento da presentaci\u00f3n de ant\u00edxenos \u00e1s c\u00e9lulas T colaboradoras Th1 e maior liberaci\u00f3n de IFN\u03b3. Finalmente, os macr\u00f3fagos rodean as c\u00e9lulas T colaboradoras Th1 e conv\u00e9rtense en c\u00e9lulas de aspecto parecido a fibroblastos, que illan a infecci\u00f3n.\nActividade durante o embarazo.\nAs c\u00e9lulas NK uterinas segregan altos niveis de quimioatractores, como o IFN\u03b3. O IFN\u03b3 dilata e adelgaza as paredes das arterias espirais maternas do \u00fatero para mellorar o fluxo sangu\u00edneo cara ao sitio de implantaci\u00f3n do embri\u00f3n. Esta remodelaci\u00f3n dos vasos axuda ao desenvolvemento da placenta a medida que esta invade o \u00fatero na procura de nutrientes. Os ratos knockout para o IFN\u03b3 non poden iniciar a modificaci\u00f3n normal das arterias da decidua inducida polo embarazo. Estes modelos de ratos mostran cantidades anormalmente baixas de c\u00e9lulas deciduais ou necrose da decidua.\nUso terap\u00e9utico.\nO uso terap\u00e9utico do IFN-gamma est\u00e1 estud\u00e1ndose para a s\u00faa aplicaci\u00f3n para tratar certas enfermidades, e nalg\u00fans pa\u00edses foi aprobado o seu uso nalgunhas. Por exemplo, nos Estados Unidos o IFN\u03b3 1b est\u00e1 utiliz\u00e1ndose para tratar a enfermidade granulomatosa cr\u00f3nica e a osteopetrose.\nNon est\u00e1 aprobado o seu uso para tratar a fibrose pulmonar idiop\u00e1tica. En 2002, nos Estados Unidos as afirmaci\u00f3ns do fabricante InterMune de que os ensaios en fase III reduc\u00edan nun 70% a mortalidade destes pacientes, resultaron ser falsas, polo que o executivo xefe da compa\u00f1\u00eda foi acusado de falsificar os datos e condenado por fraude nos tribunais.\nO f\u00e1rmaco est\u00e1 sendo probado para o seu uso no tratamento da ataxia de Friedreich.\nA\u00ednda que non est\u00e1 aprobado oficialmente o seu uso, o IFN\u03b3 tam\u00e9n demostrou ser efectivo no tratamento da dermatite at\u00f3pica.\nInteracci\u00f3ns.\nO IFN\u03b3 interacciona co receptor do interfer\u00f3n gamma 1.\nRegulaci\u00f3n.\nHai evidencias de que a expresi\u00f3n do interfer\u00f3n gamma \u00e9 regulada por un elemento regulador 5' UTR do interfer\u00f3n gamma con pseudon\u00f3. \nHai tam\u00e9n evidencias de que o interfer\u00f3n gamma \u00e9 regulado directa ou indirectamente polo microARN miR-29.\nAdemais, hai evidencia de que a expresi\u00f3n do interfer\u00f3n gamma \u00e9 regulada por medio do encima GAPDH en c\u00e9lulas T. Esta interacci\u00f3n ten lugar en elementos ricos en AU situados no 3'UTR, onde a uni\u00f3n da GAPDH impide a traduci\u00f3n do ARNm."}
{"id": "303629", "revid": "27155", "url": "https://gl.wikipedia.org/wiki?curid=303629", "title": "Interfer\u00f3n-gamma", "text": ""}
{"id": "303630", "revid": "27155", "url": "https://gl.wikipedia.org/wiki?curid=303630", "title": "IFN-gamma", "text": ""}
{"id": "303631", "revid": "27155", "url": "https://gl.wikipedia.org/wiki?curid=303631", "title": "IFN\u03b3", "text": ""}
{"id": "303632", "revid": "27155", "url": "https://gl.wikipedia.org/wiki?curid=303632", "title": "IFN-\u03b3", "text": ""}
{"id": "303633", "revid": "27155", "url": "https://gl.wikipedia.org/wiki?curid=303633", "title": "IFNG", "text": ""}
{"id": "303634", "revid": "27155", "url": "https://gl.wikipedia.org/wiki?curid=303634", "title": "Interfer\u00f3n de tipo II", "text": ""}
{"id": "303635", "revid": "27155", "url": "https://gl.wikipedia.org/wiki?curid=303635", "title": "Interfer\u00f3n tipo II", "text": ""}
{"id": "303636", "revid": "25871", "url": "https://gl.wikipedia.org/wiki?curid=303636", "title": "Asolagamento", "text": ""}
{"id": "303637", "revid": "25871", "url": "https://gl.wikipedia.org/wiki?curid=303637", "title": "Alagamento", "text": ""}
{"id": "303640", "revid": "47401", "url": "https://gl.wikipedia.org/wiki?curid=303640", "title": "59\u00aa edici\u00f3n dos \u00d3scar", "text": "A 59.\u00aa entrega dos premios \u00d3scar tivo lugar o d\u00eda 30 de marzo de 1987 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Chevy Chase, Goldie Hawn e Paul Hogan.\nPremios.\nOs ga\u00f1adores aparecen en primeiro lugar e en grosas."}
{"id": "303641", "revid": "23204", "url": "https://gl.wikipedia.org/wiki?curid=303641", "title": "58\u00aa edici\u00f3n dos \u00d3scar", "text": "A 58.\u00aa entrega dos premios \u00d3scar tivo lugar o d\u00eda 24 de marzo de 1986 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Alan Alda, Jane Fonda e Robin Williams.\nPremios.\nOs ga\u00f1adores aparecen en primeiro lugar e en grosas."}
{"id": "303642", "revid": "23204", "url": "https://gl.wikipedia.org/wiki?curid=303642", "title": "57\u00aa edici\u00f3n dos \u00d3scar", "text": "A 57.\u00aa entrega dos premios \u00d3scar tivo lugar o d\u00eda 25 de marzo de 1985 no Dorothy Chandler Pavilion dos \u00c1nxeles (Estados Unidos). O mestre de cerimonias foi Jack Lemmon.\nPremios.\nOs ga\u00f1adores aparecen en primeiro lugar e en grosas."}
{"id": "303643", "revid": "114944", "url": "https://gl.wikipedia.org/wiki?curid=303643", "title": "56\u00aa edici\u00f3n dos \u00d3scar", "text": "A 56.\u00aa entrega dos premios \u00d3scar tivo lugar o d\u00eda 9 de abril de 1984 no Dorothy Chandler Pavilion dos \u00c1nxeles (Estados Unidos). O mestre de cerimonias foi Johnny Carson.\nPremios.\nOs ga\u00f1adores aparecen en primeiro lugar e en grosas."}
{"id": "303645", "revid": "23204", "url": "https://gl.wikipedia.org/wiki?curid=303645", "title": "55\u00aa edici\u00f3n dos \u00d3scar", "text": "A 55.\u00aa entrega dos premios \u00d3scar tivo lugar o d\u00eda 11 de abril de 1983 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Liza Minnelli, Dudley Moore, Richard Pryor e Walter Matthau.\nPremios.\nOs ga\u00f1adores aparecen en primeiro lugar e en grosas."}
{"id": "303646", "revid": "1410", "url": "https://gl.wikipedia.org/wiki?curid=303646", "title": "54\u00aa edici\u00f3n dos \u00d3scar", "text": "A 54.\u00aa entrega dos premios \u00d3scar tivo lugar o d\u00eda 29 de marzo de 1982 no Dorothy Chandler Pavilion dos \u00c1nxeles (Estados Unidos). O mestre de cerimonias foi Johnny Carson.\nPremios.\nOs ga\u00f1adores aparecen en primeiro lugar e en grosas."}
{"id": "303647", "revid": "23204", "url": "https://gl.wikipedia.org/wiki?curid=303647", "title": "53\u00aa edici\u00f3n dos \u00d3scar", "text": "A 53\u00aa entrega dos premios \u00d3scar tivo lugar o d\u00eda 31 de marzo de 1981 no Dorothy Chandler Pavilion dos \u00c1nxeles (Estados Unidos). O mestre de cerimonias foi Johnny Carson. A cerimonia \u00eda realizarse o d\u00eda anterior, pero foi posposta polo intento de asasinato do presidente Ronald Reagan.\nPremios.\nOs ga\u00f1adores aparecen en primeiro lugar e en grosas."}
{"id": "303648", "revid": "12452", "url": "https://gl.wikipedia.org/wiki?curid=303648", "title": "Premios Oscar 1986", "text": ""}
{"id": "303649", "revid": "12452", "url": "https://gl.wikipedia.org/wiki?curid=303649", "title": "Premios Oscar 1985", "text": ""}
{"id": "303650", "revid": "12452", "url": "https://gl.wikipedia.org/wiki?curid=303650", "title": "Premios Oscar 1984", "text": ""}
{"id": "303651", "revid": "12452", "url": "https://gl.wikipedia.org/wiki?curid=303651", "title": "Premios Oscar 1983", "text": ""}
{"id": "303652", "revid": "12452", "url": "https://gl.wikipedia.org/wiki?curid=303652", "title": "Premios Oscar 1982", "text": ""}
{"id": "303653", "revid": "12452", "url": "https://gl.wikipedia.org/wiki?curid=303653", "title": "Premios Oscar 1981", "text": ""}
{"id": "303654", "revid": "12452", "url": "https://gl.wikipedia.org/wiki?curid=303654", "title": "Premios Oscar 1980", "text": ""}
{"id": "303655", "revid": "50011", "url": "https://gl.wikipedia.org/wiki?curid=303655", "title": "Campionato Mancomunado Galaico-\u00c1stur", "text": "O Campionato Superrexional Grupo 1\u00ba (Galicia-Asturias), tam\u00e9n chamado popularmente Campionato Mancomunado Galaico-\u00c1stur, foi un torneo interterritorial de f\u00fatbol de car\u00e1cter oficial xogado por clubs galegos e asturianos durante as tempadas 1934/35 e 1935/36. Estaba situado xerarquicamente por riba do Campionato de Galicia e do Campionato de Asturias, de xeito que os clubs que tomaban parte no mancomunado non participaban no campionato galego nin no asturiano.\nHistoria.\nEn 1934 a asemblea da Federaci\u00f3n Espa\u00f1ola de F\u00fatbol aprobou unha reestruturaci\u00f3n das competici\u00f3ns futbol\u00edsticas, mediante a cal se crearon unha serie de Campionatos Superrexionais situados xerarquicamente por riba dos campionatos rexionais organizados pola federaci\u00f3ns territoriais que se ti\u00f1an disputado tradicionalmente ata aquel momento. Galicia e Asturias foron inclu\u00eddas no Grupo 1\u00ba, aportando tres equipos cada unha, formando as\u00ed un campionato de seis equipos.\nA edici\u00f3n de 1934/35 viuse interrompida por causa da Folga xeral revolucionaria de 1934, divid\u00edndose a competici\u00f3n en dous grupos: o asturiano e o galego, nos que resultaron ga\u00f1adores o Oviedo F.C. e o Celta de Vigo respectivamente.\nAo ano seguinte volveuse disputar, desta volta sen os problemas do ano anterior, proclam\u00e1ndose campi\u00f3n o Oviedo F.C. e subcampi\u00f3n o Uni\u00f3n Sporting Club de Lavadores. Esta ser\u00eda a derradeira vez que se disputou. O 29 de maio de 1936, galegos e asturianos solicitaron a divisi\u00f3n do grupo superrexional perante a Asemblea anual da Federaci\u00f3n Espa\u00f1ola de F\u00fatbol, s\u00e9ndolles concedida.\nPouco despois comezar\u00eda a Guerra Civil. Os Campionatos Superrexionais non ser\u00edan recuperados tralo fin da contenda."}
{"id": "303657", "revid": "89787", "url": "https://gl.wikipedia.org/wiki?curid=303657", "title": "Gran Premio do Brasil de 1983", "text": "O Gran Premio do Brasil de 1983 foi unha carreira de automobilismo de F\u00f3rmula 1, celebrada o 13 de marzo de 1983 no circu\u00edto de Jacarepagu\u00e1 de R\u00edo de Xaneiro. Foi a primeira carreira da tempada de e tam\u00e9n foi o d\u00e9cimo segundo Gran Premio do Brasil.\nReferencias.\n\"A menos que se indique o contrario, todos os resultados da carreira t\u00f3manse de ``"}
{"id": "303659", "revid": "839", "url": "https://gl.wikipedia.org/wiki?curid=303659", "title": "Igrexa evanx\u00e9lica luterana espa\u00f1ola", "text": "A Igrexa Evanx\u00e9lica Luterana Espa\u00f1ola \u00e9 unha comunidade cristi\u00e1 de tradici\u00f3n luterana asentada en Espa\u00f1a, como Misi\u00f3n dende o ano 2000 e como Igrexa dende 2004. Tr\u00e1tase dunha igrexa luterana de tipo confesional, pois se adhire ao Libro de Concordia (1580) como unha fiel exposici\u00f3n das ensinanzas da Biblia.\nAfiliaci\u00f3n.\nPertence ao Concilio Luterano Internacional, unha organizaci\u00f3n internacional de igrexas luteranas que non ten acordos de comu\u00f1\u00f3n coa Federaci\u00f3n Luterana Mundial e do Consello Mundial de Igrexas. Esta Igrexa ten s\u00f3lidos v\u00ednculos coa Igrexa Evanx\u00e9lica Luterana Arxentina (IElA) e coa Igrexa Luterana-S\u00ednodo de Missouri (LCMS)."}
{"id": "303660", "revid": "98629", "url": "https://gl.wikipedia.org/wiki?curid=303660", "title": "Schneider Electric", "text": "Schneider Electric \u00e9 un grupo industrial europeo adicado principalmente ao sector el\u00e9ctrico. Produci\u00f3n, transformaci\u00f3n, distribuci\u00f3n e consumo el\u00e9ctrico. A empresa vende en 190 pa\u00edses e ten m\u00e1is de 200 f\u00e1bricas.\nHistoria.\nA empresa foi fundada polos irm\u00e1ns Eug\u00e8ne I e Adolphe Schneider en Le Creusot, Francia. Nos inicios a empresa era unha empresa metal\u00farxica pesada, pioneira no sector. Nos anos 1905 comezaron a traballar na nova industria el\u00e9ctrica fabricando locomotoras. Ampliando o negocio \u00e1 fabricaci\u00f3n de compo\u00f1entes de autom\u00f3biles e posteriormente armamento. En 1950 xa baixo a direcci\u00f3n de Charles Schneider comezou a medrar mercando outras empresas do sector el\u00e9ctrico: Merlin Gerin (1992), Telemecanique (1988), Square D (1991), posteriormente mercar\u00eda Modicon.\nEn Espa\u00f1a.\nA empresa chega a Espa\u00f1a nos anos 1950 que marca Telemecanique ca empresa Manufacturas Met\u00e1licas Madrile\u00f1as. A filial da empresa cr\u00e9ase nos anos 1960 en 1969 crear\u00edase a f\u00e1brica de Xetafe. Nos anos 1980, nace Merlin Gerin Espa\u00f1a despois de mercar Gardy. Posteriormente a empresa mercou: Cabimetal, Mesa, MGE UPS, Himel, Eunea, Cevelsa, SquareD e Semat entre outras. Schneider Electric Espa\u00f1a ten a s\u00faa sede corporativa en Barcelona."}
{"id": "303661", "revid": "89787", "url": "https://gl.wikipedia.org/wiki?curid=303661", "title": "Oxytricha", "text": "Oxytricha \u00e9 un x\u00e9nero de protozoos ciliados da familia Oxytrichidae.\nXen\u00f3mica.\nO borrador do xenoma macronuclear de \"Oxytricha trifallax\" publicouse en 2013. Esta especie ten a particularidade de que ten miles de pequenos pequenos cromosomas (nanocromosomas), que codifican unha soa ou moi pooucas prote\u00ednas cada un."}
{"id": "303662", "revid": "89787", "url": "https://gl.wikipedia.org/wiki?curid=303662", "title": "Igrexa Evanx\u00e9lica Presbiteriana de Espa\u00f1a", "text": "A Igrexa Evanx\u00e9lica Presbiteriana de Espa\u00f1a \u00e9 unha igrexa protestante establecida en Espa\u00f1a. Adopta a Biblia como \u00fanica e suficiente fonte de fe e pr\u00e1ctica, totalmente inspirada por Deus e infalible, e forma parte da Federaci\u00f3n de Entidades Relixiosas Evanx\u00e9licas de Espa\u00f1a.\nSegue a interpretaci\u00f3n reformada da Biblia, organ\u00edzase institucionalmente seguindo o modelo do Presbiterianismo e identif\u00edcase como igrexa evanx\u00e9lica. Rexeita a teolox\u00eda liberal.\nEmpezou a trav\u00e9s do traballo de misioneiros da APMT (misi\u00f3n da Igrexa Presbiteriana do Brasil) a finais da d\u00e9cada de 1980 na cidade de Huelva. Ao longo dos anos espallouse por outras cidades do territorio espa\u00f1ol nas d\u00faas d\u00e9cadas seguintes.\nConta con igrexas nas cidades de Don Benito, Sevilla, Xetafe, Torrelodones, Madrid, A Coru\u00f1a e M\u00e1laga, ademais da pioneira en Huelva, e con grupos pequenos noutras localidades m\u00e1is."}
{"id": "303663", "revid": "7594", "url": "https://gl.wikipedia.org/wiki?curid=303663", "title": "Castelo de Grajal de Campos", "text": "O Castelo de Grajal de Campos \u00e9 unha construci\u00f3n militar do XVI situada en Grajal de Campos (provincia de Le\u00f3n), sobre os restos doutro castelo anterior do s\u00e9culo X. Consid\u00e9raselle o primeiro castelo artilleiro de Espa\u00f1a. \u00c9 un impresionante edificio dese\u00f1ado polo arquitecto Lorenzo de Aldonza, levada a cabo entre os anos 1517 e 1521, por orde de Hernando de Vega, e finalizado polo seu fillo, Juan de Vega, sexto se\u00f1or de Grajal de Campos. Ten planta cuadrangular con 4 torres grandes onde se emprazaban os can\u00f3ns de maior calibre. Est\u00e1 constru\u00eddo sobre un pronunciado noiro. Foi declarado Monumento Nacional o 3 de xu\u00f1o de 1931.\nO castelo foi recheado de terra, e a pesar do seu excelente estado de conservaci\u00f3n non foi restaurado.\nHistoria.\nNun documento do ano 967 xa se menciona a existencia do \"castello de Graliare\". A actual edificaci\u00f3n \u00e9 unha obra g\u00f3tica tard\u00eda de comezos do s\u00e9culo XVI, encargada polo poderoso se\u00f1or de Grajal, Hernando de Vega Comendador Maior de Castela, Presidente do Consello de Ordes Militares e Conselleiro do Consello da India, cuxo fillo Juan ser\u00eda Presidente do Consello de Castela e primeiro conde de Grajal. Hernando, temendo a inminente revolta de Castela e de Le\u00f3n contra Carlos V, non esperou a aprobaci\u00f3n real para levantar a defensa. Cando esta chegou en 1521, o castelo xa estaba conclu\u00eddo.\nO castelo seguiu gornecido e artillado nos s\u00e9culo XVI e XVII. Cando os condes deixaron de habitar en Grajal a comezos do s\u00e9culo XVIII, comezou o declive do edificio.\nEntre 1833 e 1900 instalouse un cemiterio ao car\u00f3n do adarve setentrional.\nCaracter\u00edsticas.\nTr\u00e1tase dun cadrado de 73 metros de lado (88 varas) con catro torres nas esquinas e tres plantas. Antano estaba illado por un foso con ponte levadiza e porterna de entrada, todo iso est\u00e1 actualmente enterrado, sen que se atope onde se achaba exactamente. Segundo un manuscrito do s\u00e9culo XVIII, ach\u00e1base no lado meridional do complexo.\nA entrada real\u00edzase a trav\u00e9s dun portelo que d\u00e1 acceso a unha escaleira de caracol. O interior da fortaleza \u00e1chase enteiramente recheo de terra e est\u00e1 inutilizado. As escaleiras das outras tres torres tam\u00e9n est\u00e1n inutilizadas."}
{"id": "303664", "revid": "56817", "url": "https://gl.wikipedia.org/wiki?curid=303664", "title": "Arquidiocese cat\u00f3lica latina de Noum\u00e9a", "text": "A arquidiocese de Noum\u00e9a (en ) \u00e9 unha s\u00e9 metropolitana da Igrexa Cat\u00f3lica Latina. En 2013 ti\u00f1a 141.204 bautizados sobre unha poboaci\u00f3n total de 260.166 habitantes. O seu arcebispo \u00e9 Michel-Marie-Bernard Calvet.\nTerritorio.\nA arquidiocese abrangue o arquip\u00e9lago de Nova Caledonia. A s\u00e9 arcebispal \u00e9 a cidade de Noum\u00e9a, onde est\u00e1 a catedral de San Xos\u00e9. O territorio est\u00e1 dividido en 20 parroquias.\nHistoria.\nA misi\u00f3n cat\u00f3lica na Nova Caledonia comezou coa chegada \u00e1s illas de cinco misioneiros maristas en 1843. Os comezos modestos da misi\u00f3n foron agravados pola persecuci\u00f3n dun xefe local, que obrigou aos misioneiros a refuxiarse en Futuna.\nO 23 de xullo de 1847 foi erixida a vigair\u00eda apost\u00f3lica da Nova Caledonia, en territorios da vigair\u00eda apost\u00f3lica de Ocean\u00eda central, mais non foi at\u00e9 o ano seguinte que os misioneiros puideron volver a Nova Caledonia para retomar a evanxelizaci\u00f3n das illas.\nO 9 de febreiro de 1901 cedeu parte do seu territorio para erixir a prefectura apost\u00f3lica das Novas H\u00e9bridas.\nO 21 de xu\u00f1o de 1966, coa bula \"Prophetarum voces\" do papa Paulo VI a vigair\u00eda apost\u00f3lica foi elevada a arquidiocese e tomou o nome actual."}
{"id": "303665", "revid": "839", "url": "https://gl.wikipedia.org/wiki?curid=303665", "title": "Vigair\u00eda apost\u00f3lica cat\u00f3lica latina de Ocean\u00eda central", "text": ""}
{"id": "303666", "revid": "75439", "url": "https://gl.wikipedia.org/wiki?curid=303666", "title": "Castelo de Tiedra", "text": "O Castelo de Tiedra at\u00f3pase na poboaci\u00f3n de Tiedra, provincia de Valladolid (Castela e Le\u00f3n, Espa\u00f1a). O castelo actual \u00e9 un cubo sobrevivente da demolici\u00f3n da muralla orixinal, protexido polo foxo en dous dos seus lados e por dous panos de muralla de factura posterior.\nDende o ano 2011 realizouse un proceso de restauraci\u00f3n. O interior da torre da homenaxe \u00e9 un museo. \u00c9 un espectacular miradoiro pola s\u00faa situaci\u00f3n estrat\u00e9xica.\nHistoria.\nNo ano 1060 Tiedra \u00e9 xa unha importante poboaci\u00f3n, como o demostra o feito de que un pagamento ao car\u00f3n do n\u00facleo da poboaci\u00f3n se denomina \"mercato\". A primeira menci\u00f3n hist\u00f3rica sobre o castelo \u00e9 de pouco despois, cando Sancho II env\u00eda ao Cid a unha entrevista coa s\u00faa irm\u00e1 Urraca de Zamora no Castelo de Tiedra:\nNo s\u00e9culo XVI perde a s\u00faa utilidade guerreira e remata convertido en pombal.\nO seu estado ruinoso provocou alarma en xullo de 2010, cando a Xunta de Castela e Le\u00f3n se viu obrigada a acometer obras de urxencia, para evitar a s\u00faa derruba parcial ou completa, xunto co Castelo de Mota del Marqu\u00e9s. En maio de 2013 o castelo volveu abrirse tralo proceso de restauraci\u00f3n, pero a obra non foi integral e o 24-25 de decembro do mesmo ano o cubo sueste derrubouse parcialmente a causa dun temporal de chuvia e vento.\nActualmente o concello de Tiedra est\u00e1 realizando un plan de rehabilitaci\u00f3n para convertelo nun Centro de Interpretaci\u00f3n da Auga, cunha rota polas fontes."}
{"id": "303667", "revid": "5863", "url": "https://gl.wikipedia.org/wiki?curid=303667", "title": "Patelisio Punou-Ki-Hihifo Finau", "text": "Patelisio Punou-Ki-Hihifo Finau, nado en Ma\u02bbufanga (Tonga) o 15 de marzo de 1934 e finado o 4 de outubro de 1993, foi un eclesi\u00e1stico cat\u00f3lico latino, bispo de Tonga dende 1972 at\u00e9 o seu pasamento.\nTraxectoria.\nPatelisio Punou-Ki-Hihifo Finau naceu en Ma\u02bbufanga, no leste de Nuku\u02bbalofa, na illa de Tongatapu (Tonga). Foi ordenado sacerdote da Sociedade de Mar\u00eda o 21 de xullo de 1959.\nO 15 de outubro de 1971 foi nomeado bispo coadxutor de Tonga e bispo titular de Aurusualiana. Recibiu a consagraci\u00f3n episcopal de mans do papa Paulo VI o 13 de febreiro de 1972, e tivo como co-consagradores principais ao arcebispo de Utrecht Bernard Jan Alfrink e ao arcebispo de Armagh William John Conway.\nO 7 de abril de 1972 pasou a ser o bispo de Tonga. Finou no cargo, o 4 de outubro de 1993."}
{"id": "303668", "revid": "89787", "url": "https://gl.wikipedia.org/wiki?curid=303668", "title": "Microvariability and Oscillations of Stars", "text": "MOST, acr\u00f3nimo de \"Microvariability and Oscillations of Stars\", \u00e9 un observatorio espacial da Axencia Espacial Canadense usado para facer medici\u00f3ns da variabilidade das estrelas. Foi lanzado o 30 de xu\u00f1o de 2003 desde o cosm\u00f3dromo de Plesetsk mediante un foguete Rokot.\nCaracter\u00edsticas.\nMOST ten forma de caixa de 65 x 65 x 30\u00a0cm e unha masa de 51\u00a0kg. Leva como \u00fanico instrumento un telescopio reflector de 15\u00a0cm de apertura para estudar as variaci\u00f3ns no brillo das estrelas causadas polas ondas de son na s\u00faa superficie e polo tr\u00e1nsito de posibles planetas.\nOs obxectivos cient\u00edficos de MOST son:"}
{"id": "303669", "revid": "4817", "url": "https://gl.wikipedia.org/wiki?curid=303669", "title": "MOST", "text": ""}
{"id": "303670", "revid": "98629", "url": "https://gl.wikipedia.org/wiki?curid=303670", "title": "Castelo de Montemayor del R\u00edo", "text": "O Castelo de Montemayor del R\u00edo, tam\u00e9n co\u00f1ecido como Castelo de San Vicente, enc\u00f3ntrase no alto dun monte agochado nun val xunto \u00e1 fronteira con C\u00e1ceres, na localidade de Montemayor del R\u00edo, provincia de Salamanca, Castela e Le\u00f3n, Espa\u00f1a.\nHistoria.\nEsta vila e o seu castelo tiveron por donos, al\u00e1 por 1220, o rei Sancho I de Portugal e o seu fillo Afonso \"o Gordo\". M\u00e1is tarde, cara a 1285, foi se\u00f1or da vila Don Pedro, o fillo m\u00e1is vello de Afonso X o Sabio. O conxunto actual parece que foi constru\u00eddo nos s\u00e9culos XIV e XV, probablemente polo infante Don Pedro, ou polo seu fillo Don Sancho. Foi propiedade da familia real ata o ano 1458, cando foi doado polo pr\u00edncipe Henrique (futuro Henrique IV) a Juan de Silva.\nDescrici\u00f3n.\nO recinto principal est\u00e1 reforzado con torres redondas e cadradas, entre as que sobresae a da Homenaxe. O seu per\u00edmetro non \u00e9 excesivo e est\u00e1 rodeado dunha simple muralla que conta con porta cara ao oeste, para a defensa dunha ponte, e por al\u00ed, desprend\u00e9ndose cara a abaixo, esp\u00e1llase o casar\u00edo da vila. O interior, onde se atopan a parroquia e casas anexas, esta zona \u00e9 co\u00f1ecida coma \"El Cortinar\".\nPola parte oriental destaca o verdadeiro castelo e \u00e1 vez pazo, cun foxo, antemuro no que se abre un pequeno arco semicircular, entre cubos pequenos, e detr\u00e1s o recinto principal, reforzado por torres cadradas e redondas entre as que sobe, cara ao norte, a torre da homenaxe. A porta, en \u00e1ngulo dentro dunha torre, ten dous arcos, un agudo e outro escarzano, cunha garita enriba. as xanelas son alinteladas, despois de perder varias delas a decoraci\u00f3n que ti\u00f1an cara ao exterior, e as ameas est\u00e1n provistas de troneiras redondas e seteiras.\nEstado de conservaci\u00f3n.\nFoi resturado recentemente.\nPropiedade e uso.\nO castelo pertence ao concello de Montemayor, o cal regula as visitas guiadas polo castelo.\nVisitas.\nDespois da s\u00faa reconstruci\u00f3n, foi aberto ao p\u00fablico o 12 de xu\u00f1o de 2009, e no seu interior acolle o Centro de Interpretaci\u00f3n Medieval. O castelo non pode visitarse de xeito libre, s\u00f3 coas visitas guiadas. Estas visitas poden realizarse de martes a domingo pola ma\u00f1\u00e1 \u00e1s 10:00, 11:30 e 13:00, e os venres e sabados pola tarde \u00e1s 17:00 e 18; 30. O prezo \u00e9 de 2? entre 6 a 12 anos e maiores de 65, e 3? entre 12 e 65 anos. Grupos de m\u00e1is de 10 persoas, 2? indistintamente da idade."}
{"id": "303671", "revid": "1131", "url": "https://gl.wikipedia.org/wiki?curid=303671", "title": "Castelo de Ledesma", "text": "O Castelo de Ledesma \u00e9 unha fortaleza do s\u00e9culo XII situada na localidade de Ledesma (provincia de Salamanca).\nA construci\u00f3n orixinal foi mandada constru\u00edr por Fernando II de Le\u00f3n no s\u00e9culo XII, a\u00ednda que o castelo actual \u00e9 do s\u00e9culo XV. Da antiga construci\u00f3n s\u00f3 se conserva a porta de arco apuntado.\nDende o principio, a fortaleza pertenc\u00eda \u00e1 coroa, se ben era cedida \u00e1 nobreza con frecuencia. Finalmente, foi recibida por don Beltr\u00e1n de la Cueva, valido de Henrique IV de Castela, primeiro duque de Alburquerque, quen lla entregou xunto co t\u00edtulo nobiliario de Conde de Ledesma.\nDende o momento en que don Beltr\u00e1n aparece como se\u00f1or do castelo, pertenceu aos seus descendentes ata o s\u00e9culo XVIII.\nO castelo foi restaurado recentemente debido ao estado de deterioraci\u00f3n no que se achaba. \u00c9 propiedade do Concello de Ledesma."}
{"id": "303672", "revid": "56817", "url": "https://gl.wikipedia.org/wiki?curid=303672", "title": "Castelo de El Barco de \u00c1vila", "text": "O Castelo de El Barco de \u00c1vila, tam\u00e9n chamado Castelo de Valdecorneja, \u00e9 un castelo orixinario do s\u00e9culo XII que se sit\u00faa dominando o r\u00edo Tormes e a ponte, no punto m\u00e1is elevado do val, na Provincia de \u00c1vila. Actualmente pertence \u00e1 Casa de Alba.\nCaracter\u00edsticas.\nConstru\u00eddo sobre un castro vet\u00f3n que foi destru\u00eddo polos romanos, foi edificado no s\u00e9culo XII e reconstru\u00eddo no s\u00e9culo XIV. O seu per\u00edmetro \u00e9 cadrado, a superficie pode calcularse en 1.700 m\u00b2 sen ter en conta as dependencias desaparecidas como o foxo e contrafoxo, o anci\u00f1o, o pombal, as cortes...\nA porta principal \u00e9 de arco g\u00f3tico con grandes doelas. \u00c1 dereita da porta, \u00e1lzase defendendo a devandita porta a torre da homenaxe, cadrada, dende a cal se accede \u00e1s ameas e torres grandes. Dende elas dom\u00ednase todo o val e as serras circundantes.\nNo interior do castelo, inicialmente exist\u00eda un patio de armas cun surtidor no centro e unha galer\u00eda de arcadas e columnas rom\u00e1nicas adornada cun belo coroamento g\u00f3tico, conserv\u00e1ndose parte desta nunha casa da Praza Maior. Como este castelo foi na s\u00faa primeira \u00e9poca puramente militar, ao habitalo os se\u00f1ores de Valdecorneja, condes e duques de Alba de Tormes, resultou estreito e inc\u00f3modo. A finais do s\u00e9culo XV transformouse o patio de armas nun patio de honra.\nOs cuartos das damas estaban situados en li\u00f1a paralela \u00e1 costa da Vi\u00f1as. As dos cabaleiros daban \u00e1 vista do Porto de Tornavacas. Todo iso no segundo piso.\nNa parte nobre do castelo ach\u00e1base o toucador, a capela, os comedores e o gran sal\u00f3n de xuntas e audiencias. Exist\u00edan fermosas vent\u00e1s con maineis e asentos xunto a outros de distintas \u00e9pocas.\nTam\u00e9n existe unha pequena porta de escape que conduce a unha paraxe de lombas que descenden ata o r\u00edo.\nFoi restaurado varias veces, respectando o seu per\u00edmetro orixinal, debido \u00e1s incontables batallas que sufriu e intentos de incendio e bombardeos.\nAo iniciarse a segunda metade do s\u00e9culo XIX ficou habilitado como cemiterio municipal. Por iso aumentou a s\u00faa deterioraci\u00f3n ao arrancar o pavimento e grandes ocos nos seus muros.\nActualmente o castelo \u00e9 de propiedade da Casa de Alba. Foi restaurado e reparado o pavimento e en parte a torre da homenaxe. \u00c9 utilizado para os actos culturais que se celebran nesta localidade."}
{"id": "303674", "revid": "1131", "url": "https://gl.wikipedia.org/wiki?curid=303674", "title": "Castelo de Villag\u00f3mez la Nueva", "text": "O castelo de Villag\u00f3mez la Nueva \u00e9 unha fortaleza de orixe medieval situada na poboaci\u00f3n de Villag\u00f3mez la Nueva (provincia de Valladolid). Cons\u00e9rvanse os restos do castelo.\nFoi constru\u00eddo no s\u00e9culo XV e transformado no s\u00e9culo XVII. Sit\u00faase dentro da zona urbana da localidade, onde se mant\u00e9n, a duras penas en p\u00e9, a porta monumental con imafrontes cos escudos de armas da mencionada familia."}
{"id": "303677", "revid": "839", "url": "https://gl.wikipedia.org/wiki?curid=303677", "title": "Bernard Jan Alfrink", "text": ""}
{"id": "303678", "revid": "56817", "url": "https://gl.wikipedia.org/wiki?curid=303678", "title": "Diocese cat\u00f3lica latina de Taiohae o Tefenuaenata", "text": "A diocese de Taiohae o Tefenuaenata (en ) \u00e9 unha s\u00e9 da Igrexa Cat\u00f3lica Latina sufrag\u00e1nea da arquidiocese de Papeete. En 2010 ti\u00f1a 8.310 bautizados sobre unha poboaci\u00f3n total de 9.220 habitantes. O seu bispo actual \u00e9 Guy Andr\u00e9 Dominique Marie Chevalier.\nTerritorio.\nA diocese abrangue as illas Marquesas, na Polinesia Francesa. A s\u00e9 episcopal \u00e9 a cidade de Taiohae, na illa de Nuku Hiva, onde est\u00e1 a catedral da Nosa Se\u00f1ora.\nO territorio est\u00e1 dividido en 26 parroquias.\nHistoria.\nO 9 de maio de 1848, coa bula \"Apostolicae servitutis\" do papa P\u00edo IX, foi erixida a vigair\u00eda apost\u00f3lica das illas Marquesas, en territorios da vigair\u00eda apost\u00f3lica de Ocean\u00eda oriental.\nO 21 de xu\u00f1o de 1966 a vigair\u00eda apost\u00f3lica foi elevada a diocese coa bula \"Prophetarum voces\" do papa Paulo VI, e tomou o nome de \"diocese de Taiohae\".\nO 31 de maio de 1974 a diocese tomou o nome actual co decreto \"Summus Pontifex\" da Congregaci\u00f3n para a Evanxelizaci\u00f3n dos Pobos."}
{"id": "303680", "revid": "89787", "url": "https://gl.wikipedia.org/wiki?curid=303680", "title": "Electronicore", "text": "O Electronicore, tam\u00e9n co\u00f1ecido coma synthcore ou trancecore, \u00e9 un x\u00e9nero musical que fusiona elementos do post-hardcore e metalcore coa m\u00fasica electr\u00f3nica. Os artistas m\u00e1is reco\u00f1ecidos deste x\u00e9nero te\u00f1en a s\u00faa orixe en pa\u00edses coma Inglaterra, Estados Unidos, Australia, Canad\u00e1, Francia, Hong Kong e o Xap\u00f3n.\nCaracter\u00edsticas.\nAs canci\u00f3ns deste x\u00e9nero incl\u00faen a instrumentaci\u00f3n t\u00edpica do post-hardcore, pausas instrumentais t\u00edpicas do metalcore, abundante uso de secuenciadores e sintetizadores, voces modificadas por medio de auto-tune e gritos vocais. As transici\u00f3ns din\u00e1micas dende suaves baladas electr\u00f3nicas a partes m\u00e1is intensas de metalcore son com\u00fans nas canci\u00f3ns deste x\u00e9nero musical. Ademais da m\u00fasica electr\u00f3nica, a fusi\u00f3n neste x\u00e9nero pode inclu\u00edr outras variedades, coma o techno, trance, dubstep, electro, e dance."}
{"id": "303681", "revid": "5863", "url": "https://gl.wikipedia.org/wiki?curid=303681", "title": "Licenzas Creative Commons", "text": ""}
{"id": "303684", "revid": "89787", "url": "https://gl.wikipedia.org/wiki?curid=303684", "title": "Coprosma repens", "text": "Coprosma repens \u00e9 unha especie de arbusto con flor ou \u00e1rbore pequena do x\u00e9nero \"Coprosma\", na familia \"Rubiaceae\", nativa de Nova Zelandia. O seu nome com\u00fan en maor\u00ed \u00e9 \"taupata\" e en ingl\u00e9s ademais do nome maor\u00ed tam\u00e9n se co\u00f1ece como \"mirror bush\" e \"looking-glass bush\" e en Australia, onde se naturalizou, tam\u00e9n como \"New Zealand laurel\" .\nDescrici\u00f3n.\nA especie var\u00eda grandemente dependendo da s\u00faa situaci\u00f3n, os exemplares que medran en h\u00e1bitats expostos aos elementos, como rochas ou cant\u00eds, quedan prostrados, a pouca altura da rocha base, pola contra en zonas m\u00e1is gorecidas poden converterse en pequenas \u00e1rbores de ata 8 metros de altura. As s\u00faas follas son grosas e moi relucentes variando considerablemente en tama\u00f1o, cos bordos recurvados, ata o punto que ocasionalmente a folla pode ser cil\u00edndrica.. Rosea na primavera e no inverno, aparecendo as flores macho en cachos compostos e densos mentres as femias fano en cachos m\u00e1is pequenos. As plantas femia producen drupas ovadas de cor laranxa-vermella de duns 8\u00a0mm de di\u00e1metro e 10\u00a0mm de longo.\nDistribuci\u00f3n.\nA especie \u00e9 nativa da Illa Norte, Illa Sur, Illas Kermadec e as Illas dos Tres Reis en Nova Zelandia. En Australia naturalizouse en zonas costeiras dos estados de Victoria, Nova Gales do Sur, Australia Meridional e Tasmania. Existen varios cultivares da planta en uso sobre todo en xard\u00edns costeiros."}
{"id": "303685", "revid": "5863", "url": "https://gl.wikipedia.org/wiki?curid=303685", "title": "Sussex Occidental", "text": ""}
{"id": "303686", "revid": "1822", "url": "https://gl.wikipedia.org/wiki?curid=303686", "title": "Bomba nuclear", "text": ""}
{"id": "303687", "revid": "5863", "url": "https://gl.wikipedia.org/wiki?curid=303687", "title": "Sussex Oriental", "text": ""}
{"id": "303689", "revid": "75439", "url": "https://gl.wikipedia.org/wiki?curid=303689", "title": "Javier Coronas", "text": "Javier Coronas Aguilar, nado o 27 de xu\u00f1o de 1969 en Barcelona, \u00e9 un humorista, presentador de televisi\u00f3n e escritor catal\u00e1n."}
{"id": "303690", "revid": "47401", "url": "https://gl.wikipedia.org/wiki?curid=303690", "title": "52\u00aa edici\u00f3n dos \u00d3scar", "text": "A 52.\u00aa entrega dos premios \u00d3scar tivo lugar o d\u00eda 14 de abril de 1980 no Dorothy Chandler Pavilion dos \u00c1nxeles (Estados Unidos). O mestre de cerimonias foi Johnny Carson.\nPremios.\nOs ga\u00f1adores aparecen en primeiro lugar e en grosas."}
{"id": "303691", "revid": "47401", "url": "https://gl.wikipedia.org/wiki?curid=303691", "title": "51\u00aa edici\u00f3n dos \u00d3scar", "text": "A 51.\u00aa entrega dos premios \u00d3scar tivo lugar o d\u00eda 9 de abril de 1979 no Dorothy Chandler Pavilion dos \u00c1nxeles (Estados Unidos). O mestre de cerimonias foi Johnny Carson.\nPremios.\nOs ga\u00f1adores aparecen en primeiro lugar e en grosas."}
{"id": "303692", "revid": "51040", "url": "https://gl.wikipedia.org/wiki?curid=303692", "title": "50\u00aa edici\u00f3n dos \u00d3scar", "text": "A 50.\u00aa entrega dos premios \u00d3scar tivo lugar o d\u00eda 3 de abril de 1978 no Dorothy Chandler Pavilion dos \u00c1nxeles (Estados Unidos). O mestre de cerimonias foi por d\u00e9cimo novena e \u00faltima vez Bob Hope.\nPremios.\nOs ga\u00f1adores aparecen en primeiro lugar e en grosas."}
{"id": "303693", "revid": "23204", "url": "https://gl.wikipedia.org/wiki?curid=303693", "title": "49\u00aa edici\u00f3n dos \u00d3scar", "text": "A 49.\u00aa entrega dos premios \u00d3scar tivo lugar o d\u00eda 28 de marzo de 1977 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Richard Pryor, Jane Fonda, Ellen Burstyn e Warren Beatty.\nPremios.\nOs ga\u00f1adores aparecen en primeiro lugar e en grosas."}
{"id": "303694", "revid": "47401", "url": "https://gl.wikipedia.org/wiki?curid=303694", "title": "48\u00aa edici\u00f3n dos \u00d3scar", "text": "A 48.\u00aa entrega dos premios \u00d3scar tivo lugar o d\u00eda 29 de marzo de 1976 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Walter Matthau, Robert Shaw, George Segal, Goldie Hawn e Gene Kelly.\nPremios.\nOs ga\u00f1adores aparecen en primeiro lugar e en grosas."}
{"id": "303695", "revid": "47401", "url": "https://gl.wikipedia.org/wiki?curid=303695", "title": "47\u00aa edici\u00f3n dos \u00d3scar", "text": "A 47.\u00aa entrega dos premios \u00d3scar tivo lugar o d\u00eda 8 de abril de 1975 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Sammy Davis, Jr., Bob Hope, Shirley MacLaine e Frank Sinatra.\nPremios.\nOs ga\u00f1adores aparecen en primeiro lugar e en grosas."}
{"id": "303696", "revid": "47401", "url": "https://gl.wikipedia.org/wiki?curid=303696", "title": "46\u00aa edici\u00f3n dos \u00d3scar", "text": "A 46.\u00aa entrega dos premios \u00d3scar tivo lugar o d\u00eda 2 de abril de 1974 no Dorothy Chandler Pavilion dos \u00c1nxeles (Estados Unidos). Os mestres de cerimonias foron John Huston, Diana Ross, Burt Reynolds e David Niven.\nPremios.\nOs ga\u00f1adores aparecen en primeiro lugar e en grosas."}
{"id": "303697", "revid": "12452", "url": "https://gl.wikipedia.org/wiki?curid=303697", "title": "Premios Oscar 1979", "text": ""}
{"id": "303698", "revid": "12452", "url": "https://gl.wikipedia.org/wiki?curid=303698", "title": "Premios Oscar 1978", "text": ""}
{"id": "303699", "revid": "12452", "url": "https://gl.wikipedia.org/wiki?curid=303699", "title": "Premios Oscar 1977", "text": ""}
{"id": "303700", "revid": "12452", "url": "https://gl.wikipedia.org/wiki?curid=303700", "title": "Premios Oscar 1976", "text": ""}
{"id": "303701", "revid": "12452", "url": "https://gl.wikipedia.org/wiki?curid=303701", "title": "Premios Oscar 1975", "text": ""}
{"id": "303702", "revid": "98629", "url": "https://gl.wikipedia.org/wiki?curid=303702", "title": "Bajo sospecha", "text": "Bajo sospecha \u00e9 unha serie de televisi\u00f3n dram\u00e1tica espa\u00f1ola producida por Atresmedia en colaboraci\u00f3n con Bamb\u00fa Producciones para a s\u00faa emisi\u00f3n en Antena 3. A s\u00faa estrea foi o 17 de febreiro de 2015. Est\u00e1 protagonizada por Yon Gonz\u00e1lez, Blanca Romero e Llu\u00eds Homar.\nSinopse.\nNarra a investigaci\u00f3n dos dous polic\u00edas designados a un caso, V\u00edctor (Yon Gonz\u00e1lez) e Laura (Blanca Romero), e o seu superior, o comisario Casas (Llu\u00eds Homar). O d\u00eda da s\u00faa primeira comu\u00f1\u00f3n, Alicia Vega, unha nena de 7 anos, desaparece sen deixar rastro. Tras d\u00faas semanas de intensa busca, a polic\u00eda s\u00f3 ten unha cousa en claro: o culpable \u00e9 un dos convidados \u00e1 cerimonia e membro da familia da nena. Os axentes V\u00edctor e Laura fanse pasar por matrimonio e inf\u00edltranse en Cienfuegos co obxectivo de achegarse \u00e1 familia Vega e ao resto de sospeitosos. Mentres eles os dous permanecen na sombra, o comisario Casas \u00e9 a parte oficial da investigaci\u00f3n e a \u00fanica persoa que co\u00f1ece a verdadeira identidade dos seus axentes infiltrados."}
{"id": "303703", "revid": "12452", "url": "https://gl.wikipedia.org/wiki?curid=303703", "title": "Premios Oscar 1974", "text": ""}
{"id": "303704", "revid": "12452", "url": "https://gl.wikipedia.org/wiki?curid=303704", "title": "Premios Oscar 1973", "text": ""}
{"id": "303705", "revid": "839", "url": "https://gl.wikipedia.org/wiki?curid=303705", "title": "Boris Nemtsov", "text": "Boris Efimovich Nemtsov (en ), nado en Sochi o 9 de outubro de 1959 e finado en Moscova o 27 de febreiro de 2015, foi un cient\u00edfico e pol\u00edtico ruso. Na d\u00e9cada de 1990 tivo unha exitosa carreira durante o goberno do Presidente Boris Eltsin, e dende 2000 foi unha das voces m\u00e1is cr\u00edticas con Vladimir Putin. Foi asasinado en febreiro de 2015 nunha ponte preto do Kremlin e da Praza Vermella de Moscova."}
{"id": "303706", "revid": "23204", "url": "https://gl.wikipedia.org/wiki?curid=303706", "title": "Boris Yefimovich Nemtsov", "text": ""}
{"id": "303709", "revid": "89787", "url": "https://gl.wikipedia.org/wiki?curid=303709", "title": "Gisele de Santi", "text": "Gisele de Santi \u00e9 unha cantante e compositora brasileira.\nTraxectoria.\nO seu primeiro \u00e1lbum de estudio \u00e9 \"Chama-me\", que foi gravado en 2010 co apoio do Fondo Municipal de Apoio \u00e1 Produci\u00f3n Art\u00edstica e Cultural de Porto Alegre (Fumproarte). No mesmo ano ga\u00f1ou o Pr\u00eamio A\u00e7orianos nas categor\u00edas \"Revelaci\u00f3n\" e \"Int\u00e9rprete do Ano\". Algunhas composici\u00f3ns s\u00faas tam\u00e9n foron gravadas polo grupo musical Chimarruts para o seu \u00e1lbum \"S\u00f3 pra Brilhar\" (2012).\nEn 2013, lanzou o seu segundo \u00e1lbum, \"Vermelho e demais matizes\", cuxa gravaci\u00f3n foi financiada por medio dunha campa\u00f1a de crowdfunding."}
{"id": "303713", "revid": "5312", "url": "https://gl.wikipedia.org/wiki?curid=303713", "title": "Yon Gonz\u00e1lez", "text": "Yon Gonz\u00e1lez Luna, nado en Bergara (Guip\u00fascoa) o 20 de maio de 1986, \u00e9 un actor vasco. \u00c9 irm\u00e1n do tam\u00e9n actor Aitor Luna.\nTraxectoria.\nMentres a\u00ednda estaba a estudar o bacharelato na localidade de Arrasate decidiu trasladarse a Madrid para traballar en televisi\u00f3n. O seu debut interpretativo tivo lugar na serie xuvenil diaria \"SMS\" en 2006, onde coincidiu con actores como Amaia Salamanca, Aroa Gimeno, Mar\u00eda Castro ou Mario Casas. Finalizada a serie, incorporouse ao elenco de \"El internado\" para dar vida a Iv\u00e1n Noiret durante as sete tempadas que durou a ficci\u00f3n. O seu papel levouno a ser nomeado no Festival de Televisi\u00f3n de Montecarlo na s\u00faa 49\u00aa edici\u00f3n na categor\u00eda de mellor actor de drama e a ser galardoado pola Asociaci\u00f3n de Cronistas de Espect\u00e1culos de Nova York como mellor actor revelaci\u00f3n.\nTras debutar na gran pantalla en 2009, con \"Rabia\" e \"Mentiras y gordas\" retomou a s\u00faa carreira televisiva en 2011. Ese ano foi Manuel Hern\u00e1ndez na serie \"Gran Reserva\" e Julio Olmedo en \"Gran Hotel\" que se prolongou durante tres tempadas ata conclu\u00edr no primeiro trimestre do ano 2013.\nEn 2015 estreou a serie \"Bajo sospecha\" en Antena 3, onde interpreta o papel de polic\u00eda infiltrado xunto a Blanca Romero."}
{"id": "303714", "revid": "10599", "url": "https://gl.wikipedia.org/wiki?curid=303714", "title": "Bajo sospecha (serie de televisi\u00f3n)", "text": ""}
{"id": "303715", "revid": "111586", "url": "https://gl.wikipedia.org/wiki?curid=303715", "title": "Spirit F1", "text": "Spirit Racing foi un equipo de F\u00f3rmula 1 do Reino Unido. Disputou 23 Grandes Premios entre e . No seu primeiro ano na categor\u00eda, o seu fornecedor de motores foi Honda, que volv\u00eda \u00e1 F\u00f3rmula 1 despois de 15 anos ausente.\nHistoria.\nFundada en 1981 por Gordon Coppuck e John Wickham, Spirit tivo unha estreita relaci\u00f3n con Honda. Malia ser relativamente novos nas carreiras de f\u00f3rmula, seleccionaron a Spirit para usar o motor serie RA V6 de 2 litros de Honda no Campionato Europeo de F\u00f3rmula D\u00faas en 1982, correndo con Thierry Boutsen (que ga\u00f1ou tres roldas da serie) e Stefan Johansson.\nHonda estaba disposta a pasar a F\u00f3rmula Un e Spirit modificou as especificaci\u00f3ns do chasis do 201 F2 para \u00e1 F1 e comezou un programa de probas en novembro de 1982 en Silverstone, planeando entrar no Campionato do Mundo de 1983 a metade de tempada. En Honda estaban ansiosos por manter un perfil baixo para o programa (como o fixeran anteriormente en co seu equipo de Gran Premio); as\u00ed deixaron marchar a Boutsen (visto como unha estrela en ascenso) en favor da Johansson (visto como un talento en ca\u00edda logo dun debut decepcionante con Shadow en 1980). A instancias de Honda o equipo evitou os ensaios, ao mesmo tempo que outros equipos de F\u00f3rmula Un, principalmente en Willow Springs, pero tam\u00e9n en Jacarepagu\u00e1 en 1983.\nPosteriormente, o equipo fixo o seu debut na Carreira de Campi\u00f3ns de 1983 en Brands Hatch non valida para o campionato. Malia o quilometraxe feito nas probas polo equipo (e o establecemento do segundo mellor tempo nos adestramentos libres) Johansson non puido lograr un tempo na clasificaci\u00f3n logo de problemas co motor e comezou desde o fondo da grella, retirouse cedo logo de perforar o radiador nunha colisi\u00f3n con Roberto Guerreiro. O equipo regresou \u00e1s probas, facendo m\u00e1is de 15.000 quil\u00f3metros en sesi\u00f3ns en Silverstone, Brands Hatch e Donington antes de participar no Gran Premio de Gran Breta\u00f1a. Johansson 14\u00ba cualificado logo de continuos problemas t\u00e9cnicos loitou brevemente co Lotus de Nigel Mansell antes de retirarse coa bomba de combustible rota. Posteriormente, o equipo continuou a tempada, pero os problemas mec\u00e1nicos seguiron minando o coche malia mostrar unha velocidade digna; o seu mellor resultado foi s\u00e9timo en Zandvoort.\nHonda preocupabase pola falta de progreso e estaba sendo cortexada por Williams, que necesita un motor turbo e ti\u00f1a un piloto estrela en forma Keke Rosberg. A compa\u00f1\u00eda xaponesa optou por apoiar a Williams para e logo dun fin de semana de pesadelo no Gran Premio de Italia (onde presentouse o primeiro coche de F1 dese\u00f1ado por Spirit, o 101, pero non puido correr logo dun mont\u00f3n de problemas t\u00e9cnicos) decidiron que non eran capaces de proporcionar motores para dous equipos e deixaron o equipo de Wickham.\nSpirit decidiu continuar en con motores Hart turbo. Inicialmente o d\u00faas veces campi\u00f3n do mundo Emerson Fittipaldi e o millonario italiano Fulvio Ballabio, eran os pilotos previstos polo equipo. Pero Fittipaldi abandonou, logo de atopar o coche pouco competitivo e atopar un posto na IndyCars e a Ballabio foille negada a S\u00faper Licenza. En cambio Mauro Baldi atopou fondos e foi nomeado como \u00fanico piloto do equipo, Johansson liberado, non puido atopar o financiamento necesario para continuar. O 101 era un bo coche, pero con pouca potencia e Baldi loitou para afastarse da parte traseira da grella. Jean-Louis Schlesser planeara substitu\u00edlo na terceira carreira antes da ameaza dun litixio con RAM (o franc\u00e9s a\u00ednda deb\u00edalles cartos) polo que Baldi quedou ata que Huub Rothengatter achegou m\u00e1is. Cando o holand\u00e9s quedou sen di\u00f1eiro, Baldi atopou fondos suficientes para completar a tempada. O mellor resultado do equipo foi o oitavo lugar, anotado por Baldi en tres ocasi\u00f3ns e por Rothengatter unha vez.\nO chasis 101 (mellorado progresivamente durante 1984) actualizouse de novo para e Baldi continuou pilotando. Allen Berg concertara un acordo para tomar o asento m\u00e1is adiante na tempada, pero o di\u00f1eiro cada vez era m\u00e1is escaso, e logo de tres roldas Wickham decidiu aceptar unha oferta de Toleman para comprar o contrato de pneum\u00e1ticos do equipo e pechou o equipo de F1. Wickham inicialmente prometeu estar de volta cun coche novo en , pero nunca sucedeu. Spirit rexurdiu brevemente na F\u00f3rmula 3000 en 1988, correndo con Bertrand Gachot con certo \u00e9xito, pero Wickham deixou o equipo a metade da tempada e o equipo pechou ao final do ano.\nResultados na F\u00f3rmula 2.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "303716", "revid": "25871", "url": "https://gl.wikipedia.org/wiki?curid=303716", "title": "Blanca Romero", "text": "Blanca Romero Ezama, nada en Xix\u00f3n o 2 de maio de 1976, \u00e9 unha actriz, cantante e modelo asturiana.\nTraxectoria.\nCon 14 anos ofrec\u00e9ronlle facer o seu primeiro desfile nunha boutique de Xix\u00f3n. A ra\u00edz de a\u00ed se empezou a interesar no tema da moda e con 17 anos trasladouse a Madrid e dous anos despois a Par\u00eds para traballar en revistas de moda como \"Givenchy\" ou \"Madame\".\nA s\u00faa primeira canci\u00f3n comp\u00faxoa en 2001, cando non pod\u00eda sa\u00edr da casa duns amigos en Xix\u00f3n debido a un terrible tempo. Durante eses 15 d\u00edas decidiu compo\u00f1ela. A mediados de 2006, co nome art\u00edstico de \"La Perra\", comezou unha carreira musical que non tivo continuidade.\nInterveu nalgunhas reportaxes de \"Puntodoc\" (Antena 3) e \"El club de Flo\" (La Sexta), intervenci\u00f3n grazas \u00e1 cal o equipo de \"F\u00edsica o qu\u00edmica\" (Antena 3) se fixou nela, dando o salto \u00e1 interpretaci\u00f3n. Tam\u00e9n apareceu en \"Las ma\u00f1anas de Cuatro\", \"After\" e en Supermodelo 2006. Foi portada en diversas ocasi\u00f3ns de \"Elle\" e posou n\u00faa para denunciar a grave situaci\u00f3n da auga, sendo modelo da Expo Zaragoza 2008.\nEn 2015 estreou a serie \"Bajo sospecha\" en Antena 3, onde interpreta o papel de polic\u00eda infiltrada xunto a Yon Gonz\u00e1lez.\nVida privada.\nNo \u00e1mbito persoal, deu a luz a Luc\u00eda en 1998. Mantivo relaci\u00f3ns sentimentais con Joaqu\u00edn Cort\u00e9s ou Cayetano Rivera Ord\u00f3\u00f1ez, co que estivo casada entre 2001 e 2004. O 21 de xullo de 2012, foi nai por segunda vez dun neno, Mart\u00edn."}
{"id": "303717", "revid": "85894", "url": "https://gl.wikipedia.org/wiki?curid=303717", "title": "Manuel Bouz\u00f3n \u00c1lvarez", "text": "Manuel Bouz\u00f3n \u00c1lvarez, nado en Vedra, foi un xornalista galego\nTraxectoria.\nEmigrou \u00e1 Arxentina e fundou en Buenos Aires a Sociedad Agr\u00edcola Residentes del Municipio de Vedra en Sud-Am\u00e9rica. Foi colaborador da revista \"Teo\"."}
{"id": "303718", "revid": "89787", "url": "https://gl.wikipedia.org/wiki?curid=303718", "title": "Ram\u00f3n Vieites", "text": "Ram\u00f3n Vieites Viqueira, nado en San Xi\u00e1n de Sales (Vedra), foi un xornalista galego.\nTraxectoria.\nEmigrou \u00e1 Arxentina. Foi promotor da Sociedad Agr\u00edcola y Ganadera de San Sim\u00f3n de Ons (Teo), da que foi nomeado contador da s\u00faa directiva en 1917. Colaborou nas revistas \"Teo\", e \"Uni\u00f3n de Teo y Vedra\"."}
{"id": "303719", "revid": "98629", "url": "https://gl.wikipedia.org/wiki?curid=303719", "title": "Frascati", "text": "Frascati \u00e9 unha cidade e comuna italiana da provincia de Roma, na rexi\u00f3n do Lacio. At\u00f3pase a uns 20\u00a0km ao sueste de Roma, nas monta\u00f1as Albanas, e preto da antiga cidade de Tusculum. \u00c9 unha vila principalmente co\u00f1ecida polo seu famoso vi\u00f1o branco Frascati e tam\u00e9n pola s\u00faa actividade cient\u00edfica, xa que acolle varios laboratorios internacionais."}
{"id": "303723", "revid": "1131", "url": "https://gl.wikipedia.org/wiki?curid=303723", "title": "Rosa Novell", "text": "Rosa Novell Clausells, nada en Barcelona en 1953 e finada na mesma cidade o 27 de febreiro de 2015, foi unha actriz e directora esc\u00e9nica catal\u00e1. Era irm\u00e1 do xornalista e actor Queco Novell e dona do escritor Eduardo Mendoza.\nTraxectoria.\nDebutou no teatro en 1974 con \"Les Troianes\", traballando en numerosas obras dende ent\u00f3n como \"La Senyora Florentina i el seu amor Homer\" (1995) de S\u00e1ndor M\u00e1rai, \"La noche de Molly Bloom\" (2000), \"Coriolano\" (2002) de Shakespeare, \"Zona zero (2003)\", \"Fi de partida\" (2005), \"Vells temps\" (2006) e \"M\u00f2bil\" (2007). Tam\u00e9n participou en filmes e series de televisi\u00f3n, como \"Nissaga de poder\" ou \"El cor de la ciutat\".\nEn outubro de 2014 reapareceu nos escenarios despois de quedar cega a causa do cancro de pulm\u00f3n que padec\u00eda e que finalmente non puido superar. Faleceu o 27 de febreiro de 2015."}
{"id": "303724", "revid": "1131", "url": "https://gl.wikipedia.org/wiki?curid=303724", "title": "Llu\u00eds Homar", "text": "Llu\u00eds Homar Toboso, nado en Barcelona o 20 de abril de 1957, \u00e9 un actor e director teatral catal\u00e1n.\nTeatro.\nParticipou en numerosos espect\u00e1culos teatrais, especialmente no Teatre Lliure de Barcelona, do que foi cofundador en 1976, e director art\u00edstico entre 1992 e 1998.\nEn 2012 volve, tras 12 anos, a dirixir teatro coa obra \"Luces de bohemia\", de Ram\u00f3n Mar\u00eda del Valle-Incl\u00e1n. Ese mesmo ano, no Festival de M\u00e9rida, participa na montaxe de \"H\u00e9lade\", xunto a Concha Velasco, Jos\u00e9 Mar\u00eda Pou e Maribel Verd\u00fa."}
{"id": "303725", "revid": "25871", "url": "https://gl.wikipedia.org/wiki?curid=303725", "title": "Sin identidad", "text": "Sin identidad foi unha serie de televisi\u00f3n espa\u00f1ola de drama e suspense de Antena 3, producida por Diagonal TV e que foi emitida entre o 13 de maio de 2014 e o 8 de xullo de 2015. A serie est\u00e1 protagonizada por Megan Montaner, que encarna o personaxe principal, Tito Valverde, Jordi Rebell\u00f3n, Daniel Grao, Lydia Bosch, Ver\u00f3nica S\u00e1nchez e Miguel \u00c1ngel Mu\u00f1oz, entre outros."}
{"id": "303727", "revid": "98629", "url": "https://gl.wikipedia.org/wiki?curid=303727", "title": "MR-103", "text": "MR-103 \u00e9 a designaci\u00f3n dun pequeno tipo de motor foguete monopropelente utilizado por varios sat\u00e9lites estadounidenses.\nCaracter\u00edsticas.\nOs motores MR-103 son fabricados e comercializados por Aerojet Rocketdyne para diferentes tipos de sat\u00e9lite. \u00dasanse para control de actitude e utilizan como \u00fanico propelente hidracina. Us\u00e1ronse nas sondas Voyager 1 e Voyager 2, en varios sat\u00e9lites GPS, no Intelsat 5, na Mars Observer, no ACTS, na sonda Magallanes en Venus e \u00fasanse en varios sat\u00e9lites comerciais."}
{"id": "303729", "revid": "98629", "url": "https://gl.wikipedia.org/wiki?curid=303729", "title": "El Pr\u00edncipe", "text": "El Pr\u00edncipe foi unha serie de televisi\u00f3n espa\u00f1ola de drama e suspense, creada por Aitor Gabilondo e C\u00e9sar Ben\u00edtez, para Telecinco. A serie, producida por Mediaset Espa\u00f1a en colaboraci\u00f3n con Plano a Plano, relata unha historia de amor xurdida entre un axente de polic\u00eda occidental peninsular e unha moza musulm\u00e1, irm\u00e1 dun narcotraficante. A maior parte das s\u00faas tramas transcorren no conflitivo barrio de El Pr\u00edncipe Alfonso de Ceuta, pr\u00f3ximo \u00e1 fronteira con Marrocos.\nA serie estreouse o 4 de febreiro de 2014 en Espa\u00f1a cunha emisi\u00f3n multicanle que lle outorgou bos rexistros de audiencia en horario de prime time. No seu lanzamento obtivo un 21,9% de cota de pantalla (27,7% en multicanle) e foi l\u00edder en todas as s\u00faas emisi\u00f3ns durante a primeira tempada. O \u00faltimo cap\u00edtulo da primeira tempada foi visto por 6\u00a0290\u00a0000 espectadores, obtendo un 33,3% de cota de pantalla. A serie finalizou definitivamente o 20 de abril de 2016.\nSinopse.\nNa conflitiva barriada ceut\u00ed de El Pr\u00edncipe, Fran (Jos\u00e9 Coronado), un veterano polic\u00eda, non dubida en impo\u00f1er a orde recorrendo a m\u00e9todos pouco ortodoxos. Isto parece perigar coa chegada de Morey (\u00c1lex Gonz\u00e1lez), un axente do CNI que usa a comisar\u00eda como tapadeira para investigar unha suposta colaboraci\u00f3n da polic\u00eda cunha rede xihadista. A s\u00faa situaci\u00f3n complicarase coa chegada \u00e1 s\u00faa vida de F\u00e1tima (Hiba Abouk), unha idealista profesora musulm\u00e1 que trata de encontrar o seu irm\u00e1n adolescente, Abdu (Samy Khalil), desaparecido hai alg\u00fan tempo, e que se op\u00f3n \u00e1s actividades delituosas do seu outro irm\u00e1n, Faruq (Rub\u00e9n Cortada), un dos maiores narcotraficantes do barrio."}
{"id": "303731", "revid": "5863", "url": "https://gl.wikipedia.org/wiki?curid=303731", "title": "Ovidio Rodeiro", "text": "Ovidio Rodeiro Tato, nado en Boqueix\u00f3n en 1972, \u00e9 un pol\u00edtico galego do PPdeG.\nTraxectoria.\nDiplomado en Maxisterio, foi concelleiro en Boqueix\u00f3n dende 1999 ata 2009 baixo o mandato de Adolfo Gacio, sendo primeiro tenente de alcalde dende 2003 e ocupando diversas \u00e1reas de goberno durante eses anos como Cultura e Deportes ou Obras e Urbanismo. En 2009 foi nomeado Director Xeral de Xuventude e do Voluntariado da Xunta de Galicia, cargo no que se mantivo ata o 2015, cando encabezou a candidatura do PPdeG en Boqueix\u00f3n para as elecci\u00f3ns municipais e foi elixido alcalde con maior\u00eda absoluta. \nA finais do 2016 renunciou \u00e1 alcald\u00eda de para pasar a ser Delegado Territorial da Xunta de Galicia na provincia da Coru\u00f1a, mant\u00e9ndose no cargo ata as Elecci\u00f3ns ao Parlamento de Galicia de 2020, nas cales foi elixido deputado. Encabezou a candidatura do PPdeG en Boqueix\u00f3n nas municipais de 2023 e volveu a ser elixido alcalde con maior\u00eda absoluta, polo cal tivo que renunciar como deputado."}
{"id": "303732", "revid": "1888", "url": "https://gl.wikipedia.org/wiki?curid=303732", "title": "Ovidio Rodeiro Tato", "text": ""}
{"id": "303734", "revid": "27155", "url": "https://gl.wikipedia.org/wiki?curid=303734", "title": "IgG2", "text": ""}
{"id": "303735", "revid": "27155", "url": "https://gl.wikipedia.org/wiki?curid=303735", "title": "IgG3", "text": ""}
{"id": "303736", "revid": "89787", "url": "https://gl.wikipedia.org/wiki?curid=303736", "title": "Greggs", "text": "Greggs plc \u00e9 a meirande cadea de panader\u00eda no Reino Unido, con 1.671 tendas. Especial\u00edzase en entremeses como unha especie de empanadillas denominadas pasties, bolos con salchichas e emparedados e mais en doces como d\u00f3nuts e milfollas. A s\u00faa sede central est\u00e1 en Newcastle upon Tyne e cotiza na Bolsa de Londres formando parte do FTSE 250.\nAs primeiras Greggs abriron en 1951, en orixe era unha cadea rexional do Nordeste de Inglaterra que a partir da d\u00e9cada de 1970 empezou a adquirir outras cadeas rexionais convert\u00e9ndose desde 1994 na principal cadea de panader\u00edas do pa\u00eds ao aquirir ao seu principal rival, Bakers Oven."}
{"id": "303737", "revid": "1822", "url": "https://gl.wikipedia.org/wiki?curid=303737", "title": "Gado", "text": ""}
{"id": "303739", "revid": "98629", "url": "https://gl.wikipedia.org/wiki?curid=303739", "title": "MR-104", "text": "MR-104 \u00e9 a designaci\u00f3n dun tipo de motor foguete monopropelente utilizado por varios sat\u00e9lites estadounidenses.\nCaracter\u00edsticas.\nOs motores MR-104 son fabricados e comercializados por Aerojet Rocketdyne para diferentes tipos de sat\u00e9lite. \u00dasanse para control de actitude e correcci\u00f3n de traxectoria e utilizan como \u00fanico propelente hidracina. Us\u00e1ronse nas sondas Voyager 1 e Voyager 2, no Tiros N, no DMSP, na sonda Magallanes en Venus e \u00fasanse en varios sat\u00e9lites comerciais."}
{"id": "303740", "revid": "27155", "url": "https://gl.wikipedia.org/wiki?curid=303740", "title": "Colpidium colpoda", "text": "Colpidium colpoda \u00e9 unha especie de protozoo ciliado de vida libre que se encontra comunmente en ambientes de auga doce, como regatos, r\u00edos, lagos e lagoas de todo o mundo. \"Colpidium colpoda\" tam\u00e9n se encontra frecuentemente en plantas de tratamento de augas residuais. Esta especie util\u00edzase como indicador da calidade da auga e do procesado das augas nas plantas de tratamento.\nHistoria e caracter\u00edsticas f\u00edsicas.\nO primeiro rexistro de \"Colpidium colpoda\" f\u00edxoo Losana en 1829. Describiuno mellor Christian Gottfried Ehrenberg na s\u00faa publicaci\u00f3n en dous volumes \"Die Infusionsthierchen als vollkommene Organismen\" (que se pode traducir por \u201cOs Infusorios como Organismos Perfectos\u201d) de 1838. A especie foi descrita en detalle por Ganner e Foissner en 1989. \"C. colpoda\" consid\u00e9rase un ciliado de tama\u00f1o intermedio, que normalmente ten entre 16 e 30 \u03bcm de longo e son c\u00e9lulas aplanadas dorsoventralmente con varias ringleiras de cilios que discorren por toda a lonxitude da c\u00e9lula. Como moitos outros ciliados, \u00e9 un heter\u00f3trofo comedor de bacterias, que inxire pola s\u00faa fenda oral. \"C. colpoda\" reprod\u00facese asexualmente cada 4\u20136 horas, e as taxas de divisi\u00f3n var\u00edan segundo as condici\u00f3ns ambientais e a identidade da fonte de alimento bacteriano dispo\u00f1ible.\nFiloxenia.\nEn xeral, crese que os ciliados forman un grupo monofil\u00e9tico que diverxiu doutros eucariotas bastante cedo na historia evolutiva, despois da evoluci\u00f3n dos sistemas xen\u00e9ticos heterocari\u00f3ticos, pero antes da evoluci\u00f3n da multicelularidade e alg\u00fans org\u00e1nulos como o ret\u00edculo endoplasm\u00e1tico e o complexo de Golgi. \"Colpidium\" enc\u00e1drase taxonomicamente na orde dos ciliados Hymenostomatida, que tam\u00e9n incl\u00fae ao x\u00e9nero ben estudado \"Tetrahymena\" e a \"Glaucoma\". Alg\u00fans traballos previos suxeriran que \"Colpidium\" parec\u00eda estar m\u00e1is pr\u00f3ximo a \"Glaucoma\" ca a \"Tetrahymena\", pero an\u00e1lises m\u00e1is recentes chegan \u00e1 conclusi\u00f3n oposta.\nXen\u00e9tica.\nA\u00ednda que non se disp\u00f3n dunha secuenciaci\u00f3n do xenoma completo de \"Colpidium colpoda\", public\u00e1ronse secuencias parciais do xene do ARNr 18S e do xene da subunidade 1 da citocromo oxidase (cox1) e secuencias completas do xene do ARN da telomerase e o xene de ARNr 5,8S. Dentro da mesma familia taxon\u00f3mica de \"C. colpoda\" est\u00e1 o organismo modelo \"Tetrahymena thermophila\". Hai moita literatura cient\u00edfica sobre o xenoma de \"T. thermophila\" como representante dos Alveolados, unha das grandes ramas evolutivas dos eucariotas que comprende a todos os ciliados, dinoflaxelados e apicomplexos. Como moitos outros ciliados, \"T. thermophila\" ten un xenoma sorprendentemente complexo situado nun micron\u00facleo de li\u00f1a xerminal e un macron\u00facleo som\u00e1tico, que funcionan e se replican independentemente. En 2006, secuenciouse o xenoma completo do macron\u00facleo de \"T. thermophila\".\nEcolox\u00eda.\nComo \"Colpidium colpoda\" se alimenta de bacterias, esta especie at\u00f3pase en h\u00e1bitats de auga doce moi polucionados. Por isto, a presenza de \"C. colpoda\" consid\u00e9rase un indicador de mala calidade da auga. \"C. colpoda\" e os seus conx\u00e9neres tam\u00e9n se usan comunmente en experimentos de laboratorio. \"C. colpoda\" pode usarse para acelerar a degradaci\u00f3n do cru durante as verteduras de petr\u00f3leo durante os procesos de biorremediaci\u00f3n, a\u00ednda que o mecanismo exacto que funciona non est\u00e1 claro. Espec\u00falase sobre unha secreci\u00f3n de mucus que act\u00faa como emulsificante, a acci\u00f3n mec\u00e1nica dos cilios que contrib\u00fae \u00e1 emulsificaci\u00f3n e reduci\u00f3n da competici\u00f3n entre as bacterias que contrib\u00faen \u00e1 degradaci\u00f3n de hidrocarburos e aquelas outras que non, entre outras posibilidades."}
{"id": "303742", "revid": "98629", "url": "https://gl.wikipedia.org/wiki?curid=303742", "title": "Penberth", "text": "Penberth () \u00e9 un val, aldea costeira e enseada na pen\u00ednsula de Penwith en Cornualla (Reino Unido). Est\u00e1 aproximadamente a 7\u00a0km ao suroeste de Penzance. A maior parte da aldea pertence \u00e1 parroquia de St Buryan e unha pequena parte na de St Levan tras pasar o r\u00edo Penberth.\nEn tempos pasados en Penberth houbo unha importante industria pesqueira dedicada \u00e1 sardi\u00f1a e pernamece como unha das poucas enseadas pesqueiras tradicionais en Cornualla, dedic\u00e1ndose a\u00ednda uns poucos pescadores locais \u00e1 xarda, lagosta e cangrexo. Existe tam\u00e9n unha industria de cultivo de flores que se env\u00edan a Londres."}
{"id": "303744", "revid": "1131", "url": "https://gl.wikipedia.org/wiki?curid=303744", "title": "Real mosteiro de Santa Mar\u00eda de Guadalupe", "text": "O Real Mosteiro de Santa Mar\u00eda de Guadalupe \u00e9 un mosteiro estreme\u00f1o situado na localidade de Guadalupe, na provincia de C\u00e1ceres. Foi declarado pola Unesco Patrimonio da Humanidade en 1993. No seu interior apr\u00e9cianse os estilos g\u00f3tico, mud\u00e9xar, renacentista, barroco e neocl\u00e1sico, \u00e9 dicir, dende o s\u00e9culo XIII ao XVIII.\nHistoria e caracter\u00edsticas.\nAntes da ampliaci\u00f3n mon\u00e1stica, o santuario mant\u00edvose como priorado secular durante corenta e oito anos nos reinados de Afonso XI de Castela e Henrique II de Castela, baixo padroado real e se\u00f1or\u00edo civil. En 1389 pasou a ser mosteiro, segundo unha real provisi\u00f3n expedida por Xo\u00e1n I de Castela. Os seus novos moradores foron os monxes da Orde Xer\u00f3nima, unha comunidade de 32 membros procedentes de San Bartolom\u00e9 de Lupiana. En 1835 tivo lugar a exclaustraci\u00f3n, quedando a igrexa para uso de parroquia dependente de Toledo. Anos despois declarouse ao conxunto Monumento Nacional (1879). Afonso XIII consignou unha Real Orde para a entrega do santuario aos frades franciscanos, co que comezou unha nova etapa. P\u00edo XII, en 1955, outorgou ao santuario a condici\u00f3n de bas\u00edlica."}
{"id": "303745", "revid": "1131", "url": "https://gl.wikipedia.org/wiki?curid=303745", "title": "Real Mosteiro de Santa Mar\u00eda de Guadalupe", "text": ""}
{"id": "303747", "revid": "22570", "url": "https://gl.wikipedia.org/wiki?curid=303747", "title": "Castelo de Aguilar de Campoo", "text": "O Castelo de Aguilar de Campoo \u00e9 un castelo de orixe medieval situado no concello de Aguilar de Campoo, Palencia, Castela e Le\u00f3n, Espa\u00f1a.\nDescrici\u00f3n.\nTr\u00e1tase dun conxunto en ru\u00ednas de planta trapezoidal, do que a\u00ednda se conserva a maior parte do conxunto exterior, muros e torres. As\u00e9ntase sobre unha pena de 970 metros.\n\u00c9 un conxunto de arte rom\u00e1nica que orixinalmente ti\u00f1a d\u00faas entradas: unha na fachada leste, de medio arco apuntado, sobre a que se achan restos dos escudos de armas; e outra no sector noroeste, xa tapiada e en mal estado de conservaci\u00f3n.\nA meirande parte dos grosos muros de grosa pedra tam\u00e9n est\u00e1n en mal estado. Cons\u00e9rvanse restos das torres do recinto interior.\nHistoria.\nSe\u00f1or\u00edo de Tello de Castela, herdado por Garci V Fern\u00e1ndez Manrique de Lara, marqu\u00e9s de Aguilar de Campoo e V se\u00f1or de Aguilar. A orixe do castelo \u00e9 unha torre defensiva levantada na \u00e9poca da Reconquista, da que os primeiros testemu\u00f1os documentais datan de 1039.\nFoi reformado varias veces entre os s\u00e9culos XII e XIV. A mediados do s XIV foi apresado nesta fortificaci\u00f3n o cardeal Pedro G\u00f3mez Barroso por orde de Pedro o Cruel por censurar Sig\u00fcenza a prisi\u00f3n de Branca de Borb\u00f3n ordenada polo seu esposo, o monarca castel\u00e1n. Don Pedro era medio irm\u00e1n de Tello de Castela, se\u00f1or de Aguilar."}
{"id": "303748", "revid": "72208", "url": "https://gl.wikipedia.org/wiki?curid=303748", "title": "Daniel Sturla", "text": "Daniel Fernando Sturla Berhouet, S.D.B., nado en Montevideo o 4 de xullo de 1959, \u00e9 un cardeal e arcebispo cat\u00f3lico latino uruguaio.\nTraxectoria.\nNaceu o 4 de xullo de 1959 en Montevideo. O 31 de xaneiro de 1980 entrou na Sociedade de San Francisco de Sales, e o 21 de novembro de 1987 foi ordenado sacerdote.\nO 10 de decembro de 2011 o papa Bieito XVI nomeouno bispo auxiliar de Montevideo e bispo titular de \"Phlebes\". Recibiu a consagraci\u00f3n episcopal o 4 de marzo de 2012, de mans do arcebispo Nicol\u00e1s Cotugno Fanizzi, e tivo como co-consagrantes principais ao bispo de San Jos\u00e9 de Mayo Arturo Fajardo e ao bispo auxiliar de Montevideo Milton Tr\u00f3ccoli.\nO 11 de febreiro de 2014 foi nomeado arcebispo de Montevideo. O 14 de febreiro de 2015 o papa Francisco creouno cardeal, co t\u00edtulo de \"Cardeal-Presb\u00edtero de Santa Galla\"."}
{"id": "303755", "revid": "98629", "url": "https://gl.wikipedia.org/wiki?curid=303755", "title": "Campionato de Galicia de f\u00fatbol 1939/40", "text": "O Campionato de Galicia da Serie A 1939/40 foi a vix\u00e9simo sexta e derradeira edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en setembro de 1939 e rematou en novembro do mesmo ano. Os dous primeiros postos do torneo outorgaban a clasificaci\u00f3n para a Copa do Xeneral\u00edsimo.\nParticiparon o Real Club Deportivo da Coru\u00f1a, o Real Club Celta de Vigo, o Racing Club de Ferrol, o Eiri\u00f1a Club de F\u00fatbol, o Club Coru\u00f1a e o Foot-ball Club Vigu\u00e9s. O torneo foi disputado en forma de liga a d\u00faas voltas. Proclamouse campi\u00f3n o Deportivo da Coru\u00f1a e subcampi\u00f3n o Foot-ball Club Vigu\u00e9s. As renuncias do Vigu\u00e9s e do Eiri\u00f1a a participaren na Copa do Xeneral\u00edsimo fixeron que o Celta de Vigo obtivese a clasificaci\u00f3n para o torneo estatal.\nPromoci\u00f3n de permanencia.\nDisputada entre o Club Coru\u00f1a, pechacancelas da Serie A 1939/40, e o Compostela Sporting Club, campi\u00f3n da Serie B 1939/40.\nCon este resultado o Club Coru\u00f1a salvou a categor\u00eda e o Compostela Sporting Club non logrou ascender."}
{"id": "303756", "revid": "23204", "url": "https://gl.wikipedia.org/wiki?curid=303756", "title": "John Hubert Macey Rodgers", "text": "John Hubert Macey Rodgers, nado en Wallaceville (Nova Zelandia) o 9 de outubro de 1915 e finado o 10 de xaneiro de 1997, foi un eclesi\u00e1stico cat\u00f3lico latino, bispo de Rarotonga dende 1973 at\u00e9 1977.\nTraxectoria.\nJohn Hubert Macey Rodgers naceu en Wallaceville, na Illa Norte (Nova Zelandia). Foi ordenado sacerdote da Sociedade de Mar\u00eda o 14 de decembro de 1940.\nO 29 de xu\u00f1o de 1953 foi nomeado vigairo apost\u00f3lico de Tonga e bispo titular de Sbida. Recibiu a consagraci\u00f3n episcopal de mans do arcebispo coadxutor de Wellington Peter Thomas McKeefry o 11 de febreiro de 1954, e tivo como co-consagradores principais ao bispo de Auckland James Michael Liston e ao bispo de Christchurch Edward Michael Joyce.\nO 1 de marzo de 1973 foi nomeado bispo de Rarotonga.\nO 21 de marzo de 1977 foi nomeado bispo auxiliar de Auckland e bispo titular de Nigizubi.\nO 7 de agosto de 1985 foi nomeado superior da misi\u00f3n sui iuris de Funafuti. Renunciou o 14 de xullo de 1986.\nFinou o 10 de xaneiro de 1997."}
{"id": "303759", "revid": "98629", "url": "https://gl.wikipedia.org/wiki?curid=303759", "title": "Yoshimi Battles the Pink Robots", "text": "Yoshimi Battles The Pink Robot \u00e9 o d\u00e9cimo \u00e1lbum da banda estadounidense de rock alternativo The Flaming Lips, publicado o 16 de xullo de 2002 no Reino Unido e no d\u00eda seguinte nos Estados Unidos a trav\u00e9s do selo Warner Bros. Records. Caracter\u00edzase por composici\u00f3ns indie rock tinguidas de psicodelia e influenciadas pola m\u00fasica electr\u00f3nica. \"Yoshimi\" foi ben recibido pola cr\u00edtica e tivo boas vendas, axudando \u00e1 banda a entrar no \"mainstream\". O \u00e1lbum adaptouse a un musical no ano 2012."}
{"id": "303763", "revid": "27155", "url": "https://gl.wikipedia.org/wiki?curid=303763", "title": "IgG4", "text": ""}
{"id": "303764", "revid": "27155", "url": "https://gl.wikipedia.org/wiki?curid=303764", "title": "IgG1", "text": ""}
{"id": "303765", "revid": "23204", "url": "https://gl.wikipedia.org/wiki?curid=303765", "title": "At War with the Mystics", "text": "At War with the Mystics \u00e9 o d\u00e9cimo primeiro \u00e1lbum da banda estadounidense de rock alternativo The Flaming Lips, publicado o 3 de abril de 2006 nos mercados internacionais e un d\u00eda despois nos Estados Unidos a trav\u00e9s do selo Warner Bros. Records. O disco \u00e9 m\u00e1is guitarreiro e conta con letras de temas m\u00e1is pol\u00edticos que \"The Soft Bulletin\" e \"Yoshimi Battles the Pink Robots\". O \u00e1lbum ga\u00f1ar\u00eda dous premios Grammy en 2007, ademais de ser nomeado para un terceiro."}
{"id": "303766", "revid": "865", "url": "https://gl.wikipedia.org/wiki?curid=303766", "title": "Yoshimi Battles The Pink Robots", "text": ""}
{"id": "303768", "revid": "5863", "url": "https://gl.wikipedia.org/wiki?curid=303768", "title": "Salvador Rueda", "text": "Salvador Rueda Santos, nado na aldea de Benaque (Macharaviaya, M\u00e1laga) o 3 de decembro de 1857 e finado en M\u00e1laga o 1 de abril de 1933, foi un xornalista e poeta espa\u00f1ol.\nTraxectoria.\nFillo de xornaleiros, tivo unha formaci\u00f3n autodidacta.\nConsiderado como o precursor espa\u00f1ol do Modernismo.\nObras.\nEscritor moi fecundo, \u00e9 autor de novelas (\"La c\u00f3pula\", novela er\u00f3tica debedora de Felipe Trigo) e relatos costumistas de ambiente andaluz como \"El patio andaluz\" (1886), \"El cielo alegre\" (1887), \"El gusano de luz\" (1889), \"La reja\" (1890), idilios po\u00e9ticos e obras teatrais (as pezas: \"La Musa\", \"La Guitarra\", \"Vasos del roc\u00edo\", \"Los ojos\" e \"La cigarrera\"). A s\u00faa obra po\u00e9tica iniciouse en 1880 con \"Renglones cortos\" e seguiu en 1883 con \"Noventa estrofas\", prologado por N\u00fa\u00f1ez de Arce, e con \"Cuadros de Andaluc\u00eda\", do mesmo ano. Clar\u00edn, Rub\u00e9n Dar\u00edo e Unamuno prologaron, respectivamente, tres dos seus libros: \"Cantos de la vendimia\" (1891), \"En tropel\" (1892) e \"Fuente de salud\" (1906).\nO Realismo de Ram\u00f3n de Campoamor deixouse sentir nalgunhas das s\u00faas obras po\u00e9ticas: en 1888 publicou \"Sinfon\u00eda del a\u00f1o\", \u00e1 que seguiron \"El secreto\" (1891), \"Fornos\" (1894), \"El bloque\" (1896) e \"Himno a la carne\" (1890), unha serie de sonetos nos que aparece un erotismo espiritualista que escandalizou a Juan Valera. Os seus libros po\u00e9ticos de madurez son \"Piedras preciosas\" (1900), \"Fuentes de salud\" (1906), \"Trompetas de \u00f3rgano\" (1903) e \"Lenguas de fuego\" (1908). En 1928 apareceu \"Antolog\u00eda po\u00e9tica\" e en 1957 a s\u00faa obra p\u00f3stuma \"Claves y s\u00edmbolos\".\nSalvador Rueda creou xunto a Manuel Reina, de C\u00f3rdoba, unha est\u00e9tica literaria de tipo parnasiano denominada Colorismo que o fixo predecesor espa\u00f1ol do Modernismo hispanoamericano e exerceu alg\u00fan influxo renovador sobre poetas m\u00e1is novos, como Francisco Villaespesa ou Juan Ram\u00f3n Jim\u00e9nez. Posteriormente, Rueda asumiu a est\u00e9tica modernista levada a Espa\u00f1a por Rub\u00e9n Dar\u00edo. Nas s\u00faas composici\u00f3ns buscou a harmon\u00eda, baseada na melod\u00eda e o ritmo. As\u00ed, a s\u00faa obra converteuse nun repertorio variado de formas e combinaci\u00f3ns estr\u00f3ficas renovadoras; introduciu novidades m\u00e9tricas que logo utilizaron case todos os vates modernistas (a modificaci\u00f3n do soneto, a profusa utilizaci\u00f3n do dodecas\u00edlabo, as variedades do hex\u00e1metro cl\u00e1sico...)."}
{"id": "303769", "revid": "1888", "url": "https://gl.wikipedia.org/wiki?curid=303769", "title": "Salvador Rueda Santos", "text": ""}
{"id": "303770", "revid": "56817", "url": "https://gl.wikipedia.org/wiki?curid=303770", "title": "Castelo de Fuentidue\u00f1a", "text": "O castelo de Fuentidue\u00f1a at\u00f3pase no concello de Fuentidue\u00f1a, na provincia de Segovia, comunidade aut\u00f3noma de Castela e Le\u00f3n, Espa\u00f1a. S\u00f3 se conservan unhas ru\u00ednas deste, as cales amais de recibir o \u00e1mbito de protecci\u00f3n, tam\u00e9n recibiron a catalogaci\u00f3n de Ben de Interese Cultural o 3 de xullo de 1995.\nDescrici\u00f3n.\nO castelo de Fuentidue\u00f1a constit\u00fae un conxunto disperso de restos de edificaci\u00f3ns, torres e muros, situados na parte alta dun amplo recinto amurallado, do cal forma parte, quedando perfectamente integrado, cunha funci\u00f3n de alc\u00e1zar, como \u00faltimo reduto, en caso de que fose tomada a poboaci\u00f3n.\nDe planta pentagonal irregular, ocupa unha superficie aproximada de 5.000 m\u00b2, nun terreo con moitos desniveis, con amplo foxo e barbac\u00e1.\nDe dubidosa cronolox\u00eda, as actuais ru\u00ednas, formadas por cachotar\u00eda, recheas de cal e canto, parecen proceder dalgunha reforma dos s\u00e9culos XII ao XIII."}
{"id": "303771", "revid": "88215", "url": "https://gl.wikipedia.org/wiki?curid=303771", "title": "Ibai G\u00f3mez", "text": "Ibai G\u00f3mez P\u00e9rez, nado en Bilbao o 11 de novembro de 1989, \u00e9 un exfutbolista vasco, que xogaba de extremo esquerdo. Desenvolveu a maior parte da s\u00faa carreira entre o Athletic Club e o Alav\u00e9s, acumulando 226 partidos e 28 goles na Primeira Divisi\u00f3n.\nTraxectoria.\nComezos.\nFillo do tam\u00e9n futbolista Mitxelo, naceu no barrio bilba\u00edno de Santutxu e comezou a xogar ao f\u00fatbol con menos de 4 anos na canteira do Santutxu, club do seu barrio no que seu pai actuara como xogador, adestrador e presidente. Militou neste club durante 16 anos. Na tempada 2008/09 debutou co primeiro equipo, co que xogou na Divisi\u00f3n de Honra de Biscaia. Na seguinte campa\u00f1a pasou ao Sestao River, de Segunda Divisi\u00f3n B, onde foi o m\u00e1ximo goleador do equipo, con 8 tantos en 36 partidos. Con todo, o equipo adestrado por Alfonso del Barrio acabou descendendo \u00e1 Terceira Divisi\u00f3n.\nAthletic (1\u00aa etapa).\nO seu bo rendemento en Sestao chamou a atenci\u00f3n do Athletic, que o fichou en xu\u00f1o de 2010, con 20 anos. Durante as s\u00faas d\u00faas primeiras campa\u00f1as no club bilba\u00edno, contou con ficha do filial, o Bilbao Athletic, que compaxinou coas s\u00faas primeiras aparici\u00f3ns co primeiro equipo. Debutou na Primeira Divisi\u00f3n na s\u00e9tima xornada da tempada 2010/11, nunha vitoria por 2-1 sobre o Zaragoza en San Mam\u00e9s. Entrou na segunda parte como substituto de Gaizka Toquero, pero menos de tres minutos despois tam\u00e9n el tivo que ser substitu\u00eddo, ao sufrir unha escordadura de xeonllo. A lesi\u00f3n obrigouno a unha operaci\u00f3n cir\u00farxica e mant\u00edvoo f\u00f3ra dos terreos de xogo medio ano. \nO 5 de abril de 2012 marcou o seu primeiro gol co Athletic, nos cuartos de final da Europa League ante o Schalke 04, un tanto que contribu\u00edu \u00e1 clasificaci\u00f3n do equipo para as semifinais. Marcou tam\u00e9n un gol nas semifinais contra o Sporting de Portugal e disputou a final perdida contra o Atl\u00e9tico de Madrid no Arena Na\u021bional\u0103 de Bucarest, xogando a segunda parte como substituto de Aurtenetxe. Un par de semanas despois, foi titular na final da Copa do Rei contra o FC Barcelona no Vicente Calder\u00f3n, caendo, do mesmo xeito que na Europa League, por 3-0.\nDespois de 28 partidos e 14 goles co filial, na tempada 2012/13 subiu definitivamente ao primeiro equipo do Athletic. Nesa campa\u00f1a, con Marcelo Bielsa no banco, disputou 46 partidos, a metade deles como titular, e marcou cinco goles, estre\u00e1ndose como goleador na Primeira Divisi\u00f3n nun encontro fronte ao Real Madrid no Santiago Bernab\u00e9u. A s\u00faa participaci\u00f3n baixou durante as seguintes d\u00faas tempadas, pero a pesar diso, anotou oito goles na 2013/14, mentres que na seguinte debutou na Liga de Campi\u00f3ns e xogou a s\u00faa segunda final de Copa do Rei, perdendo de novo ante o Bar\u00e7a. Na campa\u00f1a 2015/16 varias lesi\u00f3ns imped\u00edronlle pasar de 350 minutos de xogo.\nAlav\u00e9s.\nNo ver\u00e1n de 2016 fichou polo Deportivo Alav\u00e9s, club adestrado polo arxentino Mauricio Pellegrino, onde se fixo coa titularidade e foi unha peza chave para a boa marcha do equipo, que acadou unha hist\u00f3rica final da Copa do Rei na primeira tempada de Ibai en Vitoria. Foi titular na final, xogando as\u00ed a a s\u00faa terceira final de Copa, e caendo por terceira vez ante o Barcelona. Disputou un total de 92 partidos co club vitoriano durante d\u00faas tempadas e media, marcando 17 goles.\nAthletic (2\u00aa etapa).\nEn xaneiro de 2019 regresou ao Athletic de Bilbao, no que xogou durante d\u00faas tempadas e media. Na tempada 2019/20 acadou a s\u00faa cuarta final de Copa do Rei e sumou a s\u00faa cuarta derrota, desta vez contra a Real Sociedad, a\u00ednda que quedou no banco todo o partido. Durante esta segunda etapa no club bilba\u00edno chegou ata os 193 partidos oficiais coa camiseta do equipo e alcanzou os 18 goles. Ao remate da campa\u00f1a 2020/21, o club comunicoulle que o adestrador Marcelino non contaba con el, polo que acordou a rescisi\u00f3n do ano de contrato que lle quedaba.\nFoolad.\nTras deixar o Athletic tivo varias ofertas de equipos europeos, pero rexeitounas e estivo adestrando co Santutxu ata que en marzo de 2022 puxo rumbo a Ir\u00e1n, onde asinou un contrato dun mes co Foolad da cidade de Ahvaz. Foi incorporado ao club adestrado por Javad Nekounam, non para disputar a liga iraniana, sen\u00f3n s\u00f3 para os seis partidos da fase de grupos da Liga de Campi\u00f3ns da AFC. Con todo, acabou participando s\u00f3 en catro dos partidos, sumando s\u00f3 70 minutos.\nDeportivo da Coru\u00f1a.\nNo ver\u00e1n de 2022 recalou en Galicia, onde fichou polo Deportivo da Coru\u00f1a, da Primeira Divisi\u00f3n RFEF. Debutou coa camiseta branquiazul na segunda xornada da tempada 2022/23, substitu\u00edndo a V\u00edctor Narro nos minutos finais da vitoria por 2-1 sobre a Balomp\u00e9dica Linense en Riazor. Con todo, dous meses despois e tras s\u00f3 sete partidos e d\u00faas titularidades, anunciou a s\u00faa retirada do f\u00fatbol profesional, tres d\u00edas antes de cumprir os 33 anos.\nSantutxu.\nUns d\u00edas despois anunciou o seu regreso ao Santutxu, co que redebutou nun partido ante o Zalla correspondente \u00e1 Divisi\u00f3n de Honra de Biscaia. Colgou as botas ao remate da tempada, xogando o seu \u00faltimo encontro ante o Dinamo San Juan, partido no que marcou un gol."}
{"id": "303772", "revid": "85894", "url": "https://gl.wikipedia.org/wiki?curid=303772", "title": "Manuel Agromayor", "text": "Manuel Agromayor Santiago foi un escritor arxentino, fillo de galegos.\nTraxectoria.\nO seu pai Manuel Agromayor, emigrado en Buenos Aires e empregado dunha litograf\u00eda musical, casou nesa cidade coa tam\u00e9n galega Sof\u00eda Santiago en xu\u00f1o de 1899. Colaborou en \"Acci\u00f3n Gallega\" e \"Almanaque Gallego\". Foi guionista das pel\u00edculas \"Juvenilia\" (polo que obrivo o Premio C\u00f3ndor de Prata o mellor gui\u00f3n adaptado en 1944), \"Inspiraci\u00f3n\" (1945) e \"All\u00e1 en el setenta y tantos\" (1946)."}
{"id": "303773", "revid": "1888", "url": "https://gl.wikipedia.org/wiki?curid=303773", "title": "Manuel Agromayor Santiago", "text": ""}
{"id": "303774", "revid": "25871", "url": "https://gl.wikipedia.org/wiki?curid=303774", "title": "HULA", "text": ""}
{"id": "303775", "revid": "85894", "url": "https://gl.wikipedia.org/wiki?curid=303775", "title": "Guadalupe, C\u00e1ceres", "text": "Guadalupe \u00e9 un concello espa\u00f1ol da provincia de C\u00e1ceres, en Estremadura. Pertence \u00e1 comarca de Las Villuercas e en 2014 ti\u00f1a 2021 habitantes.\nHistoria.\nSegundo a tradici\u00f3n un pastor encontrou unha talla da virxe Mar\u00eda no r\u00edo Guadalupe a finais do s\u00e9culo XIII ou principios do XIV. Preto do lugar onde se encontrou a imaxe constru\u00eduse unha ermida arredor da cal xurdiu o asentamento actual co nome de Puebla de Santa Mar\u00eda de Guadalupe. Dende a construci\u00f3n do primeiro santuario Guadalupe converteuse no centro de peregrinaci\u00f3n m\u00e1is importante da Pen\u00ednsula Ib\u00e9rica despois de Santiago de Compostela, condici\u00f3n que mant\u00e9n na actualidade a trav\u00e9s da peregrinaci\u00f3n que chega de toda Espa\u00f1a polos cami\u00f1os de Guadalupe. Isto d\u00e9bese ao feito de que se Santiago \u00e9 o patr\u00f3n de Espa\u00f1a, a virxe de Guadalupe \u00e9 a patroa de todas as terras de fala hispana e ostenta o t\u00edtulo de ra\u00ed\u00f1a das Espa\u00f1as segundo a tradici\u00f3n cat\u00f3lica. O actual real mosteiro de Santa Mar\u00eda de Guadalupe consid\u00e9rase como un dos maiores s\u00edmbolos de Estremadura e a Virxe de Guadalupe \u00e9 tam\u00e9n patroa desta rexi\u00f3n. O municipio conta con gran cantidade de monumentos ademais do mosteiro."}
{"id": "303776", "revid": "89787", "url": "https://gl.wikipedia.org/wiki?curid=303776", "title": "Drink Hunters", "text": "Drink Hunters \u00e9 un grupo de m\u00fasica catal\u00e1n procedente de Barcelona e arredores. A s\u00faa m\u00fasica \u00e9 unha mestura de punk rock, hardcore punk, m\u00fasica tradicional e m\u00fasica celta con melod\u00edas e instrumentos tradicionais como o tin whistle ou o viol\u00edn. Este estilo musical \u00e9 comunmente chamado celtic punk ou folk punk. As s\u00faas letras, cantadas en ingl\u00e9s, tratan temas diversos, a\u00ednda que toman protagonismo a denuncia social, diversos feitos hist\u00f3ricos e a bebida e a festa.\nHistoria.\nDrink Hunters, naceu na cidade de Barcelona o 2008 cando Pau (bater\u00eda e coros) e Aaron (baixista e vocalista) decidiron emprender o cami\u00f1o do Celtic punk. Estes falaron da idea con Raja (guitarrista e coros) para crear os alicerces do proxecto que ti\u00f1an en mente. S\u00f3 faltaban os elementos que cargar\u00edan o seu en\u00e9rxico punk rock con toques folcl\u00f3ricos irlandeses e para iso contactaron con Nando (viol\u00edn) e Rosa (acorde\u00f3n diat\u00f3nico). A principios do 2013 ficharon a Isra (irish tin whistle) que se engadiu \u00e1 formaci\u00f3n actual.\nNo 2010, lograron gravar o seu primeiro EP, o cal foi completamente autoproducido.\nNo 2010 ficharon polo selo \"Discos Rayados\" e a finais dese mesmo ano tiveron a oportunidade de aparecer no recompilatorio \"Whiskey Devils a tribute to The Mahones\" versionando o tema \"Take no Prisoners\".\nA finais do 2011, presentaron o seu primeiro \u00e1lbum de 13 canci\u00f3ns \"With my Crew\" o cal os axudou a obter varios concertos e reco\u00f1ecemento f\u00f3ra de Catalu\u00f1a e da Pen\u00ednsula Ib\u00e9rica.\nEn marzo do 2012 participaron nun recompilatorio de Paddy Rock (Paddy Rock Vol. 4) co tema \"With my Crew\" xunto a outros grupos como The Mahones ou The Rumjacks.\nO ano 2014 presentaron o seu \u00faltimo \u00e1lbum chamado \"Lurking behind the woods\" que m\u00e1is tarde mostraron na s\u00faa primeira xira europea pasando por Francia, Italia, Alema\u00f1a, Eslovaquia e Rep\u00fablica Checa.\nEse mesmo ano presentaron o seu primeiro videoclip do tema do seu novo disco \"The Big Fella\".\nDrink Hunters compartiu escenario con bandas como: The Real Mckenzies, Mad Caddies, Pipes and Pints, The Dreadnoughts, La Plebe, Blowfuse, Freygolo, Bastards on Parade, Skontra, Brutus Daughters, entre outros."}
{"id": "303777", "revid": "25871", "url": "https://gl.wikipedia.org/wiki?curid=303777", "title": "Dafydd Huws", "text": "Dafydd Huws, nado en Gwynedd en 1949 e finado en Penarth o 15 de abril de 2020, foi un escritor e guionista gal\u00e9s.\nTraxectoria.\nFoi profesor de lingua galesa en Gwaelod-y-garth, a nove quil\u00f3metros de Cardiff, entre 1972 e 1989. Comezou a escribir na revista \"Y Faner\" columnas asinadas co sobrenome de Charles Huws e foi guionista da serie \"Pobol y Cwm\", ent\u00f3n emitida en BBC Wales. Escribiu unha serie narrativa centrada no personaxe de Goronwy Jones, cun ton humor\u00edstico e sat\u00edrico e que reflicten a historia contempor\u00e1nea galesa, as instituci\u00f3ns propias e a identidade nacional, a ela pertencen as novelas \"Dyddiadur Dyn D\u0175ad\" (1978), \"Un Peth Di Priodi - Peth Arall Di Byw\" (1990), \"Walia Wigli\" (2004), \"Alias, Myth a Jones\" (2009), \"Nefar in Ewrop\" (2010) e o libro de relatos \"Chwarter Call\" (2005). \u00c9 autor tam\u00e9n da historia infantil \"S\u00ear y Dociau Newydd\" (1996) e foi guionista das series de S4C \"Mwy na Phapur Newydd\", \"I Dir Drygioni\" e \"Iechyd Da\" e dos telefilmes \"Dyddiadur Dyn D\u0175ad\" (1989) e \"Delyn\" (2001)."}
{"id": "303778", "revid": "4817", "url": "https://gl.wikipedia.org/wiki?curid=303778", "title": "MR-106", "text": "MR-106 \u00e9 a designaci\u00f3n dun tipo de motor foguete monopropelente utilizado por varios sat\u00e9lites e etapas superiores de foguetes estadounidenses.\nCaracter\u00edsticas.\nOs motores MR-106 son fabricados e comercializados por Aerojet Rocketdyne para diferentes tipos de sat\u00e9lite. \u00dasanse para control de actitude e correcci\u00f3n de traxectoria e utilizan como \u00fanico propelente hidracina. Us\u00e1ronse nas etapas HAS/Peace Courage, Titan Centaur, Atlas Centaur e no sat\u00e9lite Radarsat, entre outros."}
{"id": "303779", "revid": "624", "url": "https://gl.wikipedia.org/wiki?curid=303779", "title": "Miguel IV de Bizancio", "text": ""}
{"id": "303780", "revid": "1576", "url": "https://gl.wikipedia.org/wiki?curid=303780", "title": "Enterobacter aerogenes", "text": "Enterobacter aerogenes (antes chamada \"Aerobacter aerogenes\") \u00e9 unha especie de bacterias gramnegativas con forma de bacilo da familia das enterobacteri\u00e1ceas. Caracter\u00edzase por ser oxidase negativa, catalase positiva, citrato positiva, e indol negativa.\n\"E. aerogenes\" \u00e9 unha bacteria pat\u00f3xena nosocomial que causa infecci\u00f3ns oportunistas. A maior\u00eda son sensibles \u00e1 maior\u00eda dos antibi\u00f3ticos que afectan a esta clase de bacterias, pero presenta mecanismos de resistencia inducibles, especialmente a lactamase, o que significa que rapidamente se pode facer resistente aos antibi\u00f3ticos est\u00e1ndar durante o tratamento, o que requirir\u00e1 cambiar de antibi\u00f3tico.\nAlgunhas das infecci\u00f3ns causadas por \"E. aerogenes\" orix\u00ednanse durante tratamentos espec\u00edficos con antibi\u00f3ticos, inserci\u00f3ns de cat\u00e9teres, e procedementos cir\u00farxicos. \"E. aerogenes\" at\u00f3pase xeralmente no tracto gastrointestinal humano e normalmente non causa enfermidade en individuos sans. Pode vivir en diversos residuos, compostos qu\u00edmicos hixi\u00e9nicos e no solo. A bacteria tam\u00e9n ten certa importancia comercial, xa que produce gas hidr\u00f3xeno durante a fermentaci\u00f3n usando melazas como substratos.\nPode estragar o zume e o xarope de pradairo."}
{"id": "303781", "revid": "4817", "url": "https://gl.wikipedia.org/wiki?curid=303781", "title": "MR-107", "text": "MR-107 \u00e9 a designaci\u00f3n dun tipo de motor foguete monopropelente utilizado por varios sat\u00e9lites e etapas superiores de foguetes estadounidenses.\nCaracter\u00edsticas.\nOs motores MR-107 son fabricados e comercializados por Aerojet Rocketdyne para diferentes tipos de sat\u00e9lite. \u00dasanse para control de actitude e correcci\u00f3n de traxectoria e utilizan como \u00fanico propelente hidracina. Us\u00e1ronse nas etapas de foguetes como os Delta 2, Titan 2, PAM D, HAS/Peace Courage, Atlas, STEP e Pegasus."}
{"id": "303782", "revid": "27155", "url": "https://gl.wikipedia.org/wiki?curid=303782", "title": "Aerobacter aerogenes", "text": ""}
{"id": "303783", "revid": "89787", "url": "https://gl.wikipedia.org/wiki?curid=303783", "title": "Chromobacterium", "text": "Chromobacterium \u00e9 un x\u00e9nero de bacterias gramnegativas con forma de bacilo pertencentes \u00e1 familia Neisseriaceae. Na lista da LPSN incl\u00faense as seguintes especies dentro deste x\u00e9nero: "}
{"id": "303784", "revid": "89787", "url": "https://gl.wikipedia.org/wiki?curid=303784", "title": "Chromobacterium violaceum", "text": "Chromobacterium violaceum \u00e9 unha especie de bacterias gramnegativa, anaerobia facultativa, non esporulante e con forma de cocobacilo. Forma parte da flora bacteriana normal da auga e o solo de rexi\u00f3ns tropicais e subtropicais do mundo. Produce un antibi\u00f3tico natural chamado violace\u00edna, que pode ser \u00fatil no tratamento do cancro de colon e outros cancros. Crece facilmente en \u00e1gar nutriente, producindo distintivas colonias convexas baixas e lisas cun brillo met\u00e1lico violeta escuro (debido \u00e1 produci\u00f3n de violace\u00edna). O seu xenoma completo foi publicado en 2003. Ten a capacidade de degradar restos de petr\u00f3leo vertidos no mar.\nBioqu\u00edmica.\n\"C. violaceum\" fermenta a glicosa, trehalosa, \"N\"-acetilglicosamina e gluconato pero non L-arabinosa, D-galactosa, nin D-maltosa. Os illados bacterianos en moitos casos poden presentar unha alta resistencia a unha ampla variedade de antibi\u00f3ticos.\nImportancia m\u00e9dica.\n\"C. violaceum\" raramente infecta a humanos, mais cando o fai causa lesi\u00f3ns na pel, sepse, e abscesos no f\u00edgado, que poden ser mortais. Na literatura s\u00f3 se informou de 150 casos. Debe terse coidado ao identificala, porque \"Burkholderia pseudomallei\" \u00e9 \u00e1s veces identificada erradamente como \"C. violaceum\" por moitos m\u00e9todos com\u00fans de identificaci\u00f3n. Por\u00e9n, as d\u00faas especies poden distinguirse doadamente en cultivo porque \"B. pseudomallei\" produce colonias grandes enrugadas, mentres que \"C. violaceum\" produce un distintitvo pigmento violeta.\n\"C. violaceum\" produce de forma natural varios antibi\u00f3ticos:\nFoi descrita como causante de infecci\u00f3ns en xib\u00f3ns.\nTratamento.\nA infecci\u00f3n causada por \"C. violaceum\" \u00e9 rara, polo que non hai ensaios cl\u00ednicos que avaliasen os distintos tratamentos. Entre os antibi\u00f3ticos que foron utilizados con \u00e9xito contra ela est\u00e1n a pefloxacina, ciprofloxacina, amicacina, e co-trimoxazol. Outros antibi\u00f3ticos que parecen ser efectivos \"in vitro\" son o cloranfenicol e a tetraciclina. Por raz\u00f3ns te\u00f3ricas, as infecci\u00f3ns non deber\u00edan responder \u00e1s penicilinas, cefalosporinas, ou aztreonam, a\u00ednda que os carbapenems como meropenem ou imipenem posiblemente funcionan.\nXenoma.\nO xenoma completo desta especie foi secuenciado e os resultados foron publicados en 2003. A cepa tipo \"C. violaceum\" ATCC 12472 ten 4\u00a0751\u00a0080 pares de bases cun contido G+C do 64,83% e ten 4.431 ORFs."}
{"id": "303785", "revid": "4817", "url": "https://gl.wikipedia.org/wiki?curid=303785", "title": "MR-111", "text": "MR-111 \u00e9 a designaci\u00f3n dun tipo de motor foguete monopropelente utilizado por varios sat\u00e9lites estadounidenses.\nCaracter\u00edsticas.\nOs motores MR-111 son fabricados e comercializados por Aerojet Rocketdyne para diferentes tipos de sat\u00e9lite. \u00dasanse para control de actitude e utilizan como \u00fanico propelente hidracina. Us\u00e1ronse en sat\u00e9lites como Intelsat 5, ERBS, ACTS, Radarsat e Mars Observer."}
{"id": "303796", "revid": "25871", "url": "https://gl.wikipedia.org/wiki?curid=303796", "title": "Janthinobacterium lividum", "text": "Janthinobacterium lividum \u00e9 unha especie de bacterias aerobias, gramnegativas, habitantes do solo, que te\u00f1en unha caracter\u00edstica cor violeta escura (case negra). Esta cor d\u00e9bese a que produce un composto chamado violace\u00edna, a cal se xera cando se metaboliza o glicerol como fonte de carbono. A violace\u00edna ten propiedades antibi\u00f3ticas antibacterianas, antif\u00fanxicas e mesmo antivirais. As s\u00faas propiedades antif\u00fanxicas son de especial interese porque \"J. lividum\" se atopa na pel de certos anfibios, como a p\u00edntega \"Plethodon cinereus\", na que prev\u00e9n a infecci\u00f3n polo devastador fungo quitridio \"Batrachochytrium dendrobatidis\".\nEtimolox\u00eda e sinonimia.\nO nome do x\u00e9nero, \"Janthinobacterium\", significa en lat\u00edn \"bacteria de cor violeta\" (ou violeta-azulada). O nome da especie, \"lividum\", tam\u00e9n v\u00e9n do lat\u00edn e significa \"de cor azul ou do chumbo\".\nNa caixa de datos taxon\u00f3micos ind\u00edcanse os distintos sin\u00f3nimos con que se foi co\u00f1ecendo esta bacteria ao longo do tempo. Durante un tempo tivo o sin\u00f3nimo \"Chromobacterium violaceum\" Ford 1927 e despois Leifson 1956, que xa non se usa, e non se debe confundir coa actual bacteria \"Chromobacterium violaceum\", que \u00e9 unha especie distinta da orde Neisseriales, pero que tam\u00e9n produce violace\u00edna e ten cor violeta escura."}
{"id": "303797", "revid": "22570", "url": "https://gl.wikipedia.org/wiki?curid=303797", "title": "Ifor Owen", "text": "Ifor Owen, nado en Cefnddwysarn o 3 de xullo de 1915 e finado en Dolgellau o 22 de maio de 2007 foi un profesor, ilustrador e historietista gal\u00e9s co\u00f1ecido como o creador de \"Hwyl\", a primeira revista infantil de banda dese\u00f1ada en lingua galesa.\nTraxectoria.\nDurante a s\u00faa infancia foi membro do movemento xuvenil Urdd Gobaith Cymru e estudou na Boys' Grammar School en Bala e no Bangor Normal College, form\u00e1ndose despois como profesor especializado en arte e ciencia, e os 21 anos logrou praza nun colexio en Croesor e al\u00ed permaneceu ata 1948 para pasar a dar clases nunha escola en Gwyddelwern ata 1954 cando comezou a dar clases en Llanuwchllyn ata 1976.\nObra.\nOwen comezou o seu traballo como ilustrador mentres resid\u00eda en Croesor, aproveitando que o colexio estaba pechado polo xaramp\u00f3n. O primeiro libro que ilustrou foi \"Yr Hen Wraig Bach a'i Mochyn\" (1946) ao que seguiron outros para editoriais galesas. En 1949 xunto con DJ Williams publicou \"Hwyl\", a primeira revista de banda dese\u00f1ada infantil en lingua galesa, creando moitos personaxes, como Defi John e Tomi Puw, Meri Ann, Prisila Puw e Pero Bach. \"Hwyl\" editouse entre 1949 e 1989, vendendo arredor de 8.000 exemplares por n\u00fameros."}
{"id": "303798", "revid": "98629", "url": "https://gl.wikipedia.org/wiki?curid=303798", "title": "RAM Racing", "text": "RAM Racing foi un equipo de carreiras que competiu entre as tempadas de a . O equipo participou con chasis doutros fabricantes de a , logo correron cun March de 1981 a 1983, para participar cun coche totalmente propio en e .\nHistoria.\nMike Ralph e John Macdonald fundaron o equipo en 1975, RAM deriva dos seus nomes. Logo de que Macdonald correra cun GRD na F\u00f3rmula Tres brit\u00e1nica, participaron cun March na F\u00f3rmula 5000 en 1976. Tam\u00e9n compraron un par de coches Brabhams BT44B de F\u00f3rmula Un, e participaron no Campionato do Mundo de , correndo con Loris Kessel e Emilio de Villota no Gran Premio espa\u00f1ol, onde non cualificaron. Kessel e outro piloto privado, Patrick N\u00e8ve, clasificaron para o Gran Premio de B\u00e9lxica, logo alugaron os coches a varios pilotos Jac Nelleman, Damien Magee, Lella Lombardi e Bob Evans. Finalizaron poucas carreiras, e os pilotos de pago do equipo frecuentemente non cualificaban.\nEn , Boy Hayje pilotou un RAM constru\u00eddo por March con pouco \u00e9xito, m\u00e1is tarde alugaron un segundo coche, pilotado por Andy Sutcliffe, Mikko Kozarowitzky ou Michael Bleekemolen. Tiveron certo \u00e9xito correndo con Guy Edwards no Campionato Shellsport de Grupo 8 en Gran Breta\u00f1a, terminando segundo en xeral. En 1978 o equipo pasouse a serie brit\u00e1nica Aurora Formula One, Edwards foi 4\u00ba na xeral cun March, e 5\u00ba na tempada seguinte cun Fittipaldi F5A. En 1980, RAM mercou un par de Williams FW07 de 1979, cos que Emilio de Villota ga\u00f1ou o t\u00edtulo. Logo participaron cun destes coches, pilotado por Rupert Keegan, no Gran Premio de Gran Breta\u00f1a. Kevin Cogan e Geoff Les foron invitados a correr noutro coche nas d\u00faas \u00faltimas roldas, pero o seu mellor resultado foi o noveno lugar de Keegan no Gran Premio dos Estados Unidos.\nEn 1981 RAM xestionou a volta do equipo March, con Derek Daly e Eliseo Salazar como pilotos. pero, raramente o equipo era capaz de cualificar, e non puido anotar ning\u00fan punto, o s\u00e9timo lugar de Daly no Gran Premio de Gran Breta\u00f1a foi o seu mellor resultado.\nA combinaci\u00f3n mantivose unida en , co patrocinio de Rothmans, e o novo March 821 do dese\u00f1ador Adrian Reynard. Co veterano Jochen Mass liderando o equipo, xunto a Ra\u00fal Boesel, as esperanzas eran altas, pero foi outro ano decepcionante. Mass logrou o s\u00e9timo lugar no Detroit Grand Prix, pero como o coche demostrou ser lento, Mass perdeu a motivaci\u00f3n, e centrouse m\u00e1is nas carreiras de autos deportivos con Porsche. A partir do Gran Premio de Alema\u00f1a, Keegan f\u00edxose cargo do coche, pero o RAM March unha vez m\u00e1is non puido anotar puntos.\nA tempada de viu o nome de RAM no chasis, por primeira vez, co dese\u00f1o de David Kelly, o RAM March 01. Salazar volveu pilotar o coche principal, mentres que un segundo coche pilotado por Jean-Louis Schlesser participou no Gran Premio de Francia como un feito illado. Salazar anotou un 15\u00ba lugar na apertura da tempada, pero o voluminoso coche loitaba para cualificar. Raz\u00f3ns financeiras provocaron que o equipo non participara no Detroit Grand Prix, mentres que participaron no Gran Premio do Canad\u00e1 co piloto local Jacques Villeneuve Sr. e a colaboraci\u00f3n dalg\u00fan patrocinador canadense. Kenny Acheson pilotou o resto da tempada, s\u00f3 cualificouse unha vez, na \u00faltima carreira da tempada o Gran Premio de Sur\u00e1frica, onde logrou o mellor resultado do equipo do ano, o 12\u00ba e \u00faltimo.\nAsombrosamente, o equipo seguiu adiante en . A sociedade con March disolveuse, e a RAM logrou o patrocinio de Skoal Bandit. Dous coches, os RAM 02 con motores Hart turbo, foron pilotados polo campi\u00f3n de F\u00f3rmula D\u00faas Jonathan Palmer e por Philippe Alliot. O novo dese\u00f1o de Kelly foi decepcionante, e os coches eran dobrados frecuentemente, o oitavo lugar de Palmer no Gran Premio do Brasil foi o seu mellor resultado do ano (e de todos os tempos). De feito, o equipo solia ser noticia polos accidentes nos que os seus pilotos estaban involucrados.\nAlliot permaneceu durante , con Manfred Winkelhock no segundo coche, nun novo RAM 03 dese\u00f1ado por Gustav Brunner. Winkelhock mellorou nalgunhas actuaci\u00f3ns de cualificaci\u00f3n, pero os resultados reais eran a\u00ednda poucos. A morte de Winkelhock nunha carreira de autos deportivos no Canad\u00e1 no ver\u00e1n foi un golpe para o equipo, Acheson substitu\u00eduno brevemente, antes de que o equipo quedara cun s\u00f3 participante. Perd\u00e9ronse as \u00faltimas d\u00faas roldas. Skoal retirou o seu patrocinio ao final do ano, o mellor resultado do equipo foi o noveno lugar de Alliot, de novo no Gran Premio do Brasil.\nO equipo planeaba presentar un s\u00f3 RAM 03 actualizado pilotado por Mike Thackwell (que xa substituira a Palmer no Gran Premio do Canad\u00e1 de 1984) para a tempada , pero non puideron conseguir fondos, e o equipo pechou durante o inverno de 1985. O equipo correr\u00eda co coche #9 para 1986 segundo a lista de inscritos da FIA.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "303799", "revid": "4817", "url": "https://gl.wikipedia.org/wiki?curid=303799", "title": "MR-120", "text": "MR-120 \u00e9 a designaci\u00f3n dun tipo de motor foguete monopropelente utilizado por varios m\u00edsiles bal\u00edsticos intercontinentais.\nCaracter\u00edsticas.\nOs motores MR-120 son fabricados e comercializados por Aerojet Rocketdyne para diferentes m\u00edsiles. \u00dasanse para control de actitude e utilizan como \u00fanico propelente hidracina."}
{"id": "303800", "revid": "56817", "url": "https://gl.wikipedia.org/wiki?curid=303800", "title": "Octave", "text": ""}
{"id": "303801", "revid": "4817", "url": "https://gl.wikipedia.org/wiki?curid=303801", "title": "MR-50", "text": "MR-50 \u00e9 a designaci\u00f3n dun tipo de motor foguete monopropelente utilizado por varios sat\u00e9lites estadounidenses.\nCaracter\u00edsticas.\nOs motores MR-50 son fabricados e comercializados por Aerojet Rocketdyne para diferentes tipos de sat\u00e9lite. \u00dasanse para control de actitude e utilizan como \u00fanico propelente hidracina. Us\u00e1ronse en sat\u00e9lites como as sondas Viking, o Meteosat, GOES, as Voyager 1 e Voyager 2, o Intelsat 5, Delta Star e a sonda Magallanes a Venus."}
{"id": "303802", "revid": "23204", "url": "https://gl.wikipedia.org/wiki?curid=303802", "title": "LMS", "text": "Un LMS (learning management system, sistema de xesti\u00f3n da aprendizaxe) \u00e9 unha aplicaci\u00f3n inform\u00e1tica para a administraci\u00f3n, documentaci\u00f3n, documentaci\u00f3n, seguimento, informaci\u00f3n e subministraci\u00f3n de tecnolox\u00eda electr\u00f3nica orientada \u00e1 educaci\u00f3n (o chamado e-learning) cursos educativos ou programas de formaci\u00f3n.\nConsid\u00e9ranse LMS dende sistemas para xesti\u00f3n da aprendizaxe e repositorios educativos a programas para distribu\u00edr en li\u00f1a cursos a medida ou h\u00edbridos con funci\u00f3ns de colaboraci\u00f3n en li\u00f1a. Institutos e universidades usan LMS para subministrar en li\u00f1a cursos e complementar cursos presenciais. Os departamentos de formaci\u00f3n corporativa usan LMS para impartir formaci\u00f3n en li\u00f1a tanto como para automatizar a recollida de informaci\u00f3n e rexistro dos empregados."}
{"id": "303803", "revid": "25871", "url": "https://gl.wikipedia.org/wiki?curid=303803", "title": "De Staat", "text": "De Staat \u00e9 un grupo musical neerland\u00e9s de rock alternativo formado en Nimega no 2006."}
{"id": "303804", "revid": "89787", "url": "https://gl.wikipedia.org/wiki?curid=303804", "title": "Echosmith", "text": "Echosmith \u00e9 un grupo estadounidense de rock e indie pop formado en febreiro de 2009 en Chino (California). Est\u00e1 composto por catro irm\u00e1ns: Graham, Sydney, Noah e Jamie Sierota. Echosmith asinou con Warner Bros. Records en maio de 2012. Son co\u00f1ecidos polo seu \u00e9xito \"Cool Kids\", que acadou o n\u00famero 13 na \"Billboard\" Hot 100 e foi certificado como platino pola RIAA con m\u00e1is de 1\u00a0200\u00a0000 vendas nos Estados Unidos. O seu primeiro \u00e1lbum, \"Talking Dreams\", foi lanzado o 8 de outubro de 2013."}
{"id": "303806", "revid": "50011", "url": "https://gl.wikipedia.org/wiki?curid=303806", "title": "Campionato de Galicia de f\u00fatbol 1938/39", "text": "O Campionato de Galicia 1938/39 foi a vix\u00e9simo quinta edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Xogouse entre os meses de febreiro e marzo de 1939. O primeiro posto no torneo outorgaba a clasificaci\u00f3n para a Copa do Xeneral\u00edsimo, disputada por primeira vez nesa mesma tempada.\nPor instruci\u00f3ns da Comit\u00e9 Executivo da RFEF de Donostia, nominalmente non foi denominado \"Campionato\", sen\u00f3n \"Torneo eliminatorio\" para a Copa do Xeneral\u00edsimo. Isto permit\u00eda que equipos non federados formados por militares puidesen tomar parte na competici\u00f3n, algo que finalmente non aconteceu en Galicia, mais si noutros campionatos territoriais do resto do estado. Inscrib\u00edronse inicialmente o Real Club Celta de Vigo, o Real Club Deportivo da Coru\u00f1a e o Racing Club de Ferrol, mais finalmente o Celta decidiu non participar no torneo e soamente foi disputado polos dous equipos do Arco \u00c1rtabro. O torneo foi disputado en forma de liga a catro voltas, resultando vencedor o Racing de Ferrol."}
{"id": "303807", "revid": "89787", "url": "https://gl.wikipedia.org/wiki?curid=303807", "title": "Felixberto Camacho Flores", "text": "Felixberto Camacho Flores, nado o 13 de xaneiro de 1921 en Aga\u00f1a (Guam) e finado o 25 de outubro de 1985 en San Francisco, foi un eclesi\u00e1stico cat\u00f3lico latino de Guam, bispo de Aga\u00f1a (a partir de 1984 arcebispo) dende 1971 at\u00e9 o seu pasamento.\nTraxectoria.\nFelixberto Camacho Flores naceu en Aga\u00f1a o 13 de xaneiro de 1921. Foi fillo de Le\u00f3n Flores, un activista pola independencia de Filipinas que fora preso pol\u00edtico en Guam, e de Ana Mart\u00ednez Camacho. Comezou estudos de Enxe\u00f1ar\u00eda no Ateneo de Manila, mais deixounos para ser sacerdote. O 30 de abril de 1949 foi ordenado sacerdote polo bispo de Aga\u00f1a Apollinaris William Baumgartner.\nO 5 de febreiro de 1970 Flores foi nomeado administrador apost\u00f3lico de Aga\u00f1a e bispo titular de Stagnum. Recibiu a consagraci\u00f3n episcopal o 17 de maio de mans do delegado apost\u00f3lico nos Estados Unidos Luigi Raimondi, e tivo como co-consagradores principais ao administrador apost\u00f3lico de Naha Felix Ley e ao vigairo apost\u00f3lico coadxutor das illas Carolinas e Marshall Martin Joseph Neylon.\nO 24 de abril de 1971 foi nomeado bispo diocesano de Aga\u00f1a, convert\u00e9ndose no primeiro bispo de etnia chamorro. Como bispo, acolleu ao papa Xo\u00e1n Paulo II na s\u00faa visita a Guam en febreiro de 1981. O mesmo papa elevou a s\u00e9 ao rango de arquidiocese, o 8 de marzo de 1984, e Flores foi nomeado arcebispo. Durante o seu pontificado participou activamente en varios debates sociais, como apoiando o \"\u00abNon\u00bb\" no referendo sobre a legalizaci\u00f3n dos casinos de 1977 ou defendendo a postura provida sobre o aborto, causas para nas que involucrou \u00e1 senadora Elizabeth Perez Arriola. Foi tam\u00e9n o principal impulsor da causa de beatificaci\u00f3n de Diego Luis de San Vitores, beatificado en Roma o 6 de outubro de 1985.\nDurante o seu pontificado preocupouse da educaci\u00f3n das nenas, e continuou o labor do seu predecesor impulsando a feminina Academia de Nosa Se\u00f1ora de Guam. Impulsou tam\u00e9n un novo hospital, coa intenci\u00f3n de que completara ao p\u00fablico Guam Memorial Hospital, mais aos dous anos foi vendido ao goberno. No eido pol\u00edtico, involucrouse nas negociaci\u00f3ns pola regularizaci\u00f3n do \"status\" das Marianas do Norte e da s\u00faa relaci\u00f3n cos Estados Unidos de Am\u00e9rica, que finalizaron cando pasaron a ser un estado libre asociado.\nFinou no cargo, o 25 de outubro de 1985 en San Francisco, dun paro card\u00edaco logo dunha operaci\u00f3n a coraz\u00f3n aberto. Est\u00e1 enterrado na catedral do Doce Nome de Mar\u00eda.\nDistinci\u00f3ns.\nUnha r\u00faa en Aga\u00f1a leva o seu nome, \"Archbishop F.C. Flores Street\"."}
{"id": "303808", "revid": "839", "url": "https://gl.wikipedia.org/wiki?curid=303808", "title": "Diocese cat\u00f3lica latina de Aga\u00f1a", "text": ""}
{"id": "303810", "revid": "23204", "url": "https://gl.wikipedia.org/wiki?curid=303810", "title": "Francis Crick", "text": "Francis Harry Compton Crick, nado en Weston Favell (Northamptonshire) o 8 de xu\u00f1o de 1916 e finado en San Diego (California) o 28 de xullo de 2004, foi un f\u00edsico, bi\u00f3logo molecular e neurocient\u00edfico ingl\u00e9s, co\u00f1ecido sobre todo por ser un dos dous descubridores da estrutura molecular do ADN no 1953, xunto con James D. Watson.\nRecibiu, xunto a James D. Watson e Maurice Wilkins o Premio Nobel de Medicina no 1962 \"polos seus descubrimentos relativos \u00e1 estrutura molecular dos \u00e1cidos nucleicos e a s\u00faa importancia para a transferencia de informaci\u00f3n na materia viva\"."}
{"id": "303811", "revid": "98629", "url": "https://gl.wikipedia.org/wiki?curid=303811", "title": "Cerna (organizaci\u00f3n pol\u00edtica)", "text": "Cerna foi unha organizaci\u00f3n nacionalista galega de esquerda escindida de Anova - Irmandade Nacionalista, da cal foi unha corrente cr\u00edtica. Estaba composta por uns 200 ex-militantes de Anova. Os seus m\u00e1ximos dirixentes eran Mario L\u00f3pez Rico, Lu\u00eds Eyr\u00e9 e Consuelo Mart\u00ednez Garc\u00eda.\nHistoria.\nOrixinalmente era unha corrente de opini\u00f3n dentro de Anova que defend\u00eda posturas m\u00e1is soberanistas e cr\u00edticas coas alianzas con partidos estatais como Esquerda Unida, ata que en outubro de 2014 os seus membros decidiron escindirse e constitu\u00edrse como partido. A forza institucional constaba dunha deputada no Parlamento de Galicia, Consuelo Mart\u00ednez Garc\u00eda, as\u00ed como diversos concelleiros electos nas listas do BNG que abandonaran a formaci\u00f3n en 2012 para constitu\u00edr Anova. De cara \u00e1s elecci\u00f3ns municipais de 2015 promoveron candidaturas cidad\u00e1s, \u00f3 igual que estaban facendo Anova e Esquerda Unida, baixo o paraugas do partido instrumental Participaci\u00f3n Democr\u00e1tica Directa e conseguiron 15 concelleiros en toda Galicia. \nDe cara \u00f3s seguintes procesos electorais uniuse ao partido instrumental En Marea, no cal conflu\u00edron con Anova, Esquerda Unida, Podemos e diversos colectivos locais. Nas Elecci\u00f3ns ao Parlamento de Galicia de 2016 conseguiu 1 deputada nas listas de En Marea por Lugo, Paula V\u00e1zquez Verao. Os seus dirixentes mostr\u00e1ronse maioritariamente partidarios de Lu\u00eds Villares, l\u00edder de En Marea, nos conflitos que este tivo coas demais formaci\u00f3ns. En xu\u00f1o de 2018 decidiu disolverse en En Marea animando ao resto de formaci\u00f3ns participantes a facelo."}
{"id": "303813", "revid": "98629", "url": "https://gl.wikipedia.org/wiki?curid=303813", "title": "Campionato de Galicia de f\u00fatbol 1937/38", "text": "O Campionato de Galicia 1937/38 foi a vix\u00e9simo cuarta edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en maio de 1938 e rematou en xullo do mesmo ano. Esta edici\u00f3n do campionato recibiu o nome de Copa Corpo de Ex\u00e9rcito de Galicia.\nParticiparon o Real Club Deportivo da Coru\u00f1a, o Real Club Celta de Vigo, o Racing Club de Ferrol e o Eiri\u00f1a Club de F\u00fatbol. O torneo foi disputado en forma de liga. Inicialmente, \u00edanse xogar s\u00f3 d\u00faas voltas, mais durante o transcurso da competici\u00f3n acordouse ampliala ata catro voltas e que non fose adoptado o termo medio de goles (\"goal average\") como sistema de desempate. O campi\u00f3n foi o Racing de Ferrol."}
{"id": "303816", "revid": "109216", "url": "https://gl.wikipedia.org/wiki?curid=303816", "title": "Jos\u00e9 Vales Mah\u00eda", "text": "Jos\u00e9 Vales Mah\u00eda, nado en Manduas (Silleda) en 1896 e finado en Avellaneda (Buenos Aires) en 1976, foi un tenor galego.\nTraxectoria.\nChegou a Arxentina como emigrante sendo mozo. Estudou en Mil\u00e1n, onde foi disc\u00edpulo de Pisapia. Formou parte de varias compa\u00f1\u00edas, interpretando como tenor papeis por todo o mundo. Debutou en Espa\u00f1a en 1927 no Teatro Real de Madrid, coa \u00f3pera \"Lohengrin\" de Wagner. Dirixiu o coro da Casa de Galicia en Buenos Aires.\nHomenaxe.\nDende o ano 2009, a praza situada diante do Auditorio Manuel Dopazo da vila da Bandeira leva o seu nome: \"Praza Tenor Vales Mah\u00eda\"."}
{"id": "303817", "revid": "23204", "url": "https://gl.wikipedia.org/wiki?curid=303817", "title": "Masacre de Deir Yassin", "text": "O masacre de Deir Yassin consistiu na morte de entre 107 e 120 civ\u00eds \u00e1rabes palestinos, entre o 9 de abril e 11 de abril de 1948 por milicianos do Irg\u00fan e do Leji, na aldea de Deir Yassin, preto de Xerusal\u00e9n, durante o Mandato brit\u00e1nico de Palestina, mentres as forzas xud\u00edas do Yishuv loitaban para romper o asedio de Xerusal\u00e9n durante o per\u00edodo da guerra civil que precedeu ao final do mandato.\nO ataque.\nDeir Yassin era un tranquilo poboado \u00e1rabe localizado entre Tel Aviv e Xerusal\u00e9n, que en 1948 contaba con 750 habitantes.\nDebido a que a aldea se atopaba pr\u00f3xima a varios asentamentos xudeus, o \"muktar\" establecera un pacto de non-agresi\u00f3n cos xudeus dos asentamentos veci\u00f1os. Apoiado nese pacto, ter\u00edalle negado o permiso a forzas \u00e1rabes para usaren o pobo como base.\nAs forzas \u00e1rabes ti\u00f1an bloqueado o acceso \u00e1 sitiada Xerusal\u00e9n. Os 2500 xudeus que habitaban a cidade vella foron v\u00edtimas dun bloqueo por parte das forzas \u00e1rabes que durou cinco meses antes, at\u00e9 que se viron obrigados a renderse o 29 de maio de 1948. At\u00e9 a capitulaci\u00f3n, e durante todo o sitio a Xerusal\u00e9n, os convois xudeus trataron de chegar \u00e1 cidade para aliviar a escaseza de alimentos, que, en abril, xa se tornara en cr\u00edtica.\nO 6 de abril p\u00faxose en marcha a \"Operaci\u00f3n Nachshon\", unha ofensiva para recobrar o control do cami\u00f1o a Xerusal\u00e9n. O pobo de Deir Yassin foi inclu\u00eddo na lista de aldeas \u00e1rabes para ser ocupados como parte da operaci\u00f3n. Os comandantes xudeus, liderados por David Shaltiel, deron comezo \u00e1 operaci\u00f3n destinada a abrir un corredor entre Xerusal\u00e9n e Tel Aviv, a \u00fanica v\u00eda de abastecemento.\nO 9 de abril 132 homes, 72 do Irg\u00fan e 60 do Leji, atacaron o pobo. O incidente, no que entre 107 e 120 alde\u00e1ns, a maior\u00eda anci\u00e1ns, mulleres e nenos, foron asasinados, \u00e9 co\u00f1ecido como a matanza de Deir Yassin. Adicionalmente impediron que os cad\u00e1veres foran soterrados, e levaron 150 prisioneiros \u00e1 zona xud\u00eda de Xerusal\u00e9n. O Irg\u00fan tam\u00e9n sufriu 37 feridos e 4 mortos no ataque.\nAs autoridades israel\u00eds negaron o feito durante varios d\u00edas e impediron o acceso \u00e1 zona \u00e1 Cruz Vermellla. Posteriormente Jack Rinier, representante oficial da Cruz Vermella daquelas en Xerusal\u00e9n visitou o pobo, que a\u00ednda estaba rodeado polo ex\u00e9rcito. No seu informe mencionou a forma como encontrou os cad\u00e1veres insepultos e as condici\u00f3ns posteriores do ataque.\nHoxe en d\u00eda a iniciativa \"Der Yassin Remembered\" busca que o feito, que a\u00ednda hoxe \u00e9 obxecto de controversia, sexa lembrado.\nRepresalias.\nPosteriormente, o 13 de abril un convoi m\u00e9dico que se dirix\u00eda cara ao centro m\u00e9dico Hadassah (Monte Scopus, Xerusal\u00e9n) foi atacado como represalia. Neste ataque, morreron setenta e nove persoas, a maior\u00eda deles m\u00e9dicos e enfermeiras. Estes feitos co\u00f1\u00e9cense como o masacre do convoi m\u00e9dico Hadassah."}
{"id": "303819", "revid": "27155", "url": "https://gl.wikipedia.org/wiki?curid=303819", "title": "Roptr\u00eda", "text": "As roptr\u00edas son org\u00e1nulos especializados na secreci\u00f3n propios de certos protozoos parasitos. Te\u00f1en aspecto de ves\u00edculas con forma de maza e est\u00e1n conectados por delgadas prolongaci\u00f3ns ou \"pescozos\" ao polo apical do parasito. Estes org\u00e1nulos, xunto cos micronemas, son caracter\u00edsticos e exclusivos dos estadios m\u00f3biles dos protozoos Apicomplexa, como por exemplo \"Plasmodium falciparum\" ou \"Toxoplasma gondii\". Poden variar en n\u00famero e forma e conte\u00f1en numerosos encimas, que se liberan durante o proceso de penetraci\u00f3n do parasito no h\u00f3spede, polo que son importantes na interacci\u00f3n h\u00f3spede-parasito."}
{"id": "303820", "revid": "27155", "url": "https://gl.wikipedia.org/wiki?curid=303820", "title": "Micronema", "text": "Os micronemas son org\u00e1nulos t\u00edpicos de protozoos Apicomplexa con funci\u00f3n secretora. Est\u00e1n situados no terzo apical do protozoo, son pequenos e delgados con forma de corda enroscada e rodeados de membrana, cunha matriz interna electrodensa debido ao seu contido proteico. O seu nome v\u00e9n da s\u00faa forma: micro + nema = microf\u00edos. Estes org\u00e1nulos secretores especializados crese que son importantes para a motilidade por esvaramento dos apicomplexos e para a invasi\u00f3n da c\u00e9lula h\u00f3spede.\nEstes org\u00e1nulos segregan varias prote\u00ednas, como o da familia proteica do ant\u00edxeno da membrana apical 1 ou PfAMA1 de \"Plasmodium falciparum\", e o ant\u00edxeno da familia eritrocitaria ou EBA. Estas prote\u00ednas est\u00e1n especializadas na uni\u00f3n a receptores de superficie dos eritrocitos do h\u00f3spede e facilitan a entrada do parasito no eritrocito. S\u00f3 grazas a este intercambio qu\u00edmico inicial facilitado polos micronemas pode o parasito penetrar no eritrocito por medio do complexo motor de actina-miosina.\nPostulouse que este org\u00e1nulo funciona cooperativamente coas roptr\u00edas, as cales son tam\u00e9n org\u00e1nulos secretores especializados. \u00c9 posible que, o micronema inicie a uni\u00f3n ao eritrocito, e a roptr\u00eda segregue prote\u00ednas que crean a membrana vacuolar parasit\u00f3fora, na cal o parasito pode sobrevivir e reproducirse."}
{"id": "303822", "revid": "56817", "url": "https://gl.wikipedia.org/wiki?curid=303822", "title": "Sagina saginoides", "text": "Sagina saginoides \u00e9 unha especie de planta con flor da familia das cariofil\u00e1ceas.\nDescrici\u00f3n.\n\u00c9 unha pequena planta herb\u00e1cea de talo delgado e filiforme duns poucos cent\u00edmetros de longo, entre 3 e 10, que medra precumbentes ou suberectos. As follas son lineares na s\u00faa forma e dunha lonxitude de entre 1 e 2\u00a0cm. A inflorescencia \u00e9 unha \u00fanica flor con cinco s\u00e9palos e cinco pequenos p\u00e9talos brancos. \u00c9 moi similar \u00e1 \"Sagina nivalis\" pero esta s\u00f3 ten catro p\u00e9talos.\nDistribuci\u00f3n.\nPresenta unha distribuci\u00f3n circumboreal, atop\u00e1ndose nas latitudes setentrionais do Hemisferio Norte con climas alpinos e subalpinos e mais en rexi\u00f3ns monta\u00f1osas m\u00e1is cara ao sur. En Galicia d\u00e1se na zona oriental."}
{"id": "303823", "revid": "89787", "url": "https://gl.wikipedia.org/wiki?curid=303823", "title": "Eclipse de Sol do 20 de marzo de 2015", "text": "O 20 de marzo de 2015 tivo lugar unha eclipse solar total (sobre alg\u00fans lugares do Atl\u00e1ntico Norte) cunha magnitude de 1,045. en Galicia a m\u00e1xima magnitude, no extremo noroeste, foi de 0,8. A duraci\u00f3n da totalidade, no mellor punto, foi de 2 minutos e 47 segundos, fronte \u00e1 costa das Illas Feroe, .\n\u00d3 remate deste cami\u00f1o, a sombra da L\u00faa afastouse da superficie da Terra pola zona polar. Coincidiu co d\u00eda do equinoccio, cando o Sol estaba no horizonte polar e xorde despois do semestre de noite polar.\nA eclipse puido verse dende Europa en diferentes graos de parcialidade segundo a latitude. Dende Islandia e Escandinavia foi case total, e total foi tam\u00e9n \u00f3s 90\u00ba de latitude norte, no polo. Esta eclipse total de Sol foi xusto anterior a unha eclipse total de L\u00faa que ocorre 15 d\u00edas despois, a Eclipse lunar de abril de 2015.\nEn relaci\u00f3n \u00e1 escala de tempo do ciclo met\u00f3nico de 19 anos, esta eclipse total equinoccial foi a primeira dunha serie de tres eclipses totais equinocciais consecutivas separadas por 19 anos. Segundo o programa Stellarium, a pr\u00f3xima eclipse total en equinoccio ocorre no ano 2034 e \u00e9 a m\u00e1is precisa do terceto, pois poderase ver como total dende o ecuador, c\u00edrculo do planeta no que nos equinoccios ao mediod\u00eda os raios del Sol inciden de xeito perpendicular. Esta eclipse equinoccial total de 2015 \u00e9 a primeira da serie de tres nun per\u00edodo de 38 anos, 470 meses lunares, ciclos de fases ou ciclos sin\u00f3dicos.\nPercorrido.\nAnimaci\u00f3n do percorrido da sombra en secuencia de imaxes de 30 en 30 segundos:\nDatos da eclipse en Galicia.\nEn Galicia, os datos extremos corresponden a:\nA Guarda (comezo da eclipse en Galicia):\nRibadeo (fin da eclipse en Galicia):\nO m\u00e1ximo de magnitude en Galicia corresponde \u00e1 zona entre Cedeira e Cari\u00f1o, no concello de Cari\u00f1o. Os datos para Cari\u00f1o son:"}
{"id": "303824", "revid": "56817", "url": "https://gl.wikipedia.org/wiki?curid=303824", "title": "Anthony Sablan Apuron", "text": "Anthony Sablan Apuron, nado o 1 de novembro de 1945 en Aga\u00f1a (Guam), \u00e9 un eclesi\u00e1stico cat\u00f3lico latino de Guam, arcebispo de Aga\u00f1a dende 1986.\nTraxectoria.\nAnthony Sablan Apuron naceu en Aga\u00f1a o 1 de novembro de 1945. O 26 de agosto de 1972 foi ordenado sacerdote.\nO 8 de decembro de 1983 Apuron foi nomeado bispo auxiliar de Aga\u00f1a e bispo titular de Muzuca in Byzacena. Recibiu a consagraci\u00f3n episcopal o 19 de febreiro de 1984 de mans do arcebispo de Aga\u00f1a Felixberto Camacho Flores, e tivo como co-consagradores principais ao bispo de Honolulu Joseph Anthony Ferrario e ao bispo de Naha Petoro Baputisuta Tadamaro Ishigami.\nO 27 de outubro de 1985 foi nomeado administrador apost\u00f3lico de Aga\u00f1a, e o 10 de marzo de 1986 foi nomeado arcebispo."}
{"id": "303825", "revid": "98629", "url": "https://gl.wikipedia.org/wiki?curid=303825", "title": "Joseph Anthony Ferrario", "text": "Joseph Anthony Ferrario, nado o 3 de marzo de 1926 en Scranton (Pensilvania) e finado o 12 de decembro de 2003 en Honolulu, foi un eclesi\u00e1stico cat\u00f3lico latino estadounidense, bispo de Honolulu dende 1982 at\u00e9 1993.\nTraxectoria.\nPrimeiros anos.\nJoseph Anthony Ferrario naceu en Scranton o 3 de marzo de 1926, o segundo fillo de Angelo e Angelina Scranton. Logo de rematar a s\u00faa educaci\u00f3n, estudou no seminario de Baltimore e anos despois entrou na Compa\u00f1\u00eda Sacerdotal de San Sulpicio. Logo de completar os seus estudos de Teolox\u00eda na Universidade Cat\u00f3lica de Am\u00e9rica, foi ordenado sacerdote en Scranton o 19 de maio de 1951.\nComezou o seu ministerio na arquidiocese de San Francisco, como profesor no seminario de San Xos\u00e9 en Mountain View, levado polos sulpicianos. En 1957 foi trasladado ao seminario de Santo Estevo en Honolulu, e dez anos m\u00e1is tarde incardinouse na diocese hawaiana. Durante estes anos exerceu diversas tarefas amais da docencia: foi director das mocidades cat\u00f3licas, presidente do consello presbiteral e da comisi\u00f3n de liturxia, xestor do programa de vocaci\u00f3ns, secretario do bispo John Joseph Scanlan e p\u00e1rroco das igrexas da Santa Trindade en Honolulu e de Santo Ant\u00f3n en Kailua.\nBispo.\nO 8 de novembro de 1977 Ferrario foi nomeado bispo auxiliar de Honolulu e bispo titular de Cusae polo papa Paulo VI. Recibiu a consagraci\u00f3n episcopal o 13 de xaneiro de 1978 de mans do bispo de Honolulu John Joseph Scanlan, e tivo como co-consagradores principais ao arcebispo de San Francisco John Raphael Quinn e ao bispo auxiliar de Scranton James Clifford Timlin. \nO 13 de maio de 1982 foi nomeado bispo de Honolulu. Durante o seu pontificado levou a cabo programas de axuda aos pobres, acolleu abertamente aos homosexuais na Igrexa, e participou dunha comisi\u00f3n gobernamental para a loita contra o SIDA. Erixiu tam\u00e9n d\u00faas novas parroquias, en Makakilo e Waipio, e pechou a fase diocesana do proceso de beatificaci\u00f3n de santa Mariana Cope.\nComo bispo tivo enfrontamentos con fieis vencellados \u00e1 Fraternidade Sacerdotal San P\u00edo X: en 1991 excomungou a seis fieis laicos da FSSPX entre outros motivos por ter buscado que o bispo Richard Williamson confirmara aos seus fillos, acus\u00e1ndoos de ter feito un \"acto cism\u00e1tico\". Os fieis apelaron \u00e1 Santa S\u00e9, e o prefecto da Congregaci\u00f3n para a Doutrina da Fe Joseph Ratzinger en resposta do 4 de xu\u00f1o de 1993 declarou a excomu\u00f1\u00f3n nula ao non considerar que os fieis non pod\u00edan ser cualificados como cism\u00e1ticos. Outros enfrontamentos con fieis cat\u00f3licos de orientaci\u00f3n tradicional da s\u00faa diocese estiveron relacionados co seu apoio aos dereitos homosexuais, co seu impulso a reformas lit\u00farxicas na s\u00faa diocese (foi, por exemplo, o primeiro bispo estadounidense en pedir a Santa S\u00e9 permiso para celebrar funerais coa presenza dos restos da cremaci\u00f3n), coa s\u00faa actitude respecto aos sacerdotes \"ortodoxos\" (unha das s\u00faas primeiras medidas ao ser nomeado bispo foi a de retirar a unha decena de sacerdotes, entre eles a Francis A. Marzen, editor do \"Hawaii Catholic Herald\") etc.\nRetirouse o 12 de outubro de 1993, logo dunha operaci\u00f3n card\u00edaca. Logo de se retirar, continuou a traballar a prol da educaci\u00f3n, axudando en conseguir fondos para bolsas de estudos nas escolas cat\u00f3licas e como vicepresidente da Augustine Educational Foundation que creara. Finou o 12 de decembro de 2003 en Honolulu.\nAcusaci\u00f3ns de abusos sexuais.\nJoseph A. Ferrario foi o primeiro bispo acusado de abuso sexual a menores (\"sexual misconduct\"), inicialmente en 1989 durante unha reuni\u00f3n da Conferencia dos Bispos Cat\u00f3licos dos Estados Unidos en Baltimore. Figueroa afirmaba que, cando ti\u00f1a 15 anos, a mediados da d\u00e9cada de 1970, o ent\u00f3n sacerdote Ferrario lle ofrecera cartos a cambio de relaci\u00f3ns sexuais, e que isto se mantivera ao longo do tempo. En agosto de 1991 os avogados da suposta v\u00edtima, David Figueroa, presentaron unha demanda federal contra o bispo. A demanda foi, por\u00e9n, desestimada ao ter prescrito os supostos delitos atribu\u00eddos ao bispo, quen sempre se declarou inocente dos feitos, e lle foron retirados os cargos. \nFigueroa finou de SIDA en 1995, mais ao longo dos anos sa\u00edron novas acusaci\u00f3ns. Nunha demanda presentada en abril de 2016, o avogado presentou un informe que afirmaba que Ferrario xa fora acusado de abusos sexuais antes de ser elixido bispo."}
{"id": "303826", "revid": "98629", "url": "https://gl.wikipedia.org/wiki?curid=303826", "title": "Vac\u00faolo contr\u00e1ctil", "text": "Os vac\u00faolos contr\u00e1ctiles (abreviado VC), tam\u00e9n chamados vac\u00faolos puls\u00e1tiles, son estruturas subcelulares (org\u00e1nulos) implicados na osmorregulaci\u00f3n, que se encontran fundamentalmente en protozoos e algas unicelulares. Contr\u00e1ense ritmicamente expulsando o exceso de auga da c\u00e9lula. O vac\u00faolo contr\u00e1ctil non debe confundirse cos outros vac\u00faolos (normais) da c\u00e9lula, que son org\u00e1nulos diferentes e moito m\u00e1is com\u00fans nos seres vivos que o vac\u00faolo contr\u00e1ctil.\nCaracter\u00edsticas e funci\u00f3ns.\nO vac\u00faolo contr\u00e1ctil bombea o exceso de auga f\u00f3ra da c\u00e9lula. En ambientes de auga doce a concentraci\u00f3n de solutos dentro da c\u00e9lula \u00e9 maior que no exterior da c\u00e9lula (\u00e9 dicir, o ambiente \u00e9 hipot\u00f3nico). Nesas condici\u00f3ns a auga fl\u00fae desde o exterior cara ao interior da c\u00e9lula por osmose. O vac\u00faolo contr\u00e1ctil serve como mecanismo protector que impide que a c\u00e9lula absorba moita auga e mesmo que puidese estoupar.\nO bombeo de auga neste vac\u00faolo real\u00edzase ao contraerse o vac\u00faolo. O crecemento do vac\u00faolo (recollida de auga) e a s\u00faa contracci\u00f3n (expulsi\u00f3n da auga) prod\u00facense periodicamente. Un ciclo completo tarda varios segundos, dependendo da especie e da osmolaridade do ambiente. O estadio no cal a auga fl\u00fae no vac\u00faolo contr\u00e1ctil denom\u00ednase di\u00e1stole, mentres que a contracci\u00f3n do vac\u00faolo e expulsi\u00f3n da auga denom\u00ednase s\u00edstole.\nA auga sempre fl\u00fae primeiro desde o exterior da c\u00e9lula ao citoplasma, e despois desde o citoplasma ao interior do vac\u00faolo contr\u00e1ctil. As especies que pos\u00faen vac\u00faolo contr\u00e1ctil sempre o usan, mesmo en ambientes moi hipert\u00f3nicos (alta concentraci\u00f3n de solutos), xa que a c\u00e9lula tende a axustar o seu citoplasma para facerse a\u00ednda m\u00e1is hiperosm\u00f3tica que o seu ambiente, polo que lle entrar\u00e1 auga. A cantidade de auga expulsada da c\u00e9lula e o velocidade de contracci\u00f3n est\u00e1n relacionadas coa osmolaridade do ambiente. En ambientes hiperosm\u00f3ticos exp\u00falsase menos auga e o ciclo de contracci\u00f3n \u00e9 m\u00e1is longo.\nOs vac\u00faolos contr\u00e1ctiles que m\u00e1is se estudaron son os de \"Paramecium\", \"Amoeba\", \"Dictyostelium\" e \"Trypanosoma\", e en menor extensi\u00f3n o da alga verde unicelular \"Chlamydomonas\". Non todas as especies que pos\u00faen vac\u00faolo contr\u00e1ctil son organismos de auga doce; tam\u00e9n hai alg\u00fans microorganismos mari\u00f1os ou dos solos que os pos\u00faen. O vac\u00faolo contr\u00e1ctil \u00e9 predominante en especies que non te\u00f1en parede celular, pero hai excepci\u00f3ns como \"Chlamydomonas\". Na evoluci\u00f3n o vac\u00faolo contr\u00e1ctil foi na maior parte dos casos eliminado nos organismos multicelulares, pero a\u00ednda existe no estadio unicelular de varios fungos multicelulares, e en varios tipos de c\u00e9lulas das esponxas (amebocitos, pinacocitos, e coanocitos).\nO n\u00famero de vac\u00faolos contr\u00e1ctiles por c\u00e9lula var\u00eda, dependendo da especie. \"Amoeba\" ten un, \"Dictyostelium discoideum\", \"Paramecium aurelia\" e \"Chlamydomonas reinhardtii\" te\u00f1en dous, unha ameba xigante, como \"Chaos carolinensis\", ten moitos. O n\u00famero de vac\u00faolos contr\u00e1ctiles de cada especie \u00e9 xeralmente constante, polo que se pode utilizar como unha caracter\u00edstica en sistem\u00e1tica. O vac\u00faolo contr\u00e1ctil ten varias estruturas adheridas a el na maior\u00eda das c\u00e9lulas, como pregamentos da membrana, t\u00fabulos, condutos para a auga e pequenas ves\u00edculas. Estas estruturas co\u00f1\u00e9cense xeralmente como esponxioma; o vac\u00faolo contr\u00e1ctil xunto co esponxioma denom\u00ednase \u00e1s vecese complexo do vac\u00faolo contr\u00e1ctil (CVC). O esponxioma realiza varias funci\u00f3ns no transporte de auga no vac\u00faolo contr\u00e1ctil e na localizaci\u00f3n e fixaci\u00f3n do vac\u00faolo contr\u00e1ctil na c\u00e9lula.\n\"Paramecium\" e \"Amoeba\" pos\u00faen grandes vac\u00faolos contr\u00e1ctiles con di\u00e1metros de 13 e 45\u00a0\u00b5m, respectivamente, que son relativamente doados de illar, manipular e de experimentar con eles. Os m\u00e1is pequenos que se co\u00f1ecen son os de \"Chlamydomonas\", cun di\u00e1metro de s\u00f3 1,5\u00a0\u00b5m. En \"Paramecium\", que probablemente ten o vac\u00faolo contr\u00e1ctil m\u00e1is complexo e evolucionado, este est\u00e1 rodeado de varios canais, que absorben auga por osmose desde o citoplasma. Unha vez que os canais se enchen de auga, a auga bomb\u00e9ase ao interior do vac\u00faolo. Cando o vac\u00faolo est\u00e1 cheo, expulsa a auga a trav\u00e9s dun poro citoplasm\u00e1tico, que se pode abrir e pechar. Outros protistas, como \"Amoeba\", te\u00f1en vac\u00faolos contr\u00e1ctiles que se moven \u00e1 superficie da c\u00e9lula cando est\u00e1n cheos e al\u00ed sofren exocitose. Nos vac\u00faolos contr\u00e1ctiles de \"Amoeba\" rec\u00f3llense residuos para a excreci\u00f3n, como amon\u00edaco, procedentes do flu\u00eddo intracelular tanto por difusi\u00f3n coma por transporte activo.\nA\u00ednda non se co\u00f1ecen totalmente os mecanismos que causan a contracci\u00f3n destes vac\u00faolos (no que poder\u00edan intervir prote\u00ednas contr\u00e1ctiles), nin a composici\u00f3n completa da s\u00faa membrana e do seu contido.\nFluxo de auga ao interior dos vac\u00faolos contr\u00e1ctiles.\nO modo en que a auga entra no vac\u00faolo contr\u00e1ctil foi un misterio durante moitos anos, pero varios descubrimentos realizados desde a d\u00e9cada de 1990 melloraron a nosa comprensi\u00f3n deste proceso. Teoricamente, a auga pode cruzar a membrana do vac\u00faolo contr\u00e1ctil por osmose, pero s\u00f3 se o interior do vac\u00faolo contr\u00e1ctil \u00e9 hiperosm\u00f3tico (con maior concentraci\u00f3n de soluto) que o citoplasma. O descubrimento de bombas de prot\u00f3ns na membrana deste vac\u00faolo e a medida directa de concentraci\u00f3ns i\u00f3nicas dentro do vac\u00faolo contr\u00e1ctil utilizando microel\u00e9ctrodos levou a propo\u00f1er o seguinte modelo: o bombeo de prot\u00f3ns ao interior ou ao exterior do vac\u00faolo contr\u00e1ctil fai que entren diferentes i\u00f3ns no vac\u00faolo. Por exemplo, algunhas bombas de prot\u00f3ns funcionan como intercambiadores de cati\u00f3ns, que bombean un prot\u00f3n f\u00f3ra do vac\u00faolo e \u00e1 vez bombean un cati\u00f3n ao interior do vac\u00faolo. Noutros casos, os prot\u00f3ns bombeados ao interior do vac\u00faolo arrastran ani\u00f3ns cara a dentro (i\u00f3n carbonato, por exemplo), para equilibrar o pH. Este fluxo de i\u00f3ns ao interior do vac\u00faolo contr\u00e1ctil causa un incremento na osmolaridade do vac\u00faolo contr\u00e1ctil e como resultado a auga entra no vac\u00faolo contr\u00e1ctil por osmose. Nalgunhas especies comprobouse que a auga entra no vac\u00faolo a trav\u00e9s de acuaporinas.\nCrese que os chamados acidocalcisomas que te\u00f1en alg\u00fans protistas est\u00e1n implicados, xunto cos vac\u00faolos contr\u00e1ctiles, na resposta ao estr\u00e9s osm\u00f3tico. Detect\u00e1ronse acidocalcisomas na veci\u00f1anza do vac\u00faolo en \"Trypanosoma cruzi\" e viuse que se fusionan co vac\u00faolo cando as c\u00e9lulas se expo\u00f1en a estr\u00e9s osm\u00f3tico. Presumiblemente os acidocalcisomas baleiran o seu contido i\u00f3nico no vac\u00faolo contr\u00e1ctil, o que incrementa a osmoralidade do vac\u00faolo."}
{"id": "303827", "revid": "27155", "url": "https://gl.wikipedia.org/wiki?curid=303827", "title": "Vac\u00faolo puls\u00e1til", "text": ""}
{"id": "303833", "revid": "96271", "url": "https://gl.wikipedia.org/wiki?curid=303833", "title": "Serebro", "text": "Serebro (do :prata) \u00e9 un grupo feminino ruso formado polo produtor Maxim Fadeev e composto por Olga Seryabkina, Polina Favorskaya e Dasha Shashina. Serebro formouse en 2007 para propo\u00f1elo a Perviy Kanal para o Festival de Eurovisi\u00f3n 2007 e finalmente acabou seleccionada como o representante ruso no Festival coa canci\u00f3n \"Song #1\". Quedaron en terceiro lugar no concurso, con 207 puntos. Despois Serebro asinou oficialmente contrato coa discogr\u00e1fica de Fadeev Monolit Records. No ano 2009 Marina Lizorkina anunciou a s\u00faa marcha do grupo substitu\u00edda por Anastasia Karpova.\nPolo tempo da marcha de Lizorkina a banda realizou o seu \u00e1lbum de estudio \"OpiumRoz\" que recibu reco\u00f1ecemento da cr\u00edtica pero non foi un \u00e9xito comercial. O segundo \u00e1lbum \"Mama Lover\" tivo non obstante m\u00e1is \u00e9xito, inclu\u00eda a canci\u00f3n hom\u00f3nima que petou ben nas listas de \u00e9xito e foi dobre dobre platino en Rusia, o v\u00eddeo musical tivo m\u00e1is de 20 mill\u00f3ns de visitas en YouTube. Tras o \u00e9xito o grupo lanzou \"Mama Lover\" no Xap\u00f3n, co nome de \"Serebration\" e co selo EMI Music. O seu primeiro sinxelo internacional, con Ego Music e Universal Music Group, \"Mi Mi Mi\" foi un \u00e9xito nas listas europeas."}
{"id": "303840", "revid": "1093", "url": "https://gl.wikipedia.org/wiki?curid=303840", "title": "Juan Jos\u00e9 Salgueiro Montouto", "text": ""}
{"id": "303857", "revid": "89787", "url": "https://gl.wikipedia.org/wiki?curid=303857", "title": "45\u00aa edici\u00f3n dos \u00d3scar", "text": "A 45\u00aa entrega dos premios \u00d3scar tivo lugar o d\u00eda 27 de marzo de 1973 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Carol Burnett, Michael Caine, Charlton Heston e Rock Hudson.\nA cerimonia estivo marcada polo boicot de Marlon Brando aos premios, que enviou a Sacheen Littlefeather para explicar por que non se presentou a recoller o seu premio ao mellor actor por \"O padri\u00f1o\", e pola \u00fanica vitoria competitiva de Charlie Chaplin, na categor\u00eda de mellor banda sonora dram\u00e1tica orixinal polo seu filme \"Limelight\", que con vinte anos de antig\u00fcidade era elixible porque non se estreou nos \u00c1nxeles ata 1972. Chaplin recibira premios honor\u00edficos da Academia en 1929 e 1972.\n\"Cabaret\", a adaptaci\u00f3n de Bob Fosse do musical de Broadway, estableceu o r\u00e9cord de m\u00e1is \u00d3scar ga\u00f1ados sen recibir o de mellor pel\u00edcula. \"O padri\u00f1o\", ga\u00f1ador do mellor filme, recibiu s\u00f3 tres premios da Academia.\nEste ano foi a primeira vez que d\u00faas mulleres afroamericanas recibiron candidaturas \u00e1 mellor actriz.\nPremios.\nOs ga\u00f1adores aparecen en primeiro lugar e en grosas.\nControversias sobre elixibilidade.\nInicialmente anunciouse, o 12 de febreiro de 1973, que \"O padri\u00f1o\" recibira 11 candidaturas, m\u00e1is que calquera outra pel\u00edcula ese ano. Por\u00e9n, reduciuse a 10 (empatando con \"Cabaret\") tras unha nova votaci\u00f3n da rama musical da Academia, tras unha pol\u00e9mica sobre se a partitura de Nino Rota para \"O padri\u00f1o\" era elixible para a candidatura. Nesa nova votaci\u00f3n, os membros da secci\u00f3n elixiron entre seis filme: \"O padri\u00f1o\" e os cinco filmes que figuraran na listaxe de finalistas \u00e1 mellor banda sonora dram\u00e1tica orixinal pero que non foran nomeadas. A m\u00fasica de John Addison para \"A pegada\" ga\u00f1ou esta nova votaci\u00f3n, e as\u00ed substitu\u00edu a Rota na lista oficial de candidatos.[13] A pol\u00e9mica xurdiu, segundo o presidente da Academia Daniel Taradash, porque o tema de amor de \"O Padri\u00f1o\" fora usado previamente por Rota en \"Fortunella\", un filme italiano varios anos anterior.\nAs candidaturas na categor\u00eda de Mellor Canci\u00f3n Orixinal non foron anunciadas en febreiro co resto das candidaturas, segundo se informou por \"unha confusi\u00f3n nas votaci\u00f3ns\". M\u00e1is tarde indicouse que a Academia estivera considerando se a canci\u00f3n de Curtis Mayfield \"Freddie's Dead\" do filme \"Super Fly\" deber\u00eda considerarse elixible. A canci\u00f3n foi declarada inelixible para unha candidatura porque a s\u00faa letra non se cantaba na pel\u00edcula. A canci\u00f3n foi lanzada como un sinxelo con letra, mais a versi\u00f3n do filme era instrumental. O gobernador da Academia, John Green, dixo: \"Os tempos cambiaron. Nos vellos tempos, Hollywood fac\u00eda 30 ou 40 musicais ao ano e hab\u00eda moitas canci\u00f3ns para escoller. Agora case non hai, e a maior\u00eda das canci\u00f3ns elixibles son temas. Tanto a letra como a m\u00fasica deben escoitarse na banda sonora para seren elixibles\"."}
{"id": "303858", "revid": "12452", "url": "https://gl.wikipedia.org/wiki?curid=303858", "title": "Premios Oscar 1972", "text": ""}
{"id": "303859", "revid": "5132", "url": "https://gl.wikipedia.org/wiki?curid=303859", "title": "En Avant Guingamp", "text": ""}
{"id": "303861", "revid": "1822", "url": "https://gl.wikipedia.org/wiki?curid=303861", "title": "Xu\u00edzos de Nuremberg", "text": ""}
{"id": "303863", "revid": "98629", "url": "https://gl.wikipedia.org/wiki?curid=303863", "title": "Didier Drogba", "text": "T\u00e9bily Didier Yves Drogba (: [didje d\u0281\u0254\u0261ba]), m\u00e1is co\u00f1ecido como Didier Drogba, nado en Abidjan (Lagunes) o 11 de marzo de 1978, \u00e9 un futbolista profesional marfil\u00e9s que xoga como dianteiro para o Montreal Impact da Major League Soccer.\nA\u00ednda que nado en Costa do Marfil, Drogba mudouse a Francia cando a\u00ednda era moi novo. Al\u00ed, comezou a s\u00faa carreira futbol\u00edstica xogando en diferentes en equipos xuven\u00eds, at\u00e9 que con 18 anos debuta como profesional nun partido da Ligue 2 co Le Mans. Por\u00e9n, non ser\u00eda at\u00e9 a tempada 2002-03 cando mostrar\u00eda todo o seu potencial, anotando anotar 17 goles en 34 partidos co seu segundo equipo, o Guingamp da Ligue 1. Durante esa tempada, o 8 de setembro, Drogba foi chamado por vez primeira \u00e1 selecci\u00f3n de Costa do Marfil. Por\u00e9n, non anotar\u00eda o seu primeiro gol internacional at\u00e9 febreiro do ano seguinte. Ao ano seguinte \u00e9 contratado por un dos equipos m\u00e1is laureados do f\u00fatbol franc\u00e9s: o Olympique de Marseille, nun traspaso valorado en 3,3 mill\u00f3ns de libras. No equipo marsell\u00e9s converteuse rapidamente no principal goleador, terminando finalmente como o terceiro m\u00e1ximo anotador da liga con 19 goles. Tam\u00e9n ese ano xogar\u00eda a Copa da UEFA, axudando ao Olympique a acadar a final da competici\u00f3n con seis goles.\nAo ano seguinte Drogba \u00e9 traspasado ao Chelsea FC da Premier League despois de que o club londiniense pagase 24 mill\u00f3ns de libras, convert\u00e9ndose no futbolista marfil\u00e9s m\u00e1is caro da historia. Inmediatamente despois de chegar, converteuse no dianteiro favorito da afecci\u00f3n, ao anotar goles decisivos na Community Shield e na final da Football League Cup e ao axudar ao Chelsea a conseguir o seu primeiro t\u00edtulo da Premier. En 2006 Drogba consegue ser reco\u00f1ecido como un dos mellores dianteiros do mundo, ao ga\u00f1ar o bicampeonato co Chelsea na e ao ser elixido capit\u00e1n da . Precisamente coa s\u00faa selecci\u00f3n xogar\u00eda ese ver\u00e1n no Mundial de Alema\u00f1a, onde a pesar de marcar un s\u00f3 gol, logo \u00e9 elixido como Futbolista do Ano en \u00c1frica. Galard\u00f3n que repetir\u00eda en 2009.\nA nivel extradeportivo, Drogba foi reco\u00f1ecido polo seu papel vital na batalla pola paz no seu pa\u00eds. Despois de que Costa do Marfil se cualificase para a Copa Mundial de F\u00fatbol de 2006, Drogba fixo unha s\u00faplica desesperada aos grupos rebeldes, ped\u00edndolles que depuxesen as s\u00faas armas, unha s\u00faplica que foi contestada cun cesamento ao lume despois de 5 anos de guerra civil. Posteriormente tam\u00e9n lograr\u00eda que o partido de clasificaci\u00f3n para a Copa Africana de Naci\u00f3ns de 2008 entre Costa do Marfil e Madagascar se disputase en Bouak\u00e9, cidade onde se atopan alg\u00fans dos movementos rebeldes m\u00e1is perigosos do pa\u00eds. Esta foi unha acci\u00f3n que reafirmou a loita pola paz nese pa\u00eds. Esta participaci\u00f3n na loita pola paz no seu pa\u00eds fixo que fose elixido como unha das 100 persoas m\u00e1is influentes de 2010 pola revista \"Time\".\nTraxectoria.\nInfancia.\nT\u00e9bily Didier Yves Drogba naceu o 11 de marzo de 1978 en Abidjan, principal cidade de Costa do Marfil. Con todo, \u00e1 idade de cinco anos foi enviado polos seus pais a vivir a Francia co seu t\u00edo Michael Goba, un futbolista profesional que chegara a ser internacional coa selecci\u00f3n marfilesa. Por\u00e9n, pronto sentiu unha profunda nostalxia e regresou 3 anos despois \u00e1 s\u00faa cidade natal, onde xogaba ao f\u00fatbol todos os d\u00edas nun pequeno aparcadoiro da cidade. A s\u00faa avoa chegouno a alcumar \"Tito\", xa que ela admiraba a Josip Broz Tito, expresidente de Iugoslavia. O seu regreso a Costa do Marfil foi moi curto xa que os seus pais perderon o seu traballo, polo que tivo que regresar a Francia a morar de novo co seu t\u00edo. En 1991, os seus pais viaxaron a Francia. Primeiro viaxaron a Vannes, mais despois estabelec\u00e9ronse en Antony, nos Altos do Sena, onde se volveron reunir co seu fillo cando contaba cunha idade de 12. Foi aqu\u00ed onde Drogba comezou a xogar ao f\u00fatbol, un\u00edndose \u00e1s categor\u00edas inferiores dun equipo local, o Levallois SC, un club semiprofesional onde se ga\u00f1ou a s\u00faa reputaci\u00f3n como prol\u00edfico goleador, impresionando ao adestrador pola s\u00faa actitude profesional. As s\u00faas actuaci\u00f3ns val\u00e9ronlle un lugar no primeiro equipo, mais, a pesar de debutar no primeiro equipo cunha gol con tan s\u00f3 18 anos de idade, non puido convencer ao adestrador Jacques Loncar.\nFrancia.\nCando terminou o colexio, Drogba cambiou de cidade para poder estudar contabilidade na universidade, polo que tam\u00e9n tivo que cambiar de club, un\u00edndose a un equipo da Ligue 2, o Le Mans. Con todo, os seus dous primeiros anos v\u00edronse afectados polos horarios escolares e as lesi\u00f3ns. O aquel ent\u00f3n adestrador do Le Mans, Marc Westerloppe, comentou que \"tomou catro anos para que Drogba puidese adestrar, xogar e estudar todos os d\u00edas \u00e1 semana\". Por outra banda, a vida familiar de Drogba viuse afectada, xa que xogaba e adestraba todos os d\u00edas como un profesional, deixando de lado \u00e1 s\u00faa familia.\nAos 21 anos, Drogba ti\u00f1a que estabelecerse obrigadamente no primeiro equipo ou as s\u00faas oportunidades de converterse en xogador profesional desaparecer\u00edan. Afortunadamente, Drogba logrou debutar no primeiro equipo do Le Mans, asinando un contrato profesional co equipo en 1999. A vida persoal de Drogba fac\u00edase cada vez m\u00e1is dif\u00edcil, xa que el e a s\u00faa esposa Diakit\u00e9 Lalla tiveron ao seu primeiro fillo, ao cal chamaron Isaac. Drogba tomou isto como unha nova responsabilidade, dicindo: \"O nacemento de Isaac foi un punto de reflexi\u00f3n na mi\u00f1a vida, endereitoume.\" A s\u00faa primeira tempada disputada foi un bo agoiro para o futuro, anotando 7 goles en 30 partidos. Por\u00e9n, na tempada seguinte as s\u00faas expectativas baixaron. Drogba perdeu a titularidade fronte a Daniel Cousin debido a unha lesi\u00f3n, mais no seu regreso non puido anotar durante o resto da tempada. Con todo, Drogba volveu anotar na seguinte tempada, anotando 5 goles en 21 partidos disputados. Durante a metade da tempada 2001-02, o Guingamp consolidou o seu interese por Drogba, ofrecendo ao Le Mans 80.000 libras esterlinas, tengo lugar finalmente a operaci\u00f3n.\nDurante a segunda metade da tempada 2001-02, Drogba anotou 3 goles en 11 partidos disputados co Guingamp. A\u00ednda que a s\u00faa contribuci\u00f3n axudou a evitar o descenso do club, o corpo t\u00e9cnico do club segu\u00eda sen estar convencido do seu talento. Con todo, a tempada seguinte, Drogba recompensou a paciencia dos adestradores, ao anotar 17 goles en 34 partidos, axudando a que o Guingamp terminase 7\u00ba na liga. Drogba deu cr\u00e9dito aos seus compa\u00f1eiros pola s\u00faa impresionante tempada, destacando a contribuci\u00f3n do extremo Florent Malouda como un factor clave da s\u00faa prolificaci\u00f3n goleadora esa tempada. A s\u00faa gran cantidade de goles anotados atraeu a atenci\u00f3n dun dos clubs grandes en Francia, o Olympique de Marsella, quen pagou ao Guingamp 3,3 mill\u00f3ns de libras esterlinas, logrando a s\u00faa contrataci\u00f3n.\nO adestrador do Olympique, Alain Perrin, foi quen pediu contratou a Drogba, a\u00ednda que Perrin logo foi substitu\u00eddo por Jos\u00e9 Anigo. A pesar diso, Drogba conservou o seu lugar no equipo, correspondendo con anotando 19 goles na tempada 2003-04 e sendo elixido o Xogador do Ano na Liga Francesa de F\u00fatbol. Tam\u00e9n anotou 5 goles na Liga de Campi\u00f3ns da UEFA e 6 na Copa da UEFA. Ao final da tempada, Drogba foi contratado polo Chelsea Football Club de Inglaterra, equipo que pagou 24 mill\u00f3ns de libras esterlinas ao Olympique. Drogba segue sendo de grande estima en Marsella, onde a afecci\u00f3n do Olympique segue cantando o seu nome no Stade V\u00e9lodrome. A camisola que usou na s\u00faa \u00fanica tempada disputada co Olympique foi enmarcada na bas\u00edlica de Notre-Dame de la Garde de Marsella, a cal est\u00e1 no templo desde a final da Copa da UEFA.\nChelsea.\nDrogba chega finalmente ao Chelsea en xullo de 2004. O seu primeiro gol chega no terceiro partido contra do Crystal Palace. Por\u00e9n, a s\u00faa tempada foi interrompida debido a unha lesi\u00f3n nun m\u00fasculo do est\u00f3mago que sufriu durante un partido contra o Liverpool FC, a cal o deixou f\u00f3ra dos terreos de xogo por m\u00e1is de 2 meses. Nesa tempada o Chelsea ga\u00f1ou a Premier League, no que supo\u00f1\u00eda o seu primeiro t\u00edtulo de liga despois de 50 anos, e a Football League Cup, onde Drogba anotou o gol que lle deu a vitoria ao Chelsea por 3-2 sobre o Liverpool no Millennium Stadium, as\u00ed como acadar as semifinais da Liga de Campi\u00f3ns da UEFA. Nesa tempada Drogba anotou 16 goles en 40 partidos co Chelsea, dos cales 10 foron na Premier, 5 na Champions e un na final da Football League Cup.\nA tempada 2005-06 comezou anotando dous goles na vitoria do Chelsea sobre o Arsenal FC na Community Shield. A s\u00faa reputaci\u00f3n viuse embazada no medio de acusaci\u00f3ns de fraude durante a vitoria do Chelsea por 2-0 sobre o Manchester City. As repetici\u00f3ns amosaron que utilizara a s\u00faa man para controlar o bal\u00f3n antes de anotar o segundo gol. Este incidente tivo lugar tan s\u00f3 d\u00faas semanas despois dun incidente similar co Fulham FC, onde o gol fora anulado e Drogba acusado de facer trampa. Nunha entrevista realizada pola BBC ao xogador despois do partido admitiu que controlara o bal\u00f3n coa man. Ao final do ano oChelsea logrou reter o seu t\u00edtulo de Liga a falta de dous partidos por disputar, convert\u00e9ndose no segundo equipo ingl\u00e9s en ga\u00f1ar de forma consecutiva a Premier. Drogba terminou de novo a tempada con 16 anotaci\u00f3ns, inclu\u00edndo 12 na liga, 2 na Community Shield, un na Liga de Campi\u00f3ns e un na FA Cup.\nDespois da sa\u00edda de Damien Duff ao Newcastle United, Drogba cambiou a s\u00faa camiseta co dorsal 15 polo seu identificativo 11, a cal Duff deixara vacante. A tempada 2006-07 de gran suceso persoal para Drogba, xa que logrou anotar 33 goles en todas as competici\u00f3ns. Isto supuxo marca un gol m\u00e1is que nas d\u00faas tempadas anteriores combinadas. Deses 33 goles, 20 foron na Premier League, o que lle valeu para conseguir o t\u00edtulo de m\u00e1ximo anotador da tempada. Foi ademais o primeiro xogador do Chelsea en alcanzar 30 goles nunha tempada desde Kerry Dixon en 1985. A repartici\u00f3n dos seus 33 goles na tempada \u00e9: 20 na Premier League, 6 na Liga de Campi\u00f3ns, 3 na FA Cup e 4 na Football League Cup. Ese mesmo ano, no mes de xaneiro, Drogba foi electo \"Mellor Xogador de Costa do Marfil\", por diante de xogadores como Abdul Kader Ke\u00efta, Aruna Dindane e Kolo Tour\u00e9. Al\u00e9n diso, en marzo, foi nomeado o \"Futbolista Africano do Ano\" por vez primeira na s\u00faa carreira, superando a Samuel Eto'o e a Michael Essien. As s\u00faas grandes actuaci\u00f3ns durante a tempada inclu\u00edrono no \"Equipo do Ano da Premier League\", ademais de quedar en segundo no Premio ao \"Xogador do Ano\", s\u00f3 por detr\u00e1s de Cristiano Ronaldo."}
{"id": "303867", "revid": "7523", "url": "https://gl.wikipedia.org/wiki?curid=303867", "title": "Club Deportivo Eldense", "text": "O Club Deportivo Eldense \u00e9 un club de f\u00fatbol espa\u00f1ol do concello de Elda, na Comunidade Valenciana. Foi fundado en 1921 e xoga na Segunda Divisi\u00f3n Espa\u00f1ola."}
{"id": "303868", "revid": "7523", "url": "https://gl.wikipedia.org/wiki?curid=303868", "title": "CD Eldense", "text": ""}
{"id": "303869", "revid": "89787", "url": "https://gl.wikipedia.org/wiki?curid=303869", "title": "Bitcoin", "text": "O bitcoin (s\u00edmbolo: ; abreviatura: BTC) \u00e9 unha criptomoeda descentralizada creada por un autor an\u00f3nimo de pseud\u00f3nimo Satoshi Nakamoto. Est\u00e1 subdividida en 10 mill\u00f3ns de unidades m\u00e1is pequenas chamadas satoshis.\n\u00c9 a moeda alternativa m\u00e1is empregada cun mercado total de 100 mill\u00f3ns de USD. No canto de ser creados por unha entidade central, a rede peer-to-peer de bitcoin regula a creaci\u00f3n e intercambio de bitcoins segundo a programaci\u00f3n da mesma rede. Hai nodos que se dedican a crear e a verificar bitcoins mediante operaci\u00f3ns matem\u00e1ticas que requiren gran capacidade de potencia de c\u00e1lculo. Est\u00e1 establecido que non haber\u00e1 m\u00e1is de 21 mill\u00f3ns de bitcoins, cifra \u00e1 que se calcula chegar no ano 2140.\nHistoria.\nDende a d\u00e9cada de 1970, a utilizaci\u00f3n de sinaturas dixitais baseadas en criptograf\u00eda asim\u00e9trica proporcionou un forte control de propiedade. Sobre a base da criptograf\u00eda asim\u00e9trica, en 1998 Wei Dai describiu a b-Money como unha soluci\u00f3n descentralizada \u00f3 problema dos pagamentos electr\u00f3nicos. Posteriormente, Nick Szabo e Hal Finney estenden e complementan o traballo de Wei Dai.\nEn 2008, Satoshi Nakamoto publica un artigo na lista de criptograf\u00eda de metzdowd.com no que describe o protocolo.\nO 3 de xaneiro de 2009, a rede Bitcoin entra en funcionamento coa publicaci\u00f3n do primeiro cliente, de c\u00f3digo aberto, e a creaci\u00f3n dos primeiros bitcoins. At\u00e9 a invenci\u00f3n de Bitcoin, era obrigado que todos os pagamentos no comercio electr\u00f3nico se canalizasen a trav\u00e9s de entidades centralizadas de confianza, polo xeral bancos e outras empreses financeiras, que xestionaban o seguimento de todas as transacci\u00f3ns."}
{"id": "303872", "revid": "1505", "url": "https://gl.wikipedia.org/wiki?curid=303872", "title": "Misi\u00f3n sui iuris cat\u00f3lica latina de Funafuti", "text": "A misi\u00f3n sui iuris de Funafuti (en ) \u00e9 unha s\u00e9 da Igrexa Cat\u00f3lica Latina sufrag\u00e1nea da arquidiocese de Samoa-Apia. En 2010 ti\u00f1a 119 bautizados dunha poboaci\u00f3n total de 10.000 habitantes. O seu superior \u00e9 Reynaldo B. Getalado.\nTerritorio.\nA misi\u00f3n sui iuris abrangue todo o territorio do arquip\u00e9lago de Tuvalu. A s\u00e9 da misi\u00f3n \u00e9 a cidade de Funafuti. O territorio consta dunha \u00fanica parroquia.\nHistoria.\nA misi\u00f3n sui iuris foi erixida o 10 de setembro de 1982 coa divisi\u00f3n da diocese de Nauru, Tarawa e Funafuti."}
{"id": "303874", "revid": "839", "url": "https://gl.wikipedia.org/wiki?curid=303874", "title": "Diocese cat\u00f3lica latina de Nauru, Tarawa e Funafuti", "text": ""}
{"id": "303875", "revid": "839", "url": "https://gl.wikipedia.org/wiki?curid=303875", "title": "Misi\u00f3n sui iuris de Funafuti", "text": ""}
{"id": "303877", "revid": "89787", "url": "https://gl.wikipedia.org/wiki?curid=303877", "title": "Antonio A\u00f1overos Ata\u00fan", "text": "Antonio A\u00f1overos Ata\u00fan, nado en Pamplona o 13 de xu\u00f1o de 1909 e finado o 24 de outubro de 1987, foi un eclesi\u00e1stico cat\u00f3lico latino navarro, bispo de Bilbao entre 1971 e 1978.\nTraxectoria.\nNaceu en Pamplona o 13 de xu\u00f1o de 1909, terceiro fillo de Julio e Claudia. Estudou no colexio dos maristas da s\u00faa cidade natal, posteriormente Dereito civil na Universidade de Zaragoza, e finalmente entrou no seminario de Pamplona. Foi ordenado sacerdote o 25 de xullo de 1933. Comezou a exercer o seu ministerio na parroquia de San Nicolao, e posteriormente foi p\u00e1rroco en Tafalla. Durante a guerra civil espa\u00f1ola foi capel\u00e1n militar.\nEn 1952 trasladouse a M\u00e1laga, onde foi nomeado reitor do seminario e vigairo xeral. O 25 de agosto de 1952 foi nomeado bispo auxiliar de M\u00e1laga e bispo titular de Tabuda. Recibiu a ordenaci\u00f3n episcopal de mans do bispo de M\u00e1laga \u00c1ngel Herrera Oria o 12 de outubro.\nO 27 de outubro de 1954 foi nomeado bispo coadxutor de C\u00e1diz e Ceuta, e o 2 de abril de 1964 sucedeu a Tom\u00e1s Guti\u00e9rrez D\u00edez \u00e1 fronte de dita diocese. Como bispo de C\u00e1diz publicou en 1967 unha pastoral sobre os problemas do campo andaluz, que tivo moito impacto; tam\u00e9n foi quen aprobou a Irmandade Sacramental da Misericordia de San Fernando.\nO 3 de decembro de 1971 foi nomeado bispo de Bilbao. No seu exercicio como bispo, o 24 de febreiro de 1974 proclamou a homil\u00eda \"El cristianismo, mensaje de salvaci\u00f3n para los pueblos\", que foi lida na maior\u00eda das igrexas da diocese, e que dic\u00eda:\nO r\u00e9xime franquista reaccionou ordenando o seu arresto domiciliario, e posteriormente Carlos Arias Navarro ordenou a s\u00faa expulsi\u00f3n do pa\u00eds. Por\u00e9n, o episcopado acordou aplicar a excomu\u00f1\u00f3n a aqueles que procedesen contra a \"autoridade eclesi\u00e1stica\", chegando o cardeal Taranc\u00f3n a redactar o documento. A pesar de que varios sectores do goberno quer\u00edan seguir adiante, finalmente Franco decidiu evitar o conflito coa Igrexa, e A\u00f1overos non foi expulsado.\nRenunciou por problemas de sa\u00fade o 25 de setembro de 1978 (sufr\u00eda de Parkinson e de arteriosclerose) e se retirou a unha residencia. Finou o 24 de outubro de 1987 en Bilbao, na cl\u00ednica \"Virgen Blanca\", onde estaba ingresado por problemas respiratorios graves. Est\u00e1 enterrado na catedral de Santiago de Bilbao."}
{"id": "303880", "revid": "7802", "url": "https://gl.wikipedia.org/wiki?curid=303880", "title": "Soviet de Comisarios do Pobo", "text": ""}
{"id": "303882", "revid": "98629", "url": "https://gl.wikipedia.org/wiki?curid=303882", "title": "Segunda divisi\u00f3n espa\u00f1ola 1944/45", "text": "A tempada 1944-45 da Segunda Divisi\u00f3n de Espa\u00f1a celebrouse entre os anos 1944 e 1945 e foi a 14\u00ba edici\u00f3n do torneo. O campi\u00f3n foi o CD Alcoyano.\nMant\u00edvose o formato de competici\u00f3n da tempada anterior, cun \u00fanico grupo de 14 equipos, sumando un total de 26 xornadas. A \u00fanica diferenza foi no n\u00famero de prazas que dar\u00edan dereito a xogar a liguilla promoci\u00f3n a Primeira Divisi\u00f3n e de descenso a Terceira Divisi\u00f3n, que se reduciron a unha praza tanto nun caso coma no outro.\nPromoci\u00f3ns.\nPromoci\u00f3n de ascenso.\nPolo que o Celta de Vigo acada o ascenso a Primeira Divisi\u00f3n tras ga\u00f1ar o encontro de ascenso ao Granada CF, que descende a Segunda Divisi\u00f3n.\nPromoci\u00f3n de permanencia.\nPolo que o CD Constancia descende a Terceira Divisi\u00f3n tras perder o encontro de descenso ante o RCD C\u00f3rdoba, que ascende a Segunda Divisi\u00f3n."}
{"id": "303883", "revid": "6467927", "url": "https://gl.wikipedia.org/wiki?curid=303883", "title": "Yandel", "text": "Llandel Veguilla Malav\u00e9 Salazar, nado en Cayey (Porto Rico) o 14 de xaneiro de 1977, mellor co\u00f1ecido como Yandel, \u00e9 un cantante portorrique\u00f1o que interpreta x\u00e9neros como o reggaeton e o pop latino, e \u00e9 a metade do grupo de Wisin &amp; Yandel. Dende 1998 vendeu mill\u00f3ns de discos e realizou concertos nas salas m\u00e1is importantes e notables de todo o mundo. Lanzou o seu primeiro \u00e1lbum en solitario \"\u00bfQui\u00e9n contra m\u00ed?\" no 2003 e no 2013 o seu segundo \u00e1lbum \"De l\u00edder a leyenda\", que inclu\u00eda as canci\u00f3ns \"Hasta abajo\", \"Plakito Ft Gadiel\", e \"Moviendo caderas\" con Daddy Yankee\nPrimeiros anos.\nNaceu en Cayey, Porto Rico o 14 de xaneiro de 1977. Wisin, o seu compa\u00f1eiro traballaba co seu pai en pelexas de galos, mentres que Yandel traballaba de barbeiro. Estudaron xuntos na mesma escola e a\u00ed foi onde por primeira vez nunha competencia da escola se xuntaron para cantar. Tempo despois debutaron no mundo do reguet\u00f3n gravando alg\u00fans temas en \u00e1lbums recompilatorios, sendo o seu debut na recompilaci\u00f3n de DJ Dicky \"No Fear 3\". Yandel ten orixes no Magreb.\nCarreira musical.\nInicios (1998-2004).\nEn 1998 o d\u00fao incursionou na m\u00fasica e gravaron alg\u00fans temas de colaboraci\u00f3n no disco \"No Fear 3\" de DJ Dicky; un ano despois, no recompilatorio \"La misi\u00f3n\", editado polo selo Fresh Production. O \u00e9xito desta recompilaci\u00f3n (que chegou a disco de ouro) levou \u00e1 discogr\u00e1fica a producir \"Los reyes del nuevo milenio\", primeiro \u00e1lbum de Wisin &amp; Yandel. Continuaron publicando novos temas nas sucesivas edici\u00f3ns de \"La misi\u00f3n\". Logo en 2001 \"De nuevos a viejos\", en 2002 \"De otra manera\", seguido de \"Mi vida... my life\", o cal acompa\u00f1o a unha pel\u00edcula protagonizada polo d\u00fao na que contan a s\u00faa vida, os tres foron disco de ouro. A s\u00faa a\u00ednda incipiente carreira musical viuse ademais reco\u00f1ecida co premio Tu M\u00fasica ao \"Mellor D\u00fao de Rap e Reggaeton\", que lles foi outorgado en 2002.\nEntre 2003 e 2004, Wisin e Yandel traballaron en proxectos individuais. Yandel lanzou \"\u00bfQui\u00e9n contra m\u00ed?\", mentres Wisin lanzou \"El sobreviviente\". Durante o lapso de tempo especulouse cunha separaci\u00f3n definitiva, suceso que non aconteceu, xa que ao ano seguinte se reuniron, publicando o seu \u00e1lbum \"Pa'l mundo\".\n\"Pa'l mundo\" e WY Records (2005-2007).\nO d\u00fao lanzou o seu primeiro \u00e1lbum co seu propio selo discogr\u00e1fico, WY Records. \"Pa'l mundo\" foi o seu \u00e1lbum con m\u00e1is \u00e9xito e fixo a s\u00faa m\u00fasica popular internacionalmente, chegando a sor en pa\u00edses como a China e o Xap\u00f3n, amais dalg\u00fans europeos. O \u00e1lbum foi candidato aos Premios Billboard. Tralo \u00e9xito publicaron \"Los vaqueros\" (2006), onde participaron todos os membros de WY Records: Gadiel, Franco \"El Gorila\", Tony Dize, Yomille Omar etc. e artistas invitados como Don Omar e H\u00e9ctor el Father.\nO ano seguinte fixeron unha reedici\u00f3n titulada \"Los vaqueros wild wild mixes\" que conti\u00f1a canci\u00f3ns novas e varios remixes do \u00e1lbum anterior. Neste \u00e1lbum \"Jayko\" entrou en WY Records substitu\u00edndo a Yomille Omar.\nConsolidaci\u00f3n internacional (2007-2013).\nEn 2007 lanzaron o \u00e1lbum \"Wisin vs. Yandel: los extraterrestres\", un disco no que evolucionaron nos seus sons con colaboraci\u00f3ns internacionais como Eve e Fat Joe. En 2008 publicaron \"Wisin &amp; Yandel: la mente maestra\" producido por Nesty (produtor da compa\u00f1\u00eda), no que participaron os integrantes de WY Records.\nDespois do \u00e9xito e a popularidade, no 2009 estrearon \"La revoluci\u00f3n\", que contaba coa participaci\u00f3n do m\u00fasico de rap 50 Cent. O \u00e1lbum foi relanzado o 23 de novembro co t\u00edtulo de \"La revoluci\u00f3n: Evoluci\u00f3n\".\nEn 2012 o d\u00fao publicou o seu noveno disco, \"L\u00edderes\", que inclu\u00eda os sinxelos \"Follow the Leader\", con Jennifer Lopez e \"Algo me gusta de ti\" con Chris Brown e T-Pain, que se colocaron nos primeiros postos da radio e a televisi\u00f3n e foron n\u00famero un na lista Billboard.\nDende 2013.\nYandel, tras publicar o \u00e1lbum \"L\u00edderes\" con Wisin, quer\u00eda reiniciar a s\u00faa carreira como solista. En entrevistas sobre a s\u00faa separaci\u00f3n dixo que estaba ansioso por innovar. Yandel lanzou o seu segundo \u00e1lbum, \"De l\u00edder a leyenda\", o 5 de novembro de 2013. Formaban parte do disco o sinxelos \u00abHable de ti\u00bb, \u00abHasta abajo\u00bb, \u00abMoviendo caderas\u00bb, \u00abD\u00e9jate Amar\u00bb e \u00abPlakito\u00bb. O \u00e1lbum ti\u00f1a sons m\u00e1is pop e electr\u00f3nicos sen deixar de lado o seu caracter\u00edstico reggaeton e contou coa participaci\u00f3n de artistas como Daddy Yankee, Don Omar, J \u00c1lvarez e o seu irm\u00e1n Gadiel.\nTam\u00e9n participou como \"coach\" no programa de televisi\u00f3n \"La Voz M\u00e9xico\" co seu compa\u00f1eiro Wisin.\nO 25 de agosto de 2014 Yandel estreou un EP titulado \"Legacy: De l\u00edder a leyenda Tour\" que incl\u00fae cinco temas in\u00e9ditos. O propio Yandel dixo que os seus seguidores poder\u00edan escoller a s\u00faa canci\u00f3n favorita a trav\u00e9s da s\u00faa p\u00e1xina web e a canci\u00f3n que ga\u00f1ase estar\u00eda no concerto do 4 de outubro en San Xo\u00e1n, Porto Rico."}
{"id": "303884", "revid": "98629", "url": "https://gl.wikipedia.org/wiki?curid=303884", "title": "Footvolley", "text": "O futv\u00f3lei \u00e9 un deporte que combina aspectos do voleibol e o f\u00fatbol. Pract\u00edcase entre dous equipos, cun n\u00famero de xogadores variable, que intentan pasar o bal\u00f3n ao campo contrario sen empregar as mans nin os brazos. \nOrixinouse no Brasil en 1965, na praia de Copacabana de R\u00edo de Xaneiro, coma unha forma de evitar a prohibici\u00f3n de xogar ao f\u00fatbol na praia que exist\u00eda nese momento.\nRegras.\nEmpr\u00e9gase un bal\u00f3n de f\u00fatbol, e as regras bas\u00e9anse nas do voleibol, limitando o contacto coa pelota segundo as regras do f\u00fatbol, o que impide que os xogadores poidan tocar o bal\u00f3n coas mans."}
{"id": "303885", "revid": "98629", "url": "https://gl.wikipedia.org/wiki?curid=303885", "title": "Danza contempor\u00e1nea", "text": "A danza contempor\u00e1nea xorde coma unha reacci\u00f3n \u00e1s formas cl\u00e1sicas e probablemente coma unha necesidade de expresarse m\u00e1is libremente co propio corpo. \u00c9 unha clase de danza na que se pretende expresar unha idea, un sentimento, unha emoci\u00f3n, mais mesturando movementos corporais propios do s\u00e9culo XX e XXI.\nA s\u00faa orixe rem\u00f3ntase ata finais do s\u00e9culo XIX. Nos inicios busc\u00e1base unha alternativa \u00e1 estrita t\u00e9cnica do ballet cl\u00e1sico, comezaron a aparecer bailar\u00edns danzando descalzos e realizando movementos menos r\u00edxidos que os tradicionais no escenario. Co tempo, foron aparecendo variaci\u00f3ns nas que a t\u00e9cnica cl\u00e1sica brillaba pola s\u00faa ausencia e ata se introduc\u00edan movementos doutras t\u00e9cnicas corporais, coma o flamenco, movementos de danzas tribais, acrobacias, contacto f\u00edsico e at\u00e9 do ioga. Ata o final da segunda guerra mundial, este renovado estilo de danza chamouse danza moderna, mais a s\u00faa evoluci\u00f3n dende finais dos anos 1940 en adiante levou a que se preferise a partir de ent\u00f3n empregar a expresi\u00f3n \"danza contempor\u00e1nea\". Hoxe en d\u00eda, as t\u00e9cnicas modernas deixan paso a unha chea de mesturas de estilos, cheg\u00e1ndose incluso a non deixar claro a que estilo se asemella ou que patr\u00f3ns se segue. Segundo Nieves Rosales, \"Hoxe parece que calquera \u00e9 bailar\u00edn de contempor\u00e1neo, mais non todo vale\".\nP\u00f3dense distinguir nos inicios d\u00faas escolas, a americana e a europea.\nUnha caracter\u00edstica distintiva \u00e9 o uso de multimedia para acompa\u00f1ar as coreograf\u00edas, como a proxecci\u00f3n de imaxes e v\u00eddeo. \nA danza cl\u00e1sica ten unha dramaturxia con principio, cl\u00edmax e desenlace. A danza contempor\u00e1nea pode seguir esta estrutura ou ben contar historias dunha forma non lineal. \nA danza contempor\u00e1nea pode falar dun concepto, propo\u00f1er un ambiente ou presentar movementos co prop\u00f3sito de conseguir unha est\u00e9tica determinada, non sempre ten que contar unha historia. Por outro lado, a danza cl\u00e1sica constr\u00faese a trav\u00e9s de pasos xa existentes e sempre codificados mentres que a danza contempor\u00e1nea busca a innovaci\u00f3n e a creaci\u00f3n de novas formas de movemento de acordo coas necesidades do core\u00f3grafo ou o int\u00e9rprete. A danza cl\u00e1sica busca o preciosismo, o estruturado e perfecto, a conexi\u00f3n co et\u00e9reo, co celestial; m\u00e1is ben est\u00e1 ligada ao concepto do apol\u00edneo. A danza contempor\u00e1nea busca a conexi\u00f3n co terreal, co humano e as s\u00faas paix\u00f3ns, a non estrutura, a transgresi\u00f3n; est\u00e1 ligada ao concepto do dionis\u00edaco.\nO core\u00f3grafo adoita tomar as decisi\u00f3ns creativas. El ou ela escolle se a peza ter\u00e1 un car\u00e1cter abstracto ou narrativo. Os bailar\u00edns son seleccionados en funci\u00f3n da s\u00faa habilidade e adestramento. A coreograf\u00eda \u00e9 determinada base\u00e1ndose na s\u00faa relaci\u00f3n coa m\u00fasica ou os sons cos que se baila. O papel da m\u00fasica en danza contempor\u00e1nea \u00e9 diferente ao doutros x\u00e9neros porque pode servir de fondo para a peza. O core\u00f3grafo supervisa a elecci\u00f3n do vestiario e o seu valor est\u00e9tico para a composici\u00f3n xeral da actuaci\u00f3n e tam\u00e9n para ver como infl\u00fae nos movementos dos bailar\u00edns.\nA danza como as outras artes tivo grandes cambios est\u00e9ticos durante toda a s\u00faa historia. Entre finais do s\u00e9culo XX e principios do XXI a investigaci\u00f3n e a procura continua das novas formas de expresi\u00f3n conduciu a danza por diferentes cami\u00f1os cara \u00e1 perfecci\u00f3n t\u00e9cnica e art\u00edstica. Influ\u00edda polos cambios da vida social e pol\u00edtica e tam\u00e9n doutras artes, a danza cambiou a s\u00faa forma de ser, a s\u00faa est\u00e9tica e a s\u00faa percepci\u00f3n.\nEscola Europea.\nPrimeira xeraci\u00f3n: pioneiros europeos.\nFil\u00f3sofose pensadores.\nFran\u00e7ois Delsarte\u00a0(franc\u00e9s, 1811-1871).\nFoi o inspirador da ximnasia moderna, co\u00f1ecida primeiramente co nome de \u00abximnasia expresiva\u00bb (Bode) ou, posteriormente, \u00abximnasia r\u00edtmica\u00bb. Afirma que os estados espirituais se deben representar a trav\u00e9s de actitudes e movementos do corpo como unidade, e non unicamente do rostro. A preocupaci\u00f3n pola t\u00e9cnica \u00e9 moito maior que no anterior. Divide o corpo en tres zonas variables:\nAs s\u00faas ideas foron levadas a Estados Unidos de Am\u00e9rica por un dos seus disc\u00edpulos,\u00a0Steele Mackaye, que xunto con\u00a0Genevieve Sebbins\u00a0difundiron e introduciron estas ideas nas mellores escolas de Nova York.\nEn Europa \u00e9\u00a0Hedwig Kallmeyer, alumna de\u00a0Sebbins, quen difunde as s\u00faas ideas. En 1930, funda en Alema\u00f1a o Instituto de Cultura Expresiva e Corporal, onde ensina como forma de\u00a0EF\u00a0para a muller, o sistema de\u00a0Delsarte, e con iso logra a s\u00faa inclusi\u00f3n na escola; ademais publica \"Beleza e sa\u00fade\", que sup\u00f3n unha reacci\u00f3n contra os movementos ximn\u00e1sticos tradicionais.\nDelsarte\u00a0desenvolve as \u00ableis do movemento harmonioso\u00bb, que son:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Danza]]\n[[Categor\u00eda:Arte contempor\u00e1nea]]"}
{"id": "303886", "revid": "50011", "url": "https://gl.wikipedia.org/wiki?curid=303886", "title": "Campionato de Galicia de f\u00fatbol 1936/37", "text": "O Campionato de Galicia da Serie A 1936/37 foi a vix\u00e9simo terceira edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en outubro de 1936 e rematou en xaneiro de 1937. Acordouse inicialmente que os dous primeiros postos outorgasen a clasificaci\u00f3n para a Copa de Espa\u00f1a, mais finalmente non puido ser as\u00ed por causa da guerra civil.\nParticiparon o Real Club Deportivo da Coru\u00f1a, o Real Club Celta de Vigo, o Racing Club de Ferrol, o Eiri\u00f1a Club de F\u00fatbol, o Lugo Sporting Club, o Club Coru\u00f1a e o Uni\u00f3n Sporting Club, a\u00ednda que este \u00faltimo abandonou o torneo trala cuarta xornada, anul\u00e1ndose o resultado dos partidos nos que xogou. O Club Lemos, campi\u00f3n da tempada anterior, abstivose de participar. O torneo foi disputado en forma de liga a d\u00faas voltas. Acordouse que descendesen \u00e1 Serie B os dous peores clasificados de entre os clubs Lugo Sporting, Club Coru\u00f1a, Eiri\u00f1a e Racing de Ferrol, rematando o Eiri\u00f1a e o Coru\u00f1a nas devanditas posici\u00f3ns, a\u00ednda que estes descensos non se chegar\u00edan a consumar. Proclamouse campi\u00f3n o Deportivo da Coru\u00f1a."}
{"id": "303887", "revid": "29398", "url": "https://gl.wikipedia.org/wiki?curid=303887", "title": "Javier Urruticoechea", "text": "Francisco Javier Gonz\u00e1lez Urruticoechea m\u00e1is co\u00f1ecido coma Urruti, nado en Donostia o 17 de febreiro de 1952 e finado en Esplugues de Llobregat (provincia de Barcelona) o 24 de maio de 2001 foi un futbolista vasco que xogaba na demarcaci\u00f3n de gardameta. Foi un dos porteiros da liga espa\u00f1ola con maior prestixio dos anos 80 e foi internacional coa selecci\u00f3n de f\u00fatbol de Espa\u00f1a.\nTraxectoria.\nComezou xogando no SD Lengokoak pasando pronto a xogar no San Sebasti\u00e1n CF, filial da Real Sociedad. No ano 1973 debuta co primeiro equipo e ao ano seguinte afianz\u00e1base na porter\u00eda, d\u00e1ndolle o relevo a Jos\u00e9 Ram\u00f3n Esnaola Laburu. Nos seus comezos no equipo vasco competiu pola titularidade con Pedro Mar\u00eda Artola ata a chegada \u00e1 titularidade de Luis Miguel Arconada, que far\u00eda que tanto Urruti coma Artola deixaran o equipo para fichar por RCD Espanyol e FC Barcelona respectivamente.\nChegou ao RCD Espanyol comezada a tempada 1977/78, fac\u00e9ndose coa titularidade dende o primeiro momento. As s\u00faas boas actuaci\u00f3n fixeron que fichase polo FC Barcelona de cara \u00e1 tempada 1981/82 para substitu\u00edr o que xa fora compa\u00f1eiro seu na Real Sociedade, Pedro Mar\u00eda Artola. Xogando nas filas do Barcelona ga\u00f1ou o Trofeo Zamora ao porteiro menos goleado da Primeira Divisi\u00f3n.\nCo tempo na porter\u00eda catal\u00e1 substituir\u00edao o tam\u00e9n porteiro vasco, Andoni Zubizarreta.\nCoa selecci\u00f3n de f\u00fatbol.\nA pesar de ir convocado a tres Mundiais (Arxentina 78, Espa\u00f1a 1982 e M\u00e9xico 1986) non chegou a debutar en ning\u00fan deles, ao igual que na Eurocopa de F\u00fatbol Italia 1980, a causa da titularidade indiscut\u00edbel de Luis Miguel Arconada. En total so disputou cinco encontros coma titular, encaixando 6 goles.\nDebutou en Xix\u00f3n o 29 de marzo de 1978 ante Noruega, con vitoria de Espa\u00f1a por tres a cero."}
{"id": "303888", "revid": "29398", "url": "https://gl.wikipedia.org/wiki?curid=303888", "title": "San Sebasti\u00e1n CF", "text": ""}
{"id": "303889", "revid": "29398", "url": "https://gl.wikipedia.org/wiki?curid=303889", "title": "Urruti", "text": ""}
{"id": "303893", "revid": "4817", "url": "https://gl.wikipedia.org/wiki?curid=303893", "title": "MR-501B", "text": "MR-501B \u00e9 a designaci\u00f3n dun tipo de motor foguete monopropelente utilizado por varios sat\u00e9lites artificiais.\nCaracter\u00edsticas.\nOs motores MR-501B son fabricados e comercializados por Aerojet Rocketdyne para diferentes sat\u00e9lites, como o BSAT-2. \u00dasanse para control de actitude e utilizan como \u00fanico propelente hidracina, que \u00e9 acendida electrotermicamente. O motor necesita 493 vatios de potencia el\u00e9ctrica que son subministrados a 24 voltios de corrente continua."}
{"id": "303895", "revid": "22570", "url": "https://gl.wikipedia.org/wiki?curid=303895", "title": "Ammanford", "text": "Ammanford () \u00e9 unha comunidade no condado de Carmarthenshire en Gales de 5.411 habitantes segundo o censo de 2011. Situado no val de Amman, a vila \u00e9 unha antiga cidade mineira e serve como o principal centro comercial para moitas aldeas da contorna. Segundo o censo de 2011, o 69,5% da poboaci\u00f3n ten alg\u00fan grao de competencia en lingua galesa. As estradas A483 e A474 danlle servizo, e mais tam\u00e9n conta cunha estaci\u00f3n de ferrocarril."}
{"id": "303896", "revid": "22570", "url": "https://gl.wikipedia.org/wiki?curid=303896", "title": "Bourton-on-the-Water", "text": "Bourton-on-the-Water \u00e9 unha vila e parroquia civl no condado de Gloucestershire en Inglaterra na rexi\u00f3n de Cotswolds, un espazo de beleza excepcional. Recibe o apelativo da \u00ab Venecia das Cotswolds \u00bb a causa das numerosas pontes que atravesan na localidade o r\u00edo Windrush e constit\u00fae un centro tur\u00edstico da rexi\u00f3n, entre os seus atractivos est\u00e1 un parque en miniatura e un museo do autom\u00f3bil. A s\u00faa poboaci\u00f3n \u00e9 de 3.296 habitantes"}
{"id": "303897", "revid": "22570", "url": "https://gl.wikipedia.org/wiki?curid=303897", "title": "Rhydlewis", "text": "Rhydlewis \u00e9 unha comunidade de 1310 habitantes segundo o censo de 2011 localizada en Ceredigion no pa\u00eds de Gales. A capela metodista da localidade data de 1749, unha das m\u00e1is antigas do condado."}
{"id": "303898", "revid": "27155", "url": "https://gl.wikipedia.org/wiki?curid=303898", "title": "Esponxioma", "text": ""}
{"id": "303902", "revid": "56817", "url": "https://gl.wikipedia.org/wiki?curid=303902", "title": "Aduto", "text": "Un aduto (do lat\u00edn \"adductus\") \u00e9 o produto \u00fanico dunha soa reacci\u00f3n de adici\u00f3n directa de d\u00faas ou m\u00e1is mol\u00e9culas distintas, que cont\u00e9n todos os \u00e1tomos de todos os compo\u00f1entes que intervi\u00f1eron na reacci\u00f3n. O produto resultante desta reacci\u00f3n \u00e9 considerado unha especie molecular distinta. Exemplos son o aduto formado entre o per\u00f3xido de hidr\u00f3xeno e o carbonato de sodio, que \u00e9 o percarbonato de sodio, ou a adici\u00f3n de bisulfito de sodio a un aldehido para dar un sulfonato.\nF\u00f3rmanse adutos a mi\u00fado entre \u00e1cidos de Lewis e bases de Lewis. Un bo exemplo \u00e9 a formaci\u00f3n de adutos entre o \u00e1cido de Lewis borano e o \u00e1tomo de ox\u00edxeno da base de Lewis tetrahidrofurano (THF): BH3\u2022O(CH2)4 ou entre o borano e a base de Lewis dietil \u00e9ter: BH3\u2022O(CH3CH2)2.\nOs compostos ou mesturas que non poden formar un aduto debido a impedimentos est\u00e9ricos denom\u00ednanse pares de Lewis frustrados.\nOs adutos non son necesariamente de natureza molecular. Un bo exemplo da qu\u00edmica en estado s\u00f3lido \u00e9 o aduto do etileno ou o mon\u00f3xido de carbono con CuAlCl4. Este \u00faltimo \u00e9 un s\u00f3lido cunha estrutura en rede estendida. Despois da formaci\u00f3n do aduto, f\u00f3rmase unha nova fase estendida na cal as mol\u00e9culas de gas son incorporadas (inseridas) como ligandos dos \u00e1tomos de cobre na estrutura. Esta reacci\u00f3n pode tam\u00e9n considerarse unha reacci\u00f3n entre unha base e un \u00e1cido de Lewis co \u00e1tomo de cobre no papel de receptor de electr\u00f3ns e os electr\u00f3ns pi da mol\u00e9cula de gas no papel de doantes de electr\u00f3ns.\nSegundo a IUPAC, pode formarse un aduto intramolecular cando as entidades qu\u00edmicas que reaccionan son grupos que forman parte da mesma mol\u00e9cula.\nI\u00f3ns adutos.\nUn i\u00f3n aduto est\u00e1 formado a partir dun i\u00f3n precursor e cont\u00e9n todos os \u00e1tomos constitu\u00edntes dese i\u00f3n e ademais \u00e1tomos ou mol\u00e9culas adicionais. Os i\u00f3ns adutos f\u00f3rmanse con frecuencia nas fontes de i\u00f3ns de espectroscopia de masas."}
{"id": "303903", "revid": "22570", "url": "https://gl.wikipedia.org/wiki?curid=303903", "title": "Negreira, Negreira, Negreira", "text": "Negreira \u00e9 unha vila da parroquia de Negreira no concello coru\u00f1\u00e9s de Negreira na comarca da Barcala."}
{"id": "303904", "revid": "88215", "url": "https://gl.wikipedia.org/wiki?curid=303904", "title": "Israel Puerto", "text": "Israel Puerto Pineda, habitualmente co\u00f1ecido como Israel, nado o 15 de xu\u00f1o de 1993 en El Viso del Alcor (Sevilla), \u00e9 un futbolista profesional espa\u00f1ol que xoga de defensa central no Racing de Santander. \u00c9 internacional en todas as categor\u00edas inferiores da .\nTraxectoria.\nNado en El Viso del Alcor, Provincia de Sevilla, Espa\u00f1a, sendo o maior de dous irm\u00e1ns. \u00c1 idade de 12 anos entrou no sistema de categor\u00edas inferiores do Sevilla F\u00fatbol Club, ao igual que o seu irm\u00e1n. Catro anos m\u00e1is tarde, en 2011, est\u00e1 a piques de abandonar o f\u00fatbol por mor dunha doenza cardiovascular, da cal finalmente conseguiu recuperarse por completo.\nAs seguintes tempadas pasa a formar parte do filial do club sevillista, competindo na Segunda Divisi\u00f3n B. O 10 de marzo de 2013 marca dous goles contra o Arroyo CP nunha vitoria na casa por 3-0 e, o 28 de abril, fai o seu debut oficial co primeiro equipo, sa\u00edndo como suplente no minuto 87 por Jos\u00e9 Antonio Reyes nun partido de Primeira Divisi\u00f3n ante o Real Valladolid que acabar\u00eda con empate 1-1. O 2 de xullo de 2014 Israel ficha por outro filial, o Villarreal CF B, tam\u00e9n en Segunda Divisi\u00f3n B. Chega tam\u00e9n a debutar co primeiro equipo o 4 de decembro do mesmo ano, esta vez nun encontro da Copa do Rei ante o C\u00e1diz CF, que acabar\u00eda con vitoria para o seu equipo por 2-1. O 4 de marzo de 2015 asina co Club Deportivo Lugo da Segunda Divisi\u00f3n at\u00e9 xu\u00f1o de 2016. A s\u00faa contrataci\u00f3n f\u00f3ra do prazo de fichaxes foi permitida pola lesi\u00f3n de longa duraci\u00f3n de Jon Garc\u00eda.\nA nivel internacional, Israel xoga en todas as categor\u00edas inferiores da , xogando torneos como a Eurocopa de Liechtenstein 2010 e o Mundial de Turqu\u00eda 2013."}
{"id": "303906", "revid": "22570", "url": "https://gl.wikipedia.org/wiki?curid=303906", "title": "Digby, Lincolnshire", "text": "Digby \u00e9 unha parroquia civil no distrito de North Kesteven do condado de Lincolnshire en Inglaterra, a 10\u00a0km ao norte da vila de Sleaford e a 19 de Lincoln. A poboaci\u00f3n total \u00e9 de 621 habitantes segundo o censo de 2011. Nas proximidades hai unha antiga base da RAF."}
{"id": "303907", "revid": "89787", "url": "https://gl.wikipedia.org/wiki?curid=303907", "title": "Sulfonato", "text": "Un sulfonato \u00e9 un sal ou \u00e9ster dun \u00e1cido sulf\u00f3nico. Cont\u00e9n o grupo funcional \"R\"-SO2O-.\nSales sulfonatos.\nOs ani\u00f3ns coa f\u00f3rmula xeral \"R\"SO2O\u2212 denom\u00ednanse sulfonatos. Son as bases conxugadas de \u00e1cidos sulf\u00f3nicos coa f\u00f3rmula \"R\"SO2OH. Como os \u00e1cidos sulf\u00f3nicos tenden a ser \u00e1cidos fortes, os correspondentes sulfonatos son bases febles. Debido \u00e1 estabilidade dos ani\u00f3ns sulfonato, os cati\u00f3ns de sales de sulfonato como o trifalto de escandio te\u00f1en aplicaci\u00f3ns como \u00e1cidos de Lewis.\nUnha reacci\u00f3n org\u00e1nica cl\u00e1sica para a preparaci\u00f3n de sulfonatos \u00e9 a que se produce entre un haluro de alquilo e un sulfito como o sulfito de sodio, que foi descrita primeiramente por Adolph Strecker en 1868 (alquilaci\u00f3n de sulfito de Strecker). A reacci\u00f3n xeral \u00e9:\nO ioduro util\u00edzase como un catalizador.\n\u00c9ster sulf\u00f3nico.\nOs \u00e9steres coa f\u00f3rmula xeral \"R1\"SO2O\"R2\" denom\u00ednanse \"\u00e9steres sulf\u00f3nicos\". Os membros desta categor\u00eda denom\u00ednanse analogamente a como se denominen os \u00e9steres carboxilo ordinarios. Por exemplo, se o grupo \"R2\" \u00e9 un grupo metilo e o grupo \"R1\" \u00e9 un grupo trifluorometilo, o composto resultante chamarase metil trifluorometanosulfonato.\nOs \u00e9steres sulf\u00f3nicos util\u00edzanse como reactivos en s\u00edntese org\u00e1nica, principalmente porque o grupo \"R\"SO2O- \u00e9 un bo grupo sa\u00ednte en reacci\u00f3ns Sn1, Sn2, E1 e E2. O metil triflato, por exemplo, \u00e9 un reactivo metilante forte. Util\u00edzanse comunmente para darlle solubilidade en auga a compostos que forman enlaces cruzados con prote\u00ednas como a N-hidroxisulfosuccinimida (Sulfo-NHS), o BS3, o Sulfo-SMCC etc.\nSultonas.\nOs \u00e9steres c\u00edclicos sulf\u00f3nicos denom\u00ednanse sultonas (non confundir con sulfonas). Un exemplo \u00e9 a 1,3-propano sultona. Algunhas sultonas son intermediarios de vida curta, utilizados como axentes alquilantes fortes para introducir un grupo sulfonato cargado negativamente. En presenza de auga, hidrol\u00edzanse lentamente a \u00e1cidos hidroxi sulf\u00f3nicos. As sultonas oximas son intermediarios clave na s\u00edntese do f\u00e1rmaco anticonvulsivo zonisamida."}
{"id": "303908", "revid": "7523", "url": "https://gl.wikipedia.org/wiki?curid=303908", "title": "UCAM Murcia CF", "text": ""}
{"id": "303909", "revid": "27155", "url": "https://gl.wikipedia.org/wiki?curid=303909", "title": "Sultona", "text": ""}
{"id": "303911", "revid": "1131", "url": "https://gl.wikipedia.org/wiki?curid=303911", "title": "Igrexa de San Pedro de Bembibre", "text": "A igrexa de San Pedro de Bembibre \u00e9 unha igrexa rom\u00e1nica da parroquia de Bembibre, no concello de Taboada (provincia de Lugo). \u00c9 o m\u00e1is destacado exemplo de arquitectura rom\u00e1nica do concello de Taboada, tanto pola s\u00faa monumentalidade como polo seu estado de conservaci\u00f3n. Est\u00e1 declarada Ben de Interese Cultural.\nHistoria.\nA inscrici\u00f3n na porta lateral indica que foi erguida no ano 1229 da era hisp\u00e1nica, polo que a data correcta \u00e9 a de 1191. Algunhas fontes indican que formaba parte dun complexo mon\u00e1stico hoxe desaparecido, cuxa pedra foi empregada para constru\u00edr, no s\u00e9culo XV, o pazo dos condes de San Pedro. Isto explicar\u00eda a s\u00faa situaci\u00f3n, afastada a case un quil\u00f3metro de calquera n\u00facleo de poboaci\u00f3n.\nNo ano 1681 recibiu sepultura neste templo Xo\u00e1n Taboada Ribadeneira e Figueroa, primeiro conde de Taboada, nun sartego que representa a figura do finado e incl\u00fae unha inscrici\u00f3n. Este templo estivo vinculado, igual que a parroquia e boa parte do concello, \u00e1 familia dos Taboada, pola presenza do seu escudo no retablo e a titularidade do cami\u00f1o que leva a ela dende o pazo, que \u00e9 privada a\u00ednda que se emprega de forma totalmente p\u00fablica.\nExterior.\nConta cunha \u00fanica nave rectangular, cuberta por un tellado a d\u00faas augas, e unha \u00e1bsida semicircular con b\u00f3veda de can\u00f3n. No lado sur constru\u00eduse, contemporaneamente, unha sancrist\u00eda. Ten dous contrafortes a cada lado do edificio, polo que nun principio a igrexa puido ser concibida con idea de facela m\u00e1is alta ou mesmo abovedada completamente. \nA portada principal e frontal est\u00e1 formada por tres arcos sostidos por cadans\u00faas columnas e protexidos por outro arco de dentes de serra; os fustes est\u00e1n decorados case todos eles con estr\u00edas verticais, e en ocasi\u00f3ns, con b\u00f3las; os capiteis te\u00f1en ornamentaci\u00f3n figurada ou vexetal, salientando o terceiro deles, que mostra unha figura dun home que leva unha especie de bolsa \u00f3 pescozo, mentres que na s\u00faa man esquerda aparece unha ave e baixo a s\u00faa man dereita aparece un can. Segundo algunhas interpretaci\u00f3ns, poder\u00eda tratarse da representaci\u00f3n da avaricia, atormentada por un demo personificado no can. Nas esquinas do marco da porta de entrada hai unha cabeza de boi, \u00e1 que lle corresponder\u00eda outra, agora perdida. Cons\u00e9rvase a marca das d\u00faas vertentes do tellado que nun momento cubriu o p\u00f3rtico. \nA portada sur ten dobre arquivolta de medio punto e o arco menor decorado con motivos florais; os capiteis do lado esquerdo est\u00e1n ornamentados con decoraci\u00f3ns vexetais, e os dereitos, con decoraci\u00f3ns animais. Destes \u00faltimos, o capitel pertencente \u00e1 arquivolta representa os mitol\u00f3xicos grif\u00f3ns. Aqu\u00ed est\u00e1 a inscrici\u00f3n coa data de construci\u00f3n do edificio.\nA espadana \u00e9 sinxela e \u00e9 do s\u00e9culo XVIII (a orixinal debeu ser destru\u00edda por un l\u00f3strego) e o cruceiro que hai f\u00f3ra do recinto, do XIX.\nInterior.\nO interior \u00e9 sinxelo: a nave central est\u00e1 cuberta dun teito de madeira e a \u00e1bsida dunha b\u00f3veda de can\u00f3n e forno. Os muros constru\u00edronse sobre un banco de pedra e c\u00f3mpre destacar o p\u00falpito, encravado no muro norte, semellante aos dos refectorios dos mosteiros.\nNa \u00e1bsida est\u00e1 o retablo barroco que data de 1701 e foi financiado polos condes de Taboada. Detr\u00e1s deste e no muro norte hai unhas pinturas murais do s\u00e9culo XVI descubertas durante os labores de restauraci\u00f3n, pois foran recubertas de cal. \u00c1 esquerda do p\u00falpito est\u00e1 o sartego barroco de Xo\u00e1n Taboada Ribadeneira e Figueroa, primeiro conde de Taboada.\nGaler\u00eda de imaxes.\nArtigo principal: Galer\u00eda de imaxes da igrexa de San Pedro de Bembibre"}
{"id": "303912", "revid": "1131", "url": "https://gl.wikipedia.org/wiki?curid=303912", "title": "Escola Superior de Arte Dram\u00e1tica", "text": ""}
{"id": "303915", "revid": "50011", "url": "https://gl.wikipedia.org/wiki?curid=303915", "title": "Campionato Mancomunado Galaico-\u00c1stur 1935/36", "text": "O Campionato Mancomunado Galaico-\u00c1stur 1935/36 foi a segunda e derradeira edici\u00f3n do Campionato Mancomunado Galaico-\u00c1stur de f\u00fatbol. Comezou en setembro de 1935 e rematou en novembro do mesmo ano. Partiparon o Oviedo, o Stadium Avilesino, o Sporting de Xix\u00f3n, o Deportivo da Coru\u00f1a, o Uni\u00f3n Sporting Club e o Celta de Vigo. Proclamouse campi\u00f3n o Oviedo e subcampi\u00f3n o Uni\u00f3n Sporting Club.\nOs seis equipos participantes clasific\u00e1banse para a Copa de Espa\u00f1a. Os dous primeiros postos outorgaban a clasificaci\u00f3n directa para os oitavos de final, sempre que fosen ocupados por equipos da Primeira Divisi\u00f3n ou por equipos que acadasen a fase final da Segunda Divisi\u00f3n. En caso de que isto non se cumprise, o dereito pasar\u00eda \u00f3s seguintes clubs que cumprisen as devanditas condici\u00f3ns, feito polo cal o Celta de Vigo obtivo a clasificaci\u00f3n directa malia finalizar en cuarta posici\u00f3n, xa que o Uni\u00f3n Sporting e o Sporting de Xix\u00f3n non se deron clasificado para a fase final da Segunda Divisi\u00f3n e o cadro celtista si que o conseguiu.\nT\u00e1boa de descenso.\nNesta tempada, o descenso foi calculado mediante a suma dos puntos acadados na competici\u00f3n de liga da Segunda Divisi\u00f3n e mais no Campionato Superrexional, descendendo o equipo co menor n\u00famero de puntos trala realizaci\u00f3n da suma, o cal pasar\u00eda a xoga-lo campionato territorial de primeira categor\u00eda correspondente, deixando de participar no Campionato Superrexional e na Segunda Divisi\u00f3n. O equipo que rematou na \u00faltima posici\u00f3n despois de face-la suma foi o Uni\u00f3n Sporting, o cal non puido evita-lo descenso a pesar de rematar subcampi\u00f3n do torneo superrexional. O Oviedo non entrou neste c\u00f3mputo por ser integrante da Primeira Divisi\u00f3n."}
{"id": "303917", "revid": "50011", "url": "https://gl.wikipedia.org/wiki?curid=303917", "title": "Campionato Mancomunado Galaico-\u00c1stur 1934/35", "text": "O Campionato Mancomunado Galaico-\u00c1stur 1934/35 foi a primeira edici\u00f3n do Campionato Mancomunado Galaico-\u00c1stur de f\u00fatbol. Comezou en setembro de 1934 e rematou en novembro do mesmo ano. Partiparon o Oviedo, o Stadium Avilesino, o Sporting de Xix\u00f3n, o Deportivo da Coru\u00f1a, o Racing de Ferrol e o Celta de Vigo.\nO campionato viuse interrompido no mes de outubro por causa da folga xeral revolucionaria de 1934, divid\u00edndose a competici\u00f3n en dous grupos: o asturiano e o galego. No grupo galego reiniciouse o torneo e non valeron os resultados dos encontros xogados entre os equipos galegos antes de que se producise a divisi\u00f3n. En cambio, no grupo asturiano tiv\u00e9ronse en conta os resultados dos partidos que xogaran entre si os equipos asturianos antes da partici\u00f3n en grupos. O vencedor do grupo asturiano foi o Oviedo e o do grupo galego foi o Celta de Vigo.\nOs seis equipos que participaron no torneo obtiveron a clasificaci\u00f3n para a Copa de Espa\u00f1a, accedendo os ga\u00f1adores de \u00e1mbolos grupos directamente \u00e1 rolda de oitavos de final."}
{"id": "303919", "revid": "1505", "url": "https://gl.wikipedia.org/wiki?curid=303919", "title": "D\u00eda Internacional da Muller Traballadora", "text": ""}
{"id": "303920", "revid": "1505", "url": "https://gl.wikipedia.org/wiki?curid=303920", "title": "Suso L\u00f3pez Gaioso", "text": "Suso L\u00f3pez Gaioso, co\u00f1ecido como Suso do P\u00e1ramo, nado en Friolfe (O P\u00e1ramo) en 1962 e finado en Vigo (O P\u00e1ramo) o 1 de marzo de 2015, foi un escritor e pol\u00edtico galego.\nTraxectoria.\nEncabezou a candidatura do BNG para as elecci\u00f3ns municipais no seu concello do P\u00e1ramo."}
{"id": "303921", "revid": "1888", "url": "https://gl.wikipedia.org/wiki?curid=303921", "title": "Suso do P\u00e1ramo", "text": ""}
{"id": "303922", "revid": "1888", "url": "https://gl.wikipedia.org/wiki?curid=303922", "title": "Suso L\u00f3pez Gayoso", "text": ""}
{"id": "303923", "revid": "23204", "url": "https://gl.wikipedia.org/wiki?curid=303923", "title": "Terremoto de Ossa de Montiel de 2015", "text": "O terremoto de Ossa de Montiel do 23 de febreiro de 2015 sacudiu principalmente a localidade albacete\u00f1a de Ossa de Montiel, situada en Castela-A Mancha (Espa\u00f1a), \u00e1s 17:16 hora local (16:16 UTC). Os seus efectos sent\u00edronse por gran multitude de cidades do centro da pen\u00ednsula ib\u00e9rica, entre elas, na capital espa\u00f1ola, Madrid. Tivo unha magnitude de 4,6 na escala de magnitude de momento e produciuse na mesma falla que o sismo que asolou Lorca (Murcia) en 2011, que atravesa a Meseta Central. Tr\u00e1tase do tremor m\u00e1is intenso en Espa\u00f1a dende 2012.\nO hipocentro encontrouse a 17 quil\u00f3metros de profundidade. Minutos despois das 17:27 hora local, rexistrouse unha r\u00e9plica de 2,5 graos na escala de Richter, a 19\u00a0km de profundidade. Unha hora despois, detectouse outra de 3,1 graos na mesma escala, e o seu epicentro localizouse moi preto do primeiro.\nSegundo informaron fontes oficiais, non houbo danos materiais nin estruturais, salvo incidentes de car\u00e1cter \u00ableve\u00bb, como desprendementos sobre veh\u00edculos. Os efectivos de Protecci\u00f3n Civil non informaron de ning\u00fan efecto de consideraci\u00f3n ao Instituto Xeogr\u00e1fico Nacional.\nFracturaci\u00f3n hidr\u00e1ulica.\nNa zona pr\u00f3xima ao terremoto, hai concedidas tres licenzas de fracturaci\u00f3n hidr\u00e1ulica ou 'fracking' dende 2012. A empresa licitadora, Oil and Gas Capital, confirmou que non iniciara ningunha sondaxe na zona, desmarc\u00e1ndose totalmente das posibles causas do terremoto."}
{"id": "303924", "revid": "98629", "url": "https://gl.wikipedia.org/wiki?curid=303924", "title": "Jes\u00fas Mar\u00eda Satr\u00fastegui", "text": "Jes\u00fas Mar\u00eda Satr\u00fastegui Azpiroz, nado o 12 de xaneiro de 1954 en Iru\u00f1a \u00e9 un exfutbolista navarro que xogaba na demarcaci\u00f3n de dianteiro. Foi internacional coa Selecci\u00f3n de f\u00fatbol de Espa\u00f1a.\nTraxectoria.\nComezou a xogar na s\u00faa cidade natal no CD Pamplona e con 17 anos ficha pola Real Sociedad. Nun principio comeza xogando no Sanse, o filial do club, debutando en 1971 en Terceira Divisi\u00f3n. Tras d\u00faas tempadas no filial pasou ao primeiro equipo co que debutou o 8 de setembro de 1973 ante o Real Murcia.\nSatr\u00fastegui militou na Real Sociedad 13 tempadas, ata a s\u00faa retirada en 1986, xogou co equipo donostiarra 374 encontros oficiais anotando 162 goles, n\u00fameros que o converten no m\u00e1ximo goleador da historia do club.\nViviu os anos dourados da Real Sociedad, logrando o subcampionato de Liga na tempada 1979/80 e o t\u00edtulo nas tempadas 1980/81 e 1981/82, tam\u00e9n ga\u00f1ou a Supercopa de Espa\u00f1a en 1982. Compartiu esta gran xeraci\u00f3n con xogadores coma Luis Miguel Arconada, Jes\u00fas Mar\u00eda Zamora ou Roberto L\u00f3pez Ufarte.\nPor desgraza unha grave lesi\u00f3n de menisco e ligamentos cruzados a comezos da tempada 1982/83 deixarono no dique seco case dous anos, trala s\u00faa volta mantivose no equipo dous anos m\u00e1is con n\u00fameros moi discretos e en 1986 anunciou a s\u00faa retirada. O seu lugar no equipo ocupariao un x\u00f3ven dianteiro Jos\u00e9 Mari Bakero.\nCoas selecci\u00f3ns de f\u00fatbol.\nFoi internacional coa Selecci\u00f3n de f\u00fatbol de Espa\u00f1a en 32 ocasi\u00f3ns, anotando 8 goles. Debutou en Bucarest o 16 de novembro de 1975, deixando o combinado tralo pobre papel do equipo no Mundial de F\u00fatbol Espa\u00f1a 1982.\nTam\u00e9n foi internacional coa Selecci\u00f3n de f\u00fatbol de Euskadi."}
{"id": "303925", "revid": "98629", "url": "https://gl.wikipedia.org/wiki?curid=303925", "title": "Terremoto de Isla Cristina de 2009", "text": "O terremoto de Isla Cristina de 2009 foi un sismo rexistrado o d\u00eda 18 de decembro \u00e1s 2:37:18 hora local con epicentro en Isla Cristina, na provincia de Huelva, que afectou a toda Andaluc\u00eda. Tivo unha magnitude de 6,2 graos na escala de Richter.\nO sismo provocou caos na poboaci\u00f3n, que fuxiu por temor a un tsunami, que foi descartado de maneira tallante inmediatamente despois do tremor. O sismo ademais provocou enormes estragos en distintas vivendas.\nFoi un dos tremores m\u00e1is fortes no pa\u00eds dende 1755, cando un terremoto de 8,5 graos con epicentro en Lisboa fundou Isla Cristina e provocou un gran tsunami que chegou mesmo \u00e1s costas do Brasil. Ademais en abril de 2010 un sismo de igual magnitude, 6,2 na escala de Richter, sacudiu Andaluc\u00eda."}
{"id": "303926", "revid": "23204", "url": "https://gl.wikipedia.org/wiki?curid=303926", "title": "Aaron Rodgers", "text": "Aaron Charles Rodgers, nado o 2 de decembro de 1983 en Chico (California), \u00e9 un xogador estadounidense de f\u00fatbol americano profesional que actualmente xoga como quarterback para os Green Bay Packers da National Football League (NFL). Rodgers xogou f\u00fatbol colexial para a Universidade de California, onde bateu varios r\u00e9cords como pasador, inclu\u00edndo as taxas m\u00e1is baixas nunha temporada e en global de intercepci\u00f3ns. Tras acabar o seu periplo universitario, foi seleccionado polos Packers na primeira rolda (posto 24) do Draft de 2005.\nDespois de ser o suplente de Brett Favre durante os seus primeiros tres anos de carreira na NFL, Rodgers converteuse no quarterback titular dos Packers en 2008, liderando ao equipo na temporada 2010 \u00e1 vitoria na Super Bowl XLV. Entre os reco\u00f1ecementos \u00e1 s\u00faa lavor recibiu o premio ao mellor xogador da Super Bowl XLV, Atleta do Ano de Associated Press en 2011, as\u00ed como mellor xogador da NFL en 2011 e 2014. A nivel estat\u00edstico, Rodgers liderou a NFL tres veces en taxa de touchdown por intercepci\u00f3n (2011, 2012, 2014), d\u00faas veces en eficiencia de pase (2011, 2012), porcentaxe de pases de touchdown (2011, 2012) e menor taxa de intercepci\u00f3n de pase (2009, 2014) e unha vez en iardas por intento (2011).\nA nivel global, Rodgers \u00e9 o l\u00edder de todos os tempos da NFL en eficiencia de pase en temporada regular cun \u00edndice do 103,8 e o quinto de toda a historia nas playoffs cun \u00edndice do 98,2 (dentro dos pasadores con, como m\u00ednimo, 1.500 e 150 tentativas de pase respectivamente). De feito, \u00e9 un dos \u00fanicos quarterbacks que te\u00f1en unha eficiencia de pase superior ao 100,0 en liga regular (xunto con Russell Wilson) as\u00ed como en ter unha taxa de 4,01 touchdowns por intercepci\u00f3n. Tam\u00e9n pos\u00fae o r\u00e9cord de menor porcentaxe de intercepci\u00f3ns por pase para un quarterback en liga regular cun 1,6% e o r\u00e9cord absoluto de mellor eficiencia de pase nunha temporada con 122,5.\nTraxectoria.\nPrimeiros anos.\nNado en Chico (California) Aaron Rodgers \u00e9 fillo de Darla Leigh (nada Pittman) e Edward Wesley Rodgers. O pai de Aaron, quiropr\u00e1ctico de profesi\u00f3n, foi xogador de f\u00fatbol americano universitario, na posici\u00f3n de li\u00f1a ofensiva, nos Chico State Wildcats de 1973 a 1976. A s\u00faa ascendencia \u00e9, entre outras, de orixe brit\u00e1nica, irlandesa e alem\u00e1. Tras a mudanza da familia a Ukiah (California), Aaron acudiu \u00e1 escola primaria de Oak Manor. Nesa altura, Edward Rodgers lazou un bal\u00f3n aos p\u00e9s dos seus fillos Luke, Aaron e Jordan, e pediulles que non bebesen nin fosen a festas universitarias ou ver\u00edan truncada a s\u00faa carreira deportiva como lle pasara a el. Aaron tomou moi en conta o consello. A idade de dez apareceu na portada do \"Ukiah Daily Journal\" pola s\u00faa actuaci\u00f3n nunha competici\u00f3n local de tiros libres de baloncesto.\nPosteriormente, a familia mudouse a Beaverton, Oreg\u00f3n, onde Rodgers acudiu \u00e1s escolas primarias de Vose e Whitford, xogando ademais ao b\u00e9isbol na liga local de Raleigh Hills nas posici\u00f3ns de shortstop, center field e pitcher. A familia Rodgers regresou a Chico en 1997, e Aaron acudiu ao Instituto de Pleasant Valley, onde xa xogou ao f\u00fatbol americano. Titular como quarterback durante d\u00faas temporadas no equipo do centro, conseguiu facer 4.421 iardas de pase. Bateu ademais r\u00e9cords do instituto, como os seis touchdowns e 440 iardas nun s\u00f3 partido, as\u00ed como o iardas totais nunha temporada con 2.466 en 2001. Finalmente, grad\u00faase na primavera de 2002.\nUniversidade.\nA pesar das s\u00faas temporadas de r\u00e9cords estat\u00edsticos, Rodgers non atraera moito interese por parte das universidades con equipos na primeira divisi\u00f3n da NCAA. Nunha entrevista no ano 2011 con E:60, atribu\u00edu esta falta de atenci\u00f3n no proceso de recrutamento debido ao seu f\u00edsico naquela altura (1,78 m e 75\u00a0kg). O desexo de Rodgers era ir \u00e1 Universidade de Florida State e xogar baixo o mando de Bobby Bowden, por\u00e9n, foi rexeitado. De feito, s\u00f3 recibiu unha oferta para competir por unha bolsa non deportiva na Universidade de Illinois. Tras declinar a invitaci\u00f3n, considerou deixou o f\u00fatbol e adicarse ao dereito.\nFinalmente, foi recrutado para xogar na Universidade de Butte, cuxa facultade estaba a uns 25\u00a0km da s\u00faa cidade natal. Na s\u00faa primeira temporada conseguiu 26 touchdowns, liderando a Butte a un rexistro de 10 vitorias por tan s\u00f3 unha derrota no campionato da Conferencia NorCal. A s\u00faa actuaci\u00f3n chamaron a atenci\u00f3n do adestrador dos California Golden Bears Jeff Tedford, o cal estaba realmente a observar ao tight end de Butte Garrett Cross. Sorprendido de que non fose recrutado antes, ofreceulle xogar na Universidade de California, Berkeley. Debido ao bo historial acad\u00e9mico de Rodgers no instituto, puido ser transferido de universidade despois dun ano en lugar dos habituais dous.\nXa cos Golden Bears, Rodgers foi nomeado quarterback titular no quinto partida da temporada 2003, precisamente nun encontro que o enfrontaba \u00e1 \u00fanica universidade que lle ofrecera a oportunidade de xogar na primeira divisi\u00f3n do f\u00fatbol universitario: Illinois. Como estudante de segundo ano, axudou ao equipo a ter un r\u00e9cord de 7-3 sendo titular. No seu segundo partido como titular, levou ao seu equipo a ir ga\u00f1anado \u00e1 USC (nese momento terceira na clasificaci\u00f3n) por 21-7 no descanso, xusto antes de ser substitu\u00eddo por Reggie Robertson debido a unha lesi\u00f3n. Finalmente o seu equipo ga\u00f1ou despois de tres pr\u00f3rrogas por 34-31. Posteriormente, foi nomeado mellor xogador da Insight Bowl ante Virginia Tech tras de conseguir 394 iardas de pase. Ese ano conseguiu igualar o r\u00e9cord da universidade de partidos con m\u00e1is de 300 iardas (5) e estabeleceu o r\u00e9cord de menor porcentaxe de pases interceptados co 1,43%.\nComo xogador de terceiro ano liderou ao equipo a un r\u00e9cord de 10-1, colocando aos Golden Bears entre os cinco mellores equipo da clasificaci\u00f3n universitaria. De feito, o \u00fanico partido perdido foi unha derrota por 23-17 ante a USC, a cal ocupaba o primeiro posto. Precisamente nese encontro, Rodgers bateu o r\u00e9cord de pases completos consetivos con 26, igualando o r\u00e9cord da NCAA nun s\u00f3 partido con 23. Estabeleceu ademais o r\u00e9cord de mellor porcenxe de pases completados nun encontro da s\u00faa universidade co 85,3%. Compre destacar a falta de 1:47 para finalizar o encontro, o seu equipo estaba en posici\u00f3n de primeira e goal, o que lles dar\u00eda o partido de conseguir o touchdown, a\u00ednda que finalmente non ter\u00edan \u00e9xito.\nProfesional.\nDespois da s\u00faa carreira universitaria os analistas agardaban que fose seleccionado entre os primeiros postos do Draft da National Football League (NFL) de 2005, xa que conseguira uns destac\u00e1bis n\u00fameros na s\u00faa etapa universitaria con 2.566 iardas de pase e unha porcentaxe de acerto do 66,1. De feito, igualara o r\u00e9cord da NCAA de pases consecutivos completados con 23, fixera 24 pases de touchdown e tan s\u00f3 oito dos seus pases foran interceptados. Isto impresionou a moitos recrutadores da NFL, que comentaban del que era un \"talentoso j\u00fanior cun forte brazo\" que \"combina esta forza, con mec\u00e1nica e precisi\u00f3n para conseguir todos os pases\". Con todo, debido a que xogou nun equipo sistema que beneficiaba ao quarterback, moitos consideraron que os n\u00fameros que acadou estaban inflados, polo que ter\u00eda problemas para adapatarse a alg\u00fans sistemas da NFL."}
{"id": "303927", "revid": "89787", "url": "https://gl.wikipedia.org/wiki?curid=303927", "title": "Raef LaFrentz", "text": "Raef Andrew LaFrentz, nado o 29 de maio de 1976, en Hampton, Iowa, foi un xogador profesional estadounidense de baloncesto que xogou 10 tempadas na National Basketball Association (NBA) dende 1998 at\u00e9 2009, sendo o seu \u00faltimo equipo os Portland Trail Blazers.\nTraxectoria profesional.\nLaFrentz foi seleccionado na 3\u00aa posici\u00f3n do Draft da NBA de 1998 polos Denver Nuggets. Na s\u00faa tempada coma rookie, tan s\u00f3 xogou 12 partidos debido a unha lesi\u00f3n no seu xeonllo esquerdo producida contra os Dallas Mavericks o 25 de febreiro de 1999. Na seguinte tempada, acadou 12.4 puntos, 7.9 rebotes e 2.2 tap\u00f3ns por encontro en 81 partidos disputados. No ano 2000 xogou cos sophomores o NBA All-Star Weekend Rookie Challenge.\nO 21 de febreiro de 2002, foi traspasado xunto a Nick Van Exel, Avery Johnson e Tariq Abdul-Wahad \u00f3s Dallas Mavericks, a cambio de Juwan Howard, Donnell Harvey, Tim Hardaway e unha elecci\u00f3n da primeira rolda do Draft de 2001.\nO 20 de outubro de 2003, foi traspasado xunto a Chris Mills, Jiri Welsch e unha elecci\u00f3n da primeira rolda do Draft \u00f3s Boston Celtics, a cambio de Tony Delk e Antoine Walker.\nO 28 de xu\u00f1o de 2006, os Celtics traspasaron a LaFrentz, Dan Dickau e s\u00e9tima elecci\u00f3n do Draft de 2006 \u00f3s Portland Trail Blazers, a cambio de Theo Ratliff e Sebastian Telfair."}
{"id": "303928", "revid": "56817", "url": "https://gl.wikipedia.org/wiki?curid=303928", "title": "Idaea emarginata", "text": "Idaea emarginata \u00e9 unha avela\u00ed\u00f1a da familia Geometridae\nA especie ten unha envergadura de 22\u201325\u00a0mm e unha lonxitude de \u00e1s de 11\u201313\u00a0mm presentando as femias un menor tama\u00f1o. A s\u00faa distribuci\u00f3n abrangue o occidente e centro de Europa ata o sur de Gran Breta\u00f1a e o sur de Escandinavia"}
{"id": "303929", "revid": "98629", "url": "https://gl.wikipedia.org/wiki?curid=303929", "title": "Radomir Anti\u0107", "text": "Radomir Anti\u0107, nado en \u017diti\u0161te (Serbia, por ent\u00f3n pertencente \u00e1 Rep\u00fablica Federal Socialista de Iugoslavia) o 22 de novembro de 1948 e finado en Madrid o 6 de abril de 2020, foi un exfutbolista e adestrador de f\u00fatbol serbio que xogou na demarcaci\u00f3n de defensa.\nTraxectoria.\nComa xogador.\nComezou xogando no FK Sloboda U\u017eice, fichando pronto por un grande da liga iugoslava, o FK Partizan Belgrado, no que militou durante sete tempadas, durante as cales se proclamou campi\u00f3n de liga en 1976.\nEn 1977 fichou polo Fenerbah\u00e7e SK turco, co que tam\u00e9n conquistou o t\u00edtulo da liga. Un ano despois fichou polo Real Zaragoza, onde permaneceu dous anos. En 1980 trasladouse a xogar a Inglaterra, fichando polo Luton Town FC, onde se retirou coma futbolista profesional.\nComa adestrador.\nComezou a s\u00faa carreira coma adestrador no FK Partizan Belgrado, onde ga\u00f1ou d\u00faas ligas nas s\u00faas d\u00faas primeiras tempadas no club. En 1988 volveu ao Real Zaragoza; na s\u00faa primeira tempada no equipo aragon\u00e9s rematou o campionato en quinta posici\u00f3n, clasificandoa para disputar a Copa da UEFA.\nA metade da tempada 1990/91 fichou polo Real Madrid para substitu\u00edr a Alfredo Di St\u00e9fano; obtivo bos resultados e rematou o campionato en terceira posici\u00f3n. Por\u00e9n, o ano seguinte foi destitu\u00eddo a causa do mal xogo a pesar de estar na primeira posici\u00f3n da liga.\nComezada a tempada 1992/93 substit\u00fae a Javier Irureta no Real Oviedo, equipo onde permaneceu tres tempadas. En 1995 fichou polo Atl\u00e9tico de Madrid; no equipo madrile\u00f1o tivo a s\u00faa mellor \u00e9poca, ga\u00f1ando a Liga e a Copa do Rei en 1996. En 1998 deixou o equipo, pero a finais da tempada 1999/00 volveu ser chamado para tentar salvalo do descenso a Segunda Divisi\u00f3n, obxectivo que non acadou.\nAo ano seguinte sufriu outro descenso, esta vez no Real Oviedo.\nEn xaneiro de 2003 fichou polo FC Barcelona para substitu\u00edr a Louis Van Gaal, colleu o equipo a tres puntos do descenso e rematou a tempada en postos de Copa UEFA e chegou a cuartos de final da Liga de Campi\u00f3ns. A pesar deste bo rendemento e da boa opini\u00f3n da xunta directiva, a vitoria de Joan Laporta nas elecci\u00f3ns a presidencia fan que non se renove o adestrador serbio e se fiche o holand\u00e9s Frank Rijkaard.\nA mediados da tempada 2003/04 fichou polo Celta de Vigo en substituci\u00f3n de Lotina para tentar salvar o equipo do descenso. Por\u00e9n, o tecnico centrou a atenci\u00f3n na Liga de Campi\u00f3ns, na que o equipo galego segu\u00eda vivo, e renunciou ao seu cargo trala eliminaci\u00f3n do mesmo ante o Arsenal Football Club e tras so d\u00faas vitorias en campionato ligueiro. O equipo rematou descendendo a final de tempada.\nEntre os anos 2008 e 2010 f\u00edxose cargo da Selecci\u00f3n de f\u00fatbol de Serbia e clasificouna como primeira de grupo para o Mundial de F\u00fatbol de Sur\u00e1frica 2010, pero foi eliminada na fase de grupos e foi destitu\u00eddo en setembro dese ano.\nO 26 de decembro de 2012 foi contratado polo Shandong Luneng, da Superliga chinesa. Deixou o equipo o ano seguinte e en 2015 fichou polo Hebei Zhongji, da segunda divisi\u00f3n chinesa."}
{"id": "303930", "revid": "29398", "url": "https://gl.wikipedia.org/wiki?curid=303930", "title": "Lotina", "text": ""}
{"id": "303935", "revid": "89787", "url": "https://gl.wikipedia.org/wiki?curid=303935", "title": "\u00a1Copiad, malditos!", "text": "\u00a1Copiad, malditos! Derechos de autor en la era digital \u00e9 un documental espa\u00f1ol estreado en maio de 2011 e dirixido por St\u00e9phane M. Grueso. O proxecto observa as alternativas de produci\u00f3n audiovisual de licenzas libres en Espa\u00f1a.\nOrixe.\nXorde como resposta \u00f3s cambios dr\u00e1sticos nas pol\u00edticas de protecci\u00f3n de propiedade intelectual acontecidos en Espa\u00f1a e outros pa\u00edses do mundo, endurecidas debido \u00f3 auxe de compartir datos na era dixital, o P2P e Internet de banda larga. Este endurecemento das leis xerou a reafirmaci\u00f3n dos dereitos p\u00fablicos \u00f3 redor da cultura e o co\u00f1ecemento e o xurdimento de comunidades ben establecidas e asesoradas legalmente, que crean materiais multimedia libres do tradicional copyright e licenzas e documentos que avalen compartir os materiais.\n\"\u00a1Copiad, malditos!\" \u00e9 un exercicio que mostra de forma autoreflexiva a aplicaci\u00f3n das leis e o uso de licenzas para desenvolver materiais multimedia libres. O documental e todos os seus materiais adicionais edit\u00e1ronse cunha Licenza Creative Commons BY/NC 3.0 Unported, sendo esta a primeira vez en Espa\u00f1a que unha canle de televisi\u00f3n (en concreto RTVE) coproduce un contido cunha licenza aberta Creative Commons.\nMateriais publicados.\n\u00a1COPIAD, MALDITOS! \u2013 DVD1 (3.6 GB)\nENTREVISTAS \u2013 DVD2 (3.9 GB)\nENTREVISTAS - DVD3 (3.8 GB)"}
{"id": "303938", "revid": "22570", "url": "https://gl.wikipedia.org/wiki?curid=303938", "title": "Llanbradach", "text": "Llanbradach \u00e9 unha comunidade de Gales de 4383 habitantes segundo o censo de 2011, localizada en Caerphilly dentro dos l\u00edmites hist\u00f3ricos de Monmouthshire, a 5\u00a0km da vila de Caerphilly. Est\u00e1 servida pola estrada A469 e conta con estaci\u00f3n de ferrocarril. O 17.9% da poboaci\u00f3n conta con alg\u00fan tipo de competencia en lingua galesa, porcentaxe que aumenta ata o 30% no tramo dos 3 aos 15 anos"}
{"id": "303939", "revid": "98629", "url": "https://gl.wikipedia.org/wiki?curid=303939", "title": "Transesterificaci\u00f3n", "text": "En qu\u00edmica org\u00e1nica, a transesterificaci\u00f3n \u00e9 o proceso de intercambiar o grupo org\u00e1nico R\u2033 dun \u00e9ster co grupo org\u00e1nico R\u2032 dun alcohol. Estas reacci\u00f3ns son a mi\u00faido catalizadas pola adici\u00f3n dun catalizador \u00e1cido ou base. A reacci\u00f3n pode tam\u00e9n realizarse coa axuda de encimas (biocatalizadores) particularmente lipases (E.C.3.1.1.3).\nOs \u00e1cidos fortes catalizan a reacci\u00f3n doando un prot\u00f3n ao grupo carbonilo, o que o converte nun electr\u00f3filo m\u00e1is potente, mentres que as bases catalizan a reacci\u00f3n ao retirar o prot\u00f3n do alcohol, fac\u00e9ndoo as\u00ed m\u00e1is nucleof\u00edlico. Os \u00e9steres con grupos alcoxi m\u00e1is grandes poden producirse a partir de metil \u00e9steres ou etil \u00e9steres con alta pureza ao quentar a mestura formada polo \u00e9ster, \u00e1cido ou base, e un alcohol grande e evaporando o alcohol pequeno para equilibrar.\nMecanismo.\nNo mecanismo da transesterificaci\u00f3n, o carbono carbon\u00edlico do \u00e9ster inicial (RCOOR1) sofre un ataque nucleof\u00edlico do alc\u00f3xido entrante (R2O\u2212) para dar un intermediario tetrah\u00e9drico, que ou ben reverte ao material inicial, ou ben orixina o produto transesterificado (RCOOR2). Estas varias especies existen en equilibrio, e a distribuci\u00f3n do produto depende das enerx\u00edas relativas do reactivo e o produto.\nAplicaci\u00f3ns.\nProduci\u00f3n de poli\u00e9ster.\nA aplicaci\u00f3n a grande escala da transesterificaci\u00f3n \u00e9 na s\u00edntese de poli\u00e9steres. Nesta aplicaci\u00f3n faise que di\u00e9steres sufran transesterificaci\u00f3n con diois para formar macromol\u00e9culas. Por exemplo, o dimetil tereftalato e o etilenglicol reaccionan para formar polietileno tereftalato e metanol, o cal evapora para pular a reacci\u00f3n cara a adiante.\nMetan\u00f3lise e produci\u00f3n de biodi\u00e9sel.\nA reacci\u00f3n inversa, chamada metan\u00f3lise, \u00e9 tam\u00e9n un exemplo de transesterificaci\u00f3n. Este proceso foi utilizado para reciclar poli\u00e9steres en mon\u00f3meros separados (ver reciclaxe de pl\u00e1stico). Util\u00edzase para converter graxas (triglic\u00e9ridos) en biodi\u00e9sel. Esta conversi\u00f3n foi un dos seus primeiros usos. O aceite vexetal transesterificado (biodi\u00e9sel) xa foi utilizado como combustible para veh\u00edculos pesados en Sur\u00e1frica antes da segunda guerra mundial.\nFoi patentada nos Estados Unidos na d\u00e9cada de 1950 por Colgate, a\u00ednda que a transesterificaci\u00f3n de biol\u00edpidos pode que se descubrira moito antes. Na d\u00e9cada de 1940, os investigadores estaban a buscar un m\u00e9todo para producir m\u00e1is facilmente o glicerol, o cal se utilizaba para fabricar explosivos para usalos na segunda guerra mundial. Moitos dos m\u00e9todos usados hoxe polos produtores te\u00f1en a s\u00faa orixe nas investigaci\u00f3ns iniciais feitas na d\u00e9cada de 1940.\nInvestigadores xaponeses demostraron recentemente que a transesterificaci\u00f3n de biol\u00edpidos \u00e9 posible facela utilizando unha metodolox\u00eda de metanol supercr\u00edtico, na cal se utilizan altas temperaturas e presi\u00f3ns para catalizar fisicamente a reacci\u00f3n biol\u00edpido/metanol en \u00e1cido graxo e metil \u00e9steres.\nTransesterificaci\u00f3n a alta presi\u00f3n.\nA transesterificaci\u00f3n catalizada por bases caracter\u00edzase por un volume de activaci\u00f3n negativo (aproximadamente \u221212\u00a0cm3) e, por tanto, procede m\u00e1is rapidamente en condici\u00f3ns de alta presi\u00f3n. Comprobouse que a alcoh\u00f3lise catalizada por amino de \u00e9steres con impedimentos est\u00e9ricos (por exemplo, grupos protectores, auxiliares quirais) procede rapidamente a temperatura moderada a unha presi\u00f3n de 10\u00a0kbar, dando rendementos cuantitativos."}
{"id": "303940", "revid": "6939", "url": "https://gl.wikipedia.org/wiki?curid=303940", "title": "David Tecwyn Lloyd", "text": "David Tecwyn Lloyd, nado en Glan-yr-afon o 22 de outubro de 1914 e finado en Bodelwyddan o 22 de agosto de 1992, foi un educador, cr\u00edtico literario e escritor gal\u00e9s.\nTraxectoria.\nNaceu nunha pequena aldea preto de Corwen, educouse en Bala e graduouse en lingua galesa na Universidade de Bangor en 1938, tras o que comezou a dar clases para adultos primeiro na WEA de varias localidades, \u00e9poca na que foi editor do xornal dedicado ao mundo rural \"Cefn Gwlad\" (1941-1946), e despois nunha instituci\u00f3n de Harlech ata que en 1956 deixou o ensino, convert\u00e9ndose en director da editorial Hughes a'i Fab e subeditor do peri\u00f3dico \"Y Cymro\" . En 1961 pasou ao departamento de extensi\u00f3n universitaria da Universidade de Aberystwtyth baixo a direcci\u00f3n de Alwyn D. Rees e foi editor da revista da Academia Galesa \"Taliesin\" entre 1965 e 1987. Nacionalista e socialista, foi membro do Partido Comunista de Gran Breta\u00f1a entre 1939 e 1941."}
{"id": "303943", "revid": "98629", "url": "https://gl.wikipedia.org/wiki?curid=303943", "title": "Techniques d'Avant Garde", "text": "TAG Group (Holdings) S.A. \u00e9 un holding privado con sede na Cidade de Luxemburgo, Luxemburgo.\nTAG Group (Holdings) S.A. xera ingresos a trav\u00e9s das s\u00faas diferentes filiais que ofrecen produtos e servizos nos negocios de aviaci\u00f3n, os deportes de motor, hostaler\u00eda, produtos de consumo e nas industrias de bens ra\u00edces.\nTAG \u00e9 un acr\u00f3nimo de Techniques d'Avant Garde (t\u00e9cnicas vangardistas).\nHistoria.\nTAG fundouse en 1977 polo empresario saudita Akram Ojjeh e est\u00e1 dirixida actualmente polo CEO Mansour Ojjeh, o fillo do fundador. \nEn 1985, TAG Group (Holdings) S.A. adquiriu \u00f3 fabricante de reloxos su\u00edzo Heuer. TAG Group combinou as marcas TAG e Heuer para crear a marca TAG Heuer e tam\u00e9n deu o nome TAG Heuer a s\u00faa filial reloxeira recentemente adquirida. Baixo a propiedade de TAG Group, TAG Heuer modernizou a s\u00faa li\u00f1a de produtos e aumentou significativamente as vendas en todo o mundo. LVMH comprou a filial TAG Heuer en 1999 por 740.000.000 d\u00f3lares dos Estados Unidos.\nActividades.\nAviaci\u00f3n.\nTAG Aeron\u00e1utica \u00e9 distribuidor das aeronaves Bombardier para Medio Oriente. TAG Aviation S.A. \u00e9 o distribuidor para os avi\u00f3ns privados HondaJet no norte de Europa.\nCon sede en Xenebra, Su\u00edza, TAG Aviation \u00e9 un provedor de servizos de aviaci\u00f3n privados, xesti\u00f3n de aeronaves, alugueiro de aeronaves, mantemento, vendas e adquisici\u00f3ns. TAG Aviation EE.UU., Inc \u00e9 unha compa\u00f1\u00eda de xesti\u00f3n de aviaci\u00f3n estadounidense, baseada en San Francisco. TAG \u00e9 un broker e copropietario da empresa AMI de voos privados en San Francisco.\nTAG Farnborough Airport Ltd. \u00e9 unha filial de TAG Aviation que pos\u00fae a propiedade do Aeroporto de Farnborough ao sur oeste de Londres no Reino Unido. A propiedade foi comprada ao Ministerio de Defensa do Reino Unido en 2007.\nAutomobilismo.\nTAG patrocinou ao equipo Williams de F\u00f3rmula Un durante a d\u00e9cada de 1980, inclu\u00edndo cando os pilotos do equipo Alan Jones e Keke Rosberg ga\u00f1aron o Campionato do Mundo de e , respectivamente. Durante a tempada de , Mansour Ojjeh tivo unha reuni\u00f3n co xefe do equipo McLaren Ron Dennis, que ofreceu a Ojjeh a oportunidade non s\u00f3 dun acordo de patrocinio como con Williams, sen\u00f3n de ter unha parte da propiedade de McLaren. Ojjeh estivo de acordo e a relaci\u00f3n con McLaren contin\u00faa ata os nosos d\u00edas, o Grupo TAG ten unha participaci\u00f3n no Grupo McLaren.\nCando a\u00ednda era patrocinador de Williams, Ojjeh financiou o desenvolvemento dun motor Porsche turbo V6 para o seu uso en McLaren. Os motores co\u00f1\u00e9cense como TAG xa que Ojjeh \u00e9 o dono dos dereitos do nome, a\u00ednda que nos motores tam\u00e9n aparecen as palabras \"Made by Porsche\". O motor fixo o seu debut na F\u00f3rmula Un no Gran Premio dos Pa\u00edses Baixos de 1983 en Zandvoort, con Niki Lauda cualificando o coche 19\u00ba antes de retirarse na volta 25 cando os seus freos fallaron. Os McLaren con motor TAG non puideron terminar as \u00faltimas carreiras na \u00faltima parte da tempada 1983, a\u00ednda que Lauda clasificouse 11\u00ba na \u00faltima carreira en Sur\u00e1frica malia que se retirou a 5 voltas do final cun fallo el\u00e9ctrico.\nO mellor estaba por vir para os motores TAG en , Lauda e Alain Prost ga\u00f1aron 12 das 16 carreiras da tempada entre eles, ga\u00f1ando facilmente o Campionato de Construtores para McLaren. O Campionato de Pilotos converteuse nunha batalla entre Lauda e Prost, o austr\u00edaco ga\u00f1ou o seu terceiro campionato do mundo por s\u00f3 medio punto de vantaxe sobre o seu compa\u00f1eiro de equipo. Prost ga\u00f1ou 7 carreiras por 5 de Lauda, pero Lauda logrou puntuar en m\u00e1is carreiras e tivo menos retiradas que o franc\u00e9s, que foi subcampi\u00f3n por segundo ano consecutivo. A primeira vitoria do motor TAG chegou na primeira carreira da tempada en Brasil grazas a Alain Prost. Lauda ga\u00f1ou a seguinte carreira en Kyalami, e na 11\u00ba rolda nos Pa\u00edses Baixos o equipo xa lograra o t\u00edtulo de construtores. O t\u00edtulo de pilotos non se decidiu ata a \u00faltima rolda en Portugal, Prost ga\u00f1ou a s\u00faa s\u00e9tima carreira (mellor marca nunha tempada), pero non foi suficiente para superar a Lauda que en segundo lugar logrou 72 puntos no campionato polos 71,5 de Prost, o franc\u00e9s s\u00f3 logrou 4,5 puntos en lugar dos habituais 9 pola s\u00faa vitoria baixo a choiva no suspendido antes de tempo Gran Premio de M\u00f3naco, os mellores rexistros de Lauda acabaron sendo o factor decisivo.\nProst converteuse no primeiro franc\u00e9s en ga\u00f1ar o Campionato do Mundo pilotando o McLaren-TAG en . McLaren non dominou como o fixera o ano anterior, debido principalmente ao desaf\u00edo de Ferrari, e a aparici\u00f3n do motor turbo de Honda con Williams. Prost volver\u00eda a lograr o campionato no McLaren-TAG en . pero, o motor Honda, con m\u00e1is potencia e econom\u00eda de combustible que as unidades TAG-Porsche, foi o motor que co equipo Williams logrou o Campionato de Construtores, Prost tivo unha tensa batalla cos pilotos de Williams Nigel Mansell e Nelson Piquet para o campionato de pilotos, que s\u00f3 se decidiu a favor de Prost na rolda final en Australia.\nO \u00faltimo ano dos motores de TAG-Porsche na F\u00f3rmula Un foi . Un ano decepcionante para Prost que non puido defender o seu t\u00edtulo e terminou cuarto no campionato con 3 vitorias. A \u00faltima vitoria para o motor TAG foi no Gran Premio de Portugal onde Prost logrou a s\u00faa 28\u00ba vitoria da s\u00faa carreira, rompendo a marca de 27 en poder de Jackie Stewart desde . En total, os motores TAG lograron con McLaren 25 vitorias en Grandes Premios, 7 poles, 18 voltas r\u00e1pidas e 54 podios en 68 carreiras disputadas.\nHoxe en d\u00eda, TAG Group pos\u00fae o 25% do Grupo McLaren. TAG tam\u00e9n ten a propiedade das filiais de McLaren Group. As empresas m\u00e1is co\u00f1ecidas de McLaren son McLaren Racing e McLaren Automotive.\nOutros.\nOutras \u00e1reas de negocio incl\u00faen a tecnolox\u00eda de avanzada, bens ra\u00edces e produtos de consumo."}
{"id": "303945", "revid": "23204", "url": "https://gl.wikipedia.org/wiki?curid=303945", "title": "A Amarela, Moreira, Ponteareas", "text": "A Amarela \u00e9 un lugar da parroquia de Moreira, do concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 17 habitantes (9 homes e 8 mulleres)."}
{"id": "303946", "revid": "23204", "url": "https://gl.wikipedia.org/wiki?curid=303946", "title": "Vilanova, Moreira, Ponteareas", "text": "Vilanova \u00e9 un lugar da parroquia de Moreira, do concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 80 habitantes (42 homes e 38 mulleres)."}
{"id": "303947", "revid": "23204", "url": "https://gl.wikipedia.org/wiki?curid=303947", "title": "Urcela, Moreira, Ponteareas", "text": "Urcela \u00e9 un lugar da parroquia de Moreira, do concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 99 habitantes (47 homes e 52 mulleres)."}
{"id": "303948", "revid": "23204", "url": "https://gl.wikipedia.org/wiki?curid=303948", "title": "Sixas, Moreira, Ponteareas", "text": "Sixas \u00e9 un lugar da parroquia de Moreira, do concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 23 habitantes (15 homes e 8 mulleres)."}
{"id": "303949", "revid": "23204", "url": "https://gl.wikipedia.org/wiki?curid=303949", "title": "Requeixo, Moreira, Ponteareas", "text": "Requeixo \u00e9 un lugar da parroquia de Moreira, do concello pontevedr\u00e9s de Ponteareas, na comarca do Condado. Segundo o IGE, en 2022 ti\u00f1a 55 habitantes (29 homes e 26 mulleres)."}
{"id": "303951", "revid": "1576", "url": "https://gl.wikipedia.org/wiki?curid=303951", "title": "25 Tauri", "text": ""}
{"id": "303952", "revid": "22795", "url": "https://gl.wikipedia.org/wiki?curid=303952", "title": "Pl\u00e9iades", "text": "As Pl\u00e9iades (\u00abpombas\u00bb en grego), tam\u00e9n co\u00f1ecidas coma Obxecto Messier 45, M45, As Sete Irm\u00e1s ou o Setestrelo, son un c\u00famulo estelar aberto visible a simple vista no ceo nocturno, cun prominente lugar na mitolox\u00eda antiga, situado nun costado da constelaci\u00f3n de Tauro. As Pl\u00e9iades son un grupo de estrelas moi novas situadas a unha distancia aproximada de 440 anos luz da Terra, contidas nun espazo de trinta anos luz. Form\u00e1ronse hai uns 100 mill\u00f3ns de anos aproximadamente, durante a era Mesozoica na Terra, a partir do colapso dunha nube de gas interestelar. As estrelas m\u00e1is grandes e brillantes do c\u00famulo son de cor branquiazul e te\u00f1en un tama\u00f1o preto de cinco veces m\u00e1is grande ca o Sol.\nComposici\u00f3n.\nO c\u00famulo ten uns 12 anos luz de di\u00e1metro e cont\u00e9n un total aproximado de 500 estrelas. Est\u00e1 dominado por estrelas azuis novas, das que oito poden observarse a simple vista dependendo das condici\u00f3ns atmosf\u00e9ricas (ceos limpos e ausencia de L\u00faa): Taygeta (4.29), Pleione (5.05), Merope (4.14), Maia (3.87), Electra (3.72), Celaeno (5.45), Atlas( 3.62) e Alcione (2.85). Os n\u00fameros entre par\u00e9ntese indican a s\u00faa magnitude de brillo aparente."}
{"id": "303954", "revid": "624", "url": "https://gl.wikipedia.org/wiki?curid=303954", "title": "Samarobriva", "text": ""}
{"id": "303955", "revid": "1576", "url": "https://gl.wikipedia.org/wiki?curid=303955", "title": "Centro de gravidade", "text": "O centro de gravidade \u00e9 o punto de aplicaci\u00f3n da resultante de t\u00f3dalas forzas de gravidade que act\u00faan sobre as distintas porci\u00f3ns materiais dun corpo, de tal forma que o momento respecto a cualquer punto desta resultante aplicada no centro de gravidade \u00e9 o mesmo que o producido polos pesos de t\u00f3dalas masas materiais que constit\u00faen ese corpo.\nPropiedades.\nA resultante de t\u00f3dalas forzas gravitatorias que act\u00faan sobre as part\u00edculas que constit\u00faen un corpo poden reemprazarse por unha forza \u00fanica formula_1, que \u00e9 o propio peso do cuerpo, aplicada no centro de gravidade do corpo. Isto equivale a que os efectos de t\u00f3dalas forzas gravitatorias individuais sobre as part\u00edculas poden contrarrestarse por unha soa forza formula_2 mentres se aplique no centro de gravidade do corpo.\nC\u00e1lculo do centro de gravidade.\nO centro de gravidade dun cuerpo dase polo \u00fanico vector que cumpre:\nonde \"M\" \u00e9 a masa total do corpo e formula_3 denota o produto vectorial.\n_\\text{c.g.}}{r_\\text{c.g.}^2} = \n\\int_V \\frac{\\hat{\\mathbf{u}}_r}{r^2}\\ dV"}
{"id": "303958", "revid": "89787", "url": "https://gl.wikipedia.org/wiki?curid=303958", "title": "Vexetarianismo na India", "text": "O vexetarianismo na India, segundo unha enquisa realizada por \"The Hindu\" en 2006, \u00e9 seguido polo 31% da poboaci\u00f3n, mentres que outro 9% consomen ovos. Entre as varias comunidades, o vexetarianismo \u00e9 m\u00e1is com\u00fan entre a comunidade de xainistas e bram\u00e1ns (55%) e menos com\u00fan entre musulm\u00e1ns (3%) e veci\u00f1os de estados costeiros. Outros estudos citados pola FAO e o USDA estiman que entre o 20% e 42% da poboaci\u00f3n india \u00e9 vexetariana. Estes estudos indican que incluso os indios que comen carne raramente, menos do 30% consomen regularmente. As raz\u00f3ns son principalmente culturais e en parte econ\u00f3mica.\nNa India, o vexetarianismo \u00e9 xeralmente sin\u00f3nimo de lactovexetarianismo. A maior\u00eda dos restaurantes na India son claramente distintos e son comercializados como \"vexetariano\", \"verde\" ou \"puro vexetariano\". Restaurantes vexetarianos son abundantes, xeralmente moitos est\u00e1n dispo\u00f1ibles (Shakahari: comedores S\u00e1nscrito). Os ingredientes de orixe animal (con excepci\u00f3n do leite e mel), tales como a ba\u00f1a, gelatina, caldo de carne, non se usan na coci\u00f1a tradicional. A India creou un sistema para a reserva de produtos alimenticios feitos a partir de s\u00f3 ingredientes vexetarianos, cun punto verde dentro dun cadrado verde. A marca dun punto marr\u00f3n dentro dun cadrado marr\u00f3n significa a presenza de ingredientes de orixe animal (con excepci\u00f3n do leite ou os seus derivados directos).\nO recente crecemento do comercio por xunto organizada na India foi alcanzado por algunha controversia, como alg\u00fans est\u00e1n esixindo supermercados sen carne vexetariana."}
{"id": "303959", "revid": "25871", "url": "https://gl.wikipedia.org/wiki?curid=303959", "title": "Arquidiocese cat\u00f3lica latina de Rabaul", "text": "A arquidiocese de Rabaul (en ) \u00e9 unha s\u00e9 metropolitana da Igrexa Cat\u00f3lica Latina. En 2010 ti\u00f1a 149.870 bautizados sobre unha poboaci\u00f3n total de 285.540 habitantes. Francesco Panfilo \u00e9 o actual arcebispo.\nTerritorio.\nA arquidiocese abrangue a provincia de Nova Breta\u00f1a Oriental en Pap\u00faa-Nova Guinea. A s\u00e9 arcebispal \u00e9 a cidade de Kokopo, onde est\u00e1 a Catedral do Sagrado Coraz\u00f3n, e en Rabaul esta a Concatedral de San Francisco Xabier.\nO territorio est\u00e1 organizado en 29 parroquias.\nHistoria.\nEn 1844 foi erixida a vigair\u00eda apost\u00f3lica de Melanesia, en territorios da vigair\u00eda apost\u00f3lica de Ocean\u00eda occidental. O 10 de maio de 1889 foi renomeada como vigair\u00eda apost\u00f3lica de Nova Breta\u00f1a, e ga\u00f1ou territorios da vigair\u00eda apost\u00f3lica de Micronesia e cedeu territorio para erixir a vigair\u00eda apost\u00f3lica de Nova Guinea. O 8 de decembro de 1890 mudou novamente o seu nome polo de vigair\u00eda apost\u00f3lica de Nova Pomerania.\nO 24 de febreiro de 1896, o 28 de xu\u00f1o e o 27 de xullo de 1897 cedeu partes do seu territorio para erixir a prefectura apost\u00f3lica da Terra do Emperador Guillerme, a vigair\u00eda apost\u00f3lica das Illas Gilbert, e a prefectura apost\u00f3lica das Illas Salom\u00f3n Brit\u00e1nicas. O 23 de maio de 1898 cedeu territorio para erixir a prefectura apost\u00f3lica das Illas Salom\u00f3n Alem\u00e1s. En 1905 cedeu territorio para erixir a misi\u00f3n sui iuris das Illas Marshall. O 14 de novembro de 1922 foi renomeada como vigair\u00eda apost\u00f3lica de Rabaul.\nO 5 de xullo de 1957 cedeu territorios para estabelecer a vigair\u00eda apost\u00f3lica de Kavieng, e o 15 de novembro de 1966 foi elevada a arquidiocese metropolitana coa bula \"Laeta incrementa\" de Paulo VI.\nO 4 de xullo de 2003 cedeu novamente territorio para erixir a diocese de Kimbe."}
{"id": "303968", "revid": "23204", "url": "https://gl.wikipedia.org/wiki?curid=303968", "title": "Flavobacterium", "text": "Flavobacterium \u00e9 un x\u00e9nero de bacterias gramnegativas, con forma de bacilo con especies m\u00f3biles e non m\u00f3biles, que consta de 130 especies reco\u00f1ecidas (http://www.bacterio.net/flavobacterium.html), e de 3 especies novas propostas (\"F. gondwanense\", \"F. salegens\", e \"F. scophthalmum\"). As flavobacterias at\u00f3panse no solo e auga doce en diversos ambientes. Varias especies causan doenzas en peixes de auga doce.\n\"Flavobacterium psychrophilum\" causa doenzas na troita arco da vella e outros salm\u00f3nidos.\n\"Flavobacterium columnare\" causa unha enfermidade en peixes de auga doce, como os siluriformes.\n\"Flavobacterium branchiophilum\" causa nas troitas unha enfermidade nas branquias.\nA especie tipo do x\u00e9nero \u00e9 \"Flavobacterium aquatile\" (Frankland e Frankland 1889) Bergey et al. 1923. O nome do x\u00e9nero significa \"bacteria amarela\"."}
{"id": "303969", "revid": "1131", "url": "https://gl.wikipedia.org/wiki?curid=303969", "title": "Irm\u00e1s Carton\u00e9", "text": "Irm\u00e1s Carton\u00e9 \u00e9 unha editorial galega a cargo dos tradutores Celia Recarey e Carlos Vald\u00e9s, fundada en 2014. Ten a s\u00faa sede en Santiago de Compostela, e est\u00e1 centrada na publicaci\u00f3n en traduci\u00f3n ao galego de textos cl\u00e1sicos da literatura estranxeira no dominio p\u00fablico, como \"Orlando\", de Virginia Woolf ou \"O triunfo do ovo\", de Sherwood Anderson."}
{"id": "303970", "revid": "1888", "url": "https://gl.wikipedia.org/wiki?curid=303970", "title": "Jules Henri Poincar\u00e9", "text": ""}
{"id": "303972", "revid": "89787", "url": "https://gl.wikipedia.org/wiki?curid=303972", "title": "Alejandro G\u00f3mez Alonso", "text": "Alejandro G\u00f3mez Alonso, nado en Forcarei en 1973, \u00e9 un pol\u00edtico galego do PPdeG.\nTraxectoria.\nEstudou Dereito. Foi presidente de Novas Xeraci\u00f3ns (1998-2003). Foi concelleiro e voceiro do PPdeG de Forcarei. En 2003 substitu\u00edu como deputado a Corina Porro. Foi elixido deputado do Parlamento de Galicia nas elecci\u00f3ns de 2005 e volveu ser deputado na VIII e IX lexislaturas, sendo voceiro de Infraestruturas do Grupo Parlamentario Popular. \u00c9 secretario de Organizaci\u00f3n do PPdeG."}
{"id": "303974", "revid": "839", "url": "https://gl.wikipedia.org/wiki?curid=303974", "title": "Vigair\u00eda apost\u00f3lica cat\u00f3lica latina das Illas Gilbert", "text": ""}
{"id": "303975", "revid": "839", "url": "https://gl.wikipedia.org/wiki?curid=303975", "title": "Vigair\u00eda apost\u00f3lica de Nova Pomerania", "text": ""}
{"id": "303976", "revid": "89787", "url": "https://gl.wikipedia.org/wiki?curid=303976", "title": "Isabel Garc\u00eda Pac\u00edn", "text": "Mar\u00eda Isabel Garc\u00eda Pac\u00edn, nada en Friol en 1973, \u00e9 unha pol\u00edtica galega do PPdeG.\nTraxectoria.\nEnxe\u00f1eira t\u00e9cnica agr\u00edcola e especialista en Explotaci\u00f3ns Agropecuarias pola Escola Polit\u00e9cnica Superior de Lugo. Elixida concelleira nas municipais de 1999 no concello de Friol foi concelleira de Familia, Promoci\u00f3n de Emprego, Muller e Xuventude at\u00e9 2003. Despois f\u00edxose cargo da Delegaci\u00f3n de Cultura, Xuventude, Asuntos Sociais, Promoci\u00f3n do emprego e Programas Europeos. En 2007 substitu\u00edu como deputada a Xos\u00e9 Manuel Barreiro Fern\u00e1ndez. Foi elixida deputada do Parlamento de Galicia nas elecci\u00f3ns de 2009 e volveu ser elixida nas elecci\u00f3ns de 2012. \u00c9 portavoz de Medio Rural, Gandar\u00eda e Agricultura do Grupo Popular."}
{"id": "303977", "revid": "1888", "url": "https://gl.wikipedia.org/wiki?curid=303977", "title": "Mar\u00eda Isabel Garc\u00eda Pac\u00edn", "text": ""}
{"id": "303978", "revid": "1888", "url": "https://gl.wikipedia.org/wiki?curid=303978", "title": "Jos\u00e9 Javier Ron Fern\u00e1ndez", "text": ""}
{"id": "303979", "revid": "23204", "url": "https://gl.wikipedia.org/wiki?curid=303979", "title": "44\u00aa edici\u00f3n dos \u00d3scar", "text": "A 44.\u00aa entrega dos premios \u00d3scar tivo lugar o d\u00eda 10 de abril de 1972 no Dorothy Chandler Pavilion dos \u00c1nxeles (Estados Unidos). Os mestres de cerimonias foron Helen Hayes, Alan King, Sammy Davis, Jr. e Jack Lemmon.\nPremios.\nOs ga\u00f1adores aparecen en primeiro lugar e en grosas."}
{"id": "303980", "revid": "12452", "url": "https://gl.wikipedia.org/wiki?curid=303980", "title": "Premios Oscar 1971", "text": ""}
{"id": "303981", "revid": "1410", "url": "https://gl.wikipedia.org/wiki?curid=303981", "title": "43\u00aa edici\u00f3n dos \u00d3scar", "text": "A 43.\u00aa entrega dos premios \u00d3scar tivo lugar o d\u00eda 15 de abril de 1971 no Dorothy Chandler Pavilion dos \u00c1nxeles (Estados Unidos). Nesta edici\u00f3n non houbo mestre de cerimonias.\nPremios.\nOs ga\u00f1adores aparecen en primeiro lugar e en grosas."}
{"id": "303982", "revid": "12452", "url": "https://gl.wikipedia.org/wiki?curid=303982", "title": "Premios Oscar 1970", "text": ""}
{"id": "303983", "revid": "47401", "url": "https://gl.wikipedia.org/wiki?curid=303983", "title": "42\u00aa edici\u00f3n dos \u00d3scar", "text": "A 42.\u00aa entrega dos premios \u00d3scar tivo lugar o d\u00eda 7 de abril de 1970 no Dorothy Chandler Pavilion dos \u00c1nxeles (Estados Unidos). Nesta edici\u00f3n non houbo mestre de cerimonias.\nPremios.\nOs ga\u00f1adores aparecen en primeiro lugar e en grosas."}
{"id": "303984", "revid": "12452", "url": "https://gl.wikipedia.org/wiki?curid=303984", "title": "Premios Oscar 1969", "text": ""}
{"id": "303985", "revid": "1410", "url": "https://gl.wikipedia.org/wiki?curid=303985", "title": "41\u00aa edici\u00f3n dos \u00d3scar", "text": "A 41.\u00aa entrega dos premios \u00d3scar tivo lugar o d\u00eda 14 de abril de 1969 no Dorothy Chandler Pavilion dos \u00c1nxeles (Estados Unidos). Por primeira vez desde a 11.\u00aa edici\u00f3n non houbo mestre de cerimonias.\nPremios.\nOs ga\u00f1adores aparecen en primeiro lugar e en grosas.\nControversias.\nA actuaci\u00f3n de Cliff Robertson en \"Charly\" tivo unha acollida xeralmente mixta por parte da cr\u00edtica e do p\u00fablico. Cando ga\u00f1ou o \u00d3scar ao Mellor Actor, xerou certa controversia: menos de d\u00faas semanas despois da cerimonia, a revista \"Time\" mencionou as preocupaci\u00f3ns xeneralizadas da Academia pola \"solicitude excesiva e vulgar de votos\" e dixo que \"moitos membros coincidiron en que o premio de Robertson estaba baseado m\u00e1is na promoci\u00f3n que no rendemento\".\n\"Young Americans\" foi anunciado como ga\u00f1ador da longametraxe documental, pero o 7 de maio de 1969, o filme foi descualificado cando se descubriu que se estreara en outubro de 1967, polo que non pod\u00eda optar a un premio de 1968. \"Journey into Self\", o primeiro finalista, recibiu o \u00d3scar ao d\u00eda seguinte.\nA noite da cerimonia creouse unha pol\u00e9mica cando Johnny Carson e Buddy Hackett anunciaron nun \"sketch\" no \"Tonight Show\" desa noite, gravado tres horas antes da cerimonia de entrega dos premios, que \"Oliver!\" ser\u00eda o ga\u00f1ador do mellor filme e que Jack Albertson ga\u00f1ar\u00eda o premio ao mellor actor secundario. A columnista Frances Drake afirmou que a maior\u00eda dos que viron creron que Carson e Hackett \"estaban facendo unha broma pr\u00e1ctica ou fixeron unha suposici\u00f3n afortunada\". Como Carson lembrou anos despois, creou unha gran controversia e houbo despedimentos en Price Waterhouse. Refer\u00edndose ao feito como \"o grande engano de Carson\", PricewaterhouseCoopers afirmou nun comunicado de prensa de 2004 que \"m\u00e1is tarde se comprobou que Carson e Hackett fixeron algunhas suposici\u00f3ns afortunadas para a s\u00faa rutina, disipando os rumores de violaci\u00f3n da seguridade e mantendo intacto a integridade do proceso das votaci\u00f3ns\". A Academia m\u00e1is tarde contratou a Carson cinco veces para presentar a cerimonia."}
{"id": "303986", "revid": "12452", "url": "https://gl.wikipedia.org/wiki?curid=303986", "title": "Premios Oscar 1968", "text": ""}
{"id": "303987", "revid": "1410", "url": "https://gl.wikipedia.org/wiki?curid=303987", "title": "40\u00aa edici\u00f3n dos \u00d3scar", "text": "A 40.\u00aa entrega dos premios \u00d3scar tivo lugar o d\u00eda 10 de abril de 1968 no Dorothy Chandler Pavilion dos \u00c1nxeles (Estados Unidos). Inicialmente a data prevista era o 8 de abril, pero posp\u00faxose dous d\u00edas polo asasinato de Martin Luther King. O mestre de cerimonias foi Bob Hope.\nPremios.\nOs ga\u00f1adores aparecen en primeiro lugar e en grosas."}
{"id": "303988", "revid": "12452", "url": "https://gl.wikipedia.org/wiki?curid=303988", "title": "Premios Oscar 1967", "text": ""}
{"id": "303989", "revid": "47401", "url": "https://gl.wikipedia.org/wiki?curid=303989", "title": "30\u00aa edici\u00f3n dos \u00d3scar", "text": "A 30.\u00aa entrega dos premios \u00d3scar tivo lugar o d\u00eda 26 de marzo de 1958 no RKO Pantages Theatre dos \u00c1nxeles (Estados Unidos). Os mestres de cerimonias foron Bob Hope, Rosalind Russell, David Niven, James Stewart, Jack Lemmon e Clarence Nash (voz de Donald Duck).\nPremios.\nOs ga\u00f1adores aparecen en primeiro lugar e en grosas.\nLista negra.\nO \u00d3scar ao mellor gui\u00f3n adaptado foi concedido a Pierre Boulle por \"A ponte sobre o r\u00edo Kwai\", a pesar do feito de que non sab\u00eda ingl\u00e9s. Os guionistas aut\u00e9nticos, Carl Foreman e Michael Wilson estaban na lista negra dese momento e non foron acreditados polo seu traballo. Foreman e Wilson foron reco\u00f1ecidos posteriormente pola Academia pola s\u00faa contribuci\u00f3n."}
{"id": "303990", "revid": "12452", "url": "https://gl.wikipedia.org/wiki?curid=303990", "title": "Premios Oscar 1957", "text": ""}
{"id": "303992", "revid": "56817", "url": "https://gl.wikipedia.org/wiki?curid=303992", "title": "Amlwch", "text": "Amlwch \u00e9 unha comunidade de 3789 habitantes e a localidade m\u00e1is setentrional de Gales, dos cales o 82,7% ten algunha competencia en lingua galesa. Esta situada no norte da illa de Anglesey e antes do descubrimento de cobre no s\u00e9culo XVIII na \u00e1rea era unha pequena aldea agr\u00edcola mentres que por volta de 1800 hab\u00eda 2000 mineiros traballando na mina declinando a fins do s\u00e9culo XIX. O seu porto tam\u00e9n foi un centro importante de pesca comercial ata a d\u00e9cada de 1970."}
{"id": "303993", "revid": "1888", "url": "https://gl.wikipedia.org/wiki?curid=303993", "title": "Xos\u00e9 Xabier Ron Fern\u00e1ndez", "text": ""}
{"id": "303994", "revid": "1888", "url": "https://gl.wikipedia.org/wiki?curid=303994", "title": "Mois\u00e9s Blanco Paradelo", "text": "Mois\u00e9s Blanco Paradelo, nado no Barco de Valdeorras o 5 de setembro de 1977, \u00e9 un pol\u00edtico galego do PPdeG.\nTraxectoria.\nDiplomado en Ciencias da Educaci\u00f3n pola Universidade de Santiago de Compostela. \u00c9 mestre de m\u00fasica no colexio Divina Pastora do Barco. T\u00e9cnico especialista en Inform\u00e1tica de Xesti\u00f3n e t\u00e9cnico especialista en Protocolo e Relaci\u00f3ns Institucionais. \u00c9 concelleiro do PPdeG do Barco desde as elecci\u00f3ns municipais de 2003 e foi candidato \u00e1 alcald\u00eda nas municipais de 2007, 2011 e 2015. Foi deputado provincial (2007-2011) e vicepresidente segundo da Deputaci\u00f3n de Ourense (2009-2011). Foi elixido deputado do Parlamento de Galicia nas elecci\u00f3ns de 2012. \u00c9 o portavoz do Grupo Popular en materia de novas tecnolox\u00edas."}
{"id": "303997", "revid": "88215", "url": "https://gl.wikipedia.org/wiki?curid=303997", "title": "Roberto L\u00f3pez Ufarte", "text": "Roberto L\u00f3pez Ufarte, nado o 19 de abril de 1958 en Fez \u00e9 un exfutbolista espa\u00f1ola que xogaba na demarcaci\u00f3n de dianteiro.\nTraxectoria.\nNaceu en Fez, Marrocos, de pai catal\u00e1n e nai andaluza pero con oito anos a familia m\u00fadase a Ir\u00fan, onde comeza a xogar a f\u00fatbol.\nTras un breve paso pola categor\u00eda de xuven\u00eds debuta en Terceira Divisi\u00f3n co Real Uni\u00f3n de Ir\u00fan con 15 anos. Pouco despois fichou pola Real Sociedad de F\u00fatbol de Donostia a\u00ednda que permaneceu un ano m\u00e1is en Ir\u00fan como cedido.\nNo club donostiarra trascurriu a maior parte da s\u00faa carreira, no que disputou 363 encontros de liga e anotou 101 goles. A xeraci\u00f3n composta polo propio Ufarte e xogadores coma Luis Miguel Arconada, Jes\u00fas Mar\u00eda Satr\u00fastegui ou Zamora foi un das mellores do club e a m\u00e1is laureada da s\u00faa historia.\nEn 1987 fichou polo Atl\u00e9tico de Madrid e ao ano seguinte polo Real Betis, co que sufriu o descenso a Segunda Divisi\u00f3n\nUnha vez retirado formou parte do equipo t\u00e9cnico da Real Sociedad moitos anos, sendo o segundo de varios adestradores."}
{"id": "303998", "revid": "98629", "url": "https://gl.wikipedia.org/wiki?curid=303998", "title": "Podemos", "text": "Podemos \u00e9 un partido pol\u00edtico espa\u00f1ol fundado en xaneiro de 2014 a ra\u00edz das protestas do Movemento 15-M contra a desigualdade e a corrupci\u00f3n. Dende a s\u00faa fundaci\u00f3n, o seu secretario xeral foi o politic\u00f3logo Pablo Iglesias Turri\u00f3n, cargo que ostentou at\u00e9 maio de 2021.\nCatro meses despois da s\u00faa formaci\u00f3n, Podemos participou nas elecci\u00f3ns europeas de 2014, logrando cinco escanos (de 54) co 7,98 % dos votos, o que o converteu no cuarto partido m\u00e1is votado de Espa\u00f1a. Nos primeiros vinte d\u00edas que permitiu a inscrici\u00f3n, reuniu m\u00e1is de 100\u00a0000 membros, convert\u00e9ndose no terceiro partido en n\u00famero de afiliados. En outubro ostentaba xa o segundo lugar, con m\u00e1is de 200\u00a0000. Tam\u00e9n chegou a aparecer como o primeiro partido do pa\u00eds en intenci\u00f3n directa de voto, segundo as enquisas.\nHistoria.\nFundaci\u00f3n.\nA orixe de Podemos at\u00f3pase no manifesto \"Mover ficha: \"converter a indignaci\u00f3n en cambio pol\u00edtico\"\", presentado a fin de semana do 12-13 de xaneiro de 2014 e difundido pola publicaci\u00f3n dixital \"P\u00fablico\", que asinaban unha trintena de intelectuais, personalidades da cultura, o xornalismo e o activismo social e pol\u00edtico, entre os que se atopaban Juan Carlos Monedero, profesor de Ciencia Pol\u00edtica na Universidade Complutense de Madrid (UCM); o actor Alberto San Juan; Jaime Pastor, profesor de Ciencias Pol\u00edticas na UNED; o escritor e fil\u00f3sofo Santiago Alba Rico; o sindicalista da Corrente Sindical de Esquerda C\u00e1ndido Gonz\u00e1lez Carneiro; ou Bibiana Medialdea, profesora de Econom\u00eda Aplicada na UCM. Neste manifesto expres\u00e1base a necesidade de crear unha candidatura que concorrese \u00e1s elecci\u00f3ns europeas de maio dese ano, co obxectivo de oporse, desde posturas de esquerda, \u00e1s pol\u00edticas da Uni\u00f3n Europea para a crise econ\u00f3mica. A\u00ednda que non era un dos asinantes do manifesto, o 14 de xaneiro anunciouse que o profesor de Ciencia Pol\u00edtica da UCM e analista pol\u00edtico televisivo Pablo Iglesias encabezar\u00eda o movemento.\nO incipiente movemento estaba articulado polo partido Esquerda Anticapitalista, o cal esbozara na s\u00faa documentaci\u00f3n interna o manifesto \"Mover ficha\", dese\u00f1ado as fases para o lanzamento do novo movemento e adiantado como factor determinante para o \u00e9xito da iniciativa \u00abA presenza dunha serie de personalidades con proxecci\u00f3n nos medios como cara p\u00fablica do proxecto\u00bb. Entre os puntos program\u00e1ticos resaltados por Iglesias atop\u00e1banse a derrogaci\u00f3n do artigo 135 da Constituci\u00f3n (que fora reformado en setembro de 2011 por iniciativa do expresidente do Goberno Jos\u00e9 Lu\u00eds Rodr\u00edguez Zapatero e co apoio de PSOE e PP); aplicaci\u00f3n plena do artigo 128 da Constituci\u00f3n (\u00abToda a riqueza do pa\u00eds nas s\u00faas distintas formas e sexa cal for a s\u00faa titularidade est\u00e1 subordinada ao interese xeral\u00bb), posto que segundo Iglesias non se estaba cumprindo; manter o car\u00e1cter p\u00fablico da educaci\u00f3n e a sanidade; creaci\u00f3n dun parque de vivenda p\u00fablica e aplicaci\u00f3n retroactiva da daci\u00f3n en pago; e oposici\u00f3n a unha reforma restritiva da lei do aborto. Tam\u00e9n reclamaban a derrogaci\u00f3n das leis de estranxeir\u00eda, a sa\u00edda de Espa\u00f1a da OTAN e pronunci\u00e1banse a favor de que Catalu\u00f1a decida sobre a s\u00faa independencia.\nO movemento Podemos presentouse oficialmente o 17 de xaneiro de 2014 no Teatro de Barrio, no barrio de Lavapi\u00e9s de Madrid. Deuse unha rolda de prensa \u00e1 que acudiron centos de persoas e na que interviron, entre outros, Pablo Iglesias; Juan Carlos Monedero; a sindicalista de USTEA, activista da Marea Verde e militante de Esquerda Anticapitalista Teresa Rodr\u00edguez; a psiquiatra e membro da Marea Branca, Ana Casta\u00f1o Romeu; o analista e investigador \u00cd\u00f1igo Errej\u00f3n e o activista social Miguel Urb\u00e1n, militante e cabeza de lista de Esquerda Anticapitalista por Madrid nas elecci\u00f3ns xerais de 2011.\u00a0O seu obxectivo fundamental era oporse aos recortes sociais que estaban sendo levados a cabo como consecuencia da crise econ\u00f3mica que atravesaba o pa\u00eds. A nova agrupaci\u00f3n formalizou a s\u00faa inscrici\u00f3n no Rexistro de Partidos Pol\u00edticos do Ministerio do Interior de Espa\u00f1a o 11 de marzo de 2014.\nPara continuar adiante co proxecto e presentarse \u00e1s elecci\u00f3ns europeas de maio dese ano, os impulsores impuxeron tres condici\u00f3ns: que recibisen o apoio de polo menos 50\u00a0000 persoas na web da formaci\u00f3n; que tanto as candidaturas como o programa pol\u00edtico do proxecto se confeccionase mediante participaci\u00f3n aberta; e que se buscase a unidade con outros partidos e movementos de esquerda, como Esquerda Unida, a CUP, Partido X, o Sindicato Andaluz de Traballadores (SAT), Anova ou as Mareas cidad\u00e1s. Os promotores do proxecto declararon obter as firmas en menos de 24 horas.\nElecci\u00f3ns ao Parlamento Europeo de maio de 2014.\nPodemos presentou unha candidatura \u00e1s elecci\u00f3ns ao Parlamento Europeo elaborada a trav\u00e9s de elecci\u00f3ns primarias abertas, que foi a cuarta m\u00e1is votada (7,98\u00a0%) e outorgou a Podemos cinco escanos. Para varios medios, foi \u00aba sorpresa\u00bb dos comicios.\nObtivo os seus mellores resultados, por encima do 10\u00a0%, en Asturias, Madrid, Canarias e Baleares e foi a terceira forza m\u00e1is votada en cinco comunidades aut\u00f3nomas, entre elas Madrid. Obtivo un n\u00famero significativo de votos en toda Espa\u00f1a, cos peores resultados en Catalu\u00f1a (a\u00ednda que superou o 5\u00a0% de voto en Barcelona) e en Estremadura. Obtivo m\u00e1is votos que Comprom\u00eds na Comunidade Valenciana e que o BNG en Galicia.\nAuxe subsecuente.\nTras resultar ser a cuarta forza pol\u00edtica m\u00e1is votada nas elecci\u00f3ns europeas, empez\u00e1ronse a publicar noticias relacionadas co seu crecemento.\nO \"hashtag\" \"Pablo Iglesias\" foi \"trending topic\"' n\u00famero 1 na rede social Twitter o d\u00eda despois das elecci\u00f3ns e o portavoz da formaci\u00f3n apareceu nas portadas dalg\u00fans dos principais xornais espa\u00f1ois. Desde antes das elecci\u00f3ns, xa era a primeira forza pol\u00edtica nas redes sociais, pero pasou de 100 000 a 600 000 apoios en Facebook entre maio e xullo do 2014.\nA sondaxe trimestral do Centro de Investigaci\u00f3ns Sociol\u00f3xicas (CIS) realizado sobre xullo do 2014 (dous meses despois das elecci\u00f3ns) deixaba a Podemos como a segunda forza pol\u00edtica en intenci\u00f3n directa de voto, superando ao PSOE, pero qued\u00e1ndose a 0,9 puntos do PP. A finais de xullo Podemos empezou a permitir a inscrici\u00f3n de individuos como membros do partido, con 32\u00a0000 persoas rexistr\u00e1ndose como membros nas primeiras 48 horas, a trav\u00e9s do sitio web de Podemos, de forma gratu\u00edta e sen pagar unha cota peri\u00f3dica. Aos 20 d\u00edas, Podemos xa contaba con case 100\u00a0000 inscritos (non pagan cota), convert\u00e9ndose no terceiro partido espa\u00f1ol por n\u00famero de membros, por diante de EU, UPyD, CiU e o PNV.\nEn agosto do 2014, Podemos xa reun\u00eda 442\u00a0000 apoios m\u00e1is en Facebook que a suma de todos \"G\u00f3stame\" do resto dos partidos, alcanzando os 708\u00a0763, con m\u00e1is de 2,6 mill\u00f3ns de visualizaci\u00f3ns dos v\u00eddeos na s\u00faa canle de YouTube. A enquisa de Metroscopia correspondente a ese mes deu un 10,7\u00a0% de intenci\u00f3n de voto a Podemos\nEn setembro do 2014, a entrevista de Pablo Iglesias en \"Viaxando con Chester\" tivo case tres mill\u00f3ns de espectadores, sendo o programa m\u00e1is visto na s\u00faa franxa de emisi\u00f3n cun 14,5\u00a0% da cota de pantalla.\nEn outubro do 2014, o bar\u00f3metro de Metroscopia deulle un 13,8\u00a0% en intenci\u00f3n directa de voto, superando ao Partido Popular. A aparici\u00f3n de Pablo Iglesias na Sexta Noite (na que foi entrevistado) elevou a audiencia do programa ao 16,2\u00a0%, sendo o seu m\u00e1ximo hist\u00f3rico. A entrevista de Pablo Iglesias en \"Salvados\" tam\u00e9n fixo ao programa bater a s\u00faa marca hist\u00f3rica de audiencia, cun 23,8\u00a0% e cinco mill\u00f3ns de espectadores. Nos \u00faltimos d\u00edas de outubro, Podemos xa contaba con m\u00e1is de 200 000 membros.\nEn novembro de 2014 public\u00e1ronse d\u00faas enquisas correspondentes ao mes anterior que situaron a Podemos como a primeira forza pol\u00edtica de Espa\u00f1a en intenci\u00f3n directa de voto: A de Metroscopia do 2 de novembro deu a Podemos o 22,2\u00a0% da intenci\u00f3n directa de voto, comparado co 13,1\u00a0% do PSOE e o 10,4\u00a0% do PP, mentres que tres d\u00edas despois o bar\u00f3metro do CIS deu a Podemos un 17,6\u00a0%, ao PSOE un 14,3\u00a0% e ao PP un 11,7\u00a0%. Ambas as enquisas diferiron, con todo, na s\u00faa estimaci\u00f3n do voto: na de Metroscopia Podemos apareceu como vencedor no caso dunhas elecci\u00f3ns xerais en Espa\u00f1a cun 27,7\u00a0% dos votos en comparaci\u00f3n ao 26,2\u00a0% do PSOE e 20,7\u00a0% do PP; mentres na do CIS quedaba en terceira posici\u00f3n, cun 22,5\u00a0% por detr\u00e1s do PP cun 27,5 e o PSOE cun 23,9\u00a0%.\nAsemblea cidad\u00e1 \"Si se pode\" (outono de 2014).\nOs d\u00edas 12 e 13 de xu\u00f1o elixiuse en votaci\u00f3n telem\u00e1tica ao equipo de 25 persoas que preparar\u00eda a asemblea de outono, non sen discusi\u00f3n sobre o procedemento e os prazos da votaci\u00f3n. A esta votaci\u00f3n concorreron d\u00faas listas, unha encabezada por Pablo Iglesias, e outra promovida polo c\u00edrculo de Enfermar\u00eda. O proceso electoral, no que votaron segundo os organizadores unhas 55\u00a0000 persoas, deu como ga\u00f1adora \u00e1 primeira de ditas listas, co 86,8\u00a0% dos votos.\nFinalmente, do 15 de setembro ao 15 de novembro tivo lugar a Asemblea cidad\u00e1 \"Si se pode\", considerada como a asemblea constitu\u00ednte do partido, que tivo tres datas clave: \nElecci\u00f3ns auton\u00f3micas e municipais de 2015.\nTras a aprobaci\u00f3n na Asemblea Cidad\u00e1 de non presentarse co nome de \"Podemos\" nas elecci\u00f3ns municipais de maio de 2015, sen\u00f3n mediante a inclusi\u00f3n no seu caso dos seus c\u00edrculos locais en plataformas cidad\u00e1s e agrupaci\u00f3ns de electores, o partido concentrouse sobre todo en tentar ga\u00f1ar as xerais de finais de 2015.\nTam\u00e9n reduciu a presenza nos medios dos seus l\u00edderes m\u00e1is reco\u00f1ecidos, como Errej\u00f3n ou Iglesias, at\u00e9 ent\u00f3n habituais de programas televisivos, para evitar a s\u00faa sobreexposici\u00f3n. Chamaron a atenci\u00f3n, con todo, coa presentaci\u00f3n o 27 de novembro do documento marco do seu programa econ\u00f3mico e cunha multitudinaria manifestaci\u00f3n en Madrid o 31 de xaneiro de 2015 \u00e1 que denominaron \"Marcha do Cambio\".\nO bar\u00f3metro do CIS deste \u00faltimo mes colocaba ao partido como segunda forza en estimaci\u00f3n de voto, qued\u00e1ndose por detr\u00e1s do PP e por encima do PSOE. A partir de ent\u00f3n, Podemos empezou a retroceder nas enquisas desde os seus m\u00e1ximos de decembro, e en marzo obtivo os seus primeiros resultados nunhas elecci\u00f3ns auton\u00f3micas: as andaluzas, cuxa campa\u00f1a financiara con microcr\u00e9ditos:\nDe cara \u00e1s seguintes elecci\u00f3ns auton\u00f3micas, lanzou unha campa\u00f1a de micromecenado para conseguir di\u00f1eiro co que sufragar as s\u00faas propias enquisas.\nOs seus l\u00edderes, por outra banda, empezaron a criticar ao emerxente Cidad\u00e1ns \u2013 Partido da Cidadan\u00eda, \u00e1 vez que imitaban a s\u00faa estratexia de dividir a presentaci\u00f3n do seu programa electoral en varios d\u00edas. O 30 de abril Moedeiro dimitiu da direcci\u00f3n do partido.\u00a0Os seus resultados (contabiliz\u00e1ndose un total de 1.796.930 sufraxios nas trece comunidades onde se celebraron elecci\u00f3ns, que a converteron na terceira forza pol\u00edtica m\u00e1is votada nestes comicios) foron os seguintes:\nO 27 de setembro de 2015 celebr\u00e1ronse elecci\u00f3ns ao Parlamento de Catalu\u00f1a, na que os partidos partidarios da independencia de Catalu\u00f1a present\u00e1ronse xuntos \u00e1s elecci\u00f3ns, consider\u00e1ndoas un plebiscito sobre a independencia. Podemos presentouse xunto a ICV-EUiA e Equo na candidatura Catalunya Si que es Pot. A candidatura obtivo 11 deputados, dos que 4 pertencen a Podemos.\nElecci\u00f3ns xerais de 2015.\nTras o esborralle de Esquerda Unida (EU) nas elecci\u00f3ns auton\u00f3micas, o seu l\u00edder, Alberto Garz\u00f3n, reuniuse con Pablo Iglesias para ofrecerlle un acordo electoral de cara \u00e1s elecci\u00f3ns xerais. A pesar da sinton\u00eda existente entre \u00e1mbolos dous l\u00edderes, Iglesias rexeitou calquera alianza entre Podemos e EU, a\u00ednda que non co propio Garz\u00f3n. A finais de xullo de 2015, \"Podemos\" decidiu mediante referendo que toda alianza con outras formaci\u00f3ns deber\u00e1 preservar o nome do partido, seguido dun gui\u00f3n que incl\u00faa o nome da plataforma de confluencia (\u00abPodemos-X\u00bb). Ademais, estas plataformas deber\u00e1n celebrar primarias en cada unha das circunscrici\u00f3ns nas que se presenten. Esta decisi\u00f3n abriu a porta a unha posible confluencia coa plataforma \"Agora en Com\u00fan\", que busca unha candidatura unitaria de todos os partidos pol\u00edticos e movementos sociais de esquerdas.\nSituaci\u00f3n no espectro pol\u00edtico e ideolox\u00eda.\nO partido rexeita as an\u00e1lises externas que sit\u00faan \u00e1 formaci\u00f3n dentro dunha determinada adscrici\u00f3n ideol\u00f3xica, en palabras de Pablo Iglesias \u00abA clave non \u00e9 un eixo dereita-esquerda, sen\u00f3n democracia-ditadura\u00bb. As\u00ed mesmo, debido \u00e1 recente irrupci\u00f3n da formaci\u00f3n, a\u00ednda non existen \u2013desde unha perspectiva acad\u00e9mica\u2013 an\u00e1lises rigorosas que aborden con profundidade a ideolox\u00eda de Podemos, polo que as fontes respecto diso versan sobre artigos de opini\u00f3n provenientes de analistas especializados. Como exemplo, o analista pol\u00edtico Antoni Guti\u00e9rrez-Rub\u00ed, exp\u00f3n que:\nTrazos ideol\u00f3xicos.\nA irrupci\u00f3n do partido Podemos e os seus bos resultados nas elecci\u00f3ns europeas de 2014 levaron a analistas pol\u00edticos e medios de comunicaci\u00f3n a tratar de comprender e definir os que ser\u00edan os sinais de identidade ideol\u00f3xica do novo partido. Neste sentido, Santos Juli\u00e1, catedr\u00e1tico de Historia Social e do Pensamento Pol\u00edtico na UNED, afirmou que as ideas transmitidas polos l\u00edderes de Podemos pod\u00edan concretarse en \u00aba loita pola hexemon\u00eda, de Gramsci; a raz\u00f3n e a m\u00edstica do populismo, de Laclau; algo de Lenin e moito de Carl Schmitt\u00bb.\nO igualitarismo ou a defensa da igualdade de oportunidades e da repartici\u00f3n da riqueza como forma de atallar as graves desigualdades sociais derivadas do capitalismo e da crise econ\u00f3mica, o comunismo, a socialdemocracia, a democracia participativa ou o republicanismo, foron outros trazos da ideolox\u00eda do partido destacados polos analistas pol\u00edticos. Tam\u00e9n a firme determinaci\u00f3n de atender a demandas \u00abcompartidas amplamente pola cidadan\u00eda [como] a restituci\u00f3n do decoro \u00e9tico e social do Estado a trav\u00e9s dun paquete de reformas lexislativas, constitucionais, que reprima os desm\u00e1ns e omisi\u00f3ns de partidos e instituci\u00f3ns e force un cambio no funcionamento ordinario do poder pol\u00edtico\u00bb, contrastando con \u00abdemandas maximalistas (de moi fantasioso cumprimento)\u00bb, en expresi\u00f3n do ensa\u00edsta e escritor Jordi Graza Garc\u00eda publicada no diario \"O Pa\u00eds.\" Por raz\u00f3ns semellantes, o igualitarismo defendido polo partido, foi cualificado como ut\u00f3pico por Salvador Aragon\u00e9s, quen atopaba as s\u00faas ra\u00edces \u00aben Marx e Lenin e un populismo imitando \u00e1 Venezuela de Chavez\u00a0[sic] e ao peronismo arxentino\u00bb, para conclu\u00edr que poder\u00eda terminar nunha \u00abditadura pechada\u00bb ao primar a igualdade sobre a liberdade.\nControversia sobre populismo.\nPara Antonio Elorza, catedr\u00e1tico de Ciencias pol\u00edticas da Universidade Complutense de Madrid, Podemos dar\u00eda \u00abprioridade a necesidades ben reais (desafiuzamentos, pensi\u00f3ns, corrupci\u00f3n)\u00bb, pero prescindindo dunha estimaci\u00f3n dos seus custos e con \u00abmentalidade chavista\u00bb disolta no extenso programa do partido, polo que \u00ab\u00e9 xusta a cualificaci\u00f3n de populismo\u00bb. No mesmo sentido, expr\u00e9sase , catedr\u00e1tico de Ciencia Pol\u00edtica na Universidade Aut\u00f3noma de Madrid, quen opina sobre Podemos que \u00abcombinan en maiores ou menores doses receitas extraordinariamente simplificadas de neopopulismo, antieurope\u00edsmo, anti-partidismo e antisistema, as\u00ed como un izquierdismo maximalista aplicado sen moitos matices a todas as causas, todos os l\u00edderes, todos os pa\u00edses\u00bb. O director do Departamento de Sociolox\u00eda e Ciencia Pol\u00edtica da Universidade da Coru\u00f1a, Santiago M\u00edguez, os profesores de Econom\u00eda Jos\u00e9 Ignacio Conde-Ruiz e Juan Rubio-Ram\u00edrez, ou Mauricio Vermellas, profesor adxunto de Historia Econ\u00f3mica na Universidade de Lund, mencionan como compo\u00f1entes populistas do partido o forte liderado, con trazos mesi\u00e1nicos e anti-establishment, e un programa atractivo para \u00aba gran masa de descontentos\u00bb, que de executarse poder\u00eda comportar m\u00e1is inconvenientes que beneficios.\nEn sentido contrario, Jos\u00e9 Lu\u00eds Villaca\u00f1as, catedr\u00e1tico de Filosof\u00eda na Complutense, sinalou nun artigo publicado en \"El Confidencial\" que Podemos non parece unha mera formaci\u00f3n populista \u00abporque deu sinais claros de querer ser tam\u00e9n unha organizaci\u00f3n de oferta, e non un grupo que s\u00f3 parasita e recolle as demandas populares\u00bb e engade que a s\u00faa aposta te\u00f3rica non se identifica cun l\u00edder, sen\u00f3n coa formaci\u00f3n dun colectivo. A aceptaci\u00f3n por parte de Podemos do sistema representativo e de participaci\u00f3n, a diferenza dos populismos de esquerdas, constru\u00eddos ao redor da personalidade dun l\u00edder carism\u00e1tico co pretexto de combater \u00e1s oligarqu\u00edas, xunto coa s\u00faa renuncia a representar \u00e1 totalidade da sociedade, para dirixir o seu discurso a un determinado sector do espectro social, afastar\u00edan ao partido dos populismos latinoamericanos e do modelo venezolano, segundo Norbert Bilbeny, catedr\u00e1tico de \u00c9tica na Universidade de Barcelona, e \u00c0ngel Casals, profesor de Historia Moderna na mesma universidade. Juan Carlos Cuevas, profesor da Complutense, e Ignacio S\u00e1nchez-Cuenca, director do Instituto Carlos III-Juan March e profesor de Ciencia Pol\u00edtica da Universidade Carlos III, entre outros analistas, rexeitan a utilizaci\u00f3n do termo populismo en relaci\u00f3n con Podemos, por entender que se trata de \u00abun recurso manido e preguiceiro ante calquera proposta que ameace o statu quo\u00bb, como ocorrer\u00eda coas novas respostas de Podemos \u00e1s demandas cidad\u00e1s.\nDesde o propio partido, Ariel Jerez, profesor de Ciencia Pol\u00edtica na Universidade Complutense, lamentou que o termo \u00abpopulismo\u00bb te\u00f1a unha carga negativa que atribu\u00edu \u00e1 acci\u00f3n dos grandes medios de comunicaci\u00f3n, e opinou que Podemos \u00abten un compo\u00f1ente populista autoasumido, mesmo dentro dun debate\u00bb, e que tal debate \u00e9 un avance. Na mesma li\u00f1a, o xefe de campa\u00f1a de Podemos, \u00cd\u00f1igo Errej\u00f3n, manifestou que \u00abexisten condici\u00f3ns para que un discurso populista de esquerdas, que non se sit\u00fae na repartici\u00f3n simb\u00f3lica de posici\u00f3ns do r\u00e9xime sen\u00f3n que busque crear outra dicotom\u00eda, articule unha vontade pol\u00edtica nova con posibilidade de ser maioritaria\u00bb.\nCatalogaci\u00f3n nos medios de prensa.\nPodemos foi definido de diversas formas, segundo a li\u00f1a editorial de diferentes medios de comunicaci\u00f3n. \nO xornal dixital \"P\u00fablico\" mencionou antes dos comicios europeos que o partido constitu\u00eda \u00abunha nova fronte\u00bb no panorama da esquerda.\nO partido tam\u00e9n foi colocado na esquerda pol\u00edtica polas axencias de noticias Reuters e Associated Press; e como unha formaci\u00f3n de \u00abextrema esquerda\u00bb en \"Financial Estafes\" e no diario espa\u00f1ol ABC. En \"The Wall Street Journal\" describiuse como un partido de \u00abesquerda\u00bb cunha base pol\u00edtica de extrema esquerda similar \u00e1 de Syriza,mentres que \"The Economist\" afirma que \u00abEspa\u00f1a ten a s\u00faa propio equivalente [Podemos] do partido grego de extrema esquerda, Syriza\u00bb. A an\u00e1lise de \"The New York Times\" define Podemos como un partido \u00abanti-establishment, anti-austeridade, profundamente xuvenil e fundamentado en Internet\u00bb. Tanto \"The Economist\" como \"The New York Times\" relacionan o \u00e9xito de Podemos cos \"indignados\" e o movemento do 15-M. Para a BBC, tratar\u00edase dun partido \u00abde esquerda e anti-austeridade\u00bb, as\u00ed como populista."}
{"id": "304001", "revid": "10599", "url": "https://gl.wikipedia.org/wiki?curid=304001", "title": "Ciudadanos-Partido de la Ciudadan\u00eda", "text": ""}
{"id": "304003", "revid": "1093", "url": "https://gl.wikipedia.org/wiki?curid=304003", "title": "Converxencia XXI", "text": ""}
{"id": "304005", "revid": "27155", "url": "https://gl.wikipedia.org/wiki?curid=304005", "title": "ADN ligase", "text": " \nEn biolox\u00eda molecular, a ADN ligase (ou DNA ligase) \u00e9 un tipo espec\u00edfico de encima ligase () que facilita a uni\u00f3n dos extremos de d\u00faas febras de ADN ao catalizar a formaci\u00f3n dun enlace fosfodi\u00e9ster. Xoga un importante papel na replicaci\u00f3n do ADN e na reparaci\u00f3n de roturas de febra simple no ADN d\u00faplex nos organismos vivos, pero algunhas formas (como a ADN ligase IV) poden reparar especificamente roturas de dobre febra (\u00e9 dicir, que afectan a ambas as febras do ADN). Cando son reparadas as roturas de febra simple, a ADN ligase xera o enlace fosfodi\u00e9ster final para rematar coa reparaci\u00f3n.\nA ADN ligase util\u00edzase de forma natural polas c\u00e9lulas para a reparaci\u00f3n e a replicaci\u00f3n do ADN. Ademais, ten amplas aplicaci\u00f3ns nos laboratorios de biolox\u00eda molecular para os experimentos de ADN recombinante. A ADN ligase purificada util\u00edzase na clonaci\u00f3n de xenes para unir mol\u00e9culas de ADN e formar ADN recombinante.\nMecanismo da ligase.\nO mecanismo utilizado pola ADN ligase \u00e9 formar dous enlaces fosfodi\u00e9ster covalentes entre o extremo 3' hidroxilo dun nucle\u00f3tido, (\"aceptor\") co extremo 5' fosfato doutro (\"doante\"). Con moitas das ADN ligases requ\u00edrese ATP para esta reacci\u00f3n, que se realiza en tres etapas: \nA ligase pode funcionar en ADN con extremos coherentes e tam\u00e9n con extremos romos, a\u00ednda que neste \u00faltimo caso se requiren altas concentraci\u00f3ns de encima e diferentes condici\u00f3ns de reacci\u00f3n.\nTipos de ligases.\nADN ligase de \"E. coli\".\nA ADN ligase de \"E. coli\" \u00e9 codificada polo xene \"lig\". A ADN ligase de \"Escherichia coli\", igual ca as de moitos procariotas, usa a enerx\u00eda obtida clivando o dinucle\u00f3tido de nicotinamida e adenina (NAD) para crear o enlace fosfodi\u00e9ster. Non liga ADN con extremos romos a non ser en condici\u00f3ns de ateigamento molecular con polietilenglicol, e non pode unir eficazmente ARN a ADN.\nADN ligase de T4.\nA ADN ligase do bacteri\u00f3fago T4 \u00e9 a ligase m\u00e1is usada comercialmente en investigaci\u00f3n de laboratorio. Pode ligar extremos cohesivos ou \"pega\u00f1osos\" de ADN, oligonucle\u00f3tidos, e h\u00edbridos de ARN ou de ARN-ADN, pero non \u00e1cidos nucleicos monocatenarios. Pode tam\u00e9n ligar ADNs con extremos romos con moita maior eficacia ca a ADN ligase de \"Escherichia coli\". A diferenza da ADN ligase de \"E. coli\", a de T4 non pode utilizar o NAD, e ten unha necesidade absoluta do ATP como cofactor. Fix\u00e9ronse algunhas modificaci\u00f3ns de enxe\u00f1ar\u00eda para mellorar a actividade \"in vitro\" da ADN ligase de T4; un enfoque que tivo \u00e9xito foi a fusi\u00f3n da ADN ligase de T4 a varias prote\u00ednas de uni\u00f3n ao ADN alternativas, na que se atopou que o constructo coa prote\u00edna p50 ou con NF-\u03baB como compa\u00f1eiros de fusi\u00f3n era un 160% m\u00e1is activo na ligaz\u00f3n de extremos romos para prop\u00f3sitos de clonaci\u00f3n ca a ADN ligase de T4 de tipo natural (salvaxe).\nLigases de mam\u00edfero.\nEn mam\u00edferos, hai catro tipos espec\u00edficos de ligases, que son:\nAs ADN ligases de eucariotas e a dalg\u00fans microbios usan o ATP en vez do NAD.\nLigases termoestables.\nClon\u00e1ronse e secuenci\u00e1ronse as ligases de varias bacterias term\u00f3filas, e est\u00e1n dispo\u00f1ibles comercialmente para o seu uso en reacci\u00f3ns de amplificaci\u00f3n de ligase debido \u00e1s s\u00faas propiedades termoestables.\nMedida da actividade de ligase.\nHai polo menos tres unidades que se poden utilizar para medir a actividade da ADN ligase:\nAplicaci\u00f3ns en investigaci\u00f3ns de biolox\u00eda molecular.\nAs ADN ligases convert\u00e9ronse en ferramentas indispensables en investigaci\u00f3n na moderna biolox\u00eda molecular para xerar secuencias de ADN recombinantes. Por exemplo, as ADN ligases util\u00edzanse con encimas de restrici\u00f3n para inserir fragmentos de ADN, xeralmente xenes, en pl\u00e1smidos.\nPara realizar eficazmente experimentos de recombinaci\u00f3n que impliquen a ligaz\u00f3n de fragmentos con extremos cohesivos \u00e9 fundamental controlar que haxa unha temperatura \u00f3ptima. A maior\u00eda dos experimentos usan a ADN ligase de T4 (illada do bacteri\u00f3fago T4), que ten a m\u00e1xima actividade a 37\u00a0\u00b0C. Por\u00e9n, para unha \u00f3ptima eficacia na ligaz\u00f3n con fragmentos de extremos cohesivos (\"pega\u00f1osos\"), a temperatura \u00f3ptima do encima debe equilibrarse coa temperatura de fusi\u00f3n (Tm) dos extremos cohesivos que van ser unidos, porque o apareamento hom\u00f3logo dos extremos cohesivos non ser\u00e1 estable se a temperatura altera as pontes de hidr\u00f3xeno. Unha reacci\u00f3n de ligaz\u00f3n \u00e9 m\u00e1is eficaz cando os extremos cohesivos est\u00e1n xa \"ali\u00f1ados\" (\"annealed\", formando dobre cadea) establemente, e a distorsi\u00f3n deste anelamento causar\u00eda unha baixa eficacia na ligaz\u00f3n. Canto m\u00e1is curto sexa a parte que sobresae da febra de ADN no extremo, menor ser\u00e1 a Tm.\nComo os fragmentos de ADN de extremos romos non te\u00f1en extremos cohesivos que \"ali\u00f1ar\" (\"anneal\"), a temperatura de fusi\u00f3n non \u00e9 un factor a considerar dentro do rango normal de temperaturas da reacci\u00f3n de ligaz\u00f3n. Por\u00e9n, canto maior sexa a temperatura, menores son as posibilidades de que os extremos que van ser unidos se alineen para permitir a ligaz\u00f3n (as mol\u00e9culas m\u00f3vense m\u00e1is dentro da soluci\u00f3n canto maior \u00e9 a temperatura). O factor limitante na ligaz\u00f3n de extremos romos non \u00e9 a actividade de ligase sen\u00f3n o n\u00famero de alineamentos que ocorran entre os extremos dos fragmentos de ADN. A temperatura de ligaz\u00f3n m\u00e1is eficaz para ADN de extremos romos ser\u00e1, por tanto, a temperatura \u00e1 cal se produza o maior n\u00famero de alineamentos. A maior\u00eda de ligaz\u00f3ns de extremos romos l\u00e9vanse a cabo a 14-25\u00a0\u00b0C durante toda unha noite. A ausencia de extremos anelados de forma estable tam\u00e9n significa que a eficacia da ligaz\u00f3n estar\u00e1 diminu\u00edda, e ser\u00e1 necesario usar unha maior concentraci\u00f3n de ligase.\nHistoria.\nA primeira ADN ligase foi purificada e caracterizada en 1967. As ADN ligases habitualmente dispo\u00f1ibles comercialmente descubr\u00edronse orixinalmente no bacteri\u00f3fago T4, en \"E. coli\" e outras bacterias."}
{"id": "304006", "revid": "27155", "url": "https://gl.wikipedia.org/wiki?curid=304006", "title": "DNA ligase", "text": ""}
{"id": "304007", "revid": "98629", "url": "https://gl.wikipedia.org/wiki?curid=304007", "title": "Campionato do Mundo de F\u00fatbol Ga\u00e9lico", "text": "O Campionato do Mundo de F\u00fatbol Ga\u00e9lico \u00e9 un certame deportivo de f\u00fatbol ga\u00e9lico. A s\u00faa primeira edici\u00f3n tivo lugar en 2015.\nAbu Zabi 2015 World Cup.\nO campionato do mundo de f\u00fatbol ga\u00e9lico de 2015 tivo lugar en Abu Zabi entre o 5 e o 7 de marzo, ao mesmo tempo que se celebrou a copa mundial de clubs. Competiron catro equipos masculinos e catro femininos nunha fase de grupos; nas semifinais xogan o primeiro fronte ao cuarto, e o segundo fronte ao terceiro, e os equipos ga\u00f1adores pasan \u00e1 final.\nNa competici\u00f3n masculina ga\u00f1ou Arxentina, logo de vencer na final \u00e1 selecci\u00f3n de f\u00fatbol ga\u00e9lico de Galicia. Na competici\u00f3n feminina venceu Canad\u00e1, mentres que Galicia quedou en cuarta posici\u00f3n.\nDublin 2016 World Cup.\nO campionato do mundo de f\u00fatbol ga\u00e9lico de 2016 celebrouse entre o 9 e o 11 de agosto de 2016, en Dubl\u00edn."}
{"id": "304008", "revid": "15490", "url": "https://gl.wikipedia.org/wiki?curid=304008", "title": "Elecci\u00f3ns municipais de 2015 en Galicia", "text": "As elecci\u00f3ns municipais de 2015 celebr\u00e1ronse o d\u00eda 24 de maio de 2015 en toda Espa\u00f1a. En Galicia, escoll\u00e9ronse nelas 314 corporaci\u00f3ns municipais, unha menos que nos comicios precedentes, logo da fusi\u00f3n de Oza-Cesuras, as\u00ed como as catro deputaci\u00f3ns provinciais. Ademais en Espa\u00f1a celebr\u00e1ronse comicios en 13 comunidades aut\u00f3nomas no mesmo d\u00eda que as elecci\u00f3ns municipais.\nCaracter\u00edsticas.\nOs catro anos que pasaron dende a anterior convocatoria electoral municipal foron testemu\u00f1a de moitos cambios na distribuci\u00f3n de poder entre as forzas pol\u00edticas galegas, principalmente na esquerda. As\u00ed, a fragmentaci\u00f3n do BNG en inicialmente tres forzas pol\u00edticas, o propio BNG, Anova-Irmandade Nacionalista e Compromiso por Galicia obrigou tam\u00e9n \u00e1 recomposici\u00f3n dos equipos municipais desta coalici\u00f3n. Mais tam\u00e9n a aparici\u00f3n pol\u00edtica de Podemos a nivel estatal tivo o seu correlato no xurdimento de coalici\u00f3ns e plataformas cidad\u00e1s, de car\u00e1cter local, cunha axenda de rexeneraci\u00f3n democr\u00e1tica: algunhas delas concorreron aos comicios municipais en Galicia.\nCandidatos \u00e1s cidades.\nEn verde, os alcaldes no poder antes das elecci\u00f3ns de maio de 2015:\nDeputaci\u00f3ns provinciais.\nA Coru\u00f1a.\nPresidente elixido tralas elecci\u00f3ns: Valent\u00edn Gonz\u00e1lez Formoso (PSdeG-PSOE + BNG)\nLugo.\nPresidenta elixida tralas elecci\u00f3ns: Elena Candia L\u00f3pez (PP). No cargo at\u00e9 o mes de outubro de 2015, no que perde a presidencia en favor de Dar\u00edo Campos Conde (PSdeG-PSOE + BNG) tras sufrir unha moci\u00f3n de censura.\nOurense.\nPresidente elixido tralas elecci\u00f3ns: Xos\u00e9 Manuel Baltar (PPdeG)\nPontevedra.\nPresidenta elixida tralas elecci\u00f3ns: Carmela Silva (PSdeG-PSOE + BNG)"}
{"id": "304009", "revid": "1093", "url": "https://gl.wikipedia.org/wiki?curid=304009", "title": "Diego Calvo Pouso", "text": ""}
{"id": "304010", "revid": "12452", "url": "https://gl.wikipedia.org/wiki?curid=304010", "title": "Xavier Sim\u00f3n Fern\u00e1ndez", "text": ""}
{"id": "304011", "revid": "1576", "url": "https://gl.wikipedia.org/wiki?curid=304011", "title": "C\u00famulo das Pl\u00e9iades", "text": ""}
{"id": "304013", "revid": "1093", "url": "https://gl.wikipedia.org/wiki?curid=304013", "title": "Manuel Mu\u00ed\u00f1o Espasand\u00edn", "text": ""}
{"id": "304014", "revid": "1131", "url": "https://gl.wikipedia.org/wiki?curid=304014", "title": "Gwasg Gee", "text": "Gwasg Gee foi unha editorial galesa que tivo a s\u00faa orixe na imprenta de Thomas Gee na vila de Denbigh e \u00e1 que o seu fillo Thomas Gee converteu nunha aut\u00e9ntica editorial. Durante dous s\u00e9culos foi unha das maiores editoriais en lingua galesa. Pechou no ano 2001.\nHistoria.\nEn 1808 o reverendo Thomas Jones establecera unha imprenta en Ruthin que mercou Gee en 1813 e trasladou a Denbigh. Tras facerse cargo do negocio familiar Thomas Gee fillo en 1845 comezou a editar o peri\u00f3dico literario trimestral \"Y Traethodydd\" que se sumou ao que xa vi\u00f1a publicando desde 1843 \"Y Faner\" e que fixeron co\u00f1ecida \u00e1 casa editora. En 1854 comezou a publicaci\u00f3n de \"Y Gwyddoniadur Cymreig\" enciclopedia en dez volumes que se completou en 1879. Tras a morte de Gee a empresa pertenceu aos seus herdeiros ata 1914 e en 1935 mercouna o esposo da escritora Kate Roberts e tras a morte deste foi Roberts quen se fixo cargo da editorial."}
{"id": "304015", "revid": "89787", "url": "https://gl.wikipedia.org/wiki?curid=304015", "title": "Enterococcus avium", "text": "Enterococcus avium \u00e9 unha especie de bacterias do x\u00e9nero \"Enterococcus\", que se encontra normalmente en aves. En casos raros esta bacteria pode causar infecci\u00f3ns e humanos, e neses casos pode ser resistente \u00e1 vancomicina, polo que se denomina \"Enterococcus avium resistente \u00e1 vancomicina\", abreviado VREA (polas s\u00faas siglas en ingl\u00e9s). Os casos de VREA en humanos foron tratados con \u00e9xito con linezolid."}
{"id": "304017", "revid": "98629", "url": "https://gl.wikipedia.org/wiki?curid=304017", "title": "Enterococcus faecium", "text": "Enterococcus faecium \u00e9 unha especie bacteriana grampositiva, alfa-hemol\u00edtica ou non hemol\u00edtica do x\u00e9nero \"Enterococcus\". Pode ser un comensal inocuo que vive no intestino humano, pero pode tam\u00e9n ser pat\u00f3xena, causando doenzas como a meninxite neonatal ou endocardite.\nHai cepas resistentes \u00e1 vancomicina. Os \"E. faecium\" resistentes \u00e1 vancomicina co\u00f1\u00e9cense coas siglas VRE (do ingl\u00e9s).\nAlgunhas cepas de \"E. faecium\" util\u00edzanse como probi\u00f3ticos tanto en animais coma en humanos.\nSecuencia xen\u00f3mica.\nOs xenomas que figuran a continuaci\u00f3n proceden da p\u00e1xina web Integrated Microbial Genomes.\nAlg\u00fans dos 22 xenomas secuenciados de \"Enterococcus faecium\"\nTratamento.\nO antibi\u00f3tico linezolid ou a daptomicina util\u00edzanse para tratar infecci\u00f3ns por VRE. As estreptograminas, como quinupristina/dalfopristina, poden tam\u00e9n usarse para tratar infecci\u00f3ns por VREs. Tam\u00e9n se poden tratar con sultamicilina."}
{"id": "304018", "revid": "1888", "url": "https://gl.wikipedia.org/wiki?curid=304018", "title": "Xosefa Goldar Dur\u00e1n", "text": ""}
{"id": "304019", "revid": "4817", "url": "https://gl.wikipedia.org/wiki?curid=304019", "title": "MR-502", "text": "MR-502 \u00e9 a designaci\u00f3n dun tipo de motor foguete monopropelente utilizado por varios sat\u00e9lites artificiais.\nCaracter\u00edsticas.\nOs motores MR-502 son fabricados e comercializados por Aerojet Rocketdyne para diferentes sat\u00e9lites xeoestacionarios, como os da serie MMAS 5000. \u00dasanse para control o mantemento da \u00f3rbita e utilizan como \u00fanico propelente hidracina, que \u00e9 acendida electrotermicamente. O motor necesita ata 840 vatios de potencia el\u00e9ctrica."}
{"id": "304020", "revid": "4817", "url": "https://gl.wikipedia.org/wiki?curid=304020", "title": "MR-508", "text": "MR-508 \u00e9 a designaci\u00f3n dun tipo de motor foguete monopropelente utilizado por varios sat\u00e9lites artificiais.\nCaracter\u00edsticas.\nOs motores MR-508 son fabricados e comercializados por Aerojet Rocketdyne para diferentes sat\u00e9lites xeoestacionarios, como os da serie MMAS 7000. Foi utilizado por primeira vez no Telstar 4. \u00dasanse para control o mantemento da \u00f3rbita e utilizan como \u00fanico propelente hidracina, que \u00e9 acendida mediante arco el\u00e9ctrico. O motor necesita ata 1,8 kW de potencia el\u00e9ctrica."}
{"id": "304021", "revid": "4817", "url": "https://gl.wikipedia.org/wiki?curid=304021", "title": "MR-509", "text": "MR-509 \u00e9 a designaci\u00f3n dun tipo de motor foguete monopropelente utilizado por varios sat\u00e9lites artificiais.\nCaracter\u00edsticas.\nOs motores MR-509 son fabricados e comercializados por Aerojet Rocketdyne para diferentes sat\u00e9lites xeoestacionarios. \u00dasanse para control o mantemento da \u00f3rbita e utilizan como \u00fanico propelente hidracina, que \u00e9 acendida mediante arco el\u00e9ctrico. O motor necesita ata 1,8 kW de potencia el\u00e9ctrica, proporcionada a 65 voltios."}
{"id": "304022", "revid": "4817", "url": "https://gl.wikipedia.org/wiki?curid=304022", "title": "MR-510", "text": "MR-510 \u00e9 a designaci\u00f3n dun tipo de motor foguete monopropelente utilizado por varios sat\u00e9lites artificiais.\nCaracter\u00edsticas.\nOs motores MR-510 son fabricados e comercializados por Aerojet Rocketdyne para diferentes sat\u00e9lites xeoestacionarios. \u00dasanse para control o mantemento da \u00f3rbita e utilizan como \u00fanico propelente hidracina, que \u00e9 acendida mediante arco el\u00e9ctrico."}
{"id": "304023", "revid": "4817", "url": "https://gl.wikipedia.org/wiki?curid=304023", "title": "MR-512", "text": "MR-512 \u00e9 a designaci\u00f3n dun tipo de motor foguete monopropelente utilizado por varios sat\u00e9lites artificiais.\nCaracter\u00edsticas.\nOs motores MR-512 son fabricados e comercializados por Aerojet Rocketdyne para diferentes sat\u00e9lites xeoestacionarios. \u00dasanse para control o mantemento da \u00f3rbita e utilizan como \u00fanico propelente hidracina, que \u00e9 acendida mediante arco el\u00e9ctrico. O motor necesita ata 1780 vatios de potencia el\u00e9ctrica, proporcionada a 35 voltios mediante corrente continua."}
{"id": "304024", "revid": "1093", "url": "https://gl.wikipedia.org/wiki?curid=304024", "title": "Xulio Ferreiro Baamonde", "text": ""}
{"id": "304027", "revid": "89787", "url": "https://gl.wikipedia.org/wiki?curid=304027", "title": "Estanislao Mart\u00edn", "text": "Estanislao Mart\u00edn Mart\u00edn, nado en Casares de las Hurdes (C\u00e1ceres) en 1964, \u00e9 un avogado e pol\u00edtico de Estremadura (Espa\u00f1a). \u00c9 o coordinador xeral de Coalici\u00f3n Extreme\u00f1a e foi deputado na Asemblea de Estremadura entre 2007 e 2011.\nTraxectoria.\nLicenciado en Dereitoo na Universidade de Estremadura en 1988, exerce a avogac\u00eda en C\u00e1ceres desde 1991. Foi presidente das mocidades de Extremadura Unida, e posteriormente cofundador do Partido Regionalista Extreme\u00f1o (PREX) do que \u00e9 secretario xeral. Tras a creaci\u00f3n da federaci\u00f3n de partidos Coalici\u00f3n Extreme\u00f1a en 2003 asumiu o posto do seu coordinador xeral.\nFoi concelleiro polo PREX en Casares de las Hurdes e mais en coalici\u00f3n co PSOE foi concelleiro en C\u00e1ceres (2003-2007). Formou parte da candidatura PSOE-Rexionalistas \u00e1 Asemblea de Estremadura, logrando a acta de deputado. Nas elecci\u00f3ns auton\u00f3micas de 2011 non foi candidato nas listas da coalici\u00f3n do PSOE coa Coalici\u00f3n Extreme\u00f1a. Nas elecci\u00f3ns de 2015 \u00e9 o candidato \u00e1 presidencia da Xunta de Estremadura por Coalici\u00f3n Extreme\u00f1a PREx-CREx."}
{"id": "304028", "revid": "55340", "url": "https://gl.wikipedia.org/wiki?curid=304028", "title": "Estanislao Mart\u00edn Mart\u00edn", "text": ""}
{"id": "304030", "revid": "98629", "url": "https://gl.wikipedia.org/wiki?curid=304030", "title": "Ignacio Prendes", "text": "Jos\u00e9 Ignacio Prendes Prendes, nado en Xix\u00f3n o 22 de febreiro de 1965, \u00e9 un avogado e pol\u00edtico asturiano, membro de Cidad\u00e1ns. \u00c9 o vicepresidente primeiro do Congreso dos Deputados.\nTraxectoria.\nEstudou no Colexio Jovellanos e no I.E.S. de Roces, licenci\u00e1ndose en Dereito pola Universidade de Oviedo. en 1988. Entre 1989 e 1991 foi Letrado da compa\u00f1\u00eda Telef\u00f3nica de Espa\u00f1a S.A en Asturias, e logo de 1991 conta con despacho profesional propio (Iglesias &amp; Prendes Abogados). Militou durante alg\u00fan tempo en Ciudadanos e foi parte da Plataforma Pro (2007) que desembocou na fundaci\u00f3n de Uni\u00f3n Progreso y Democracia (UPyD), do que foi membro da Coordinadora Territorial de Asturias desde o comezo. Foi o cabeza de lista por Asturias nas elecci\u00f3ns xerais de 2008. Foi o coordinador do programa-marco para as elecci\u00f3ns auton\u00f3micas e municipais de 2011. Foi membro do Consejo de Direcci\u00f3n de UPyD desde abril de 2008 ata decembro de 2014 ao renunciar por discrepar de decisi\u00f3ns estrat\u00e9xicas da formaci\u00f3n . Foi o candidato \u00e1 presidencia de Asturias por UPyD nas elecci\u00f3ns auton\u00f3micas de 2011 e nas 2012, na que sa\u00edu deputado pola circunscrici\u00f3n central tras obtener UPyD 18.739 votos (3,75%) en total en Asturias. Repite candidatura nas elecci\u00f3ns auton\u00f3micas de 2015."}
{"id": "304031", "revid": "55340", "url": "https://gl.wikipedia.org/wiki?curid=304031", "title": "Paco Reyes", "text": ""}
{"id": "304032", "revid": "92340", "url": "https://gl.wikipedia.org/wiki?curid=304032", "title": "David Melding", "text": "David R. M. Melding, nado en Neath o 28 de agosto de 1962 \u00e9 un pol\u00edtico gal\u00e9s, vicepresidente da Asemblea Nacional de Gales.\nTraxectoria.\nEstudou na escola Dwr-y-Felin, na Universidade de Gales e no College of William and Mary (Estados Unidos). Membro do Partido Conservador \u00e9 deputado da Asemblea Nacional de Gales desde 1999 e o vicepresidente da c\u00e1mara desde 2011. De ideas federalistas publicou en 2013 \"The Reformed Union: The UK as a Federation\" no que prop\u00f3n unha v\u00eda federal para o Reino Unido na que poidan conflu\u00edr tanto nacionalistas como unionistas"}
{"id": "304033", "revid": "56817", "url": "https://gl.wikipedia.org/wiki?curid=304033", "title": "Joseph-Marie Leray", "text": "Joseph-Marie Leray, nado en Montoir-de-Bretagne (Francia) o 25 de xaneiro de 1854 e finado en Nonouti (Kiribati) o 17 de outubro de 1929, foi un misioneiro cat\u00f3lico franc\u00e9s, vigairo apost\u00f3lico das Illas Gilbert entre 1897 e 1926.\nTraxectoria.\nLeray foi ordenado sacerdote en 1879, e en 1886 profesou como membro dos Misioneiros do Sagrado Coraz\u00f3n. Foi un dos primeiros tres misioneiros cat\u00f3licos enviados en 1887 \u00e1s Illas Gilbert, que chegaron a Nonouti en 1888.\nO 24 de xullo de 1897 foi nomeado vigairo apost\u00f3lico das Illas Gilbert e bispo titular de \"Remesiana\". Recibiu a consagraci\u00f3n episcopal o 26 de xu\u00f1o de 1898 de mans de Pierre-Emile Rouard, bispo de Nantes.\nRetirouse en 1926. Finou en Nonouti o 17 de outubro de 1929."}
