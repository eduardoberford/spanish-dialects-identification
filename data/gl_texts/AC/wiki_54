{"id": "308889", "revid": "98629", "url": "https://gl.wikipedia.org/wiki?curid=308889", "title": "Commelinidae", "text": "A das commel\u00ednidas (Commelinidae) \u00e9 un taxon de plantas situado na categor\u00eda taxon\u00f3mica de subclase, utilizado en sistemas de clasificaci\u00f3n modernos, como o sistema de clasificaci\u00f3n APG III de 2009. e polo Angiosperm Phylogeny Website, (do 2001 en adiante).\nNestes sistemas de clasificaci\u00f3n este taxon se sit\u00faa no clado monocotiled\u00f3neas (aqu\u00ed comsiderado como clase), e est\u00e1 constitu\u00eddo polas ordes das \"Arecales\", \"Zingiberales\", \"Commelinales\" e \"Poales\", e pola familia das \"Dasypogonaceae\" (que en xaneiro do 2011 a\u00ednda non fora asignada a ningunha orde).\nEste taxon tal como aqu\u00ed se describe forma un grupo monofil\u00e9tico ben establecido tanto por caracteres morfol\u00f3xicos como por an\u00e1lises moleculares de ADN, polo que xa se sospeitaba da s\u00faa existencia desde ha\u00ed tempo.\nPero noutros sistemas de clasificaci\u00f3n \"cl\u00e1sicos\", como o de Cronquist de 1981, a s\u00faa adscrici\u00f3n era distinta, aproxim\u00e1ndose ao aqu\u00ed definido como \"Poales\"). Unha aparente sinapomorf\u00eda qu\u00edmica que une a todo o grupo \u00e9 a presenza de \u00e1cidos fluorescentes \u00e1 luz ultravioleta (inclu\u00edndo \u00e1cidos cumar\u00ednicos, fer\u00falicos e difer\u00falicos).\nA commel\u00ednidas incl\u00faen un gran n\u00famero de plantas economicamente importantes, entre elas as palmeiras (familia das \"Arecaceae\"), o xenxibre (da familia das Zingiberaceae), as bananeiras (da familia das \"Musaceae\") e os pastos e cereais (da familia das \"Poaceae\").\nFiloxenia.\nO cladograma, actualizado \u00e1 data de 2009, da situaci\u00f3n do clado dentro das monocotiled\u00f3neas, e das relaci\u00f3ns entre os seus subclados, \u00e9 o seguinte: "}
{"id": "308891", "revid": "98629", "url": "https://gl.wikipedia.org/wiki?curid=308891", "title": "Eritroblasto", "text": "Os eritroblastos son c\u00e9lulas eritropo\u00e9ticas que constit\u00faen estados intermedios durante a maduraci\u00f3n dos eritrocitos humanos na medula \u00f3sea, e que a\u00ednda conservan o n\u00facleo. Moitas veces util\u00edzase como sin\u00f3nimo de eritroblasto o termo normoblasto, e outras veces res\u00e9rvase normoblasto para designar unha das etapas de maduraci\u00f3n (ortocromat\u00f3fila). Cando o eritroblasto se desenvolve anormalmente adquire gran tama\u00f1o e denom\u00ednase megaloblasto, como pode ocorrer en casos de deficiencia de vitamina B12 (como na anemia perniciosa) ou de deficiencia de \u00e1cido f\u00f3lico (nas anemias megalobl\u00e1sticas).\nDurante a eritropoese, o primeiro eritroblasto presente en humanos (que prov\u00e9n do proeritroblasto) denom\u00ednase eritroblasto bas\u00f3filo. Este eritroblasto \u00e9 pequeno, duns 12 microns, e pos\u00fae un citoplasma bas\u00f3filo debido \u00e1 presenza de abundantes ribosomas encargados de sintetizar a hemoglobina (a prote\u00edna que transporta o ox\u00edxeno). O eritroblasto bas\u00f3filo capta ferritina do sangue por pinocitose para aumentar o seu contido en ferro.\nOs eritroblasto bas\u00f3filos dan lugar aos eritroblastos policromat\u00f3filos cando o seu contido de hemoglobina pasa a ser moi alto. Presentan variaci\u00f3ns tintoriais. Isto ocorre porque esta prote\u00edna se sintetiza en cantidades crecentes e \u00e9 \u00e1cid\u00f3fila e enmascara a afinidade por tinguiduras b\u00e1sicas dos ribosomas. A s\u00faa cromatina est\u00e1 m\u00e1is condensada que en estados anteriores.\nO seguinte estado eritrobl\u00e1stico \u00e9 o eritroblasto ortocrom\u00e1tico, eritroblasto ortocromat\u00f3filo ou normoblasto. Son de citoplasma acid\u00f3filo (eosin\u00f3filo) e te\u00f1en unha menor presenza de ribosomas, porque xa non se require unha s\u00edntese de hemoglobina activa.\nPosteriormente, contin\u00faa a eritropoese coa transformaci\u00f3n do normoblasto en reticulocito (ao perder o n\u00facleo), que madura a eritrocito e sae da medula \u00f3sea \u00e1 circulaci\u00f3n sangu\u00ednea. En vertebrados non mam\u00edferos o eritrocito normalmente conserva o n\u00facleo."}
{"id": "308892", "revid": "89787", "url": "https://gl.wikipedia.org/wiki?curid=308892", "title": "Patrice Lacombe", "text": "Patrice Lacombe, nado en Oka o 20 de febreiro de 1807 e finado en Montreal o 6 de xullo de 1863, foi un escritor e notario quebequ\u00e9s. A s\u00faa novela m\u00e1is importante \u00e9 \"A terra paterna\" (\"La Terre paternelle)\".\nTraxectoria.\nEstudou no instituto de Montreal de 1816 a 1825, onde destaca nas materias de linguas francesa e latina. Converteuse en notario en 1830, traballou ao servizo dos sulpucianos, ao levar a cabo o censo das s\u00faas propiedades. En 1835, casou con L\u00e9ocadie Boucher, coa que non tivo fillo ning\u00fan.\nEn 1846, Lacombe publicou no \"Album litt\u00e9raire de la Revue canadienne\", a novela intitulada \"La Terre paternelle\", pioneira do x\u00e9nero literario denominado en franc\u00e9s \"roman du terroir\", algo as\u00ed como a novela agr\u00edcola canadense. Esta obra, que co\u00f1eceu diversas edici\u00f3ns, foi inclu\u00edda en 1848 no denominado \"R\u00e9pertoire national\" realizado por James Huston, unha antolox\u00eda coa m\u00e1is salientable literatura canadense do momento.\nO cr\u00edtico Maurice Lemire, no \"Dictionnaire biographique du Canada\" puxo en valor que Lacombe imitase o estilo dos grandes narradores franceses, como Honor\u00e9 de Balzac ou Eug\u00e8ne Sue."}
{"id": "308893", "revid": "27155", "url": "https://gl.wikipedia.org/wiki?curid=308893", "title": "Normoblasto", "text": ""}
{"id": "308894", "revid": "22795", "url": "https://gl.wikipedia.org/wiki?curid=308894", "title": "Commel\u00ednidas", "text": ""}
{"id": "308896", "revid": "98629", "url": "https://gl.wikipedia.org/wiki?curid=308896", "title": "Tom Meschery", "text": "Thomas Nicholas \"Tom\" Meschery, nado Tomislav Nikolayevich Meshcheryakov (en ruso: \u0422\u043e\u043c\u0438\u0441\u043b\u0430\u0432 \u041d\u0438\u043a\u043e\u043b\u0430\u0435\u0432\u0438\u0447 \u041c\u0435\u0449\u0435\u0440\u044f\u043a\u043e\u0432) o 26 de outubro de 1938 en Harbin, Manchuria (actual China), \u00e9 un ex xogador e adestrador profesional de baloncesto ruso-estadounidense que desenvolveu toda a s\u00faa carreira na National Basketball Association (NBA). Foi seleccionado no s\u00e9timo posto da primeira rolda do Draft da NBA polos Philadelphia Warriors en 1961. Al\u00ed xogou durante seis temporadas, sendolle retirado o seu dorsal 14 na s\u00faa honra. Posteriormente, e antes da s\u00faa retirada, xoga durante catro temporadas nos Seattle SuperSonics. Foi o primeiro ruso en competir nunha liga profesional norteamericana. Tras a s\u00faa etapa deportiva, e t\u00e9ndose graduado en arte, foi profesor de instituto e un destacado poeta.\nTraxectoria.\nInfancia.\nNado na China, os seus pais foron emigrantes rusos que fuxiron da Revoluci\u00f3n rusa de 1917. Posteriormente foron recolocados nun campo de internamento xapon\u00e9s pr\u00f3ximo \u00e1 cidade de Toquio durante a segunda guerra mundial. Ao acabar esta, os seus pais emigraron aos Estados Unidos, estabelec\u00e9ndose en San Francisco, California.\nUniversidade.\nMeschery xogou cos \"Gaels\" do Saint Mary's College, onde en 1960 foi elixido no terceiro equipo All-American.\nProfesional.\nFoi elixido o s\u00e9timo posto do Draft da NBA de 1961 polos Philadelphia Warriors onde coincidiu con Wilt Chamberlain, xogador a quen anos m\u00e1is tarde adicar\u00eda un dos seus poemas. Meschery deixou aos Warriors anos despois de trasladarse o equipo a San Francisco en 1965, para volver \u00e1 s\u00faa Filadelfia natal e xogar cos 76ers. Con todo os Warriors, con Meschery como un dos seus puntais, e coa chegada de Rick Barry, chegaron \u00e1s finais da NBA, perdendo precisamente cos 76ers. Tras a final asinou un contrato con Seattle SuperSonics, onde pasou catro tempadas, para retirarse en 1971. Nos seus 10 anos como profesional fixo unha media de 12,7 puntos e 8,6 rebotes por partido.\nNada m\u00e1is retirarse f\u00edxose coas rendas de adestrador dos Carolina Cougars, equipo da ABA, onde permaneceu unha tempada, cun balance de 35 vitorias e 49 derrotas."}
{"id": "308897", "revid": "5132", "url": "https://gl.wikipedia.org/wiki?curid=308897", "title": "Thomas Meschery", "text": ""}
{"id": "308898", "revid": "5132", "url": "https://gl.wikipedia.org/wiki?curid=308898", "title": "Tomislav Meshcheryakov", "text": ""}
{"id": "308899", "revid": "72012", "url": "https://gl.wikipedia.org/wiki?curid=308899", "title": "Estrutura de datos", "text": "En programaci\u00f3n, unha estrutura de datos \u00e9 unha forma particular de organizar datos nun ordenador para que poidan ser utilizados de maneira eficiente. Pode dicirse que a programci\u00f3n \u00e9 o tratamento con algoritmos dos datos estruturados.\nDiferentes tipos de estruturas de datos son axeitadas para diferentes usos, e algunhas son altamente especializadas para tarefas espec\u00edficas. Polo xeral, as estruturas de datos especializadas son chave para dese\u00f1ar algoritmos eficientes. Alg\u00fans m\u00e9todos formais de dese\u00f1o de linguaxes de programaci\u00f3n destacan as estruturas de datos, polo menos \u00e1 par dos algoritmos, como o factor chave de organizaci\u00f3n no dese\u00f1o de software.\nDescrici\u00f3n.\nAs estruturas de datos bas\u00e9anse xeralmente na capacidade dun ordenador para recuperar e almacenar datos en calquera lugar da s\u00faa memoria.\nEstruturas de datos en programaci\u00f3n.\nEn programaci\u00f3n, unha estrutura de datos pode ser declarada inicialmente escribindo unha palabra reservada, logo un identificador para a estrutura e un nome para cada un dos seus membros ou campos, sen esquecer os tipos de datos que se lles asocian. Xeralmente, cada membro ou campo vai separado por alg\u00fan tipo de operador, car\u00e1cter ou palabra reservada.\nNa linguaxe de programaci\u00f3n Pascal \u00e9 posible crear unha estrutura de datos da forma mencionada. A sintaxe b\u00e1sica \u00e9:\n Estruc Identificador, _\n Membro1:TipoDeDato, _\n Membro2:TipoDeDato, _\n Membro9:TipoDeDato\nPara acceder aos membros dunha estrutura primeiro d\u00e9bese crear unha referencia a esta, xeralmente cunha variable de tipo, logo p\u00f3dense editar e obter os datos dos membros libremente:\n Estruc Estrutura,Membro1:Enteiro,Membro2:Cadea,Membro3:Byte\n Var Variable:Estrutura\n Variable.Membro1 = 40000\n Variable.Membro2 = \"Ola Mundo\"\n Variable.Membro3 = 255\n Mesaxe(Variable.Membro2) ' Mostra \"Ola Mundo\"\nPrincipais estruturas de datos en programaci\u00f3n.\nVector ou \"array\".\nConcentra elementos dando lugar a unha estrutura ordenada e relacionada.\nLista.\nUnha lista enlazada \u00e9 unha das estruturas de datos fundamentais, e pode ser usada para constru\u00edr outras estruturas de datos. Consiste nunha secuencia de nodos, nos que se gardan campos de datos arbitrarios e unha ou d\u00faas referencias, enlaces ou punteiros ao nodo anterior ou posterior. O principal beneficio das listas enlazadas respecto aos vectores convencionais \u00e9 que a orde dos elementos enlazados pode ser diferente \u00e1 orde de almacenamento na memoria ou o disco, permitindo que a orde do percorrido da lista sexa diferente ao de almacenamento.\nCola.\nUnha cola \u00e9 unha lista ordenada ou estrutura de datos na que o modo de acceso aos seus elementos \u00e9 de tipo FIFO (do ingl\u00e9s \"First In First Out\", primeiro en entrar, primeiro en sa\u00edr) que permite almacenar e recuperar datos.\nPila.\nUnha pila \u00e9 unha lista ordenada ou estrutura de datos na que o modo de acceso aos seus elementos \u00e9 de tipo LIFO (do ingl\u00e9s \"Last In First Out\", \u00faltimo en entrar, primeiro en sa\u00edr) que permite almacenar e recuperar datos.\n\u00c1rbore.\nUnha \u00e1rbore \u00e9 unha estrutura de datos que imita a forma dunha \u00e1rbore (un conxunto de nodos conectados). Un nodo \u00e9 a unidade sobre a que se constr\u00fae a \u00e1rbore e pode ter cero ou m\u00e1is nodos fillos conectados a el. Dise que un nodo A \u00e9 pai dun nodo B se existe un enlace dende A ata B (nese caso, tam\u00e9n dicimos que B \u00e9 fillo de A). S\u00f3 pode haber un \u00fanico nodo sen pais, que se denomina comunmente nodo ra\u00edz. Un nodo que non ten fillos co\u00f1\u00e9cese como nodo folla. Os demais nodos (que te\u00f1en pai e un ou varios fillos) co\u00f1\u00e9ceselles como nodos rama."}
{"id": "308900", "revid": "89787", "url": "https://gl.wikipedia.org/wiki?curid=308900", "title": "Commelinales", "text": "A das commelinales (\"Commelinaleses\") \u00e9 unha orde de plantas anxiospermas monocotiled\u00f3neas.\nA orde est\u00e1 composta por cinco familias (nas clasificaci\u00f3ns filaxen\u00e9ticas modernas) ou catro (na clasificaci\u00f3ns \"c\u00e1sicas\"). En tyoptal, a orde comprenden 812 especies distribu\u00eddas en 68 x\u00e9neros.\nA pesar de ter poucas familias e de ser monofil\u00e9tico segundo as an\u00e1lises moleculares de ADN, a orde \u00e9 moi diversa desde o punto de vista da morfolox\u00eda. De feito, a uni\u00f3n de todas as familias nun mesmo clado resultou sorprendente, xa que as sinapomorf\u00edas quedan prccticamente restrinxidas a certos caracteres fitoqu\u00edmicos (como a presenza de fenilfenalenonas e a alg\u00fans caracteres da semente (como, por exemplo, a presenza dun abundante endosperma helobial).\nO grupo troncal das commelinales data de hai uns 114 mill\u00f3ns de anos (MA), no cret\u00e1ceo tard\u00edo.\nA diverxencia dentro do grupo comezou hai uns 110 MA, segundo Janssen e Bremer.\nAs datas, segundo Wikstr\u00f6m \"et al.\" son 81-73 e 71-66 MA respectivamente. Por\u00e9n, hai que ter en conta que que Janssen e Bremer (\"Op. Cit.\") utilizaron unha topolox\u00eda para datar os clados diferente.\nClasificaci\u00f3n.\nNa clasificaci\u00f3n \"cl\u00e1sica\" de Cronquist (1981) a orde comprende 4 familas: \nPero en sistemas de clasificaci\u00f3n modernos, como os do \"Angiosperm Phylogeny Group\" (APG) grupo de bot\u00e1nicos que traballan na filoxenia vexetal utiliando t\u00e9cnicas moleculares e a an\u00e1lise clad\u00edstica, a clasificaci\u00f3n var\u00eda bastante.\nNa s\u00faa primeira clasificaci\u00f3n, do ano 1998, inclu\u00edan tam\u00e9n catro familias, pero moi diferentes:\nNo \"Angiosperm Phylogeny Website\" (do ano 2001 en adiante),\ne nas clasificaci\u00f3ns APG II (do ano 2003) e APG III (do ano 2009), nas que a orde se sit\u00faa na subclase das \"Commelinidae\", da clase das \"Liliopsida\" = \"Monocotyledoneae\". a circunscrici\u00f3n modificouse un pouco:\nSegundo APG III, e o \"Angiosperm Phylogeny Website\", as familias son:\nOs n\u00fameros de familia consignados arriba, son os atribu\u00eddos polo \"Lineal APG III\" (LAPG III 2009).\nAs familias das \"Mayacaceae\", \"Rapateaceae\" e \"Xyridaceae\" foron desprazadas \u00e1 orde das \"Poales\"."}
{"id": "308901", "revid": "89787", "url": "https://gl.wikipedia.org/wiki?curid=308901", "title": "Importina", "text": "A importina \u00e9 un tipo de carioferina que transporta mol\u00e9culas de prote\u00ednas desde o citoplasma ao n\u00facleo celular un\u00edndose a unha secuencia de reco\u00f1ecemento especial que te\u00f1en esas prote\u00ednas, que se chama sinal ou secuencia de localizaci\u00f3n nuclear (NLS).\nUnha importina consta de d\u00faas subunidades, a importina \u03b1 e a \u03b2. Os membros da familia da importina-\u03b2 poden unirse e transportar o cargamento por si soas, ou poden formar heterod\u00edmeros coa importina-\u03b1. Cando forman parte dun destes heterod\u00edmeros, as importinas-\u03b2 median a interacci\u00f3n co complexo do poro nuclear, mentres que as importinas-\u03b1 act\u00faan como prote\u00ednas adaptadoras que se unen ao sinal de localizaci\u00f3n nuclear (NLS) do cargamento. O tr\u00edmero NLS-Importina-\u03b1-Importina-\u03b2 dis\u00f3ciase unha vez que se une \u00e1 Ran-GTP dentro do n\u00facleo, e as d\u00faas importinas son recicladas volvendo ao citoplasma para volver utilizarse.\nDescubrimento.\nAs importinas poden atoparse en forma de heterod\u00edmeros de importina-\u03b1/\u03b2 ou como mon\u00f3meros de importina-\u03b2. A importina-\u03b1 foi illada por primeira vez en 1994 por un grupo no que estaba Enno Hartmann, no Max Delbr\u00fcck Center for Molecular Medicine. O proceso de importaci\u00f3n de prote\u00ednas nucleares xa fora determinado en traballos previos, pero as prote\u00ednas clave que estaban implicadas non foran dilucidadas ata ese momento. Purificouse dos ovos do anfibio \"Xenopus\" unha prote\u00edna de 60kDa citos\u00f3lica, esencial para a importaci\u00f3n de prote\u00ednas ao n\u00facleo, que ti\u00f1a un 44% de identidade de secuencia coa SRP1p. Foi clonado, secuenciado e expresado en \"E.coli\", e para reconstru\u00edr completamente o transporte dependente de sinal tiveron que combinala con Ran(TC4). Neste estudo atop\u00e1ronse tam\u00e9n outros factores estimuladores claves.\nA importina-\u03b2, a diferenza da importina-\u03b1, non ten hom\u00f3logos directos nos l\u00e9vedos, pero purificouse neles unha prote\u00edna de 90-95kDa que formaba un heterod\u00edmero coa importina-\u03b1 en varios experimentos. Entre estes estaba un estudo liderado por Michael Rexach e outros por Dirk G\u00f6rlich. Estes grupos atoparon que a importina-\u03b1 require outra prote\u00edna, a importina-\u03b2, para funcionar, e que en conxunto forman unha mol\u00e9cula receptora para o sinal de localizaci\u00f3n nuclear (NLS) das prote\u00ednas a transportar, o que permite o seu transporte ao n\u00facleo. Desde estes descubrimentos iniciais de 1994 e 1995, descubr\u00edronse un conxunto de xenes de importina, como IPO4 e IPO7, que facilitan a importaci\u00f3n de prote\u00ednas lixeiramente distintas, debido \u00e1 s\u00faa diferente estrutura e localizaci\u00f3n.\nEstrutura.\nImportina-\u03b1.\nUnha gran proporci\u00f3n da prote\u00edna adaptadora importina-\u03b1 est\u00e1 constitu\u00edda por repetici\u00f3ns armadillo (ARM) dispostas en t\u00e1ndem. Estas repetici\u00f3ns poden po\u00f1erse unhas enriba das outras para formar unha estrutura curvada, que facilita a uni\u00f3n ao NLS de prote\u00ednas cargamento espec\u00edficas. O maior sitio de uni\u00f3n ao NLS enc\u00f3ntrase cara ao extremo N-terminal, e hai un sitio menor no extremo C-terminal. Ademais das repetici\u00f3ns armadillo, a importina-\u03b1 cont\u00e9n tam\u00e9n unha rexi\u00f3n N-terminal de 90 amino\u00e1cidos, responsable da uni\u00f3n coa importina-\u03b2, chamada IBB (dominio de uni\u00f3n da importina-\u03b2 , \"Importin-\u03b2 binding\"). Este \u00e9 tam\u00e9n un sitio de autoinhibici\u00f3n , e est\u00e1 implicado na liberaci\u00f3n do cargamento unha vez que a importina-\u03b1 chega ao n\u00facleo.\nImportina-\u03b2.\nA importina-\u03b2 ten a estrutura t\u00edpica da gran superfamilia das carioferinas. A base desta estrutura son 18-20 repetici\u00f3ns en t\u00e1ndem do motivo HEAT. Cada unha destas repetici\u00f3ns cont\u00e9n d\u00faas h\u00e9lices alfa antiparelales unidas por un xiro, que se colocan unhas enriba das outras para formar a estrutura global da prote\u00edna.\nPara transportar o cargamento cara ao n\u00facleo, a importina-\u03b2 debe asociarse cun complexo do poro nuclear. Isto faino formando enlaces febles transitorios coas nucleoporinas do poro en varios motivos fenilalanina-glicina (FG ou Phe-Gly). As an\u00e1lises cristalogr\u00e1ficas mostraron que estes motivos se unen \u00e1 importina-\u03b2 en petos hidrof\u00f3bicos pouco profundos que se encontran na s\u00faa superficie.\nCiclo de importaci\u00f3n de prote\u00ednas nucleares.\nA funci\u00f3n primaria das importinas \u00e9 mediar a translocaci\u00f3n de prote\u00ednas con sinais de localizaci\u00f3n nuclear ao n\u00facleo, atravesando os poros nucleares, nun proceso co\u00f1ecido como ciclo de importaci\u00f3n de prote\u00ednas nuclear.\nUni\u00f3n ao cargamento.\nO primeiro paso deste ciclo \u00e9 a uni\u00f3n do cargamento. A importina pode realizar esta funci\u00f3n en forma de importina-\u03b2 monom\u00e9rica, pero xeralmente require ademais a presenza da importina-\u03b1, que act\u00faa como prote\u00edna adaptadora para as prote\u00ednas do cargamento (por medio de interactions co NLS). O NLS \u00e9 unha secuencia de amino\u00e1cidos b\u00e1sicos que etiqueta a prote\u00edna como un cargamento que debe ser transportado ao n\u00facleo. Unha prote\u00edna cargamento pode conter un ou dous destes motivos, que se unen aos sitios maior e/ou menor espec\u00edficos para eles que ten a importina-\u03b1.\nTransporte do cargamento.\nUnha vez que se une a prote\u00edna cargamento que debe ser transportada, a importina-\u03b2 interacciona co complexo do poro nuclear, e o complexo formado pola importina e o cargamento difunde desde o citoplasma ao n\u00facleo a trav\u00e9s do poro. A taxa de difusi\u00f3n depende tanto da concentraci\u00f3n da importina-\u03b1 presente no citoplasma coma da afinidade da uni\u00f3n entre a importina-\u03b1 e o cargamento. Unha vez dentro do n\u00facleo, o complexo interacciona coa GTPase da familia Ras, Ran-GTP. Isto causa a disociaci\u00f3n do complexo ao alterar a conformaci\u00f3n da importina-\u03b2. A importina-\u03b2 queda unida a Ran-GTP, e lista para ser reciclada.\nLiberaci\u00f3n do cargamento.\nAgora que o complexo importina-\u03b1/cargamento est\u00e1 libre da importina-\u03b2, pode liberarse a prote\u00edna cargamento no n\u00facleo. O dominio de uni\u00f3n \u00e1 importina-\u03b2 (IBB) N-terminal que ten a importina-\u03b1 cont\u00e9n unha rexi\u00f3n auto-reguladora que imita o motivo NLS. A liberaci\u00f3n da importina-\u03b2 deixa libre esta rexi\u00f3n e permite que se curve e compita por unirse coa prote\u00edna cargamento no sitio maior de uni\u00f3n ao NLS. Esta competici\u00f3n fai que se libere a prote\u00edna. Nalg\u00fans casos, poden empregarse factores de liberaci\u00f3n espec\u00edficos como Nup2 e Nup50 para axudar a esta liberaci\u00f3n do cargamento.\nReciclaxe de importinas.\nFinalmente, para que a importina-\u03b1 regrese ao citoplasma debe asociarse co complexo Ran-GTP/CAS (un factor de exportaci\u00f3n nuclear), que facilita a s\u00faa sa\u00edda do n\u00facleo. A prote\u00edna CAS (\"cellular apoptosis susceptibility\", susceptibilidade \u00e1 apoptose celular) \u00e9 un membro da superfamilia importina-\u03b2 de carioferinas e \u00e9 definida como un factor de exportaci\u00f3n nuclear. A importina-\u03b2 regresa ao citoplasma, a\u00ednda unida \u00e1 Ran-GTP. Unha vez que est\u00e1 no citoplasma, a Ran-GTP \u00e9 hidrolizada pola RanGAP, formando Ran-GDP, e liberando as d\u00faas importinas, que poder\u00e1n volver actuar. \u00c9 esta hidr\u00f3lise do GTP a que proporciona a enerx\u00eda necesaria para que funcione todo o ciclo. No n\u00facleo, o factor GEF cargar\u00e1 Ran cunha mol\u00e9cula de GTP, que \u00e9 despois hidrolizada pola GAP no citoplasma, como xa se mencionou. Esta actividade de Ran permite o transporte unidireccional das prote\u00ednas.\nImportinas e doenzas.\nHai varias doenzas e patolox\u00edas que est\u00e1n asociadas con mutaci\u00f3ns ou cambios na expresi\u00f3n das importinas-\u03b1 e \u03b2.\nAs importinas son prote\u00ednas reguladoras vitais durante o proceso da gametox\u00e9nese e a embriox\u00e9nese. Como resultado, viuse que unha alteraci\u00f3n nos patr\u00f3ns de expresi\u00f3n das importinas-\u03b1 causa defectos na fertilidade da mosca \"Drosophila melanogaster\".\nHai tam\u00e9n estudos que ligan a alteraci\u00f3n da importina-\u03b1 con alg\u00fans casos de cancro. Estudos do cancro de mama implicaron nel unha forma truncada da importina-\u03b1 na cal falta o dominio de uni\u00f3n ao NLS. Ademais, a importina-\u03b1 transporta a prote\u00edna do xene supresor de tumores BRCA1 (prote\u00edna de susceptibilidade tipo 1 ao cancro de mama, \"breast cancer type 1\"), ao n\u00facleo. A sobreexprei\u00f3n da importina-\u03b1 foi ligada a malas taxas de supervivencia en certos pacientes de melanoma.\nA actividade de importina est\u00e1 tam\u00e9n asociada con algunhas patolox\u00edas virais. Por exemplo, na v\u00eda de infecci\u00f3n do virus Ebola, un paso clave \u00e9 a inhibici\u00f3n da importaci\u00f3n nuclear de PY-STAT1. Isto prod\u00facese porque o virus secuestra a importina-\u03b1 no citoplasma, o que significa que xa non pode unirse ao seu cargamento no NLS. Como resultado, a importina non pode funcionar e a prote\u00edna cargamento que deb\u00eda ser transportada ao n\u00facleo permanece no citoplasma.\nTipos de cargamento.\nPor medio das importinas poden transportarse ao n\u00facleo cargamentos de prote\u00ednas moi diferentes. A mi\u00fado, prote\u00ednas diferentes requirir\u00e1n diferentes combinaci\u00f3ns de &amp;alfa; e \u03b2 para poder translocarse. Alg\u00fans exemplos de diferentes cargamentos son os seguintes:\nXenes de importinas humanas.\nA\u00ednda que a importina-\u03b1 e a importina-\u03b2 se usan para describir as importinas en xeral, en realidade as importinas son unha gran familia de prote\u00ednas con moitos membros, que comparten unha estrutura e funci\u00f3ns similares. Identific\u00e1ronse varios xenes para as importinas \u03b1 e \u03b2, alg\u00fans dos cales se indican na lista seguinte. N\u00f3tese que a mi\u00fado os nomes carioferina e importina se usan indistintamente. "}
{"id": "308902", "revid": "27155", "url": "https://gl.wikipedia.org/wiki?curid=308902", "title": "Secuencia de localizaci\u00f3n nuclear", "text": ""}
{"id": "308903", "revid": "98629", "url": "https://gl.wikipedia.org/wiki?curid=308903", "title": "Perdiendo el Norte", "text": "Perdiendo el Norte \u00e9 un filme espa\u00f1ol de comedia dirixido por Nacho G. Velilla que se estreou no 2015. Est\u00e1 protagonizado polos actores Yon Gonz\u00e1lez e Juli\u00e1n L\u00f3pez xunto con Blanca Su\u00e1rez.\nSinopse.\nHugo e Braulio son dous rapaces con formaci\u00f3n universitaria que fartos de non atopar traballo en Espa\u00f1a, deciden emigrar a Alema\u00f1a seguindo os cantos de serea dun programa de televisi\u00f3n. Axi\u00f1a descubrir\u00e1n que perseguir o so\u00f1o alem\u00e1n pode ter moito de pesadelo."}
{"id": "308905", "revid": "1888", "url": "https://gl.wikipedia.org/wiki?curid=308905", "title": "Xos\u00e9 Mosquera Casero", "text": "Xos\u00e9 Mosquera Casero, nado o 6 de decembro de 1956 en San Cristovo de Cea, \u00e9 un pol\u00edtico galego.\nTraxectoria.\nLicenciouse en dereito en 1979 e foi profesor axudante de dereito constitucional nas universidades de Navarra e Santader (1980-1983), funcionario da Deputaci\u00f3n de Ourense desde 1985 foi Secretario Xeral T\u00e9cnico da Conselleria de Pesca (1987- 1989), exerce como profesor asociado de dereito consitucional na Universidade de Vigo desde 1991 e mais \u00e9 xefe do servizo de intervenci\u00f3n da Deputaci\u00f3n de Ourense desde 1995.\nActividade pol\u00edtica.\nEn 1979 entrou a militar no Partido Galeguista e foi candidato desa formaci\u00f3n nas elecci\u00f3ns aut\u00f3micas de 1981. Tras a integraci\u00f3n do seu partido en Coalici\u00f3n Galega en 1983, pasou a militar nesta formaci\u00f3n ata a creaci\u00f3n en 1987 do Partido Nacionalista Galego. Nas elecci\u00f3ns municipais dese ano encabezou a lista do PNG en San Cristovo de Cea, nas que foi elixido concelleiro. En 1991 entrou canda o seu partido no Bloque Nacionalista Galego. En setembro de 2011 resultou elixido secretario xeral do PNG-PG e en 2012, tras abandonar o seu partido o BNG e integrarse en Compromiso por Galicia, entrou na executiva desa formaci\u00f3n. En 2014 imp\u00faxose nas primarias da s\u00faa formaci\u00f3n na cidade de Ourense pero tras a formaci\u00f3n da plataforma cidad\u00e1 Ourense en Com\u00fan, CxG foi o primeiro partido en oficializar o seu apoio renunciando a presentar unha lista propia. Xos\u00e9 Mosquera tam\u00e9n ga\u00f1ou as primarias de Ourense en Com\u00fan \u00e1 alcald\u00eda pero tras o malestar de parte da organizaci\u00f3n, que replicaba que houbera tr\u00e1fico de votos, a asemblea xeral de Ourense en Com\u00fan decidiu anular o proceso. Mosquera e o resto de militantes de CxG que colaboraban en Ourense en Com\u00fan cualificaron esta decisi\u00f3n como un quebranto democr\u00e1tico e abandonaron a marea, reactivando a candidatura de CxG ao concello de Ourense con Mosquera como cabeza de lista. En novembro de 2018 abandonou tanto os cargos que desempe\u00f1aba como a militancia en Compromiso por Galicia. En 2020 asumiu a presidencia Partido Galego."}
{"id": "308906", "revid": "98629", "url": "https://gl.wikipedia.org/wiki?curid=308906", "title": "Sistema experto", "text": "Os sistemas expertos son chamados as\u00ed porque emulan o razoamento dun experto nun dominio concreto, e en ocasi\u00f3ns son usados por estes. Cos sistemas expertos b\u00fascase unha mellor calidade e rapidez nas respostas, dando as\u00ed lugar a unha mellora da produtividade do propio experto ao usar este tipo de sistemas inform\u00e1ticos.\nSistema experto (SE).\n\u00c9 unha aplicaci\u00f3n inform\u00e1tica capaz de solucionar un conxunto de problemas que esixen un gran co\u00f1ecemento sobre un determinado tema. \u00c9 un conxunto de programas que, sobre unha base de co\u00f1ecementos, pos\u00fae informaci\u00f3n dun ou m\u00e1is expertos nunha \u00e1rea espec\u00edfica.\nP\u00f3dese entender como unha rama da intelixencia artificial, onde o poder de resoluci\u00f3n dun problema nun programa de computadora v\u00e9n do co\u00f1ecemento dun dominio espec\u00edfico. Estes sistemas imitan as actividades dun humano para resolver problemas de distinta \u00edndole (non necesariamente ten que ser de intelixencia artificial). Tam\u00e9n se di que un SE se basea no co\u00f1ecemento declarativo (feitos sobre obxectos, situaci\u00f3ns) e o co\u00f1ecemento de control (informaci\u00f3n sobre o seguimento dunha acci\u00f3n).\nPara que un sistema experto sexa unha ferramenta efectiva, os usuarios deben interactuar dunha forma f\u00e1cil, reunindo d\u00faas capacidades para poder cumprilo:\nDebido a isto, na actualidade estanse mesturando diferentes t\u00e9cnicas ou aplicaci\u00f3ns aproveitando as vantaxes que cada unha destas ofrece para poder ter empresas m\u00e1is seguras. Un exemplo destas t\u00e9cnicas ser\u00eda os axentes que te\u00f1en a capacidade de negociar e navegar a trav\u00e9s de recursos en li\u00f1a; e \u00e9 por iso que na actualidade xoga un papel preponderante nos sistemas expertos.\nEstrutura b\u00e1sica dun SE.\nUn Sistema Experto est\u00e1 conformado por:\nTipos de SE.\nPrincipalmente existen 3 tipos de SE:\nA soluci\u00f3n a un problema formulado p\u00f3dese obter:\nTarefas que realiza un sistema experto.\nMonitorizaci\u00f3n.\nA monitorizaci\u00f3n \u00e9 un caso particular da interpretaci\u00f3n, e consiste na comparaci\u00f3n continua dos valores dos sinais ou datos de entrada e uns valores que act\u00faan como criterios de normalidade ou est\u00e1ndares. No campo do mantemento predictivo os Sistemas Expertos util\u00edzanse fundamentalmente como ferramentas de diagn\u00f3stico. Tr\u00e1tase de que o programa poida determinar en cada momento o estado de funcionamento de sistemas complexos, anticip\u00e1ndose \u00f3s posibles incidentes que puideran acontecer. As\u00ed, usando un modelo computacional do razoamento dun experto humano, proporciona os mesmos resultados que alcanzar\u00eda dito experto.\nDese\u00f1o.\nDese\u00f1o \u00e9 o proceso de especificar unha descrici\u00f3n dun artefacto que satisfai varias caracter\u00edsticas desde un n\u00famero de fontes de co\u00f1ecemento.\nO dese\u00f1o conc\u00edbese de distintas formas:\nOs SE en dese\u00f1o ven este proceso como un problema de busca dunha soluci\u00f3n \u00f3ptima ou adecuada. As soluci\u00f3ns alternativas poden ser co\u00f1ecidas de antem\u00e1n ou p\u00f3dense xerar automaticamente prob\u00e1ndose distintos dese\u00f1os para verificar cales cumpren os requirimentos solicitados polo usuario, esta t\u00e9cnica chamase \"xeraci\u00f3n e proba\", polo tanto estes SE son chamados de selecci\u00f3n. En \u00e1reas de aplicaci\u00f3n, a proba termina cando se encontra a primeira soluci\u00f3n; non obstante, existen problemas m\u00e1is complexos nos que o obxectivo \u00e9 encontrar a soluci\u00f3n \u00f3ptima.\nPlanificaci\u00f3n.\nA planificaci\u00f3n \u00e9 a realizaci\u00f3n de plans ou secuencias de acci\u00f3ns e \u00e9 un caso particular da simulaci\u00f3n. Componse por un simulador e un sistema de control. O efecto final \u00e9 a ordenaci\u00f3n dun conxunto de acci\u00f3ns co fin de conseguir un obxectivo global.\nOs problemas que presenta a planificaci\u00f3n mediante SE son os seguintes:\nControl.\nUn sistema de control participa na realizaci\u00f3n das tarefas de interpretaci\u00f3n, diagn\u00f3stico e reparaci\u00f3n de forma secuencial. Con isto cons\u00e9guese conducir ou guiar un proceso ou sistema.\nOs sistemas de control son complexos debido \u00f3 n\u00famero de funci\u00f3ns que deben manexar e \u00f3 gran n\u00famero de factores que deben considerar; esta complexidade crecente \u00e9 outra das raz\u00f3ns que apuntan \u00f3 uso do co\u00f1ecemento, e por tanto dos SE.\nDebemos aclarar que os sistemas de control poden ser en lazo aberto, se a realimentaci\u00f3n ou o paso dun proceso a outro real\u00edzao o operador, ou en lazo pechado, se non ten que intervir o operador en ningunha parte do mesmo.\nReparaci\u00f3n, correcci\u00f3n ou terapia.\nA reparaci\u00f3n, correcci\u00f3n, terapia ou tratamento consiste na proposici\u00f3n das acci\u00f3ns correctoras necesarias para a resoluci\u00f3n dun problema. Os SE en reparaci\u00f3n te\u00f1en que cumprir diversos obxectivos, como son:\nSimulaci\u00f3n.\nA simulaci\u00f3n \u00e9 unha t\u00e9cnica que consiste en crear modelos baseados en feitos, observaci\u00f3ns e interpretaci\u00f3ns sobre a computadora, a fin de estudar o comportamento dos mesmos mediante a observaci\u00f3n das sa\u00eddas para un conxunto de entradas. As t\u00e9cnicas tradicionais de simulaci\u00f3n requiren modelos matem\u00e1ticos e l\u00f3xicos, que describen o comportamento do sistema baixo estudo.\nO emprego dos SE para a simulaci\u00f3n v\u00e9n motivado pola principal caracter\u00edstica dos SE, que \u00e9 a s\u00faa capacidade para a simulaci\u00f3n do razoamento dun experto humano, que \u00e9 un proceso complexo.\nNa aplicaci\u00f3n dos SE para simulaci\u00f3n hai que diferenciar cinco configuraci\u00f3ns posibles:\nInstruci\u00f3n.\nUn sistema de instruci\u00f3n realizar\u00e1 un seguimento do proceso de aprendizaxe. O sistema detecta erros xa sexa dunha persoa con co\u00f1ecementos ou non, e identifica o remedio axeitado, \u00e9 dicir, desenvolve un plan de ensinanza que facilita o proceso de aprendizaxe e a correcci\u00f3n de erros.\nRecuperaci\u00f3n de informaci\u00f3n.\nOs Sistemas Expertos, coa s\u00faa capacidade para combinar informaci\u00f3n e regras de actuaci\u00f3n, v\u00edronse como unha das posibles soluci\u00f3ns \u00f3 tratamento e recuperaci\u00f3n de informaci\u00f3n, non s\u00f3 documental. A d\u00e9cada de 1980 foi prolixa en investigaci\u00f3n e publicaci\u00f3ns sobre experimentos desta orde, interese que contin\u00faa na actualidade.\nO que diferencia estes sistemas dun sistema tradicional de recuperaci\u00f3n de informaci\u00f3n \u00e9 que estes \u00faltimos s\u00f3 son capaces de recuperar o que existe explicitamente, mentres que un Sistema Experto debe ser capaz de xerar informaci\u00f3n non expl\u00edcita, razoando cos elementos que se lle dan. Pero a capacidade dos SE no \u00e1mbito da recuperaci\u00f3n da informaci\u00f3n non se limita \u00e1 recuperaci\u00f3n. Poden utilizarse para axudar \u00f3 usuario, en selecci\u00f3n de recursos de informaci\u00f3n, en filtrado de respostas, etc. Un SE pode actuar como un intermediario intelixente que gu\u00eda e apoia o traballo do usuario final."}
{"id": "308909", "revid": "104999", "url": "https://gl.wikipedia.org/wiki?curid=308909", "title": "Carmen Babiano", "text": "Carmen Babiano M\u00e9ndez-N\u00fa\u00f1ez, nada en Santiago de Compostela en 1852 e finada en Pontevedra o 2 de setembro de 1914, foi unha pintora galega correspondente ao movemento realista de finais do s\u00e9culo XIX.\nTraxectoria.\nEra filla de Jos\u00e9 Babiano Rodr\u00edguez, coronel do ex\u00e9rcito, e de Mar\u00eda del Carmen Clara M\u00e9ndez N\u00fa\u00f1ez, irm\u00e1 do c\u00e9lebre almirante Casto M\u00e9ndez N\u00fa\u00f1ez. Sendo moi nena trasladouse a vivir a Pontevedra cos seus pais, ao domicilio da s\u00faa t\u00eda Soledad quen resid\u00eda nun palacete, a \"villa\" M\u00e9ndez Nu\u00f1ez. Rodeada dun ambiente cultural e sendo part\u00edcipe das m\u00faltiples reuni\u00f3ns e faladoiros que se celebraban no seu fogar, \u00e1s que acud\u00edan os persoeiros m\u00e1is relevantes da \u00e9poca nos \u00e1mbitos da pol\u00edtica, cultura etc., Carmen pronto destacou como unha pintora con moita proxecci\u00f3n de futuro. O seu talento foi fomentado polos seus pais que lle procuraron clases de pintura co pintor catal\u00e1n Ram\u00f3n Vives Ayn\u00e9, que se encontraba destinado no Instituto de Pontevedra.\nParticipou en varias exposici\u00f3ns con \u00e9xito notable. A s\u00faa obra destaca polo seu realismo, a\u00ednda que carece dun estilo propio. Ademais do \u00f3leo practicou a t\u00e9cnica do debuxo, realizando espl\u00e9ndidos cadros da vida coti\u00e1 que foron publicados nalgunhas revistas. Foi colaboradora da revista La Ilustraci\u00f3n Gallega y Asturiana.\nEn 1883 casou co m\u00e9dico V\u00edctor Mendoza M\u00fa\u00f1oz, momento no que antepo\u00f1er\u00eda o apelido Mendoza ao de M\u00e9ndez-N\u00fa\u00f1ez, polo que nalg\u00fans c\u00edrculos a co\u00f1ecen como Carmen Babiano Mendoza. A partir dese ano deixou de lado a s\u00faa faceta pict\u00f3rica, a\u00ednda que o seu fogar seguir\u00eda aberto ao m\u00e1is florido da cultura pontevedresa. Por ese sal\u00f3n pasaron, entre outros, o pintor Carlos Sobrino, a escritora Emilia Pardo Baz\u00e1n, o m\u00fasico Manuel Quiroga Losada, o arque\u00f3logo Casto Sampedro, os irm\u00e1ns Andr\u00e9s e Jes\u00fas Muruais, etc\u00e9tera.\nDeixou un legado art\u00edstico que consta de m\u00e1is de 100 obras pict\u00f3ricas que hoxe se conservan no Museo de Pontevedra.\nTraballos.\nEn 1875 participou na Exposici\u00f3n Rexional e Industrial e Art\u00edstica de Galicia de Santiago de Compostela, onde presentou dous \u00f3leos e d\u00faas paisaxes a lapis, copia de gravados, todos de car\u00e1cter realista. No mesmo ano, nos Xogos Florais de Pontevedra, conseguiu a medalla de bronce cun \"Ecce Homo\". En 1878, na Coru\u00f1a, presentou un retrato do seu t\u00edo, o almirante M\u00e9ndez N\u00fa\u00f1ez. Na Exposici\u00f3n Rexional de 1880 celebrada en Pontevedra presentou o cadro titulado \"Unha nena dando de comer a unhas gali\u00f1as\" ou \"As pitas\", onde destaca o realismo que caracteriza a s\u00faa obra.\nRealizou moitos debuxos, bosquexos anat\u00f3micos, paisaxes, bodeg\u00f3ns. Desenvolveu unha tem\u00e1tica moi variada na s\u00faa obra, mant\u00e9ndose sempre dentro dun realismo case fotogr\u00e1fico.\nGravados publicados na revista La Ilustraci\u00f3n Gallega y Asturiana:"}
{"id": "308910", "revid": "58390", "url": "https://gl.wikipedia.org/wiki?curid=308910", "title": "Carmen Babiano M\u00e9ndez-N\u00fa\u00f1ez", "text": ""}
{"id": "308911", "revid": "98629", "url": "https://gl.wikipedia.org/wiki?curid=308911", "title": "Gary Neville", "text": "Gary Alexander Neville, nado en Bury (Gran Manchester) o 18 de febreiro de 1975, \u00e9 un exfutbolista e actual adestrador de f\u00fatbol ingl\u00e9s. Xogaba de defensa e actualmente \u00e9 un dos adestradores da selecci\u00f3n inglesa.\nTraxectoria.\nNeville pasou toda a s\u00faa carreira profesional no Manchester United, do que foi o seu capit\u00e1n durante cinco anos, mais tam\u00e9n foi internacional coa selecci\u00f3n inglesa absoluta 85 veces. Co seu equipo ga\u00f1ou d\u00faas copas da UEFA en 1999 e 2008 e 8 t\u00edtulos da Premier League. Tras retirarse entrou como comentarista deportivo para a canle Sky Sports.eville spent his entire playing career at Old Trafford, making him a one-club man. At the time of his retirement in 2011, he was United's second longest serving player in the squad, behind his long-time team-mate Ryan Giggs. He made his international debut in 1995 and was first-choice right-back for club and country for more than ten years.\nAdestrador.\nO 2 de decembro de 2015 anunciouse a s\u00faa contrataci\u00f3n polo Valencia CF, en substituci\u00f3n de Nuno Esp\u00edrito Santo, cun contrato at\u00e9 xu\u00f1o de 2016. O 30 de marzo de 2016 foi cesado, debido aos malos resultados, sendo substitu\u00eddo por Pako Ayestar\u00e1n.\nPersoal.\n\u00c9 irm\u00e1n do tam\u00e9n futbolista Phil Neville e de Tracey Neville, xogadora de netball."}
{"id": "308913", "revid": "98629", "url": "https://gl.wikipedia.org/wiki?curid=308913", "title": "Histona desacetilase", "text": "As histona desacetilasas (ou HDAC) son un tipo de encimas implicados na eliminaci\u00f3n dos grupos acetilo dos residuos de lisina nas histonas (prote\u00ednas asociadas co ADN na cromatina). Isto permite que o ADN se empaquete m\u00e1is estreitamente arredor das histonas. Esta actividade encim\u00e1tica \u00e9 a oposta \u00e1 realizada polas histona acetiltransferases (HAT). A acetilaci\u00f3n e desacetilaci\u00f3n de histonas \u00e9 un modo de controlar o nivel de expresi\u00f3n x\u00e9nica. As HDAC tam\u00e9n se denominan lisina desacetilases (KDAC), facendo fincap\u00e9 con este nome m\u00e1is na s\u00faa funci\u00f3n que no substrato sobre o que act\u00faan, xa que act\u00faan tam\u00e9n sobre numerosas prote\u00ednas non histonas.\nSuperfamilia da HDAC.\nXunto coas acetilpoliamina amidohidrolases e as prote\u00ednas de utilizaci\u00f3n das aceto\u00ednas, as histona desacetilases forman unha antiga superfamilia de prote\u00ednas chamada superfamilia da histona desacetilase.\nClases de HDACs en eucariotas superiores.\nAs HDACs clasif\u00edcanse en catro clases dependendo da homolox\u00eda de secuencia cos encimas de l\u00e9vedos orixinais e a organizaci\u00f3n de dominios, que son:\nSubtipos.\nAs HDACs div\u00eddense nos catro grupos indicados na t\u00e1boa anterior segundo a s\u00faa funci\u00f3n e a similitude da s\u00faas secuencia de ADN. Os dous primeiros grupos son considerados HDACs \"cl\u00e1sicas\", cuxas actividades son inhibidas por tricostatina A (TSA), mentres que o terceiro grupo pertence a unha familia de prote\u00ednas dependentes de NAD+ que non se ven afectadas pola TSA. Encontr\u00e1ronse hom\u00f3logos destes tres grupos en l\u00e9vedos cos seguintes nomes: dependencia de potasio reducida 3 (Rpd3), que corresponde \u00e1 clase I; histona desacetilase I (hda1), que corresponde \u00e1 clase II; regulador de informaci\u00f3n silenciosa 2 (Sir2), da clase III. O grupo de clase III consid\u00e9rase unha categor\u00eda at\u00edpica, xa que \u00e9 dependente do NAD+, mentres que os outros grupos requiren Zn2+ como cofactor.\nLocalizaci\u00f3n subcelular.\nDentro das HDACs de clase I, as HDACs 1, 2 e 8 local\u00edzanse principalmente no n\u00facleo, mientres que a HDAC 3 enc\u00f3ntrase tanto no n\u00facleo coma no citoplasma e asociada \u00e1 membrana plasm\u00e1tica. As HDACs de clase II (HDACs 4, 5, 6, 7, 9 e 10) poden entrar e sa\u00edr do n\u00facleo dependendo do sinal que reciban. HDAC 6 \u00e9 un encima citopl\u00e1smico asociado a microt\u00fabulos. A s\u00faa funci\u00f3n \u00e9 desacetilar a tubulina, a prote\u00edna Hsp90 e a cortactina, e pode formar complexos con outras prote\u00ednas, raz\u00f3n pola que est\u00e1 implicada en diversos procesos biol\u00f3xicos.\nFunci\u00f3n.\nModificaci\u00f3n de histonas.\nAs histonas adoitan estar cargadas positivamente debido aos grupos amino presentes nas cadeas laterais dos residuos de lisina e arxinina, que son frecuentes nelas. Estas cargas positivas interaccionan coas cargas negativas dos grupos fosfato do esqueleto carbonado do ADN. A acetilaci\u00f3n, unha reacci\u00f3n que se produce correntemente na c\u00e9lula, neutraliza as cargas positivas das histonas, convertendo as aminas en amidas e reducindo as\u00ed a capacidade das histonas para unirse ao ADN. Esta reduci\u00f3n da afinidade de uni\u00f3n permite a expansi\u00f3n da cromatina e as\u00ed a transcrici\u00f3n xen\u00e9tica desa rexi\u00f3n do ADN. As histona desacetilases eliminan os grupos acetilo, incrementando a carga positiva das histonas e, por tanto, a afinidade destas polo ADN. Este incremento da uni\u00f3n co ADN, condensa a estrutura do ADN, impedindo a transcrici\u00f3n.\nAs histona desacetilases interve\u00f1en nunha serie de rutas metab\u00f3licas que, de acordo coa \"Kyoto Encyclopedia of Genes and Genomes\" (KEGG), son:\nA acetilaci\u00f3n de histonas xoga un papel moi importante na regulaci\u00f3n da expresi\u00f3n x\u00e9nica. A cromatina hiper-acetilada estar\u00e1 transcricionalmente activa, e a hipo-acetilada estar\u00e1 silenciada. Un estudo levado a cabo en ratos atopou un conxunto de xenes de rato (7%) que estaban totalmente desregulados en ausencia de HDAC1. Este estudo tam\u00e9n determinou a regulaci\u00f3n cruzada existente entre HDAC1 e HDAC2, o que suxire que HDAC1 pos\u00fae unha funci\u00f3n adicional como coactivador transcricional. A expresi\u00f3n de HDAC1 viuse que est\u00e1 incrementada no c\u00f3rtex prefrontal de pacientes de esquizofrenia, o que se correlacionaba negativamente coa transcrici\u00f3n do ARNm de GAD67.\nEfectos sobre non histonas.\nA\u00ednda que a funci\u00f3n predominante das HDACs \u00e9 a relacionada coa regulaci\u00f3n da transcrici\u00f3n por modificaci\u00f3n de histonas e da estrutura da cromatina, comprobouse que esta non \u00e9 a s\u00faa \u00fanica funci\u00f3n. A funci\u00f3n, actividade e estabilidade de certas prote\u00ednas non histonas pode estar controlada por modificaci\u00f3ns postraducionais. Entre estas modificaci\u00f3ns, a m\u00e1is co\u00f1ecida e mellor estudada ata agora \u00e9 a fosforilaci\u00f3n de prote\u00ednas, por medio da cal se fosforilan certos residuos, pola acci\u00f3n de prote\u00edna quinases, ou son desfosforilados, pola acci\u00f3n de fosfatases. Ao contrario, a acetilaci\u00f3n de residuos de lisina \u00e9 unha modificaci\u00f3n moito menos estudada, pero que est\u00e1 a adquirir grande importancia como mecanismo an\u00e1logo \u00e1 fosforilaci\u00f3n, polo cal se modifican prote\u00ednas non histonas por acetilases ou desacetilases. Neste contexto \u00e9 onde se atpou que as HDACs interaccionan cunha serie de prote\u00ednas non histonas, algunhas das cales son factores de transcrici\u00f3n ou correguladores, e outras non. P\u00f3dense salientar alg\u00fans exemplos destas actividades das HDACs non relacionadas con histonas nin coa cromatina, como son:\nInhibidores de HDACs.\nOs inhibidores de histona desacetilases (HDIs) pos\u00faen unha longa historia como f\u00e1rmacos utilizados en psiquiatr\u00eda e neurolox\u00eda (por exemplo o \u00e1cido valproico) por presentaren unha acci\u00f3n estabilizadora e anti-epil\u00e9ptica. M\u00e1is recentemente, os HDIs foron empregados como mitigadores no tratamento de enfermidades neurodexenerativas. Tam\u00e9n nos \u00faltimos anos, levouse a cabo un esforzo notable no desenvolvemento de HDIs para terapias do cancro, como vorinostat, que foi aprobado recentemente para o tratamento do linfoma cut\u00e1neo de c\u00e9lulas T (CTCL). O mecanismo exacto polo que funcionan estes compostos a\u00ednda non est\u00e1 claro, mais parece estar relacionado con rutas de regulaci\u00f3n epixen\u00e9tica. Ademais, un ensaio cl\u00ednico est\u00e1 estudando o efecto do \u00e1cido valproico sobre as part\u00edculas v\u00edricas de VIH en persoas infectadas. Os HDIs est\u00e1n propo\u00f1\u00e9ndose actualmente como quimiosensores en quimioterapia citot\u00f3xica ou en radioterapia, ou ben asociados con inhibidores da metilaci\u00f3n do ADN, baseados na sinerxia entre ambos os compostos observada en ensaios \"in vitro\".\nOs HDIs tam\u00e9n te\u00f1en efectos en prote\u00ednas non histonas que est\u00e1n relacionadas co proceso de acetilaci\u00f3n. Os HDIs poden alterar o grao de acetilaci\u00f3n destas prote\u00ednas e as\u00ed incrementar ou reprimir a s\u00faa actividade. Nos catro exemplos mostrados anteriormente no caso das HDACs con actividades sobre prote\u00ednas non histonas (v\u00e9xase apartado de \"Funci\u00f3n\"), hai que salientar un HDI denominado tricostatina A (TSA), que pode bloquear a actividade de todas elas. As HDIs demostraron poder alterar a actividade de multitude de factores de transcrici\u00f3n, como ACTR, cMyb, E2F1, EKLF, FEN1, GATA, HNF-4, HSP90, Ku70, NF\u03baB, PCNA, p53, prote\u00edna do retinoblastoma, Runx, SF1, Sp3, STAT, TFIIE, TCF e YY1.\nOs inhibidores da histona desacetilase poden modular a latencia dalg\u00fans virus (por exemplo herpesvirus), o que ten como resultado a s\u00faa reactivaci\u00f3n.\nUn inhibidor da histona desacetilase \u00e9 tam\u00e9n o Abexinostat."}
{"id": "308914", "revid": "89787", "url": "https://gl.wikipedia.org/wiki?curid=308914", "title": "Plataforma Aberta Cidad\u00e1 de Lal\u00edn", "text": "A Plataforma Aberta Cidad\u00e1 de Lal\u00edn (PAC - Lal\u00edn) \u00e9 unha agrupaci\u00f3n pol\u00edtica que traballa na circunscrici\u00f3n electoral de Lal\u00edn.\nTraxectoria e caracter\u00edsticas.\nConformouse coa idea de concorrer nas elecci\u00f3ns municipais de 2015, para o cal elaborou un programa de 31 puntos entre os que destaca a defensa da identidade cultural (c\u00edtase expresamente a promoci\u00f3n da lingua galega e a protecci\u00f3n do patrimonio), a gratuidade das zonas azuis para aparcar veh\u00edculos, a rebaixa da peaxe na autoestrada AP-53 entre Santiago e Doz\u00f3n, a auditor\u00eda da d\u00e9beda do consistorio ou a creaci\u00f3n dun Foro Municipal da Enerx\u00eda, baseado no principio de autosuficiencia enerx\u00e9tica.\nEsta agrupaci\u00f3n electoral conta coa presenza de militantes de Anova e Podemos pero sen a incorporaci\u00f3n das organizaci\u00f3ns. A cabeza de lista foi Lara Rodr\u00edguez, seguida de Sabrina Lamas, Manuel Igrexas, Domingo Ri\u00e1digos, Ant\u00f3n Blanco e Patricia Lamas de la Torre.\nNas elecci\u00f3ns obtiveron unha concelleira, Lara Rodr\u00edguez, que forma parte do goberno municipal de Lal\u00edn."}
{"id": "308915", "revid": "6939", "url": "https://gl.wikipedia.org/wiki?curid=308915", "title": "Plataforma Aberta Cidad\u00e1", "text": ""}
{"id": "308916", "revid": "88215", "url": "https://gl.wikipedia.org/wiki?curid=308916", "title": "Bent Christensen", "text": "Bent Christensen Arens\u00f8e, nado o 4 de xaneiro de 1967 en Copenhague, \u00e9 un exfutbolista e adestrador dan\u00e9s.\nTraxectoria.\nDurante a s\u00faa carreira como futbolista ti\u00f1a como alcume \"Turbo\" pola s\u00faa velocidade ao atacar. Xogou en numerosos clubs, salientando no equipo dan\u00e9s Br\u00f8ndby IF, no que logrou 116 goles en 208 partidos e ga\u00f1ou cinco campionatos e co Compostela no que marcou 35 tantos en 110 partidos. Coa Selecci\u00f3n de f\u00fatbol de Dinamarca xogou 26 encontros e marcou 8 goles e foi parte do equipo ga\u00f1ador da Eurocopa de F\u00fatbol Suecia 1992. Desde 2013 \u00e9 o adestrador da selecci\u00f3n nacional sub-19."}
{"id": "308917", "revid": "27155", "url": "https://gl.wikipedia.org/wiki?curid=308917", "title": "HDAC", "text": ""}
{"id": "308918", "revid": "89787", "url": "https://gl.wikipedia.org/wiki?curid=308918", "title": "Teriolox\u00eda", "text": "A teriolox\u00eda, tam\u00e9n chamada mastolox\u00eda, mastozoolox\u00eda e mamiferolox\u00eda, \u00e9 a parte da zoolox\u00eda que estuda os mam\u00edferos.\nEstes voc\u00e1bulos, especialmente o primeiro e o terceiro, util\u00edzanse adoito en contextos como a clasificaci\u00f3n a descrici\u00f3n e a diferenciaci\u00f3n das especies de mam\u00edferos.\nOs cient\u00edficos que traballan neste campo reciben o nome de teri\u00f3logos ou mastozo\u00f3logos.\nEtimolox\u00eda.\nEstes termos f\u00f3rmanse, respectivamente, cos primeiros elementos:\ne cos segundos compo\u00f1entes:\nmentres que no terceiro se emprega:\nCampo de estudo.\nOs mam\u00edferos caracter\u00edzanse principalmente pola presenza de gl\u00e1ndulas mamarias e por teren o corpo revestido por pelos. Existen actualmente cerca de 5.400 especies de mam\u00edferos., inclu\u00edndo os maiores animais vivos, as\u00ed como alg\u00fans dos m\u00e1is pequenos vertebrados. Os mam\u00edferos est\u00e1n adaptados para viviren nos m\u00e1is diversos ambientes, podendo desprazarse na terra, na auga e no aire, ocupando desde desertos at\u00e9 selvas. Algunhas especies est\u00e1n representadas por poucos individuos que, moitas veces ocupan unha \u00e1rea xeogr\u00e1fica moi pequena, estando por iso ameazados de extinci\u00f3n.\nO campo de actuaci\u00f3n dos mastozo\u00f3logos vai desde a investigaci\u00f3n b\u00e1sica at\u00e9 o traballo t\u00e9cnico aplicado. Estas investigaci\u00f3ns poden implicar diversos campos do co\u00f1ecemento, como a sistem\u00e1tica, a ecolox\u00eda, o comportamento, a morfolox\u00eda, a fisiolox\u00eda, a parasitolox\u00eda, a xen\u00e9tica, a evoluci\u00f3n ou a paleontolox\u00eda, entre outros. Os mastozo\u00f3logos traballan en instituci\u00f3ns de ensino, en empresas que realizan estudos de impacto ambiental, en organismos gobernamentais relacionados co medio ambiente e a sa\u00fade e en organizaci\u00f3ns non gobernamentais que utilizan informaci\u00f3ns cient\u00edficas para promover a conservaci\u00f3n da biodiversidade.\nO estudo dos mam\u00edferos \u00e9 moi importante para a sociedade, pois o co\u00f1ecemento xerado pode aplicarse en diversos sectores, da sa\u00fade ao medio ambiente. A prevenci\u00f3n e o tratamento de moitas doenzas infecto-contaxiosas humanas depende dun bo co\u00f1ecemento da orixe e da evoluci\u00f3n de todos os organismos implicados, que moitas veces incl\u00faen outros mam\u00edferos al\u00e9n do home. O co\u00f1ecemento sobre eses animais foi fundamental na comprensi\u00f3n de doenzas como a SIDA e as hantaviroses (zoonoses agudas causadas por un \"Hantav\u00edrus\", como, por exemplo, as febres hemorr\u00e1xicas virais, como o \u00e9bola ou a febre hemorr\u00e1xica de Marburgo). Por outro lado, un gran co\u00f1ecemento sobre a biolox\u00eda das especies e do ambiente onde viven \u00e9 fundamental para que o manexo de especies ameazadas de extinci\u00f3n e o control de especies invasoras sexan realizados de forma adecuada. Non por casualidade os mam\u00edferos est\u00e1n entre os principais grupos obxecto de estudos de impacto ambiental, sendo indicadores da cualidade ambiental. Podemos conclu\u00edr, por tanto, que os mam\u00edferos son compo\u00f1eentes-chave no planeamento ambiental, no uso sustent\u00e1bel dos recursos naturais e na busca dunha mellor calidade de vida.\nDivisi\u00f3n.\nDentro da teriolox\u00eda hai varias ramas. As\u00ed, por exemplo, a primatolox\u00eda estuda os primates (e incl\u00fae os monos, os simios e os seres humanos); dentro dela, a antropolox\u00eda, \u00e9 a ciencia que estuda o ser humano de modo hol\u00edstico, combinando campos como as ciencias naturais e as humanidades. A cetolox\u00eda estuda os cet\u00e1ceos, e rem\u00f3ntase \u00e1 \"Historia dos animais\" de Arist\u00f3teles, fil\u00f3sofo grego que xa distingu\u00eda entre as baleas e os odontocetos, os cet\u00e1ceos con dentes. A equinolox\u00eda (estudo dos cabalos), a cinolox\u00eda (estudo dos cans) e a quiropterolox-iaa (pestudo dos morcegos) son outros exemplos de campos da teriolox\u00eda."}
{"id": "308919", "revid": "22795", "url": "https://gl.wikipedia.org/wiki?curid=308919", "title": "Mastolox\u00eda", "text": ""}
{"id": "308920", "revid": "22795", "url": "https://gl.wikipedia.org/wiki?curid=308920", "title": "Mastozoolox\u00eda", "text": ""}
{"id": "308921", "revid": "22795", "url": "https://gl.wikipedia.org/wiki?curid=308921", "title": "Mamiferolox\u00eda", "text": ""}
{"id": "308923", "revid": "98629", "url": "https://gl.wikipedia.org/wiki?curid=308923", "title": "Patr\u00f3ns de arquitectura", "text": "Os patr\u00f3ns arquitect\u00f3nicos, ou patr\u00f3ns de arquitectura ofrecen soluci\u00f3ns a problemas de arquitectura software na enxe\u00f1ar\u00eda de software. Un patr\u00f3n arquitect\u00f3nico proporciona unha descrici\u00f3n dos elementos que compo\u00f1en un sistema e o tipo de relaci\u00f3n que te\u00f1en, xunto cun conxunto de restrici\u00f3ns sobre as s\u00faas responsabilidades e interacci\u00f3ns. O esquema de organizaci\u00f3n estrutural e de comportamento expresado por un patr\u00f3n arquitectural presenta unha soluci\u00f3n aplicable a diferentes sistemas, en relaci\u00f3n normalmente aos seus requirimentos funcionais ou non funcionais mais abstractos. Dise a mi\u00fado que os patr\u00f3ns de arquitectura son soluci\u00f3ns organizacionais \"estritamente descritas e comunmente dispo\u00f1ibles\". En comparaci\u00f3n cos patr\u00f3ns de dese\u00f1o, os patr\u00f3ns arquitect\u00f3nicos te\u00f1en un nivel de abstracci\u00f3n maior.\nA\u00ednda que un patr\u00f3n arquitect\u00f3nico comunica unha imaxe do sistema, non \u00e9 unha arquitectura como tal. Un patr\u00f3n arquitect\u00f3nico \u00e9 un concepto que captura elementos esenciais dunha arquitectura de software. Moitas arquitecturas diferentes poden implementar un mesmo patr\u00f3n e polo tanto compartir as mesmas caracter\u00edsticas.\nUn dos aspectos m\u00e1is importantes dos patr\u00f3ns arquitect\u00f3nicos \u00e9 que encarnan diferentes atributos de calidade. Por exemplo, alg\u00fans patr\u00f3ns representan soluci\u00f3ns a problemas de rendemento e outros poden ser utilizados con \u00e9xito en sistemas de alta dispo\u00f1ibilidade. Durante as fases mais temper\u00e1s do dese\u00f1o, a persoa ou persoas co rol de arquitectas de software escollen que patr\u00f3ns arquitect\u00f3nicos ofrecen de mellor maneira as calidades desexadas para o sistema.\nExemplos de patr\u00f3ns arquitect\u00f3nicos incl\u00faen os seguintes:"}
{"id": "308925", "revid": "23204", "url": "https://gl.wikipedia.org/wiki?curid=308925", "title": "Ribonucleoprote\u00edna nuclear heterox\u00e9nea", "text": "As ribonucleoprote\u00ednas nucleares heterox\u00e9neas (hnRNPs) son prote\u00ednas que forman complexos entre si e co ARN presentes no n\u00facleo celular durante a transcrici\u00f3n e a modificaci\u00f3n postranscricional dos ARNm que se acaban de sintetizar (pre-ARNm). Estes complexos proteicos tam\u00e9n se denominan part\u00edculas de ribonucleoprote\u00edna heterox\u00e9neas. As hnRNP est\u00e1n entre as prote\u00ednas m\u00e1is abondosas do n\u00facleo, comparables en cantidade \u00e1s histonas. Interve\u00f1en fundamentalmente no procesamento do pre-ARNm, pero tam\u00e9n como factores \"trans\" que regulan a expresi\u00f3n x\u00e9nica, e act\u00faan no n\u00facleo e no citoplasma. A presenza de prote\u00ednas unidas \u00e1s mol\u00e9culas de pre-ARNm act\u00faa como un sinal que indica que o pre-ARNm non foi a\u00ednda completamente procesado e non est\u00e1 listo para ser transportado ao citoplasma. Como a maior\u00eda do ARN maduro \u00e9 exportado desde o n\u00facleo de forma relativamente r\u00e1pida, a maior\u00eda das prote\u00ednas que se unen ao ARN no n\u00facleo est\u00e1n en forma de part\u00edculas ribonucleoproteicas heterox\u00e9neas. Despois de que ten lugar o splicing, as prote\u00ednas permanecen unidas aos intr\u00f3n que foron separados no splicing e m\u00e1rcanos como mol\u00e9culas que deben ser degradadas.\nAs prote\u00ednas que forman parte dos complexos hnRNP denom\u00ednanse colectivamente ribonucleoprote\u00ednas heterox\u00e9neas. Todas te\u00f1en unha estrutura modular que cont\u00e9n un ou m\u00e1is motivos para uni\u00f3n co ARN e polo menos un dominio auxiliar que regula as interacci\u00f3ns prote\u00edna-prote\u00edna e a localizaci\u00f3n subcelular. A maior\u00eda permanecen establemente no n\u00facleo, pero hai varias posibilidades: algunhas local\u00edzanse estritamente no n\u00facleo (como hnRNP C e U), outras viaxan entre o n\u00facleo e o citoplasma (como hnRNP A1) e algunhas son exclusivamente citos\u00f3licas (como hnRNP E3 e E4). Os cambios na s\u00faa localizaci\u00f3n subcelular dependen de modificaci\u00f3ns postraducionais que sofren.\nA composici\u00f3n prote\u00ednica destes complexos en humanos foi estudado en c\u00e9lulas HeLa. Segundo a s\u00faa abundancia dist\u00ednguense as hnRNP maiores, moi abundantes, que forman a parte central (\"core\") das part\u00edculas, das que hai polos menos 20 distintas, e as hnRNP menores, menos abondosas, que non quedan unidas establemente ao ARN durante a inmunopurificaci\u00f3n e s\u00f3 aparecen asociadas a determinados ARNm. As maiores des\u00edgnanse con letras, desde hnRNP A1 ata hnRNP U, e te\u00f1en pesos moleculares desde 34 kDa a 120 kDa.\nEntre elas est\u00e1n a prote\u00edna K e a prote\u00edna de uni\u00f3n ao tracto de polipirimidina (PTB, do ingl\u00e9s \"polypyrimidine tract-binding protein\"), que \u00e9 regulada por fosforilaci\u00f3n catalizada pola prote\u00edna quinase A e \u00e9 responsable da supresi\u00f3n do splicing do ARN nun ex\u00f3n determinado ao bloquear o acceso do espliceosoma ao tracto de polipirimidina (tramo do ARNm rico en pirimidinas). \nFunci\u00f3ns.\nAs hnRNP est\u00e1n implicadas no metabolismo do ARN tanto no n\u00facleo coma no citoplasma. Entre as s\u00faas funci\u00f3ns est\u00e1n:\nExemplos.\nXenes humanos que codifican ribonucleoprote\u00ednas heterox\u00e9neas son:"}
{"id": "308928", "revid": "27155", "url": "https://gl.wikipedia.org/wiki?curid=308928", "title": "HnRNP", "text": ""}
{"id": "308929", "revid": "27155", "url": "https://gl.wikipedia.org/wiki?curid=308929", "title": "Part\u00edcula de ribonucleoprote\u00edna heterox\u00e9nea", "text": ""}
{"id": "308930", "revid": "27155", "url": "https://gl.wikipedia.org/wiki?curid=308930", "title": "Ribonucleoprote\u00edna heterox\u00e9nea nuclear", "text": ""}
{"id": "308958", "revid": "22795", "url": "https://gl.wikipedia.org/wiki?curid=308958", "title": "Australosf\u00e9nidos", "text": ""}
{"id": "308959", "revid": "839", "url": "https://gl.wikipedia.org/wiki?curid=308959", "title": "Yusuf Antuan Suif", "text": "Yusuf Antuan Suif (en ), nado no L\u00edbano o 14 de xullo de 1962, \u00e9 un eclesi\u00e1stico cat\u00f3lico maronita, dende 2008 arcebispo de Chipre.\nTraxectoria.\nNaceu en Xakka, unha vila costeira da gobernaci\u00f3n do L\u00edbano Setentrional. Completou os estudos secundarios no seminario patriarcal de San Mar\u00f3n en Ghasir en 1982, e posteriormente estudou Teolox\u00eda na Universidade Esp\u00edrito Santo de Kaslik, gradu\u00e1ndose en 1987. Foi ordenado sacerdote o 5 de setembro de 1987 polo arcebispo de Tr\u00edpoli Antun Xubair. En 1992 doutorouse polo Pontificio Instituto Oriental, en Roma.\nFoi elixido arcebispo de Chipre polo Santo S\u00ednodo da Igrexa Maronita. Recibiu a consagraci\u00f3n episcopal o 6 de decembro de 2008, de mans do patriarca de Antioqu\u00eda Nasrala Pedro Sufair."}
{"id": "308971", "revid": "22795", "url": "https://gl.wikipedia.org/wiki?curid=308971", "title": "Ornithorhynchus", "text": ""}
{"id": "308972", "revid": "98629", "url": "https://gl.wikipedia.org/wiki?curid=308972", "title": "Prototerios", "text": "A dos prototerios (\"Prototheria\") \u00e9 unha subclase de mam\u00edferos moi primitivos que presentan algunhas caracter\u00edsticas que o aproximan aos r\u00e9ptiles.\nIncl\u00fae maioritariamente especies f\u00f3siles e 5 especies vivas: o ornitorrinco e as catro especies de equidnas.\nA s\u00faa xerarqu\u00eda taxon\u00f3mica presenta algunhas controversias, especialmente con relaci\u00f3n ao clado sen xerarquizar dos \"Australosphenida\".\nSegundo alg\u00fans autores, constit\u00faen a orde actual dos monotremas e a orde extinta dos \"Docodonta\", protomam\u00edferos que viviron no mesozoico medio.\nOutra controversia ref\u00edrese \u00e1 posici\u00f3n relativa deste taxon respecto aos metaterios. Algunhas evidencias morfol\u00f3xicas suxiren que os metaterios son pr\u00f3xiomos aos placentarios, mentres que os monotremas evolucionaron por separado durant moito tempo. Por\u00e9n, recentes an\u00e1lises de ADN mitocondrial parcen indicar que os monotremas e os marsupiais forman un clado, sen os placentarios. An\u00e1lises que se fixeron empregando grandes segmentos de ADN confirman o punto de vista cl\u00e1sico.\nEtimolox\u00eda.\nO termo do lat\u00edn cient\u00edfico \"Prototheria\" est\u00e1 formado polo elemento do grego antigo \u03c0\u03c1\u1ff6\u03c4\u03bf- \"proto-\", derivado de \u03c0\u03c1\u1ff6\u03c4\u03bf\u03bd \"pr\u00f4ton\". neutro de \u03c0\u03c1\u1ff6\u03c4\u03bf\u03c2 \"pr\u00f4tos\", \"o primeiro\" e o elemento do lat\u00edn cient\u00edfico \"-theria\", derivado do grego \u03b8\u03b7\u03c1\u03af\u03bf\u03bd \"th\u0113r\u00edon\", \"besta\", \"animal salvaxe\", \"fera\" (e tam\u00e9n \"animal terrestre\", en oposicion \u00e1s aves e os peixes), polo que se pode traducir como \"os primeiros animais salvaxes terrestres\". Este termo foi cu\u00f1ado en 1872 polo zo\u00f3logo estadounidense Theodore Nicholas Gill para substitu\u00edr o grupo \"Ornithodelphia\", creado en 1834 por Henri Marie Ducrotay de Blainville para inclu\u00edr os mam\u00edferos ov\u00edparos.\nClasificaci\u00f3n.\nPosteriormente, en 1880, Thomas Henry Huxley estabeleceu a divisi\u00f3n dos mam\u00edferos nos tres grupos \"Prototheria\", \"Metatheria\" e \"Eutheria\" para separar monotremas, marsupiais e placentarios, respectivamente. Inicialmente estes tres grupos eran considerados como subclases.\nM\u00e1is tarde, \"Metatheria\" e \"Eutheria\" foron reclasificados como infraclases da subclase dos \"Theria\".\nNa actualidade, segundo o NCBI, a clasificaci\u00f3n do taxon \u00e9 a seguinte:"}
{"id": "308973", "revid": "22795", "url": "https://gl.wikipedia.org/wiki?curid=308973", "title": "Prototheria", "text": ""}
{"id": "308974", "revid": "22795", "url": "https://gl.wikipedia.org/wiki?curid=308974", "title": "Ornitorr\u00ednquidos", "text": ""}
{"id": "308975", "revid": "25871", "url": "https://gl.wikipedia.org/wiki?curid=308975", "title": "Teodoro II, patriarca de Alexandr\u00eda", "text": "Teodoro II (en ), nado en Creta (Grecia) o 25 de novembro de 1954, \u00e9 o patriarca de Alexandr\u00eda e toda \u00c1frica dende o 9 de outubro de 2004, e polo tanto cabeza da Igrexa Ortodoxa de Alexandr\u00eda."}
{"id": "308986", "revid": "15490", "url": "https://gl.wikipedia.org/wiki?curid=308986", "title": "Bartolomeu I, patriarca de Constantinopla", "text": "Bartolomeu I ou Bertomeu I (en ), nado como Dim\u00edtrios Arkhondonis (en grego: \u0394\u03b7\u03bc\u03ae\u03c4\u03c1\u03b9\u03bf\u03c2 \u0391\u03c1\u03c7\u03bf\u03bd\u03c4\u03ce\u03bd\u03b7\u03c2), en Imbros (Turqu\u00eda) o 29 de febreiro de 1940, \u00e9 o patriarca de Constantinopla dende o 22 de outubro de 1991, e polo tanto cabeza da Igrexa ortodoxa de Constantinopla."}
{"id": "308994", "revid": "10599", "url": "https://gl.wikipedia.org/wiki?curid=308994", "title": "Parque Natural do Cad\u00ed Moixer\u00f3", "text": ""}
{"id": "308999", "revid": "89787", "url": "https://gl.wikipedia.org/wiki?curid=308999", "title": "Baile a' Mhanaich", "text": "Baile a' Mhanaich () \u00e9 unha vila de 530 habitantes da illa de Benbecula nas H\u00e9bridas Exteriores no oeste de Escocia. \u00c9 o principal centro das North Uist, South Uist e varias outras pequenas illas. Balivanich \u00e9 parte da parroquia de South Uist."}
{"id": "309000", "revid": "55340", "url": "https://gl.wikipedia.org/wiki?curid=309000", "title": "Balinavich", "text": ""}
{"id": "309001", "revid": "25871", "url": "https://gl.wikipedia.org/wiki?curid=309001", "title": "Lingua mapudungun", "text": ""}
{"id": "309003", "revid": "89787", "url": "https://gl.wikipedia.org/wiki?curid=309003", "title": "Friameira", "text": "Unha friameira \u00e9 un recipiente de diversas formas e materiais que se pecha mediante unha tampa herm\u00e9tica e se emprega para transportar alimentos."}
{"id": "309004", "revid": "56817", "url": "https://gl.wikipedia.org/wiki?curid=309004", "title": "El Merlo Blanco", "text": "El Merlo Blanco foi un semanario editado en Vigo en 1897.\nHistoria e caracter\u00edsticas.\nApareceu a principios de outubro de 1897. O t\u00edtulo era unha homenaxe a Jos\u00e9 Antonio Fern\u00e1ndez, popular limpabotas compostel\u00e1n co\u00f1ecido polo alcume do \"Merlo\". Jos\u00e9 Antonio figuraba na cabeceira como director. Tivo curta duraci\u00f3n."}
{"id": "309005", "revid": "98629", "url": "https://gl.wikipedia.org/wiki?curid=309005", "title": "Jos\u00e9 Antonio Fern\u00e1ndez &quot;O Merlo&quot;", "text": "Jos\u00e9 Antonio Fern\u00e1ndez, alcumado \"O Merlo\", nado en 1865 no barrio de San Caetano en Santiago de Compostela e finado en Ferrol o 11 de xu\u00f1o de 1925, foi un limpabotas, repartidor de xornais, vendedor de lotar\u00eda e mesmo xornalista galego, reco\u00f1ecido como un dos personaxes populares (tipos populares) m\u00e1is salientables da Galicia de finais do s\u00e9culo XIX e principios do s\u00e9culo XX.\nTraxectoria.\nFillo de pai desco\u00f1ecido, a s\u00faa nai cham\u00e1base Benita. Jos\u00e9 Antonio naceu cunha certa discapacidade nunha perna, o que lle levou desde moi novo a ga\u00f1arse a vida como limpabotas, vendedor de lotar\u00eda e de xornais. Consta que parte fundamental da s\u00faa clientela estaba formada polo corpo escolar da Universidade, a quen lle limpaba o calzado por unha peseta con vinte e cinco c\u00e9ntimos ao mes, segundo unha oferta que publicou en 1896.\nA primeira noticia publicada en prensa sobre \"O Merlo\" data de decembro de 1888, cando o que daquela xa era limpabotas interveu nunha cea no \"Hospicio de Santiago de Compostela\" pronunciando \"elocuentes discursos\" dando os parab\u00e9ns pola comida de Nadal obsequiada aos internos \u00e1s autoridades municipais, \u00e1 nai superiora do Hospicio, \u00e1s irm\u00e1s, etc\u00e9tera. Semellaba que encontrara outro xeito de ga\u00f1ar di\u00f1eiro: o de facer rir \u00e1 xente coa s\u00faa maneira de ser e falar, coma se fora un buf\u00f3n moderno. Por\u00e9n, esta verborrea, ou o seu car\u00e1cter contestatario contra todos os que se exced\u00edan da risa, pasando ao escarnio ou mesmo \u00e1 humillaci\u00f3n, procuroulle non poucos episodios violentos ao longo da s\u00faa vida nos que levou con moito, a peor parte. As\u00ed, en xaneiro de 1890, recibiu unha malleira \"brutal\" dun mozo de San Caetano, aproveit\u00e1ndose da d\u00e9bil constituci\u00f3n de Jos\u00e9 Antonio. En decembro dese ano participou e actuou, de novo, nunha cea de Nadal coas autoridades compostel\u00e1s no \"Asilo de Santiago\" (no convento de Santo Agosti\u00f1o), facendo rir aos comensais cos seus \"brinde e castizos discursos\". Daquela, \"O Merlo\" xa formaba parte do imaxinario popular compostel\u00e1n coma un dos \"tipos populares\" m\u00e1is reco\u00f1ecibles da cidade e mesmo comezaba a selo fora dela. Especialmente ser\u00edan os estudantes da Universidade os que, a trav\u00e9s de chanzas, xogos e esmolas, lle procuraron un maior apoio e fama. O propio \"Merlo\" reco\u00f1ecer\u00eda o cari\u00f1o dos estudantes na prensa da \u00e9poca. A s\u00faa popularidade f\u00edxoo protagonista de chistes, mesmo alentados polo propio \"Merlo\", onde se retrataba como unha persoa boba, de poucas luces. Tam\u00e9n a prensa voceaba sen piedade estes chistes, incrementando as\u00ed a s\u00faa exposici\u00f3n ao escarnio p\u00fablico.\nEn agosto de 1891 fixo a s\u00faa primeira sa\u00edda de Compostela, co fin de ga\u00f1arse a vida. A cidade elixida foi Vigo, pero non parece que ficara moito tempo nela porque ao ano seguinte xa figuraba de novo en Compostela.\nO 27 de xu\u00f1o de 1893 casou na igrexa de San Miguel dos Agros (Santiago) cunha panadeira de m\u00e1is idade ca el. A voda foi accidentada. En primeiro lugar, a cerimonia tivo que trasladarse ao ser\u00e1n debido a un enfado do \"Merlo\". Logo, xa rematada a voda, a noiva foi beliscada e golpeada pola multitude, mentres \"O Merlo\" foi perseguido por unha turba de nenos pola r\u00faa da Troia. Novamente refuxiados na igrexa, tiveron que sa\u00edr baixo a protecci\u00f3n da garda municipal.\nEn 1895 nunha viaxe \u00e1 Coru\u00f1a sufriu un accidente ao ser atropelado no Cant\u00f3n Grande pola carruaxe de Ram\u00f3n Astray Labarta, recibindo unha ferida na cabeza."}
{"id": "309006", "revid": "6279", "url": "https://gl.wikipedia.org/wiki?curid=309006", "title": "O Merlo", "text": ""}
{"id": "309009", "revid": "27155", "url": "https://gl.wikipedia.org/wiki?curid=309009", "title": "Hoechst (colorante)", "text": "Os colorantes Hoechst son un tipo de tinguiduras fluorescentes utilizadas para tinguir o ADN, que quimicamente son bisbencimidas. Levan ese nome porque foron desenvolvidas orixinariamente pola compa\u00f1\u00eda alem\u00e1 Hoechst AG (pronunciado /\u02c8h\u00f8\u02d0\u00e7st/ en alem\u00e1n), que numerou todos os seus compostos pola orde en que foron obtidos (por exemplo Hoechst 33342). Hai tres colorantes Hoechst relacionados, que son: Hoechst 33258, Hoechst 33342, e Hoechst 34580. Os m\u00e1is usados son o Hoechst 33258 e o Hoechst 33342, que te\u00f1en un espectro de emisi\u00f3n/excitaci\u00f3n similar.\nCaracter\u00edsticas moleculares.\nOs Hoechst 33258 e 33342 son ambos excitados por luz ultravioleta duns 350 nm, e ambos emiten fluorescencia azul/ci\u00e1n cun un m\u00e1ximo de emisi\u00f3n arredor de 461\u00a0nm. O colorante non unido (ao ADN) ten o seu m\u00e1ximo de emisi\u00f3n de fluorescencia entre 510\u2013540\u00a0nm. Os colorantes Hoechst poden excitarse cunha l\u00e1mpada de arco de mercurio ou de xenon ou cun l\u00e1ser ultravioleta. Hai un considerable desprazamento de Stokes entre os espectros de excitaci\u00f3n e emisi\u00f3n que fai que os colorantes Hoechst sexan \u00fatiles en experimentos nos cales se usan moitos fluor\u00f3foros. A intensidade da fluorescencia destes coloranrtes increm\u00e9ntase co pH do solvente.\nOs colorantes Hoechst son solubles en auga e en solventes org\u00e1nicos como a dimetil formamida ou o dimetil sulf\u00f3xido. Poden obterse concentraci\u00f3ns de ata 10\u00a0mg/mL. As soluci\u00f3n acuosas son estables a 2\u20136\u00a0\u00b0C durante polo menos seis meses se son protexidas da luz. Para un almacenamento durante m\u00e1is longo tempo hai que conxelar as soluci\u00f3ns a \u2264-20\u00a0\u00b0C.\nO colorante \u00fanese ao suco menor da dobre h\u00e9lice do ADN e ten preferencia por secuencias ricas en adenina e timina. A\u00ednda que os colorantes poden unirse a todos os \u00e1cidos nucleicos, os ADN bicatenarios ricos en AT potencian a fluorescencia obtida considerablemente. Os colorantes Hoechst poden permear a membrana da c\u00e9lula e poden unirse ao ADN en c\u00e9lulas fixadas ou vivas. Por tanto, estas tinguiduras denom\u00ednanse \"supravitais\", o que significa que as c\u00e9lulas sobreviven ao tratamento con eles. As c\u00e9lulas que expresan as prote\u00ednas transportador de casete de uni\u00f3n ao ATP espec\u00edficas poden tam\u00e9n transportar activamente estes colorantes cara a f\u00f3ra do seu citoplasma.\nAplicaci\u00f3ns.\nNormalmente, \u00fasase unha concentraci\u00f3n de 0,1-12\u00a0\u00b5g/mL para tinguir o ADN en bacterias ou c\u00e9lulas eucariotas. As c\u00e9lulas t\u00ednguense durante de 1 a 30 minutos a 37\u00a0\u00b0C (ou temperaturas moderadas) e despois lavadas para eliminar o colorante que non se uniu \u00e1 s\u00faa diana. Pode observarse unha fluorescencia verde producida polo colorante Hoechst non unido en mostras que foron tinguidas con demasiado colorante ou que non foron debidamente lavadas.\nOs colorantes Hoechst \u00fasanse frecuentemente como substitutos doutros colorantes de \u00e1cidos nucleicos chamados DAPI. As diferenzas principais entre os colorantes Hoechst e os DAPI son:\nA fluorescencia dos Hoechst 33342 e 33258 \u00e9 temperada (\"quenched\") pola bromodesoxiuridina (BrdU), o que se usa comunmente para detectar as c\u00e9lulas que est\u00e1n en divisi\u00f3n. O Hoechst 33342 mostra unha permeabilidade na c\u00e9lula 10 veces maior que o Hoechst 33258. As c\u00e9lulas poden integrar a BrdU no ADN de nova s\u00edntese en substituci\u00f3n da timidina. Cando BrdU est\u00e1 integrado no ADN, suponse que o bromo deforma o suco menor de modo que os colorantes Hoechst non poden alcanzar o seu sitio de uni\u00f3n \u00f3ptimo. En realidade, a uni\u00f3n dos colorantes Hoechst \u00e9 a\u00ednda m\u00e1is forte no ADN substitu\u00eddo con BrdU, pero ao non estar unido de forma normal non orixina fluorescencia. Os colorantes Hoechst poden usarse xunto coa BrdU para monitorizar a progresi\u00f3n do ciclo celular.\nOs colorantes Hoechst \u00fasanse comunmente para tingur o ADN xen\u00f3mico nas seguintes aplicaci\u00f3ns:\nToxicidade e seguridade.\nComo os colorantes Hoechst se unen ao ADN, interfiren coa replicaci\u00f3n do ADN durante o ciclo celular. Consecuentemente, son potencialmente mut\u00e1x\u00e9nicos e carcin\u00f3xenos, polo que debe terse coidado coa s\u00faa manipulaci\u00f3n e eliminaci\u00f3n. Os colorantes Hoechst util\u00edzanse para a selecci\u00f3n do esperma para fecundaci\u00f3ns artificiais en gando e en humanos. A s\u00faa seguridade foi debatida."}
{"id": "309015", "revid": "23204", "url": "https://gl.wikipedia.org/wiki?curid=309015", "title": "Kutaisi", "text": "Kutaisi (en xeorxiano: \u10e5\u10e3\u10d7\u10d0\u10d8\u10e1\u10d8) \u00e9 a segunda cidade m\u00e1is grande e capital lexislativa de Xeorxia e capital da rexi\u00f3n de Imereti. Sit\u00faase a 221\u00a0km \u00f3 oeste de Tbilisi, cunha poboaci\u00f3n estimada de 147,635 habitantes (2014).\nTransporte.\nAeroporto.\nA cidade disp\u00f3n do Aeroporto Internacional de Kutaisi (IATA: KUT, ICAO: UGKO), un aeroporto localizado a 14\u00a0km de Kutaisi. \u00c9 un dos tres aeroportos internacionais que operan en Xeorxia.\nTren.\nA Estaci\u00f3n de Ferrocarril de Kutaisi conecta directamente coa Estaci\u00f3n Central de Tbilisi. A li\u00f1a opera coa empresa nacional de ferrocarril Sakartvelos Rkinigza.\nXeograf\u00eda.\nKutaisi fica ao longo das beiras do R\u00edo Rioni. A cidade est\u00e1 nunha elevaci\u00f3n de 125-300 metros por riba do niverl do mar."}
{"id": "309020", "revid": "98629", "url": "https://gl.wikipedia.org/wiki?curid=309020", "title": "Semid\u00faplex", "text": "Denom\u00edname semid\u00faplex \u2014en ingl\u00e9s \"half-duplex\"\u2014 a un modo de env\u00edo de informaci\u00f3n que \u00e9 bidirecional pero non simult\u00e1neo. Isto ten moito que ver por exemplo coas radios, que utilizan este m\u00e9todo de comunicaci\u00f3n para intercambiar mensaxes, xa que cando se fala por radio o que se fai \u00e9 mandar unha mensaxe e logo mediante un sinal ind\u00edcaselle \u00e1 outra persoa que xa finalizou a transmisi\u00f3n. As d\u00faas persoas non poden transmitir \u00e1 vez, sen\u00f3n que unha env\u00eda mensaxes at\u00e9 indicar que finalizou e a outra persoa xa pode pasar a transmitir. Este proceso co\u00f1ec\u00e9molo ben pola famosa frase de \"corto e cambio\".\nTransmisi\u00f3n semid\u00faplex (topolox\u00eda l\u00f3xica Broadcast, est\u00e1ndar Ethernet, tecnolox\u00eda 10Base5).\nA utilizaci\u00f3n do semid\u00faplex rem\u00f3ntase ao ano 1980. Estamos ante o primeiro medio utilizado para as interconexi\u00f3ns a longa distancia. De aqu\u00ed xurdiron grupos como o formado por Digital, Intel e Xexox, co\u00f1ecido coma DIX, que foi o primeiro en implementar Ethernet en base ao est\u00e1ndar IEEE 802.3 orixinal, publicado ese mesmo ano. Pero foi m\u00e1is tarde cando IEEE estendeu a especificaci\u00f3n 802.3 a tres novas comisi\u00f3ns co\u00f1ecidas como 802.3u (Fast Ethernet), 802.3z (Gigabit Ethernet transmitido en fibra \u00f3ptica) e 802.3ab (Gigabit Ethernet en UTP).\nNesta primeira fase empregouse unha arquitectura que constaba dunha topolox\u00eda tipo bus cun par\u00e1metro de temporizaci\u00f3n que era similar a 10base2 e 10baseT.\nA especificaci\u00f3n do cable recorrente ao mesmo termo indica a velocidade 10 (Mbps) BASE (banda base ou banda larga) e 5 (500 m para varios dominios de colisi\u00f3n, ou lonxitude m\u00e1xima do cable). Queda expl\u00edcito que se utiliza 500 m de cable coaxial groso para o dominio de colisi\u00f3n.\nA amplitude da frecuencia no cable coaxial era moi extensa, permitindo percorrer esta distancia, mais isto tra\u00eda como consecuencia que a largura de banda \"do cable\" fose menor. Por\u00e9n, isto non supu\u00f1a ningunha desvantaxe tomando como feito as prestaci\u00f3ns dos computadores da \u00e9poca.\nNo m\u00e9todo de transmisi\u00f3n semid\u00faplex dous PCs non poden transmitir ao mesmo tempo. As tecnolox\u00edas 10base5, 10base2 e 10baseT son compatibles coas tecnolox\u00edas actuais e autonegociables no modo duplo (\"full duplex\") con estas, especialmente 10baseT (par trenzado categor\u00eda 3), determinado polo remprazo a \"switches\". Foi este cambio tecnol\u00f3xico o que favoreceu que o manexo de tramas se fixera m\u00e1is r\u00e1pido.\nA temporizaci\u00f3n est\u00e1 limitada pola lonxitude do cable e o retardo de propagaci\u00f3n (que \u00e9 o tempo que tarda o sinal en percorrer o medio), o retardo dos repetidores, o retardo dos transceptores e entre estaci\u00f3ns. Isto trad\u00facese na suma de \"delay\" que hoxe en d\u00eda se rixe pola regra 5-4-3.\nHoxe en d\u00eda, o retardo de propagaci\u00f3n (medido en Db) forma parte das dez probas que un cable trenzado de cobre debe ter para ser empregado en LANs (\"full Ethernet,\" onde os 8 cables transmiten).\nTodas as redes baseadas en Ethernet son propensas a ter colisi\u00f3ns (non as\u00ed Token Ring, dedicado a topolox\u00eda tipo anel), ag\u00e1s que se configuren en modo duplo e se poida transmitir e recibir simultaneamente (multiplexaci\u00f3n UTP). En modo duplo non existen colisi\u00f3ns.\nDezaseis veces \u00e9 o l\u00edmite de intentos de colisi\u00f3n para unha trama danada en 100baseTX, aumentando a s\u00faa voltaxe e comunicando aos demais medios da colisi\u00f3n, \"escoitando e logo transmitindo\", rexener\u00e1ndose a transmisi\u00f3n nunha orde sen prioridades."}
{"id": "309021", "revid": "85894", "url": "https://gl.wikipedia.org/wiki?curid=309021", "title": "Brittas", "text": "Brittas () \u00e9 unha localidade do condado de Dub\u00edn Sur situada no l\u00edmite co condado de Wicklow na estrada N81,ao p\u00e9 dos montes de Dubl\u00edn. Contaba cunha poboaci\u00f3n de 171 habitantes en 2011."}
{"id": "309024", "revid": "98629", "url": "https://gl.wikipedia.org/wiki?curid=309024", "title": "Gerald M. Edelman", "text": "Gerald Maurice Edelman, nado en Nova York o 1 de xullo de 1929 e finado en California o 17 de maio de 2014, foi un bi\u00f3logo estadounidense que obtivo o Premio Nobel de Fisiolox\u00eda ou Medicina polo seu traballo con Rodney Robert Porter sobre o sistema inmunitario.\nPremio Nobel.\nEdelman, tras ler un libro que espertou o seu interese polos anticorpos e decidir investigalos en profundidade, estudou fisicoqu\u00edmica para o seu doutoramento de 1960. A investigaci\u00f3n levada a cabo por Edelman, os seus compa\u00f1eiros e Rodney Robert Porter a principios da d\u00e9cada de 1960, produciu avances fundamentais na comprensi\u00f3n da estrutura qu\u00edmica dos anticorpos, abrindo a porta para un maior estudo. Por este traballo, Edelman e Porter compartiron o Premio Nobel de Fisiolox\u00eda ou Medicina en 1972.\nNo comunicado de prensa do Premio Nobel de 1972, o Instituto Karolinska, eloxiou o traballo realizado por Edelman e Porter como un moi importante avance:\nEnlaces disulfuro.\nAs primeiras investigaci\u00f3ns de Edelman na estrutura das prote\u00ednas dos anticorpos revelaron que pontes disulfuro enlazan as subunidades da prote\u00edna. As subunidades de prote\u00edna dos anticorpos son de dous tipos: as cadeas grandes e pesadas e as cadeas m\u00e1is pequenas e lixeiras. D\u00faas cadeas lixeiras e d\u00faas pesadas son enlazadas por pontes disulfuro para formar un anticorpo funcional.\nModelos moleculares da estrutura do anticorpo.\nUsando datos experimentais das s\u00faas propias investigaci\u00f3ns e doutros cient\u00edficos, Edelman elaborou modelos moleculares de anticorpos. Unha caracter\u00edstica clave destes modelos era que os dominios de uni\u00f3n ao ant\u00edxeno dos anticorpos (os fragmentos Fab) inclu\u00edan tanto amino\u00e1cidos da cadea lixeira coma da pesada que formaban o anticorpo. Os enlaces disulfuro entre as d\u00faas cadeas contribu\u00edan a manter xuntas as d\u00faas partes do dominio de uni\u00f3n ao ant\u00edxeno.\nSecuencia anticorpo.\nEdelman e os seus compa\u00f1eiros usaron bromuro de cian\u00f3xeno e proteases para fragmentar as subunidades de prote\u00edna do anticorpo en pezas m\u00e1is pequenas que poder\u00edan ser analizadas para a determinaci\u00f3n da s\u00faa secuencia de amino\u00e1cidos. No momento no que foi determinada a primeira secuencia completa de anticorpo (1969), era a secuencia completa m\u00e1is grande xamais determinada dunha prote\u00edna. A dispo\u00f1ibilidade de secuencias de amino\u00e1cidos das prote\u00ednas de anticorpos permitiu reco\u00f1ecer o feito de que o corpo pode producir moitas prote\u00ednas de anticorpo distintas con rexi\u00f3ns constantes de anticorpos similares e rexi\u00f3ns variables de anticorpos diverxentes.\nTopobiolox\u00eda.\nTopobiolox\u00eda \u00e9 a teor\u00eda de Edelman que afirma que a morfox\u00e9nese \u00e9 impulsada por interacci\u00f3ns adhesivas diferenciais entre as poboaci\u00f3ns celulares heterox\u00e9neas, e que explica como unha soa c\u00e9lula pode dar lugar a un organismo multicelular complexo. Segundo o proposto por Edelman en 1988, topobiolox\u00eda \u00e9 o proceso que esculpe e mant\u00e9n tecidos diferenciados e \u00e9 adquirido pola segregaci\u00f3n enerxicamente favorecida das c\u00e9lulas a trav\u00e9s de interacci\u00f3ns celulares heter\u00f3logas."}
{"id": "309026", "revid": "59430", "url": "https://gl.wikipedia.org/wiki?curid=309026", "title": "Jos\u00e9 Luis Gerardo Ponce de Le\u00f3n", "text": "Jos\u00e9 Luis Gerardo Ponce de Le\u00f3n, nado en Buenos Aires (Arxentina) o 8 de maio de 1961, \u00e9 un eclesi\u00e1stico cat\u00f3lico latino e misioneiro da Consolata, dende 2013 bispo de Manzini (Eswatini).\nTraxectoria.\nO 9 de xaneiro de 1983 profesou como membro dos misioneiros da Consolata, e o 28 de decembro de 1985 fixo a profesi\u00f3n solemne. O 2 de agosto de 1986 foi ordenado sacerdote deste instituto.\nO 24 de novembro de 2008 foi nomeado vigairo apost\u00f3lico de Ingwavuma (Sur\u00e1frica) e bispo titular de \"Maturba\". Recibiu a consagraci\u00f3n episcopal o 18 de abril de 2009, de mans do arcebispo James Patrick Green, nuncio para Eswatini.\nO 29 de novembro de 2013 foi nomeado bispo de Manzini, pasando asemade a ser administrador apost\u00f3lico de Ingwavuma."}
{"id": "309034", "revid": "83328", "url": "https://gl.wikipedia.org/wiki?curid=309034", "title": "Mar\u00eda Pineda", "text": "Mar\u00eda Pineda, nada en M\u00e1laga o 7 de novembro de 1960 e finada na mesma cidade o 4 de abril de 2015, foi unha modelo e empresaria espa\u00f1ola, que ademais realizou alg\u00fan traballo espor\u00e1dico como actriz.\nBiograf\u00eda.\nDeuse a co\u00f1ecer en 1978 aos 17 anos ao quedar primeira dama de honra do certame de Miss Espa\u00f1a. A s\u00faa popularidade acrecentouse cando comezou unha relaci\u00f3n sentimental co bailaor Joaqu\u00edn Cort\u00e9s, co que estivo emparellada dende 1994 a finais de 1996. Dende ent\u00f3n foi unha cara habitual da prensa e programas de coraz\u00f3n. Tam\u00e9n traballou en televisi\u00f3n como actriz e colaboradora de programas durante moitos anos.\nA enfermidade de cancro de pulm\u00f3n diagnostic\u00f3uselle en 2009 cando contaba con 48 anos de idade. Segundo dixo, moitos familiares seus faleceran a causa desa enfermidade. O seu irm\u00e1n faleceu en 1987 v\u00edtima de accidente de tr\u00e1fico \u00e1 temper\u00e1 idade de 18 anos e a s\u00faa nai de cancro en 1988.\nMar\u00eda faleceu a noite do 4 de abril de 2015 de cancro, aos 54 anos, seis anos despois de telo diagnosticado. A s\u00faa parella era o empresario Emilio Molina."}
{"id": "309035", "revid": "56817", "url": "https://gl.wikipedia.org/wiki?curid=309035", "title": "Owney and Arra", "text": "Owney and Arra (en ingl\u00e9s) ou Uaithne agus Ara (en irland\u00e9s; ambas formas oficiais) \u00e9 unha baron\u00eda no condado de Tipperary, en Irlanda, a s\u00faa cidade principal \u00e9 Newport. Local\u00edzase entre Ormond Lower no norte, Kilnamanagh Upper no sur e Ormond Upper no leste. No oeste limita co r\u00edo Shannon que o separa do condado de Limerick.\nParroquias civ\u00eds.\nNota: Tres townlands da parroquia de Monsea quedan dentro da baron\u00eda pero a maior parte est\u00e1 na baron\u00eda de Ormond Lower."}
{"id": "309036", "revid": "1888", "url": "https://gl.wikipedia.org/wiki?curid=309036", "title": "El Ariete", "text": "El Ariete foi un semanario editado en Vilagarc\u00eda de Arousa entre 1893 e 1908.\nHistoria e caracter\u00edsticas.\nApareceu en xullo de 1893. Tivo varias \u00e9pocas m\u00e1is de edici\u00f3n, pois apareceu en 1897, 1899, 1900 e 1908 (con suplemento)."}
{"id": "309039", "revid": "56817", "url": "https://gl.wikipedia.org/wiki?curid=309039", "title": "La Avispa", "text": "La Avispa foi un semanario editado en Santiago de Compostela en 1897.\nHistoria e caracter\u00edsticas.\nApareceu en febreiro de 1897. Publicou polo menos dous n\u00fameros."}
{"id": "309040", "revid": "55340", "url": "https://gl.wikipedia.org/wiki?curid=309040", "title": "Adzaria", "text": "Adzaria (en ), oficialmente Rep\u00fablica Aut\u00f3noma de Adzaria (en , \"ach'aris avt'onomiuri resp'ublik'a\", \u00e9 unha rep\u00fablica aut\u00f3noma de Xeorxia, no sueste do pa\u00eds, facendo fronteira co sur de Turqu\u00eda e ba\u00f1ada polo Mar Negro. Anteriormente fourmou parte do Imperio Otom\u00e1n co nome de Acara e logo foi a Rep\u00fablica Aut\u00f3noma Socialista Sovi\u00e9tica de Adzaria da URSS.\nHistoria.\nAdjara formou parte da C\u00f3lquida na antig\u00fcidade. Os gregos fundaron colonias no s\u00e9culo V a.C. A rexi\u00f3n caeu baixo o dominio romano no s\u00e9culo II a.C. Logo estivo integrada no reino de L\u00e1zica antes de ser incorporada \u00f3 reino unificado de Xeorxia no s\u00e9culo IX. Os turcos otom\u00e1ns conquistaron o pa\u00eds no 1614. A islamizci\u00f3n da s\u00faa poboaci\u00f3n produciuse a partir de ent\u00f3n. Os otom\u00e1ns cederon Adjaria \u00f3 Imperio Ruso en expansi\u00f3n ap\u00f3s a guerra ruso-turca de 1877-78.\nGoberno.\nO status da Rep\u00fablica Aut\u00f3noma de Ajara est\u00e1 definida pola lexislaci\u00f3n de Xeorxia e unha nova constituci\u00f3n da rexi\u00f3n foi adoptada ap\u00f3s a deposici\u00f3n de Aslan Abashidze. O corpo lexislativo local \u00e9 o Consello Supremo da Rep\u00fablica Aut\u00f3noma de Adjara (Parlamento), que consiste en 30 membros electos cada catro anos.\nAdjara est\u00e1 dividida en 6 distritos:"}
{"id": "309043", "revid": "1131", "url": "https://gl.wikipedia.org/wiki?curid=309043", "title": "Constant Vanden Stock Stadium", "text": "O Constant Vanden Stock Stadium ou Estadio Constant Vanden Stock (franc\u00e9s: \"Stade Constant Vanden Stock\", holand\u00e9s: \"Constant Vanden Stockstadion) \u00e9 un estadio de f\u00fatbol da cidade de Bruxelas. Este campo acolle os partidos do R.S.C. Anderlecht como local.\nFoi no ano 1917 cando o Anderlecht chegou a este estadio. Daquela, ao estadio cham\u00e1ronlle Estadio \u00c9mile Vers\u00e9 en honra a un mecenas da zona. Xa no ano 1983, coa renovaci\u00f3n do estadio, o nome foi trocado ao actual, po\u00f1\u00e9ndolle o nome do presidente que realizou a obra.\nO enderezo exacto deste campo de f\u00fatbol \u00e9 Th\u00e9o Verbeecklaan 2, B-1070, Anderlecht."}
{"id": "309046", "revid": "1131", "url": "https://gl.wikipedia.org/wiki?curid=309046", "title": "Mary Daly", "text": "Mary Daly, nada o 16 de outubro de 1928 e finada o 3 de xaneiro de 2010, foi unha pensadora feminista.\nTraxectoria.\nFormouse no College of Saint Rose, na Universidade Cat\u00f3lica de Am\u00e9rica e doutorouse en relixi\u00f3n no Saint Mary\u00b4s College. Impartiu clases no Boston College dos xesu\u00edtas dende 1967 a 1999. Mary Daly rexeitaba admitir homes nas s\u00faas clases arg\u00fc\u00edndo que inhib\u00edan a liberdade das mulleres. Isto provocoulle problemas disciplinarios e fixo dela unha bandeira da loita feminista.\nPensamento.\nSeguindo a teolox\u00eda de Paul Tillich Mary Daly tentou facer compatible o cristianismo co feminismo tentando superar o androcentrismo da relixi\u00f3n occidental. Nas s\u00faas cr\u00edticas \u00e1s relixi\u00f3ns ind\u00edxenas entrou en pol\u00e9mica co feminismo negro de Audre Lorde.\nTentou desmontar os estereotipos da sociedade patriarcal que mante\u00f1en a muller submisa e encerrada nun submundo de represi\u00f3n e dominaci\u00f3n machista que drena a enerx\u00eda femenina no seu proveito.\nEstudou como o home buscou oprimir a muller ao longo da historia e prop\u00f3n v\u00edas de liberaci\u00f3n e emancipaci\u00f3n. Preocupada polo ecoloxismo defendeu que para evitar a depredaci\u00f3n do planeta era fundamental reducir drasticamente o n\u00famero de homes. Entende que a muller debe dominar sobre o home avogando por unha reversi\u00f3n sociopol\u00edtica do poder.\nDefendeu unha sexualidade liberada que faga o macho prescindible e criticou o transexualismo como produto dunha tecnolox\u00eda falocr\u00e1tica. Sost\u00e9n que ning\u00fan transexual pode ser unha muller aut\u00e9ntica porque non \u00e9 quen de asumir os cromosomas femininos e a historia e a experiencia que han de apoderar un futuro de realizaci\u00f3n e liberaci\u00f3n feminina."}
{"id": "309048", "revid": "98629", "url": "https://gl.wikipedia.org/wiki?curid=309048", "title": "K'akheti", "text": "K'akheti (en xeorxiano: \u10d9\u10d0\u10ee\u10d4\u10d7\u10d8) \u00e9 unha rexi\u00f3n (en xeorxiano: \"Mkhare\"; \u10db\u10ee\u10d0\u10e0\u10d4) formada nos anos 1990 de Xeorxia da provincia hist\u00f3rica de K\u2019akheti e a pequena e monta\u00f1osa provincia de Tusheti. Telavi \u00e9 a capital. A rexi\u00f3n comprende oito distritos administrativos: Telavi, Gurjaani, Kvareli, Sagarejo, Dedoplistsqaro, Signagi, Lagodekhi e Akhmeta. K\u2019akheti fai fronteira polo norte e este con Rusia (Chechenia e o Daguest\u00e1n), polo sueste con Acerbaix\u00e1n e coas rexi\u00f3ns de Mtskheta-Mtianeti e Kvemo Kartli polo oeste.\nHistoria.\nK'akheti foi un principado feudal independente de finais do s\u00e9culo VIII. Foi incorporado \u00f3 Reino Unido de Xeorxia a principios do s\u00e9culo XI. Ap\u00f3s a desintegraci\u00f3n do Reino de Xeorxia, K'akheti converteuse nun reino independente na d\u00e9cado de 1460. En 1762, o reino de K'akheti uniuse co vecino reino xeorxiano de Kartli. Ambos reinos foron debilitados polas frecuentes invasi\u00f3ns e en 1801 o Reino de Kartli - K'akheti foi anexada ao Imperio ruso. En 1918-1921 K'akheti era parte da independente Rep\u00fablica Democr\u00e1tica de Xeorxia e dende 1922 ata 1991 parte da Uni\u00f3n Sovi\u00e9tica dentro da Rep\u00fablica Socialista Sovi\u00e9tica de Xeorxia sen ser unha entidade pol\u00edtica administrativa. Dende a independencia de Xeorxia en 1991, K'akheti \u00e9 unha rexi\u00f3n na rep\u00fablica de Xeorxia e Telavi segue sendo a s\u00faa capital."}
{"id": "309050", "revid": "1131", "url": "https://gl.wikipedia.org/wiki?curid=309050", "title": "Tallaght Stadium", "text": "O Tallaght Stadium ou Staid Thamhlachta \u00e9 un estadio de f\u00fatbol situado en Tallaght, ao sur da cidade de Dubl\u00edn (Irlanda), no que disputa os seus partidos como local o Shamrock Rovers F.C.. Neste estadio celebrouse no 2009 a final da FAI Cup entre o Sligo Rovers F.C. e o Sporting Fingal F.C., que finalizou co triunfo dos \"Fingal\" por 1 a 2.\nCapacidade.\nO estadio ten unha capacidade para 5700 espectadores. Nun partido amigable disputado entre o Shamrock Rovers e o Real Madrid a s\u00faa capacidade aumentou temporalmente 10\u00a0900 espectadores. Tam\u00e9n na final da FAI Cup de 2009 a s\u00faa capacidade viuse incrementado ata os 8800 espectadores.\nHistoria.\nO Tallaght Stadium converteuse na casa do Shamrock Rovers en marzo do 2009 logo de 20 anos sen un estadio permanente, o seu \u00faltimo partido en Glenmalure Park disputouse o 12 de abril de 1987 nunha semifinal da FAI Cup fronte ao Sligo Rovers. Na s\u00faa primeira tempada en Tallacht, os Rovers finalizaron no segundo posto da liga, catro puntos por detr\u00e1s dos Bohemians. Os Rovers disputaron tam\u00e9n partidos amigables fronte ao Real Madrid, Newcastle United e o Hibernian F.C..\nOutros usos.\nF\u00fatbol americano.\nO \u00fanico partido de f\u00fatbol americano disputado no estadio foi a Shamrock Bowl o 7 de agosto de 2010. Nesta ocasi\u00f3n os Dublin Rebels derrotaron os Limerick Vikings por 15-0. Estaba previsto que se disputase novamente a final en Tallaght no 2011 se un equipo de Dubl\u00edn chega \u00e1 final, mais finalmente escolleuse o Morton Stadium.\nRugby.\nEn novembro do 2009 os Ireland Wolfhounds derrotaron os Argentina Jaguars por 31 a 0."}
{"id": "309053", "revid": "5863", "url": "https://gl.wikipedia.org/wiki?curid=309053", "title": "Telavi", "text": "Telavi (en xeorxiano: \u10d7\u10d4\u10da\u10d0\u10d5\u10d8) \u00e9 a principal cidade e centro administrativo da provincia oriental de Xeorxia de K'akheti. A s\u00faa poboaci\u00f3n conp\u00f3nse duns 19\u00a0629 habitantes (2014). A cidade est\u00e1 situada a p\u00e9 dos cerros de Tsiv-Gombori a 500-800 metros sobre o nivel do mar.\nHistoria.\nOrixes.\nOs primeiros descubrimentos arqueol\u00f3xicos de Telavi rem\u00f3ntanse \u00e1 Idade de Bronce. Unha das primeiras contas de sobrevivir de Telavi \u00e9 do s\u00e9culo II d.C., polo xe\u00f3grafo grego Claudio Tolomeo, quen menciona o nome \"Teleda\" (unha referencia a Telavi). Telavi comezou a transformarse nun centro pol\u00edtico e administrativo importante no s\u00e9culo VII d.C.. Datos de interese sobre Telavi proporci\u00f3nanse nos rexistros polo xe\u00f3grafo \u00e1rabe Al-Muqqadasi do s\u00e9culo X, que menciona Telavi xunto con cidades tan importantes do C\u00e1ucaso como Tblisi, Shamkhor, Ganja, Shemakha e Shirvan. Falando da poboaci\u00f3n de Telavi, Al-Muqaddasi sinala que na s\u00faa maior parte compo\u00f1\u00edase de cristi\u00e1ns.\nImperio ruso.\nEn 1801, ap\u00f3s que o Reino de Kartli-Kakheti fose anexionado polo Imperio ruso, Telavi perdeu a s\u00faa condici\u00f3n de capital. No s\u00e9culo XIX a cidade recibiu o status de centro administrativo (uyezd) na gubern\u00eda de Tbilisi. Durante ese per\u00edodo, a econom\u00eda da cidade base\u00e1base principalmente en pequenas industrias (tintura de coiro, produci\u00f3n de cer\u00e1mica, vi\u00f1o, etc...), o comercio e a agricultura. A poboaci\u00f3n da cidade tivo a redor de 12.000 habitantes a finais do s\u00e9culo XIX (inclu\u00eddos 2.000 armenios, principalmente refuxiados do Imperio Otom\u00e1n, e 10.000 xeorxianos \u00e9tnicos)."}
{"id": "309071", "revid": "27155", "url": "https://gl.wikipedia.org/wiki?curid=309071", "title": "Tinguidura Hoechst", "text": ""}
{"id": "309072", "revid": "89787", "url": "https://gl.wikipedia.org/wiki?curid=309072", "title": "Molly Sterling", "text": "Molly Sterling \u00e9 unha cantante e compositora irlandesa que representar\u00e1 a Irlanda no Festival de Eurovisi\u00f3n 2015 coa canci\u00f3n \"Playing with Numbers\".\nCarreira.\nMolly Sterling comezou a s\u00faa carreira ga\u00f1ando o Tipp Teen Idol en novembro de 2011, ga\u00f1ando un premio de gravaci\u00f3n no \"Popstar Studios\". Ela rematou segunda no programa da TV3 \"All Ireland School's Talent Search\" en maio de 2014 e lanzou o seu primeiro EP, \"Strands of Heart\", en novembro de 2014.\nFestival de Eurovisi\u00f3n.\nO 27 de febreiro de 2015 ela foi elixida para representar a Irlanda no Festival de Eurovisi\u00f3n 2015 coa canci\u00f3n \"Playing with Numbers\". Ela participar\u00e1 na segunda semi-final en Viena, Austria. Con 17 anos, ela \u00e9 a artista m\u00e1is nova en representar a Irlanda no certame."}
{"id": "309074", "revid": "89787", "url": "https://gl.wikipedia.org/wiki?curid=309074", "title": "Andrea Dworkin", "text": "Andrea Dworkin, nada en Camden, Nova Jersey, o 26 de setembro de 1946 e finada en Washington, D.C. o 9 de abril de 2005, foi unha ensa\u00edsta estadounidense, te\u00f3rica do feminismo radical. Foi co\u00f1ecida sobre todo pola s\u00faa cr\u00edtica da pornograf\u00eda, que comparou coa violaci\u00f3n e outras formas de violencia contra as mulleres.\nMilitante antibelicista e achegada ao anarquismo de fins dos anos 1960, Dworkin escribiu m\u00e1is dunha decena de libros sobre a teor\u00eda e a pr\u00e1ctica do feminismo radical. A finais dos anos 1970 e 1980, ga\u00f1ou sona nacional como portavoz do movemento feminista antipornograf\u00eda e polos seus escritos sobre pornograf\u00eda e sexualidade, particularmente polos libros \"\"\u00a0(1979) e\u00a0\"Intercourse\"\u00a0(1987), as s\u00faas d\u00faas obras m\u00e1is co\u00f1ecidas.\nA s\u00faa personalidade e as s\u00faas posici\u00f3ns categ\u00f3ricas sobre a sexualidade e a pornograf\u00eda foron admiradas e aplaudidas por numerosas feministas, as\u00ed como tam\u00e9n foron o punto de mira de cr\u00edticas, sobre todo por parte de feministas liberais.\nTraxectoria.\nPrimeiros anos.\nDworkin naceu en Camden, Nova Jersey, filla de Sylvia Spiegel e Harry Dworkin. A s\u00faa nai era filla de inmigrantes xudeus h\u00fangaros e o seu pai era neto dun xudeu ruso que deixou Rusia cando ti\u00f1a quince anos para escapar do servizo militar. Ela ti\u00f1a un irm\u00e1n m\u00e1is novo, Mark. O seu pai era un mestre e socialista convencido, a quen acreditou a s\u00faa paix\u00f3n pola xustiza social. A s\u00faa relaci\u00f3n coa s\u00faa nai foi dura, a\u00ednda que m\u00e1is tarde Dworkin escribiu sobre o apoio da s\u00faa nai aos m\u00e9todos anticonceptivos e \u00e1 legalizaci\u00f3n do aborto, \u00abmoito antes de que fosen crenzas respectables\u00bb, que inspirou o seu activismo posterior.\nA\u00ednda que describiu a s\u00faa familia xud\u00eda como dominada en moitos sensos pola lembranza do holocausto, isto non foi un impedimento para levar unha infancia feliz ata que acadou a idade de nove anos, cando un var\u00f3n desco\u00f1ecido abusou sexualmente dela nun cinema. Cando Dworkin ti\u00f1a dez anos, a s\u00faa familia mudouse dende a cidade aos suburbios de Cherry Hill, Nova Jersey (ent\u00f3n co\u00f1ecida como Delaware Township), vivencia sobre a que m\u00e1is tarde escribiu \u00aba mi\u00f1a experiencia foi como se fose abducida por extraterrestres e me levasen a unha colonia penal\u00bb. En sexto grao, a administraci\u00f3n da escola castigouna por se rexeitar a cantar \u00abSilent Night\u00bb (como xud\u00eda, obxectou que fora forzada a cantar canci\u00f3ns relixiosas cristi\u00e1s na escola). Ela dixo que \u00abprobablemente se converter\u00eda nunha rabino\u00bb se estivese permitido para as mulleres cando estaba na escola e que \u00ablle gustar\u00eda ter sido\u00bb unha erudita talm\u00fadica.\nDworkin comezou a escribir poes\u00eda e ficci\u00f3n en sexto grao. Daquela, dubidaba entre se converter nunha avogada ou nunha escritora; debido ao seu interese xacando polo aborto, elixiu a escritura porque ela pod\u00eda \u00abfacelo nunha habitaci\u00f3n soa\u00bb e \u00abningu\u00e9n me poder\u00eda parar\u00bb. Durante o instituto, l\u00eda avidamente co apoio dos seus pais. Estivo particularmente influenciada por Arthur Rimbaud, Charles Baudelaire, Henry Miller, Fi\u00f3dor Dostoievski, Che Guevara e os poetas da xeraci\u00f3n Beat, especialmente Allen Ginsberg, e inclu\u00edu entre os escritores que \u00abm\u00e1is admiraba\u00bb a Genet, Shelley e Byron.\nUniversidade e activismo temper\u00e1n.\nEn 1965, mentres estudaba en Bennington College, Dworkin foi arrestada durante unha protesta antiguerra de Vietnam no United States Mission to the\u00a0United Nations e enviada \u00e1 New York Women's House of Detention. Testemu\u00f1ou que os doutores da prisi\u00f3n lle realizaron un exame p\u00e9lvico que foi tan doloroso que estivo a sangrar d\u00edas despois. Falou en p\u00fablico e testemu\u00f1ou perante un gran xurado sobre a s\u00faa experiencia; a repercusi\u00f3n que tivo o seu testemu\u00f1o nos medios deu lugar a novas nacionais e internacionais. O gran xurado rexeitou inculpar ningu\u00e9n, mais o testemu\u00f1o de Dworkin atraeu a indignaci\u00f3n p\u00fablica polo maltrato das reclusas e contribu\u00edu \u00e1 clausura da prisi\u00f3n anos m\u00e1is tarde.\nPouco despois de testemu\u00f1ar perante o gran xurado, Dworkin deixou Bennington e dirixiuse no transatl\u00e1ntico \"Castel Felice\" a Grecia para continuar a s\u00faa escritura. Viaxou dende Par\u00eds a Atenas no Expreso de Oriente e foi vivir e escribir a Creta. Na s\u00faa estada en Creta, escribiu unha serie de poemas titulados \"(Vietnam) Variations\", unha colecci\u00f3n de poemas en verso e en prosa que imprimiu na illa nun libro titulado \"Child\", e unha novela nun estilo semellante ao realismo m\u00e1xico titulada \"Notes on Burning Boyfriend\" \u2014unha referencia ao pacifista Norman Morrison, quen se prendeu lume a si mesmo ata morrer a xeito de protesta pola guerra de Vietnam. Tam\u00e9n escribiu unha serie de poemas e di\u00e1logos que ela mesma imprimiu despois do seu regreso aos Estados Unidos nun libro titulado \"Morning Hair\".\nDespois de vivir en Creta, Dworkin volveu a Bennington por dous anos, onde continuou a estudar literatura e a participar en campa\u00f1as en contra do c\u00f3digo de conduta estudantil da universidade, a prol da contracepci\u00f3n no campus, a legalizaci\u00f3n do aborto e en contra da guerra de Vietnam. Graduouse cunha licenciatura en literatura en 1968.\nVida nos Pa\u00edses Baixos.\nDespois de se graduar, dirixiuse a \u00c1msterdam para entrevistar anarquistas neerlandeses do movemento contracultural de Provo. Na s\u00faa estada, involucrouse e despois casou cun dos anarquistas que co\u00f1eceu: Cornelius (Iwan) Dirk de Bruin. Pouco despois de casar dixo que de Bruin comezou a abusar dela severamente apanc\u00e1ndoa e pate\u00e1ndoa, queim\u00e1ndoa con cigarros, abatan\u00e1ndoa nas pernas cunha barra de madeira e golpe\u00e1ndolle a cabeza contra o chan ata deixala inconsciente.\nAp\u00f3s deixar a de Bruin en 1971, Dworkin dixo que o seu exmarido a atacou, a perseguiu e a acosou, \u00e1 vez que era golpeada e ameazada cada vez que encontraba onde se agochaba. Dworkin atop\u00e1base desesperada pola ausencia de cartos, adoito sen fogar, a miles de quil\u00f3metros da s\u00faa familia e m\u00e1is tarde, nun dos seus libros, comentou que \u00aba mi\u00fado eu viv\u00eda a vida dun fuxitivo, a\u00ednda que se trataba m\u00e1is da vida desesperada dunha muller maltratada que fuxira por \u00faltima vez, sexa cal for o resultado\u00bb. Sen recursos, viuse obrigada a se prostitu\u00edr durante un per\u00edodo. Ricki Abrams, unha feminista e compa\u00f1eira expatriada, acolleu Dworkin na s\u00faa casa e axudouna a atopar lugares para se aloxar, como unha barcaza, unha granxa comunitaria e incluso inmobles abandonados. Dworkin, nese momento, tratou de conseguir cartos para volver aos Estados Unidos.\nAbrams introduciu a escritora estadounidense nas primeiras obras do feminismo radical dos Estados Unidos, de a\u00ed que Dworkin estivese notablemente inspirada por \"Sexual Politics\" (\"Pol\u00edtica sexual\") de Kate Millett, \"The Dialectic of Sex\" (\"A dial\u00e9ctica do sexo\") de Shulamith Firestone e \"Sisterhood is Powerful\" (\"A sororidade \u00e9 poderosa\") de Robin Morgan. Ela e mais Abrams comezaron a traballar xuntas en \u00abfragmentos e pezas temper\u00e1s\u00bb dun texto feminista radical sobre o odio \u00e1s mulleres na cultura e na historia, inclu\u00edndo un borrador completo dun cap\u00edtulo sobre a revista da contracultura pornogr\u00e1fica \"Suck\", que foi publicado por un grupo de compatriotas expatriadas nos Pa\u00edses Baixos.\nM\u00e1is tarde, Dworkin escribiu que aceptara axudar a pasar un malet\u00edn de hero\u00edna pola alf\u00e1ndega a cambio de mil d\u00f3lares e un boleto de avi\u00f3n, pensando que se ti\u00f1a \u00e9xito poder\u00eda regresar a casa co boleto e os cartos, e se a coll\u00edan, polo menos escapar\u00eda do abuso do seu exmarido ao ir ao c\u00e1rcere. A pesar da anulaci\u00f3n do trato, o var\u00f3n que lle prometera os cartos deulle o billete de avi\u00f3n de todos os modos e regresou aos Estados Unidos en 1972.\nDenantes de deixar \u00c1msterdam, Dworkin falou con Abrams sobre a s\u00faa experiencia nos Pa\u00edses Baixos, o movemento feminista emerxente e o libro que comezaran a escribir xuntas. Dworkin aceptou rematalo \u2014co t\u00edtulo de \"Woman Hating\"\u2014 e publicalo cando chegase aos Estados Unidos. Nas s\u00faas memorias, Dworkin relata que durante a conversaci\u00f3n prometeu que dedicar\u00eda a s\u00faa vida ao movemento feminista.\nVolta a Nova York e contacto co movemento feminista.\nEn Nova York, Dworkin traballou de novo como organizadora antiguerra, participou en manifestaci\u00f3ns polos dereitos das lesbianas e contra o apartheid en Sur\u00e1frica. A poeta feminista Muriel Rukeyser contratouna como axudante (Dworkin m\u00e1is tarde dixo, \u00abFun a peor axudante da historia, pero Muriel seguiu comigo porque cr\u00eda en min como escritora\u00bb). Dworkin tam\u00e9n se uniu a un grupo de concienciaci\u00f3n e axi\u00f1a se implicou coa organizaci\u00f3n feminista radical, centr\u00e1ndose en campa\u00f1as contra a violencia contra as mulleres. Al\u00e9n dos seus escritos e activismo, Andrea ga\u00f1ou sona como oradora, principalmente para eventos organizados por grupos feministas locais. F\u00edxose co\u00f1ecida polos seus discursos apaixonados e inflexibles que espertaban fortes sentimentos tanto na parte seguidora coma na cr\u00edtica, e inspirou o seu p\u00fablico \u00e1 acci\u00f3n, como o seu discurso na primeira marcha de \"Take Back the Night\" en novembro de 1978, e o seu discurso de 1983 no Midwest Regional Conference of the National Organization for Changing Men (agora co\u00f1ecido como National Organization for Men Against Sexism) titulado \"I Want a Twenty-Four Hour Truce During Which There Is No Rape\" (\"Quero unha tregua de vinte e catro horas durante a cal non haxa violaci\u00f3ns\").\nRelaci\u00f3n con John Stoltenberg.\nEn 1974 co\u00f1eceu o escritor e activista feminista John Stoltenberg (agora co\u00f1ecido por escribir unha serie de libros e artigos enmarcados no feminismo radical sobre a masculinidade) cando ambos os dous deixaban unha lectura de poes\u00eda en Greenwich Village sobre temas mis\u00f3xinos. Volv\u00e9ronse amigos moi pr\u00f3ximos e finalmente foron vivir xuntos. A\u00ednda que Dworkin escribiu publicamente \u00abquero a John con todo o meu coraz\u00f3n e alma\u00bb e Stoltenberg describiu a Dworkin como \u00abo amor da mi\u00f1a vida\u00bb, ela continuou publicamente a se identificar como lesbiana e el como gai. Stoltenberg, relatando a perplexidade que a s\u00faa relaci\u00f3n semellaba causar \u00e1 xente na prensa, resumiu a relaci\u00f3n dicindo: \u00abExpo\u00f1o s\u00f3 os feitos m\u00e1is sinxelos publicamente: si, Andrea e mais eu vivimos xuntos, am\u00e1monos e somos compa\u00f1eiros de vida, e si, ambos os dous sa\u00edmos do armario\u00bb.\nDworkin e Stoltenberg casaron en 1998; despois da morte da escritora Stoltenberg dixo: \u00ab\u00c9 por isto porque nunca lle dixemos a ningu\u00e9n que casamos, porque a xente se confunde. Eles pensan \"Oh, \u00e9 de teu\", e non queriamos esas parvadas\u00bb.\nAmizade con Michael Moorcock.\nAndrea Dworkin e mais Michael Moorcock mantiveron unha longa amizade dende 1986, data do seu primeiro encontro nunha discusi\u00f3n sobre literatura na Universidade de East Anglia en Inglaterra. Moorcock, que se denomina profeminista, explicou que se achegou a East Anglia s\u00f3 para co\u00f1ecer a Dworkin, cuxas obras apreciaba. A novela de Dworkin \"Mercy\" (publicada no ano 1992), foi dedicada a Moorcock, mentres que, pola s\u00faa banda, este \u00faltimo fixo o mesmo con Dworkin coa s\u00faa obra \"Jerusalem Commands\"\u00a0(tam\u00e9n publicada no ano 1992).\nPretextando os seus puntos com\u00fans, Dworkin explicou que ambos os dous estaban \u00abpreocupados polas mesmas cousas\u00bb, \u00abperseguidos polo holocausto\u00bb e criticaban \u00abo que a pornograf\u00eda fac\u00eda \u00e1 xente\u00bb. Pola s\u00faa banda, Moorcock contou que viviran experiencias semellantes: formaron parte do movemento polos dereitos civ\u00eds, estaban a favor do dereito ao aborto, e a nivel persoal, ambos os dous co\u00f1eceron \u00abas realidades do sexo e o tr\u00e1fico de droga\u00bb. Moorcock explicou igualmente que Dworkin era unha das s\u00faas mellores amigas; a s\u00faa admiraci\u00f3n pola feminista fixo que dixese que era como \u00abse tivese a sorte de ter como amiga Rosa Luxemburg\u00bb. Continuou dicindo que \u00abpoliticamente, \u00e9 a m\u00e1is poderosa influencia do meu traballo\u00bb, ata o punto de engadir: \u00ab\u00e9 importante para min ter o seu asentimento sobre os meus libros\u00bb. M\u00e1is globalmente, Moorcock defendeu Dworkin contra o que el estimou que eran cr\u00edticas inxustificadas, que atacaban a visi\u00f3n que ti\u00f1a a feminista da pornograf\u00eda ou que concern\u00edan \u00e1 s\u00faa visi\u00f3n das relaci\u00f3ns sexuais. A s\u00faa amizade concretouse nunha entrevista, dada \u00e1 revista \"New Statesman\" no ano 1995, na cal Moorcock interroga Dworkin.\nVida posterior.\nNo mesmo ano, \"The New York Times Book Review\" publicou unha carta na que describe as orixes do seu profundo odio \u00e1 prostituci\u00f3n e \u00e1 pornograf\u00eda (\u00abproduci\u00f3n en serie, prostituci\u00f3n tecnol\u00f3xica\u00bb), as\u00ed como a s\u00faa historia de como foi inspeccionada violentamente por m\u00e9dicos do c\u00e1rcere e as agresi\u00f3ns que recibiu por parte do seu primeiro marido e de numerosos var\u00f3ns.\nAndrea foi unha forte opo\u00f1ente do presidente Bill Clinton durante o esc\u00e1ndalo Lewinsky. Tam\u00e9n expresou o seu apoio por Paula Jones e Juanita Broaddrick.\nDworkin \u00abfoi demonizada non s\u00f3 por porn\u00f3grafos, sen\u00f3n tam\u00e9n por moitos liberais, polos cales ela sent\u00eda un desprezo case igual\u00bb, e mentres que era irritada por feministas liberais tales como Naomi Wolf, aceptou que as s\u00faas opini\u00f3ns non eran agradables para todo o mundo. \u00abTe\u00f1o unha forte convicci\u00f3n de que calquera movemento precisa de radicais e liberais\u00bb, aclarou. \u00abSempre se necesitan mulleres que poidan entrar na habitaci\u00f3n de xeito correcto, falar co ton de voz adecuado e que te\u00f1an acceso ao poder; mais tam\u00e9n \u00e9 preciso unha li\u00f1a inferior\u00bb.\nNo ano 2000, publicou \"\", na cal compara a opresi\u00f3n das mulleres coa persecuci\u00f3n da comunidade xud\u00eda, trata as pol\u00edticas sexuais do xuda\u00edsmo e o antisemitismo, e esixe o establecemento dunha patria de mulleres como resposta \u00e1 opresi\u00f3n do sexo feminino.\nEn xu\u00f1o do 2000, Dworkin publicou artigos controvertidos en \"New Statesman\"\u00a0e\u00a0en \"The Guardian\", afirmando que un ou m\u00e1is var\u00f3ns a violaran na s\u00faa habitaci\u00f3n de hotel en Par\u00eds no ano anterior, po\u00f1endo GHB na s\u00faa bebida para inhabilitala. Os seus artigos acenderon a controversia p\u00fablica cando escritoras como Catherine Bennett e Julia Gracen dubidaron do seu testemu\u00f1o, polarizando a opini\u00f3n entre os esc\u00e9pticos e os partidarios da escritora estadounidense como Catharine MacKinnon, Katharine Viner e Gloria Steinem. A s\u00faa atestaci\u00f3n do incidente foi m\u00e1is tarde descrita por Charlotte Raven como unha \u00abdeclaraci\u00f3n amplamente desacreditada\u00bb que valer\u00eda mellor ver como \u00abun tipo de tarefa art\u00edstica rutineira\u00bb. Emocionalmente feble e con problemas de sa\u00fade, Dworkin retirouse en gran medida da vida p\u00fablica durante dous anos despois dos artigos.\nEn 2002, Dworkin publicou a s\u00faa autobiograf\u00eda, \"Heartbreak: The Political Memoir of a Feminist Militant\". Decontado comezou a dar discursos e a escribir de novo, e nunha entrevista con Julie Bindel en 2004 dixo: \u00abCr\u00eda que rematara, mais sinto unha nova vitalidade. Quero continuar axudando as mulleres\u00bb. Publicou tres artigos m\u00e1is en \"The Guardian\" e comezou a traballar nun novo libro, \"Writing America: How Novelists Invented and Gendered a Nation\", sobre o papel de novelistas como Ernest Hemingway e William Faulkner no desenvolvemento da identidade pol\u00edtica e cultural estadounidense, que ficou inacabado cando finou.\nEnfermidade e morte.\nDurante os seus anos finais, Dworkin sufr\u00eda dunha sa\u00fade feble e revelou na s\u00faa derradeira columna para \"The Guardian\" que estivera debilitada e case eivada durante os \u00faltimos anos pola artrose severa nos xeonllos. Pouco despois de regresar de Par\u00eds en 1999, fora hospitalizada con febre alta e cadullos de sangue nas pernas. Poucos meses despois de recibir a alta do hospital, volveuse cada vez m\u00e1is incapaz de dobrar os xeonllos e someteuse a unha cirurx\u00eda para substitu\u00edr os seus xeonllos por pr\u00f3teses de titanio e pl\u00e1stico. Escribiu: \u00abO doutor que mellor me co\u00f1ece di que a artrose comeza moito denantes de eivar \u2014no meu caso, posiblemente debido \u00e1 falla de fogar, ou ao abuso sexual, ou \u00e1s bouras que recib\u00edn nas mi\u00f1as pernas, ou ao meu peso. John, meu compa\u00f1eiro, culpa a \"\", un estudo da identidade xud\u00eda e da liberaci\u00f3n das mulleres que me levou nove anos escribir; \u00e9, di, o libro que me roubou a sa\u00fade. Eu culpo a violaci\u00f3n que recib\u00edn cando me drogaron en 1999 en Par\u00eds\u00bb.\nCando un periodista lle preguntou como lle gustar\u00eda ser lembrada, ela dixo: \u00abNun museo, cando a supremac\u00eda masculina estea morta. Gustar\u00edame que o meu traballo fose un artefacto antropol\u00f3xico dunha sociedade extinta e primitiva\u00bb. Finou mentres durm\u00eda na ma\u00f1\u00e1 do 9 de abril de 2005, na s\u00faa casa en Washington, D.C. aos 58 anos. A causa da morte determinouse m\u00e1is tarde; tratouse dunha miocardite aguda.\nObra.\nLoita contra a pornograf\u00eda.\nAndrea Dworkin ficou na memoria polo seu papel como oradora, escritora e activista no movemento feminista antipornograf\u00eda. En febreiro de 1976, Dworkin asumiu o posto de l\u00edder na organizaci\u00f3n de piquetes de folga contra o filme \"Snuff\" en Nova York e, durante o outono, un\u00edronse Adrienne Rich, Grace Paley, Gloria Steinem, Shere Hite, Lois Gould, Barbara Deming, Karla Jay, Letty Cottin Pogrebin, Robin Morgan, e Susan Brownmiller nun intento de formaren un grupo de feministas radicais antipornograf\u00eda. Algunhas membros deste grupo tam\u00e9n fundaron en 1979 Women Against Pornography, pero daquela Dworkin comezara a se distanciar do grupo debido \u00e1s diferenzas nalg\u00fans enfoques. Dworkin falou na primeira marcha de \"Take Back the Night\" en novembro de 1978, e uniuse a 3 000 mulleres nunha marcha a trav\u00e9s do distrito vermello de San Francisco.\nEn 1981, Dworkin publicou \"\", traballo que analiza (e cita amplamente exemplos extra\u00eddos de) a pornograf\u00eda contempor\u00e1nea e hist\u00f3rica como unha industria de deshumanizaci\u00f3n e odio \u00e1s mulleres. Dworkin argumenta que a pornograf\u00eda est\u00e1 implicada na violencia contra as mulleres, tanto na s\u00faa produci\u00f3n (a trav\u00e9s do abuso das mulleres que son utilizadas na industria pornogr\u00e1fica) coma nas consecuencias sociais do seu consumo ao afoutar os var\u00f3ns a erotizar a dominaci\u00f3n, a humillaci\u00f3n e o abuso das mulleres.\nOrdenanza antipornograf\u00eda polos dereitos civ\u00eds.\nEn 1980, Linda Boreman (quen aparecera no filme pornogr\u00e1fico \"Deep Throat\" co nome de Linda Lovelace) fixo declaraci\u00f3ns p\u00fablicas de que o seu exmarido Chuck Traynor a golpeara, a violara e a coaccionara violentamente para que fixese ese e outros filmes pornogr\u00e1ficos. Boreman fixo p\u00fablicas as s\u00faas acusaci\u00f3ns ante os correspondentes nunha conferencia de prensa con Dworkin, a avogada feminista Catharine MacKinnon e membros de Women Against Pornography. Despois da conferencia de prensa, Dworkin, MacKinnon,\u00a0Gloria Steinem e Boreman encomezaron a conversar sobre a posibilidade de empregar a lei federal de dereitos civ\u00eds para obter danos e perdas de Traynor e dos produtores de\u00a0\"Deep Throat\". Boreman estaba interesada, mais abandonou a idea despois de que Steinem descubrise que a posibilidade de ter un xu\u00edzo prescribira. Por\u00e9n, o caso de Linda Borema int\u00e9grase na reflexi\u00f3n de Dworkin e MacKinnon, que ven na pornograf\u00eda, pola s\u00faa natureza violenta, a antec\u00e1mara da violaci\u00f3n: \u00aba pornograf\u00eda \u00e9 a teor\u00eda, a violaci\u00f3n \u00e9 a pr\u00e1ctica\u00bb.\nDworkin e MacKinnon, no entanto, continuaron a falar do litixio dos dereitos civ\u00eds como un posible enfoque para combater a pornograf\u00eda. No outono de 1983, MacKinnon conseguiu un posto dun semestre para Dworkin na Universidade de Minnesota co obxectivo de ensinar un curso de literatura para o programa de estudos da muller e para coensinar (con MacKinnon) un curso interdepartamental sobre a pornograf\u00eda, onde debateron os detalles do enfoque dos dereitos civ\u00eds. Cos azos das activistas da comunidade no sur de Minneapolis, o goberno da cidade de Minneapolis contratou a Dworkin e MacKinnon para redactaren unha ordenanza contra a pornograf\u00eda que ser\u00eda integrada no corpus lexislativo da cidade.\nA emenda definiu a pornograf\u00eda como unha violaci\u00f3n dos dereitos civ\u00eds da muller permitindo \u00e1s mulleres que reclamaban prexu\u00edzos pola pornograf\u00eda demandar os produtores e distribuidores nos tribunais civ\u00eds por danos e perdas. A lei foi aprobada d\u00faas veces polo consello da cidade de Minneapolis, mais vetada en ambas as d\u00faas ocasi\u00f3ns polo alcalde Don Fraser, que consideraba a redacci\u00f3n da ordenanza demasiado vaga. Outra versi\u00f3n da ordenanza foi aprobada en Indianapolis en 1984, mais foi finalmente anulada por considerala inconstitucional por parte da Corte de Apelaci\u00f3ns do S\u00e9timo Circu\u00edto no caso \"American Booksellers vs. Hudnut\". Con todo, Dworkin seguiu a apoiar o enfoque legalista no seu activismo e escritos, e a afoutar feministas antipornograf\u00eda que organizaron campa\u00f1as posteriores en Cambridge, Massachusetts (1985) e Bellingham, Washington (1988) co prop\u00f3sito de aprobar versi\u00f3ns da ordenanza antipornograf\u00eda por iniciativa dos votantes.\n\"Right-Wing Women\".\nEn 1983, Dworkin publicou \"Right-Wing Women: The Politics of Domesticated Females\", unha an\u00e1lise das raz\u00f3ns que levaban a algunhas mulleres a colaboraren cos var\u00f3ns na limitaci\u00f3n da liberdade do sexo feminino. No limiar da edici\u00f3n brit\u00e1nica, Dworkin afirmaba que a Nova Dereita dos Estados Unidos se enfocaba especialmente en preservar a autoridade masculina na familia, en promover versi\u00f3ns fundamentalistas da relixi\u00f3n ortodoxa, en combater o aborto e en socavar os esforzos para combater a violencia dom\u00e9stica, pero que tam\u00e9n conseguiu, por primeira vez, \u00abacadar que as \"mulleres\" como \"mulleres\" (mulleres que afirman actuaren en interese das mulleres como grupo) actuasen eficazmente en nome da autoridade masculina sobre as mulleres, en nome da xerarqu\u00eda na que as mulleres son subordinadas aos var\u00f3ns, en nome das mulleres como a propiedade lex\u00edtima dos var\u00f3ns, en nome da relixi\u00f3n como unha expresi\u00f3n transcendente da supremac\u00eda masculina\u00bb. Tomando isto como problema, Dworkin preguntouse: \u00abPor que as mulleres da dereita apoian a s\u00faa propia subordinaci\u00f3n? Como fai a dereita, controlada por var\u00f3ns, conseguir a s\u00faa participaci\u00f3n e lealdade? E por que as mulleres da dereita odian verdadeiramente a loita feminista pola igualdade?\u00bb.\nTestemu\u00f1o perante a Comisi\u00f3n Meese.\nO 22 de xaneiro de 1986, Dworkin testemu\u00f1ou durante unha hora e media perante a \"Attorney General's Commission on Pornography\"\u00a0(tam\u00e9n\u00a0co\u00f1ecida como \"Meese Commission\") en Nova York, e contestou preguntas dos seus membros despois de rematar o seu testemu\u00f1o. O testemu\u00f1o de Andrea contra a pornograf\u00eda foi gabado e reeditado no informe final da comisi\u00f3n, cuxa sa\u00edda do prelo foi salientada por Dworkin e MacKinnon nunha roda de prensa na cal reafirmaron os fundamentos da s\u00faa ordenanza antipornograf\u00eda. Posteriormente, a Comisi\u00f3n Meese esixiu con \u00e9xito que os pequenos supermercados quitasen dos andeis as revistas masculinas como \"Playboy\" (Dworkin escribira que a revista \u00abtanto en texto coma en imaxes promove a violaci\u00f3n e o abuso sexual a menores\u00bb) e \"Penthouse\". As demandas estend\u00e9ronse a nivel nacional e obrigaron algunhas pequenas tendas a retirar revistas de fotograf\u00eda pornogr\u00e1fica, entre outras. A campa\u00f1a da Comisi\u00f3n Meese foi finalmente invalidada por decisi\u00f3n da United States District Court for the District of Columbia no caso Meese contra \"Playboy\".\nNo seu testemu\u00f1o e nas s\u00faas respostas, Dworkin denunciou o emprego das leis antiobscenidade para perseguir os porn\u00f3grafos, declarando: \u00abEstamos en contra das lei sobre a obscenidade. Non as queremos. Quero que entendades por que, inda acabedes estando de acordo ou non\u00bb. Explicou que as leis relativas \u00e1 obscenidade eran totalmente ineficaces, e cando eran efectivas s\u00f3 agochaban a pornograf\u00eda da vista do p\u00fablico mentres permit\u00edan desenvolverse discretamente. Amais, para Dworkin, estas leis suprim\u00edan o material equivocado, ou o material acertado pero polas raz\u00f3ns equivocadas, subli\u00f1ando que \u00abas leis sobre a obscenidade tam\u00e9n son mis\u00f3xinas na s\u00faa mesma concepci\u00f3n. O seu postulado b\u00e1sico \u00e9 que os corpos das mulleres \u00e9 obsceno\u00bb.\nDworkin ofreceu cinco recomendaci\u00f3ns \u00e1 comisi\u00f3n, aconsellando (1) que \u00abo Departamento de Xustiza dos Estados Unidos instr\u00faa os organismos encargados de facer cumprir a lei a manteren rexistros do uso da pornograf\u00eda en crimes violentos\u00bb, (2) a prohibici\u00f3n da posesi\u00f3n e distribuci\u00f3n da pornograf\u00eda no c\u00e1rcere, (3) que os fiscais \u00abfagan cumprir as leis contra o proxenetismo e non cedan cos porn\u00f3grafos\u00bb, (4) que a administraci\u00f3n \u00abconverta nunha prioridade do Departamento de Xustiza facer cumprir o RICO (Racketeer Influenced and Corrupt Organizations Act) contra a industria da pornograf\u00eda\u00bb e (5) que o Congreso adopte unha lexislaci\u00f3n federal antipornograf\u00eda en materia de dereitos civ\u00eds que prevexa danos e perdas polos prexu\u00edzos inflixidos \u00e1s mulleres. Suxeriulle \u00e1 comisi\u00f3n que considerase \u00aba creaci\u00f3n dunha disposici\u00f3n de conspiraci\u00f3n criminal baixo a lei de dereitos civ\u00eds, de tal xeito que conspirar para privar a unha persoa dos seus dereitos civ\u00eds coaccion\u00e1ndoa a tomar parte na pornograf\u00eda \u00e9 un delito, e que conxurar para traficar con pornograf\u00eda \u00e9 confabular para privar \u00e1s muller dos nosos dereitos civ\u00eds\u00bb. Dworkin comparara a s\u00faa proposta co preito que Southern Poverty Law Center tivo contra o Ku Klux Klan en materia de dereitos civ\u00eds.\nAndrea tam\u00e9n presentou unha copia do libro de Boreman, \"Ordeal\", como un exemplo dos abusos que ela agardaba remediar, engadindo que: \u00abO \u00fanico at\u00edpico do caso de Linda \u00e9 que tivo a coraxe de combater publicamente contra o que lle pasou. E o que sexa que te\u00f1an que facer, ten que a axudar ou non vai axudar a ningu\u00e9n\u00bb.\n\"Intercourse\".\nEn 1987, Dworkin publicou \"Intercourse\", obra na cal estende a s\u00faa an\u00e1lise da pornograf\u00eda \u00e1s relaci\u00f3ns sexuais, argumentando que o tipo de subordinaci\u00f3n sexual representada na pornograf\u00eda xoga un papel fundamental nas experiencias que te\u00f1en as mulleres e os var\u00f3ns nas relaci\u00f3ns sexuais heterosexuais nunha sociedade de supremac\u00eda masculina. Sempre no marco das sociedades patriarcais descritas pola feminista, explica que todo sexo heterosexual \u00e9 coercitivo e degradante para as mulleres, e que a penetraci\u00f3n sexual pode, pola s\u00faa propia natureza, condenar as mulleres \u00e1 inferioridade e submisi\u00f3n.\nCitando tanto a pornograf\u00eda coma a literatura \u2014inclu\u00edndo \"A sonata de Kreuzer\",\u00a0\"Madame Bovary\" e\u00a0\"Dr\u00e1cula\"\u2014, Dworkin afirmou que as representaci\u00f3ns das relaci\u00f3ns sexuais na arte e na cultura dominantes salientaban sistematicamente as relaci\u00f3ns heterosexuais como o \u00fanico tipo de sexo \u00abreal\u00bb. Describiu que os retratos convencionais das relaci\u00f3ns sexuais eran en termos violentos ou invasivos, unha violencia que se converteu no elemento central do erotismo, e que ser\u00eda adoito conxugada co menosprezo e repulsi\u00f3n (ou incluso co asasinato) das mulleres. Dworkin explicou que este tipo de representaci\u00f3n reforza tam\u00e9n o androcentrismo e a coerci\u00f3n da sexualidade e que, cando os comportamentos culturais se combinan coas condici\u00f3ns materiais de vida das mulleres nunha sociedade sexista, a experiencia das relaci\u00f3ns sexuais heterosexuais conv\u00e9rtese nunha parte central da dominaci\u00f3n dos var\u00f3ns sobre as mulleres, experimentadas como unha forma de \u00abocupaci\u00f3n\u00bb que, por\u00e9n, se agarda que sexan pracenteiras para as mulleres e que definan a s\u00faa condici\u00f3n de \"mulleres\".\nEsta clase de descrici\u00f3ns son citadas a mi\u00fado polos cr\u00edticos de Dworkin, que interpretan o libro como se estivese a afirmar que \u00abtodo\u00bb coito heterosexual \u00e9 violaci\u00f3n ou, m\u00e1is xeralmente, que a mec\u00e1nica anat\u00f3mica das relaci\u00f3ns sexuais as fan intrinsecamente dani\u00f1as para a igualdade das mulleres cos var\u00f3ns. Por exemplo, Cathy Young di que declaraci\u00f3ns como: \u00abO coito \u00e9 a expresi\u00f3n formal, pura e est\u00e9ril do menosprezo dos var\u00f3ns polas mulleres\u00bb poden estar razoablemente resumidas en \u00abTodo sexo \u00e9 violaci\u00f3n\u00bb.\nDworkin rexeitou esa interpretaci\u00f3n do seu argumento, afirmando nunha entrevista posterior que \u00abcreo que tanto o acto sexual coma o pracer sexual poden e sobrevivir\u00e1n \u00e1 igualdade\u00bb e suxeriu que o malentendido se produciu debido \u00e1 ideolox\u00eda sexual que ela estaba a criticar: \u00abDende que o modelo sexual foi un de conquista, posesi\u00f3n e violaci\u00f3n, penso que moitos var\u00f3ns cren que precisan unha vantaxe inxusta, que no seu extremo ser\u00eda chamada violaci\u00f3n. Non creo que o necesiten\u00bb.\nDecisi\u00f3n \"Butler\".\nEn 1992, o Tribunal Supremo do Canad\u00e1 ditaminou no caso \"R.\"\u00a0vs.\u00a0\"Butler\" a incorporaci\u00f3n nas leis canadenses sobre a obscenidade elementos do traballo lexislativo de Dworkin e MacKinnon sobre a pornograf\u00eda. No caso \"Butler\" o tribunal sostivo que as leis canadenses sobre a obscenidade violaban os dereitos dos cidad\u00e1ns canadenses \u00e1 liberdade de expresi\u00f3n baixo a Carta Canadense dos Dereitos e as Liberdades se se aplica por raz\u00f3ns morais ou por est\u00e1ndares com\u00fans de decencia, pero esa lei de obscenidade poder\u00eda aplicarse contra algunha pornograf\u00eda recorrendo \u00e1s garant\u00edas de igualdade dos sexos que postula a carta. A decisi\u00f3n do tribunal citou amplamente os escritos preparados pola Women's Legal Education and Action Fund (LEAF), coa axuda e participaci\u00f3n de Catharine MacKinnon.\nAndrea Dworkin, por\u00e9n, op\u00faxose \u00e1 posici\u00f3n do Women's Legal Education and Action Fund, argumentado que as feministas non deber\u00edan de axudar ou tentar reformar as leis sobre a obscenidade. En 1993, copias do libro de Dworkin \"Pornography\"\u00a0foron inspeccionadas por axentes da alf\u00e1ndega do Canad\u00e1, fomentando unha lenda urbana de que os propios libros de Dworkin foran prohibidos do Canad\u00e1 baixo unha lei que ela mesma promovera. Secas\u00ed, a decisi\u00f3n Butler non adoptou a ordenanza de Dworkin e MacKinnon, Dworkin non apoiou a decisi\u00f3n e os seus libros (os cales foron postos en liberdade pouco despois de seren inspeccionados) foron retidos temporalmente como parte dunha medida procesual est\u00e1ndar, allea \u00e1 decisi\u00f3n Butler.\nFicci\u00f3n.\nDworkin publicou tres obras de ficci\u00f3n despois de acadar unha notable sona como autora activista e feminista. Publicou unha colecci\u00f3n de relatos curtos, \"The New Woman's Broken Heart\" en 1980. A s\u00faa primeira novela, \"Ice and Fire\" (publicada en galego como \"Xeo e lume\") foi publicada no Reino Unido en 1986. Tr\u00e1tase dunha historia en primeira persoa, chea de violencia e abusos; Susie Bright afirmou que equivale a unha reescritura feminista moderna dunha das obras m\u00e1is famosas do marqu\u00e9s de Sade, \"Juliette\". Emporiso, Dworkin pretend\u00eda describir o dano que os var\u00f3ns fac\u00edan \u00e1s mulleres como un dano normalizado, non como un erotismo exc\u00e9ntrico. A segunda novela de Dworkin, \"Mercy\", foi publicada no Reino Unido en 1990. Segundo \"The Telegraph\", as novelas \u00abnon foron populares\u00bb.\nOs relatos curtos a mailas novelas de Dworkin adoito incorporaban elementos da s\u00faa vida e temas dos seus ensaios, \u00e1s veces narrados en primeira persoa. Os cr\u00edticos \u00e1s veces citaron pasaxes ditas por personaxes de Xeo e lume como representaci\u00f3ns dos puntos de vista da autora. As\u00ed a todo, Dworkin escribiu: \u00abAs mi\u00f1as obras de ficci\u00f3n non son autobiogr\u00e1ficas. Non son unha exhibicionista. Non me mostro. Non pido perd\u00f3n. Non quero confesarme. Mais empreguei todo o que sei \u2014a mi\u00f1a vida\u2014 para amosar o que eu penso que debe ser amosado para que poida ser enfrontado. O imperativo no coraz\u00f3n da mi\u00f1a escritura \u2014o que debe facerse\u2014 v\u00e9n directamente da mi\u00f1a vida. Pero non amoso a mi\u00f1a vida directamente, a plena vista; nin tan sequera mirala mentres outros ven\u00bb.\n\"Life and Death\".\nEn 1997, Dworkin publicou unha colecci\u00f3n de discursos e artigos dos noventa en \"Life and Death: Unapologetic Writings on the Continuing War on Women\", inclu\u00edndo un longo ensaio autobiogr\u00e1fico sobre a s\u00faa vida como escritora e artigos sobre a violencia contra as mulleres, a pornograf\u00eda, a prostituci\u00f3n, Nicole Brown Simpson, a perpetraci\u00f3n de violaci\u00f3ns na guerra de Bosnia e Herzegovina, o masacre de Montreal, Israel e as pol\u00edticas de x\u00e9nero do Museo Memorial do Holocausto dos Estados Unidos.\nAnalizando \"Life and Death\"\u00a0en \"The New Republic\", a fil\u00f3sofa Martha Nussbaum critica as voces do feminismo contempor\u00e1neo que acusan Catharine MacKinnon e Dworkin como \u00abmis\u00e1ndricas\u00bb, e argumenta que as cr\u00edticas da Primeira emenda sobre a proposta da Ordenanza antipornograf\u00eda de Dworkin \u00abnon din nada intelectualmente respectable\u00bb, a Primeira emenda \u00abnunca cubriu toda liberdade de expresi\u00f3n: o suborno, as ameazas, as ofertas extorsivas, a publicidade enganosa, o perxurio e o asesoramento m\u00e9dico sen licenza est\u00e1n desprotexidos\u00bb. Nussbaum engade que Dworkin centrou a atenci\u00f3n no obxectivo moral adecuado, facer dano asociado coa subordinaci\u00f3n, e non a obscenidade, civilmente accionable.\nLegado e controversia.\nDworkin escribiu dez libros sobre feminismo radical e abondosos discursos e artigos, cada un destinado a afirmar a presenza e denunciar o dano institucionalizado e normalizado contra a muller. Converteuse nunha das escritoras e portavoces m\u00e1is influentes do feminismo radical estadounidense durante os anos setenta e oitenta. Describiu a pornograf\u00eda como unha industria da cousificaci\u00f3n e do abuso prexudiciais, non s\u00f3 un \u00e1mbito de fantas\u00eda. Analizou a prostituci\u00f3n como un sistema de explotaci\u00f3n e o coito como un lugar clave de subordinaci\u00f3n no patriarcado. As s\u00faas an\u00e1lises e obras influenciaron e inspiraron o traballo de feministas contempor\u00e1neas como Catharine MacKinnon,\u00a0Gloria Steinem,\u00a0John Stoltenberg,\u00a0Nikki Craft,\u00a0Susan Cole e Amy Elman.\nAs posici\u00f3ns categ\u00f3ricas de Dworkin a mailo seu estilo contundente de escribir e falar, descrito por Robert Campbell como \u00abapocal\u00edptico\u00bb, xerou comparaci\u00f3ns frecuentes con outros oradores como Malcolm X (por parte de Robin Morgan, Susie Bright e outras). Gloria Steinem comparou repetidamente o seu estilo co dos profetas do Antigo Testamento; Susan Brownmiller lembra o seu discurso en \"Take Back the Night\" de 1978:\nMoitos dos primeiros discursos foron reeditados no seu segundo libro,\u00a0\"Our Blood\"\u00a0(1976). Discursos posteriores foron reeditados dez e vinte anos despois en \"Letters from a War Zone\"\u00a0(1988) e\u00a0\"Life and Death\"\u00a0(1997).\nA feminista radical mantivo, por\u00e9n, certa comunicaci\u00f3n pol\u00edtica coa dereita. Escribiu o libro \"Right-Wing Women\", que parte do postulado de que exist\u00eda un acordo entre as feministas e as mulleres de dereitas sobre a existencia dunha dominaci\u00f3n sexual e material dos var\u00f3ns, reco\u00f1ecendo as discrepancias sobre a estratexia adoptada para o afrontar. Testemu\u00f1ou perante a Comisi\u00f3n Meese sobre a pornograf\u00eda, mentres que o fiscal xeral dos Estados Unidos, Edwin Meese, estaba a servir o presidente conservador social Reagan. Debateu co escritor da \"National Review\" David Frum e a s\u00faa dona nunha conversa organizada por Christopher Hitchens.\nA s\u00faa actitude e linguaxe frecuentemente polarizaron o debate, e converteron Dworkin nunha figura de intensa controversia. Despois do seu pasamento, o escritor homosexual conservador Andrew Sullivan afirmou que \u00abA moitos da dereita social gust\u00e1balle Andrea Dworkin. Como Dworkin, o seu pulo esencial cando ven seres humanos vivindo libremente \u00e9 tratar de controlalos ou detelos \u2014para o seu propio ben. Igual ca Dworkin, est\u00e1n horrorizados ante a sexualidade masculina, e ven os var\u00f3ns como un problema que debe ser domesticado. Como Dworkin, cren no poder do Estado para censurar e coaccionar as liberdades sexuais. Igual ca Dworkin, ven a enorme nova liberdade que as mulleres e os homosexuais adquiriron dende os anos sesenta como un terrible desenvolvemento para a cultura humana\u00bb. A xornalista liberal conservadora Cathy Young laiouse dun \u00abbranqueo\u00bb nos obituarios feministas de Dworkin, argumentando que as posici\u00f3ns da escritora eran manifestamente mis\u00e1ndricas; afirmou que Dworkin estaba tola, criticou o que ela chamou o \u00ablegado destrutivo\u00bb de Dworkin e describiu a Dworkin como unha \u00abpantasma triste\u00bb que o feminismo precisaba exorcizar.\nOutras feministas, en cambio, publicaron memoriais simpatizantes ou de celebraci\u00f3n tanto en li\u00f1a coma en papel. Catharine MacKinnon, amiga e colaboradora de Dworkin durante moito tempo, publicou unha columna no \"New York Times\" homenaxeando o que ela describiu como \u00aba incansable carreira literaria e pol\u00edtica de Dworkin\u00bb, suxerindo que Dworkin era merecedora dun nomeamento ao Premio Nobel de Literatura e queixouse de que \u00abas mentiras sobre os seus puntos de vista sobre a sexualidade (que se cr\u00eda que o coito era violaci\u00f3n) e as s\u00faas alianzas pol\u00edticas (que se estaba na cama coa dereita) foron publicadas e republicadas sen intentos de verificaci\u00f3n, sendo as cartas correctivas case sempre negadas. Mentres a aparencia f\u00edsica dos escritores masculinos se considera irrelevante ou estimada como unha excentricidade encantadora, a de Andrea foi inxuriada, ridiculizada e transformada en pornograf\u00eda. Cando Dworkin demandou por difamaci\u00f3n, os tribunais trivializaron as mentiras dos porn\u00f3grafos alegando \u00e1 fantas\u00eda e \u00e1 s\u00e1tira\u00bb.\nAs declaraci\u00f3ns de Dworkin sobre a violencia que sufriu a mans de var\u00f3ns espertaron, \u00e1s veces, o escepticismo, sendo o exemplo m\u00e1is co\u00f1ecido o seu testemu\u00f1o de que fora drogada e violada en Par\u00eds. En 1989, Dworkin escribiu un artigo sobre a s\u00faa vida como esposa maltratada nos Pa\u00edses Baixos, \u00abWhat Battery Really Is\u00bb, en resposta \u00e1 feminista radical Susan Brownmiller, que defendera que Hedda Nussbaum, unha muller maltratada, deber\u00eda ter sido acusada pola s\u00faa incapacidade de deter Joel Steinberg de asasinar a s\u00faa filla adoptiva. \"Newsweek\" inicialmente aceptou publicar \u00abWhat Battery Really Is\u00bb, mais logo se negou a publicar o informe a petici\u00f3n do seu avogado, segundo Dworkin, argumentando que ela necesitaba publicalo anonimamente \u00abpara protexer a identidade do agresor\u00bb e retirar as referencias a lesi\u00f3ns espec\u00edficas, ou, pola contra, achegar \u00abrexistros m\u00e9dicos, policiais e unha declaraci\u00f3n escrita dun m\u00e9dico que vise as lesi\u00f3ns\u00bb. Con todo, Dworkin presentou o artigo a \"Los Angeles Times\",\u00a0quen o publicou o 12 de marzo de 1989.\nIncesto.\nAlgunhas cr\u00edticas, como as de Larry Flynt na revista pornogr\u00e1fica \"Hustler\" e a de Gene Healy, arg\u00fc\u00edron que Dworkin apoiaba o incesto. No derradeiro cap\u00edtulo de \"Woman Hating\" (1974), Dworkin escribiu que \u00aba relaci\u00f3n pai-fillo \u00e9 principalmente er\u00f3tica porque todas as relaci\u00f3ns humanas son principalmente er\u00f3ticas\u00bb e que \u00abo tab\u00fa do incesto, debido a que nos nega a nosa plenitude esencial cos pais a quen amamos coa nosa enerx\u00eda primaria, obr\u00edganos a interiorizar eses pais e a constantemente os buscar. O tab\u00fa do incesto fai a peor angueira da cultura... A destruci\u00f3n do tab\u00fa do incesto \u00e9 esencial para o desenvolvemento dunha comunidade cooperativa humana baseada na libre circulaci\u00f3n dun erotismo natural andr\u00f3xino\u00bb. Dworkin, por\u00e9n, non explica se \u00abplenitude\u00bb se sup\u00f3n que implica efectivamente unha intimidade sexual; unha p\u00e1xina denantes define o que entende como \u00abrelaci\u00f3ns er\u00f3ticas\u00bb como relaci\u00f3ns cuxa \u00absubstancia \u00e9 a comunicaci\u00f3n e a conexi\u00f3n non verbal\u00bb, que distingue explicitamente do que ela denominaba \"fucking\" 'foder'.\nO traballo de Dworkin de encomezos dos anos oitenta en adiante conti\u00f1a condenas frecuentes do incesto e a pedofilia como unha forma capital de violencia contra as mulleres, argumentando que \u00abo incesto \u00e9 tremendamente importante na comprensi\u00f3n da condici\u00f3n da muller. \u00c9 un crime cometido contra algu\u00e9n, un crime do cal moitas v\u00edtimas nunca se recuperan\u00bb. A principio dos oitenta tivo unha discusi\u00f3n p\u00fablica co seu antigo amigo Allen Ginsberg sobre o seu apoio \u00e1 pornograf\u00eda infantil e pedofilia, na cal Ginsberg dixo \u00abo dereito quere p\u00f3rme no c\u00e1rcere\u00bb, ao que Dworkin respondeu \u00absi, son moi sentimentais; eu matar\u00edate\u00bb. En 1985, cando \"Hustler\" publicou a afirmaci\u00f3n de que Dworkin avogaba polo incesto, Dworkin demandounos por unha calumnia difamatoria; o tribunal rexeitou a denuncia de Dworkin a partir da base de que, independentemente de se as interpretaci\u00f3ns de \"Hustler\" sobre as s\u00faas reflexi\u00f3ns sobre o incesto eran v\u00e1lidas, unha interpretaci\u00f3n defectuosa dunha obra colocada no \u00abmercado das ideas\u00bb non pod\u00eda equivaler a unha difamaci\u00f3n no senso xur\u00eddico.\nPornograf\u00eda.\nOutras cr\u00edticas, especialmente de mulleres que se identificaban como \u00abfeministas\u00bb pero que discordaban pronunciadamente co estilo e posici\u00f3ns de Dworkin, ofreceron visi\u00f3ns matizadas, suxerindo que Dworkin chamou a atenci\u00f3n sobre problemas reais e importantes, mais que o seu legado como un todo foi destrutivo para o movemento das mulleres. A s\u00faa obra e activismo sobre a pornograf\u00eda \u2014especialmente na forma da Ordenanza antipornograf\u00eda polos dereitos civ\u00eds\u2014 suscitou un duro criticismo por parte de grupos como o de Feminist Anti-Censorship Task Force\u00a0(FACT) e incluso algunhas compa\u00f1eiras feministas antipornograf\u00eda, quen criticaron a achega legal de Dworkin e MacKinnon por consideralas como un atentado contra os dereitos civ\u00eds.\nDworkin tam\u00e9n foi criticada polas feministas prosexo, isto co\u00f1eceuse como guerras feministas sobre o sexo que tivo lugar a finais dos setenta e os oitenta. As guerras sobre o sexo foron unha serie de acalorados debates que polarizaron o pensamento feminista a trav\u00e9s dunha serie de cuesti\u00f3ns relacionadas co sexo e a sexualidade. As feministas prosexo criticaron o activismo de Dworkin como censurador e argumentaron que o seu traballo sobre a pornograf\u00eda e a sexualidade promov\u00eda un punto de vista esencialista, conservador ou represivo da sexualidade, que adoito describiron como \u00abantisexo\u00bb. A an\u00e1lise cr\u00edtica de Dworkin da expresi\u00f3n com\u00fan da heterosexualidade, pornograf\u00eda, prostituci\u00f3n e sadomasoquismo foi vista a mi\u00fado polas feministas prosexo como unha desconsideraci\u00f3n da axenda sexual das mulleres e unha negaci\u00f3n das elecci\u00f3ns sexuais destas. Dworkin contraargumentou que a xente que a criticaba terxiversaba os seus puntos de vista e que baixo o t\u00edtulo de \u00abelecci\u00f3n\u00bb e \u00abprosexo\u00bb as s\u00faas cr\u00edticas feministas fallaban \u00e1 hora de cuestionar as estruturas pol\u00edticas violentas que confinaban as elecci\u00f3ns das mulleres e daban forma ao significado dos actos sexuais.\nPublicaci\u00f3ns.\nAmais de libros, artigos e discursos, escribiu para antolox\u00edas e artigos adicionais. Algunhas das s\u00faas obras foron traducidas a outras linguas. Tam\u00e9n publicou en \"Gay Community News\". A \u00fanica obra traducida ao galego \u00e9 a novela \"Xeo e lume\" (2001) de Edici\u00f3ns Xerais da man de Cristina Veiga Novoa.\nDiscursos e entrevistas.\nAlg\u00fans foron dixitalizados.\nTraballo relacionado.\nEra membro de \"The American Heritage Dictionary\" do Usage Panel."}
{"id": "309075", "revid": "56817", "url": "https://gl.wikipedia.org/wiki?curid=309075", "title": "Playing with Numbers", "text": "\"Playing with Numbers\" \u00e9 unha canci\u00f3n da cantante irlandesa Molly Sterling. A canci\u00f3n representar\u00e1 a Irlanda no Festival de Eurovisi\u00f3n 2015.\nA canci\u00f3n actuar\u00e1 na segunda posici\u00f3n da segunda semi-final do certame, o d\u00eda 21 de maio de 2015 no Wiener Stadthalle de Viena, Austria optando a chegar \u00e1 final do d\u00eda 23 de maio."}
{"id": "309076", "revid": "1888", "url": "https://gl.wikipedia.org/wiki?curid=309076", "title": "La Caridad", "text": "La Caridad foi o nome de varias publicaci\u00f3ns:"}
{"id": "309078", "revid": "27155", "url": "https://gl.wikipedia.org/wiki?curid=309078", "title": "Chironomus", "text": "Chironomus \u00e9 un x\u00e9nero de d\u00edpteros parecidos superficialmente a mosquitos, pero que que non pican, da familia dos quiron\u00f3midos (Chironomidae). Cont\u00e9n varias especies cr\u00edpticas, que s\u00f3 as poden distinguir os expertos base\u00e1ndose nas caracter\u00edsticas dos seus cromosomas polit\u00e9nicos xigantes das c\u00e9lulas das s\u00faas gl\u00e1ndulas salivares. As especies desta familia alim\u00e9ntanse de produtos azucrados vexetais, principalmente. As larvas de varias especies habitan en zonas profundas, onde poden chegar a ter grandes densidades de poboaci\u00f3n. Utilizan unha combinaci\u00f3n de prote\u00ednas do tipo da hemoglobina e movementos ondulatorios ventilatorios nos tubos onde viven para obteren o ox\u00edxeno que \u00e9 tan escaso nos seus h\u00e1bitats."}
{"id": "309079", "revid": "56817", "url": "https://gl.wikipedia.org/wiki?curid=309079", "title": "La Caridad (Ourense)", "text": "La Caridad foi un peri\u00f3dico galego que se editou en Ourense entre 1897 e 1898.\nHistoria e caracter\u00edsticas.\nPeri\u00f3dico bisemanal fundado a beneficio dos feridos na guerra de Cuba. Estaba dirixido por Manuel Fern\u00e1ndez Quiroga."}
{"id": "309080", "revid": "89787", "url": "https://gl.wikipedia.org/wiki?curid=309080", "title": "A Million Voices", "text": "\"A Million Voices\" \u00e9 unha canci\u00f3n da cantante rusa Polina Gagarina. A canci\u00f3n representou a Rusia no Festival de Eurovisi\u00f3n 2015, no que quedou en segunda posici\u00f3n na final cun total de 303 puntos."}
{"id": "309085", "revid": "23204", "url": "https://gl.wikipedia.org/wiki?curid=309085", "title": "Polina Gagarina", "text": "Polina Sergeevna Gagarina (en ) m\u00e1is co\u00f1ecida como Polina Gagarina \u00e9 unha cantante, compositora, actriz e modelo rusa que representar\u00e1 a Rusia no Festival de Eurovisi\u00f3n 2015 coa canci\u00f3n \"A Million Voices\".\nBiograf\u00eda.\nGagarina naceu en Saratov, na antiga Uni\u00f3n Sovi\u00e9tica, mais pasou a s\u00faa maior parte da s\u00faa xuventude en Grecia. A s\u00faa nai era bailarina de ballet. O pai de Polina faleceu en 1993, polo que a s\u00faa nai decidiu volver a Rusia, pero un ano m\u00e1is tarde volv\u00edan a Atenas. Para completar a s\u00faa educaci\u00f3n, Gagarina volveu a Rusia e estableceuse en Saratov coa s\u00faa avoa.\nO 25 de agosto de 2007, casou co actor ruso Peter Kislov, co que tivo un fillo, Andrey, que naceu o 14 de outubro de 2007. Eles divorci\u00e1ronse o 31 de marzo de 2010. O 9 de setembro de 2014 casou co fot\u00f3grafo Dmitry Iskhakov."}
{"id": "309087", "revid": "23204", "url": "https://gl.wikipedia.org/wiki?curid=309087", "title": "Giannis Karagiannis", "text": "Giannis Karagiannis (en grego: \u0393\u03b9\u03ac\u03bd\u03bd\u03b7\u03c2 \u039a\u03b1\u03c1\u03b1\u03b3\u03b9\u03ac\u03bd\u03bd\u03b7\u03c2), tam\u00e9n co\u00f1ecido polo seu nome art\u00edstico internacional John Karayiannis, \u00e9 un cantante e compositor chipriota que representou a Chipre no Festival de Eurovisi\u00f3n 2015 coa canci\u00f3n \"One Thing I Should Have Done\".\nGiannis intentou representar a Chipre no Festival de Eurovisi\u00f3n J\u00fanior en d\u00faas ocasi\u00f3ns: 2007 e 2008.\nCarreira.\nFestival de Eurovisi\u00f3n 2015.\nAp\u00f3s ser elixido pola CyBC para representar ao pa\u00eds no certame europeo, Jonh fixo a s\u00faa estrea na segunda semifinal o d\u00eda 21 de maio en Viena, cantando nunha 15\u00aa posici\u00f3n rematando nun 6\u00ba posto con 87 puntos, logrando pasar \u00e1 gran final do festival.\nO 23 de maio do 2015 tivo lugar en Viena a gran final do festival, onde actuou na posici\u00f3n 11, rematando nun 22\u00ba posto con 11 puntos dados por Grecia (10) e Eslovenia (1)."}
{"id": "309092", "revid": "23204", "url": "https://gl.wikipedia.org/wiki?curid=309092", "title": "Alexandra Szalay", "text": "Alexandra Szalay (...) \u00e9 unha antrop\u00f3loga e zo\u00f3loga australiana.\nTraxectoria.\nSegunda esposa do famoso naturalista e conservacionista Tim Flannery, \u00e9 co\u00f1ecida polos seus numerosos estudos sobre as tribos ind\u00edxenas da pluvisilva de Nova Guinea.\nEn 1982 describiu o novo clado dos \"Ameridelphia\" (magnorde, superorde ou cohorte, segundo as clasifici\u00f3ns) que engloba ao marsupiais americanos e que, co dos \"Australidelphia\" ou marsupiais da rexi\u00f3n australiana, que as\u00ed mesmo foi descito por ela, integran a infraclase destes mam\u00edferos.\nDurante unha expedici\u00f3n en 1995 pola parte indonesia da illa co seu esposo e o naturalista indonesio Boeadi, descubriu o marsupial \"Dendrolagus mbaiso\", unha das \u00faltimas especies de mam\u00edferos descubertas.\nNo ano seguiente, co libro \"Tree kangaroos: a curious natural history\" (sobre os canguros arbor\u00edcolas), ga\u00f1ou o premio Colin Roderick (xunto con Tim Flannery, Roger Martin e o ilustrador Peter Schouten).\nPrincipais publicaci\u00f3ns.\n- 1982: \"A new appreaisal of marsupial phylogeny and classification\", pp.\u00a0621\u2013640, en M. Archer, ed. \"Carnivorous Marsupials\", volume 2. Sydney: Royal Zoological Society of New Wales. ISBN 978-0-9599951-3-8.\n- 1992: \"The accidental athropologist\". \"Australian Natural History\" 23 (12): 902-903.\n- 1996: \"Tree kangaroos: a curious natural history\". Port Melbourne, Victoria: Reed Books Australia. (Con Tim Flannery, Roger Martin e Peter Schouten).\n- 1999: \"Maokop: the montane cultures of central Irian Jaya: environment, society, and history in highland West New Guinea\". (Thesis (Ph. D.) Dept. of Anthropology, Faculty of Arts, University of Sydney, 2000).\n- 2001: \"Raising the Morning star in the Pacific: six months in the developing independence movement in West Papua\". \"Journal of Pacific History\" 36 (1): 77-92. (con Theo van den Broek)."}
{"id": "309093", "revid": "5749", "url": "https://gl.wikipedia.org/wiki?curid=309093", "title": "Sheila Jeffreys", "text": "Sheila Jeffreys nada o 13 de maio de 1948 \u00e9 unha pensadora feminista.\nTraxectoria.\nProfesora de ciencia pol\u00edtica na Universidade de Malbourne. Autora de varios ensaios sobre sexualiddade, a globalizaci\u00f3n da industria do sexo e a institucionalizaci\u00f3n p\u00fablica e privada do sometimento da muller.\nPensamento.\nSheila Jeffreys defende a igualdade de x\u00e9nero e o lesbianismo como a sexualidade feminina liberada do poder machista. A diversidade sexual hetero \u00e9 unha construci\u00f3n social e cultural que nace da desigualdade e xera desigualdade. A loita polo dereito ao aborto forma parte esencial da liberaci\u00f3n da muller da s\u00faa condici\u00f3n de nai. Un rol escravizante e degradande da s\u00faa dignidade.\nDefende a necesidade dunha nova sexualidade e denuncia que cando unha muller acada o orgasmo cun home esta goza de xeito masoquista e colabora co sistema patriarcal erotiz\u00e1ndose coa s\u00faa propia opresi\u00f3n. Debe censurarse a heterosexualidade dominadora.\nNa s\u00faa obra \"Anticlimax: A Feminist Perspective on the Sexual Revolution\" (1990) critica a suposta liberaci\u00f3n xurdida coa revoluci\u00f3n sexual dos anos 60, porque entende que supuxo novas formas de escravizaci\u00f3n da muller en canto que obxecto sexual dunha sexualidade masculina liberada das regras da sociedade tradicional.\nNo seu libro \"Industrial Vagina: The Political Economy of the Global Sex Trade\" describe o matrimonio como unha forma de prostituci\u00f3n que da dereito ao home sobre o corpo da muller e que est\u00e1 na base da relaci\u00f3n heterosexual dominadora.\nA industria cosm\u00e9tica e a cirurx\u00eda est\u00e9tica son novas formas de dominaci\u00f3n masculina e de control patriarcal que ofrece falsas soluci\u00f3ns a problemas m\u00e1is profundos de submisi\u00f3n pasiva dunha muller entregada aos gustos do home. Nunha sociedade con igualdade de x\u00e9nero o matrimonio e a industria da beleza deben desaparecer.\nAtaca o transexualismo porque entende que este subscribe o tradicional estereotipo de muller."}
{"id": "309095", "revid": "23204", "url": "https://gl.wikipedia.org/wiki?curid=309095", "title": "Lo\u00efc Nottet", "text": "Lo\u00efc Nottet \u00e9 un cantante belga co\u00f1ecido polo seu paso por The Voice Belgique na s\u00faa terceira edici\u00f3n en 2014, onde quedou en 2\u00aa posici\u00f3n e por representar a B\u00e9lxica no Festival de Eurovisi\u00f3n 2015 en Viena, Austria coa canci\u00f3n \"Rhythm Inside\".\nCarreira.\n2013\u201314: The Voice Belgique.\nLo\u00efc fixo unha audici\u00f3n para \"The Voice Belgique\" e quedou en 2\u00ba lugar na s\u00faa terceira edici\u00f3n, detr\u00e1s da ga\u00f1adora Laurent Pagna. El estivo no equipo de B.J. Scott.\nNo programa cantou canci\u00f3ns como \"Applause\" de Lady Gaga, \"Diamonds\" de Rihanna, \"One\" de U2 ou \"We Remain\" de Christina Aguilera.\n2014\u2013actualidade: Festival de Eurovisi\u00f3n 2015.\nO 3 de novembro de 2014, a RTBF, anunciou que Lo\u00efc Nottet representar\u00eda a B\u00e9lxica no Festival de Eurovisi\u00f3n 2015 en Viena, Austria coa canci\u00f3n \"Rhythm Inside\"."}
{"id": "309102", "revid": "98629", "url": "https://gl.wikipedia.org/wiki?curid=309102", "title": "Virginie Despentes", "text": "Virginie Despentes nada o 13 de xu\u00f1o de 1969 en Nancy \u00e9 unha escritora, directora de cine e pensadora feminista francesa.\nTraxectoria.\nSegundo os seus escritos, a s\u00faa traxectoria estivo marcada polo seu internamento nun hospital psiqui\u00e1trico de moi nova e o trauma dunha violaci\u00f3n m\u00e1is tarde.\nOptou por unha vida alternativa e a experimentaci\u00f3n, traballando en \"peep shows\", en sal\u00f3ns de masaxe e como prostituta. Estas experiencias configuraron unhas posici\u00f3ns feministas contestatarias e orixinais moi libertarias contrarias \u00e1 prohibici\u00f3n da prostituci\u00f3n ou a pornograf\u00eda.\nAlgunhas das s\u00faas obras literarias foron base de pel\u00edculas transgresoras.\nPensamento.\nConsidera que a muller ga\u00f1ar\u00eda moito se deixase ao home acceder a unha paternidade activa en troques de aproveitarse do poder que lle confire pol\u00edtica e socialmente a maternidade nos estados occidentais que avanzan cara a unha falsa igualdade.\nNo seu libro m\u00e1is difundido, \"King Kong Th\u00e9orie\", exp\u00f3n que a sexualidade masculina \u00e9 agresiva e dominadora e mesmo violenta (\"o propio do home \u00e9 a violaci\u00f3n\"). A violaci\u00f3n \u00e9 a representaci\u00f3n cr\u00faa e directa do exercicio do poder masculino.\nAnima \u00e1 rebeld\u00eda, a berrar contra o que fai da muller v\u00edtima da visi\u00f3n masculina, exhorta a rachar coa imaxe de \"boa rapaza\" da sociedade ben pensante asumindo unha actitude que denomina como \"proletaria da feminidade\", pero asemade discrepa dos estereotipos feministas que considera que desprenden unha visi\u00f3n negativa da sexualidade e non valoran o encorsetamento e empobrecemento da personalidade dos homes por v\u00e9rense forzados a asumir un papel propio do car\u00e1cter viril dominador, pulsional e brutal.\nEquipara a prostituci\u00f3n co traballo asalariado legal, non existe diferenza entre o sexo pagado e o sexo interesado propio do matrimonio ou das pensi\u00f3ns froito do divorcio ou das relaci\u00f3ns afectivas estables (sempre machistas). Para a muller occidental adaptada ao sistema o amor \u00e9 un contrato econ\u00f3mico impl\u00edcito. Cando menos, segundo ela, moitas prostitutas mante\u00f1en a s\u00faa autonom\u00eda e a s\u00faa liberdade, alugan o seu corpo pero non o venden como fai a muller decente dos pa\u00edses desenvolvidos e supostamente igualitarios.\nMant\u00e9n unha visi\u00f3n negativa das mulleres con poder nos pa\u00edses do primeiro mundo, pois as ve como mulleres que se saben acomodar aos desexos masculinos e que reproducen condutas de dominaci\u00f3n e que compiten polo favor e admiraci\u00f3n dos seus opresores masculinos (\"As\u00ed \u00e9 como acabamos vixi\u00e1ndonos e xulg\u00e1ndonos unhas \u00e1s outras\").\nDefende o lesbianismo como liberador das esixencias escravizantes que comporta agradar os homes e do medo \u00e1 decrepitude propia da vellez."}
{"id": "309104", "revid": "89787", "url": "https://gl.wikipedia.org/wiki?curid=309104", "title": "Stevenston", "text": "Stevenston (, ) \u00e9 unha vila e parroquia en North Ayrshire, Escocia, de 9330 habitantes, que forma a aglomeraci\u00f3n urbana co\u00f1ecida como 'Three Towns' xunto con Ardrossan e Saltcoats.\nHistoria.\nO nome da vila prov\u00e9n de Stephan Loccard ou Lockhart, a quen Richard de Morville, se\u00f1or de Cunninghame e condestable de Escocia cedera terras nese lugar arredor de 1170. A vila mencionase por primeira vez nunha carta de aproximadamente 1240. No norte da localidade est\u00e1n as ru\u00ednas de Kerelaw Castle e preto estaba Kerelaw House, da familia de Alexander Hamilton que se demoleu a primeiros da d\u00e9cada de 1970."}
{"id": "309105", "revid": "98629", "url": "https://gl.wikipedia.org/wiki?curid=309105", "title": "Ameridelfos", "text": "Os ameridelfos (Ameridelphia) son un clado (magnorde ou superorde, segundo os autores) de mam\u00edferos que incl\u00fae a maior\u00eda dos marsupiais actuais de Am\u00e9rica (excepto \"Dromiciops gliroides\", o popular \"colocolo\" que, a pesar de vivir nos bosques de Chile e a Arxentina, est\u00e1 claificado dentro da magnorde dos australidelfos).\nO grupo integra un total de 98 especies distribu\u00eddas en d\u00faas ordes, \"Didelphimorphia\", con 92 especies, e \"Paucituberculata\", con 6 especies.\nUnha terceira orde, \"Sparassodonta\", s\u00f3 incl\u00fae especies extintas.\nClasificaci\u00f3n.\nO grupo foi descito en 1982 pola antrop\u00f3loga e zo\u00f3loga australiana Alexandra Szalay, en \"A new appreaisal of marsupial phylogeny and classification\", pp.\u00a0621\u2013640, en M. Archer, ed. (1982): \"Carnivorous Marsupials\", volume 2. Sydney: Royal Zoological Society of New Wales. ISBN 978-0-9599951-3-8.\nComprende as ordes familias seguintes:\nEvoluci\u00f3n e filoxenia.\nNa actualidade p\u00e9nsase que os marsupiais modernos proceden dunha li\u00f1axe orixinaria de Am\u00e9rica que m\u00e1is tarde chegou a Australia, onde se divesificou nunha masiva radiaci\u00f3n adaptativa.\nDatos moleculares, inclu\u00edndo an\u00e1lises de sitios de inserci\u00f3n de retrotranspos\u00f3ns no ADN nuclear duna gran variedade de marsupiais e as evidencias f\u00f3siles indican que os \"Ameridelphia\" poder\u00eda ser mellor entendido como un grao evolutivo.\nSegundo isto, os \"Didelphimorphia\" parecen seren o grupo basal dos marsupiais, e os \"Paucituberculata\" non parecen seren os seus parentes m\u00e1is achegados.\nPor outra parte, o clado sen claificar \"Euaustralidelphia\" prop\u00faxose como o nome para os marsupiais australianos, \"Australidelphia\" (ag\u00e1s os \"Microbiotheria\", dos que \"Dromiciops\" \u00e9 o \u00fanico supervivente (un aut\u00e9ntico f\u00f3sil vivente), que con toda probabilidade deriva dunha \u00fanica colonizaci\u00f3n de Suram\u00e9rica v\u00eda a Ant\u00e1rtida.\n\u00c1rbore filoxen\u00e9tica.\n \u2014o Magnorde Ameridelphia \n |- X\u00e9nero \"Jaskhadelphys\" (\u2020)\n |- X\u00e9nero \"Progarzonia\" (\u2020)\n |-o Subfamilia \"Protodidelphinae\" (\u2020)\n |-o Orde \"Didelphimorphia\" \n | |-o Familia \"Didelphidae\" \n | `-o Familia \"Sparassocynidae\" (\u2020)\n |-o Orde \"Paucituberculata\" \n | |-o Superfamilia \"Argyrolagoidea\" (\u2020)\n | | |-o Familia \"Argyrolagidae\" (\u2020)\n | | |-o Familia \"Groeberiidae\" (\u2020)\n | | `-o Familia \"Patagoniidae\" (\u2020)\n | |-o Superfamilia \"Caenolestoidea\" \n | | |-o Familia \"Abderitidae\" (\u2020)\n | | |-o Familia \"Caenolestidae\" \n | | |-o Familia \"Palaeothentidae\" (\u2020)\n | | `-o Familia \"Sternbergiidae\" (\u2020)\n | |-o Superfamilia \"Caroloameghinioidea\" (\u2020)\n | | |-o Familia \"Caroloameghiniidae\" (\u2020)\n | | `-o Familia \"Glasbiidae\" (\u2020)\n | `-o Superfamilia \"Polydolopoidea\" (\u2020)\n | |-o Familia \"Bonapartheriidae\" (\u2020)\n | |-o Familia \"Polydolopidae\" (\u2020)\n | |-o Familia \"Prepidolopidae\" (\u2020)\n | `-o Familia \"Sillustaniidae\" (\u2020)\n `-o Orde \"Sparassodonta\" (\u2020) \n |-o Familia \"Borhyaenidae\" (\u2020) \n |-o Familia \"Hondadelphidae\" (\u2020)\n `-o Familia \"Mayulestidae\" (\u2020)"}
{"id": "309106", "revid": "22795", "url": "https://gl.wikipedia.org/wiki?curid=309106", "title": "Ameridelphia", "text": ""}
{"id": "309107", "revid": "98629", "url": "https://gl.wikipedia.org/wiki?curid=309107", "title": "Gran Premio de Espa\u00f1a de 2015", "text": "O Gran Premio de Espa\u00f1a de 2015 (oficialmente o Gran Premio de Espa\u00f1a Pirelli 2016) \u00e9 unha carreira de F\u00f3rmula 1 que se celebrou o 10 de maio de 2015 no Circu\u00edto de Catalu\u00f1a, Montmel\u00f3, Espa\u00f1a. Foi a quinta carreira do Campionato Mundial de F\u00f3rmula 1 de 2015 e o cuadrax\u00e9simo quinto Gran Premio de Espa\u00f1a consecutivo no Campionato Mundial de F\u00f3rmula 1, e o vix\u00e9simo quinto en Catalu\u00f1a. A carreira foi ga\u00f1ada por Nico Rosberg pilotando un Mercedes no que logrou a s\u00faa primeira vitoria da tempada, a primeira en Espa\u00f1a e a novena da s\u00faa carreira. O seu compa\u00f1eiro de equipo Lewis Hamilton terminou segundo logo dun mal comezo, seguido de Sebastian Vettel no terceiro posto.\nResumo.\nAntecedentes.\nMercedes esperaba dominar en Barcelona, xa que foi neste circu\u00edto no que a s\u00faa vantaxe por volta fora maior un ano antes e mostrara unha boa forma nas d\u00faas probas de pretemporada no circu\u00edto.\nLogo de problemas co seu motor nas primeiras carreiras, Daniel Ricciardo utilizou a s\u00faa \u00faltima unidade de enerx\u00eda logo de s\u00f3 catro sa\u00eddas, Renault presentou un novo motor, modificado para o Gran Premio espa\u00f1ol, co obxectivo de mellorar a fiabilidade e a facilidade de conduci\u00f3n.\nFerrari trouxo novas pezas a Barcelona, pero Kimi R\u00e4ikk\u00f6nen estaba insatisfeito co manexo do seu coche, e volveu \u00e1 configuraci\u00f3n anterior para a terceira pr\u00e1ctica. M\u00e1is tarde admitiu que \"talvez ser\u00eda mellor cos novos bits\". McLaren chegou a Barcelona cunha nova librea gris escuro co fin de \"mellorar o seu impacto visual [...] cos proxectores cada vez m\u00e1is utilizados nas carreira nocturnas\", como dixo un representante do equipo.\nPneum\u00e1ticos.\nO 22 de abril, Pirelli anunciou que os equipos utilizar\u00edan os pneum\u00e1ticos duros e medianos para esta carreira, a mesma elecci\u00f3n que o ano anterior.\nAdestramentos libres.\nHoubo tres sesi\u00f3ns de adestramentos libres para a carreira, dous o venres e outro o s\u00e1bado pola ma\u00f1\u00e1 antes da cualificaci\u00f3n. Nico Rosberg foi o m\u00e1is r\u00e1pido na ma\u00f1\u00e1 do venres, superando ao seu compa\u00f1eiro de equipo Lewis Hamilton por apenas sete cent\u00e9simas de segundo.\nLewis Hamilton foi o m\u00e1is r\u00e1pido na segunda sesi\u00f3n da tarde do venres, xa que as temperaturas da pista increment\u00e1ronse de 20\u00a0\u00b0C a case 50\u00a0\u00b0C ao final da sesi\u00f3n. A calor extrema foi especialmente dura para os pneum\u00e1ticos, o que levou a moitos pilotos a queixarse de falta de agarre na pista. Sebastian Vettel meteuse entre os dous Mercedes e terminou segundo, a catro d\u00e9cimas de segundo por detr\u00e1s de Hamilton, e con Rosberg a tres d\u00e9cimas.\nNa terceira sesi\u00f3n de adestramentos na ma\u00f1\u00e1 do s\u00e1bado Sebastian Vettel foi capaz de chegar quedar a menos de d\u00faas d\u00e9cimas de segundo de Nico Rosberg, que foi o m\u00e1is r\u00e1pido. O campi\u00f3n do mundo Lewis Hamilton sa\u00eduse na curva tres, comprometendo a s\u00faa sesi\u00f3n. Terminou terceiro, d\u00faas d\u00e9cimas por detr\u00e1s do seu compa\u00f1eiro de equipo. Kimi R\u00e4ikk\u00f6nen, que foi quinto, estaba unha vez m\u00e1is insatisfeito coa configuraci\u00f3n do seu coche, xa que se pod\u00eda escoitarse na s\u00faa radio dicindo ao seu equipo con sarcasmo: \"Excelente como podemos estar en lugares equivocados.?\"\nCualificaci\u00f3n.\nA eliminatoria foi disputada en tres partes, con cinco pilotos eliminados logo de cada unha das d\u00faas tndas. Durante a primeira sesi\u00f3n (Q1), Mercedes foi capaz de pasar \u00e1 seguinte parte sen ter que utilizar o composto de pneum\u00e1ticos m\u00e1is brando e m\u00e1is r\u00e1pido. O mesmo apl\u00edcase para Sebastian Vettel, mentres que o seu compa\u00f1eiro en Ferrari Kimi R\u00e4ikk\u00f6nen estaba unha vez m\u00e1is infeliz coa s\u00faa configuraci\u00f3n e logrou o seu tempo cos pneum\u00e1ticos medios m\u00e1is brandos. A tendencia ao alza de McLaren continuou, xa que ambos coches pasaron \u00e1 Q2, por primeira vez na tempada . Os Manor Marussias quedaron no seu lugar habitual no fondo da grella, detr\u00e1s dos dous Force India, e do Sauber de Marcus Ericsson que tampouco pasou a Q2.\nA segunda parte da cualificaci\u00f3n, disputada durante 15 minutos, viu aos dous pilotos de Mercedess e a Valtteri Bottas facer s\u00f3 unha volta cronometrada, que resultou suficiente para entrar na Q3 comodamente. O segundo Sauber de Felipe Nasr foi eliminado do mesmo xeito que os dous McLaren e os dous Lotus, o que significou que as \u00faltimas cinco filas da grella foron tomadas por pares de compa\u00f1eiros.\nPara a \u00faltima sesi\u00f3n da cualificaci\u00f3n, os primeiros dez pilotos tiveron doce minutos para establecer os seus tempos. Nico Rosberg logrou a pole provisional na s\u00faa primeira sa\u00edda, un cuarto de segundo por diante do seu compa\u00f1eiro de equipo Lewis Hamilton. A diferenza dos seus compa\u00f1eiros, tanto Felipe Massa no Williams e Kimi R\u00e4ikk\u00f6nen non tiveron un xogo extra de pneum\u00e1ticos novos, o que significou que foron sorprendidos pola r\u00e1pida cualificaci\u00f3n de Toro Rosso, que tomou a terceira fila da grella. Nin Rosberg nin Hamilton foron capaces de mellorar os seus tempos no seu segundo intento. Por primeira vez en 2015, non foi Hamilton quen comezar\u00eda a carreira primeiro na grella, Rosberg logrou a 16\u00aa pole da s\u00faa carreira.\nPost-clasificaci\u00f3n.\nToro Rosso estaba encantado co seu resultado, malia que Carlos Sainz Jr. admitiu que non esperaba que lles fora tan ben na carreira. Rosberg estaba satisfeito coa s\u00faa primeira pole da tempada, ao comentar, \"por suposto que o necesitaba m\u00e1is pronto que tarde\", en referencia \u00e1 brecha de 27 puntos no campionato con Hamilton. A pole position ten estad\u00edsticamente unha importancia crucial para ga\u00f1ar a carreira, ata m\u00e1is que en M\u00f3naco, ser o primeiro na grella consid\u00e9rase que foi unha gran vantaxe para Rosberg.\nCarreira.\nAo comezo da carreira, Lewis Hamilton non sa\u00edu ben, e tivo que ceder o segundo lugar a Sebastian Vettel. Nico Rosberg mant\u00edvose \u00e1 fronte mentres que o resto dos participantes pasaron as primeiras curvas sen incidentes. Kimi R\u00e4ikk\u00f6nen fixo unha boa primeira volta e subiu ata o quinto posto. Os Toro Rosso foron incapaces de sacar proveito das s\u00faas boas actuaci\u00f3ns na cualificaci\u00f3n e foron perdendo posici\u00f3ns de xeito constinuado. Rosberg estaba aumentando a s\u00faa vantaxe, Hamilton dixo ao seu equipo que adiantar a Vettel na pista era \"imposible\". Mercedes cambiou a unha estratexia de tres paradas, empezando na volta 14, pero a s\u00faa primeira parada viuse empa\u00f1ada por un problema coa porca da roda, e non foi capaz de pasar ao alem\u00e1n cando entrou no garaxe d\u00faas voltas m\u00e1is tarde sen problemas. Durante as seguintes voltas, Hamilton intentou adiantar a Vettel na pista, pero foi en balde. A diferenza dos pilotos de diante, Kimi R\u00e4ikk\u00f6nen non puxo os pneum\u00e1ticos medios durante o seu per\u00edodo medio, e optou por montar o composto duro, o que significaaba que ser\u00eda unha forza a ter en conta ao final da carreira.\nAs batallas polas posici\u00f3ns no centro da pista durante as primeiras voltas viron aos dous Lotus tocarse, danando o aler\u00f3n traseiro de Pastor Maldonado. Cando chegou \u00e1 boxes para a s\u00faa primeira parada, a placa lateral dereita enteira do \u00e1 foi retirada, o que lle obrigou a retirarse na volta 47. Fernando Alonso converteuse previamente no primeiro retirado da carreira cando o seu freo fallou debido a que unha viseira arrancada aloxouse no seu freo traseiro. Cando entrou en boxes na volta 28, golpeou a un mec\u00e1nico, e non puido continuar. Red Bull, que tivo unha fin de semana problem\u00e1tica, cualificando detr\u00e1s do seu equipo irm\u00e1n Toro Rosso, recuperou o terreo perdido e adiantouse para terminar, finalmente, s\u00e9timo e d\u00e9cimo.\nDiante, Hamilton deulle a s\u00faa estratexia de tres paradas un bo uso, establecendo constantemente voltas m\u00e1is r\u00e1pidas na pista. Na volta 46, Rosberg entrou en boxes por segunda e \u00faltima vez, sa\u00edndo poucos segundos por diante de Hamilton, que pasouno rapidamente para tomar o liderado. O campi\u00f3n do mundo chegou \u00e1 s\u00faa \u00faltima parada na volta 51, retendo facilmente o segundo lugar diante do Ferrari de Vettel. Posteriormente tratou de pechar a brecha con Rosberg, pero os 19 segundos de vantaxe resultaron imposibles de superar nas 14 voltas restantes. R\u00e4ikk\u00f6nen pechara a diferenza con Valtteri Bottas e tratou de alcanzalo durante as \u00faltimas voltas da carreira, pero finalmente foi incapaz de facelo, deix\u00e1ndoo en quinta posici\u00f3n, lamentando a s\u00faa pobre actuaci\u00f3n na cualificaci\u00f3n. Cando a carreira chegou ao seu fin, Rosberg cruzou a meta na s\u00faa primeira vitoria da tempada e a novena da s\u00faa carreira.\nPost-carreira.\nO ga\u00f1ador da Carreira Nico Rosberg dixo que fora unha \"fin de semana perfecta\" durante a entrevista realizada no podio espa\u00f1ol pola presentadora de televisi\u00f3n Maria Serrat. Na conferencia de prensa oficial posterior \u00e1 carreira, Lewis Hamilton reco\u00f1eceu que fora un longo tempo desde que hei ter un mal comezo como\" e pasou a explicar o dif\u00edcil que \u00e9 adiantar no circu\u00edto. Sebastian Vettel admitiu que ti\u00f1a de Hamilton primeiro not Stop ido mal, ser\u00eda pouco probable para manterse por diante del nese punto.\nKimi R\u00e4ikk\u00f6nen, que decidira conducir coa antiga configuraci\u00f3n do coche, m\u00e1is tarde declarou que cometera un \"sacrificio\" para o equipo, dicindo \"Creo que aprendemos moito de que vai para dous coches separados seguintes onte e hoxe en d\u00eda, as\u00ed que estou m\u00e1is seguro de que podemos ver as cousas m\u00e1is equilibrado \". Logo pasou a sinalar que as caracter\u00edsticas da cicuit adecuados Mercedes m\u00e1is de Ferrari, xa que ti\u00f1an unha maior carga aerodin\u00e1mica e a velocidade pura, afirmando que non estaba demasiado preocupado co \" grande do normal \"brecha, logo de Vettel terminou 45 segundos detr\u00e1s de Rosberg.\nTras unha fin de semana dif\u00edcil e constantes problemas coa pouca forza das unidades de potencia de Renault, Red Bull repetiu a s\u00faa ameaza que expresaron a principios de tempada de sa\u00edr do deporte. O seu asesor automobilistico Helmut Marko foi citado dicindo: \"Se non temos un motor competitivo nun futuro pr\u00f3ximo, ent\u00f3n ou ven Audi ou estamos f\u00f3ra\". O fabricante de autom\u00f3biles alem\u00e1n declarara s\u00f3 d\u00faas semanas antes que \"non hai plans para entrar na f\u00f3rmula 1\". O director do equipo Christian Horner declarara a principios da tempada de F\u00f3rmula Un de unha \"cancelaci\u00f3n\" en base aos seus problemas de fiabilidade dos motores."}
{"id": "309114", "revid": "23204", "url": "https://gl.wikipedia.org/wiki?curid=309114", "title": "Rep\u00fablica de Rodesia", "text": "A Rodesia (en ) co\u00f1ecida oficialmente entre 1970 e 1979 como Rep\u00fablica de Rodesia foi un estado non reco\u00f1ecido que existiu no sur de \u00c1frica entre 1965 e 1979, na actual Rep\u00fablica de Cimbabue. Coa s\u00faa capital en Salisbury (actual Harare), Rodesia consider\u00e1base estado sucesor \"de facto\" da ex-colonia brit\u00e1nica de Rodesia do Sur.\nTrala disoluci\u00f3n da Federaci\u00f3n de Rodesia e Nyasalandia, en 1963, o goberno da minor\u00eda branca (que representaba un 5% da poboaci\u00f3n da colonia para ese ent\u00f3n), liderado por Ian Smith, nun esforzo por atrasar unha transici\u00f3n inmediata a un goberno da maior\u00eda negra, declarou unilateralmente a s\u00faa independencia o 11 de novembro de 1965. A administraci\u00f3n de Rodesia solicitou inicialmente o reco\u00f1ecemento como Reino dentro da Mancomunidade Brit\u00e1nica de Naci\u00f3ns con Isabel II do Reino Unido como xefe de estado baixo o t\u00edtulo \"Ra\u00ed\u00f1a de Rodesia\". Con todo, en 1970, nun errado intento de ga\u00f1ar reco\u00f1ecemento internacional, declarouse a \"Rep\u00fablica de Rodesia\", cun Presidente como xefe de estado e un Primeiro Ministro como xefe de goberno.\nLogo dunha brutal guerra de guerrillas entre o goberno de Rodesia e as organizaci\u00f3ns nacionalistas comunistas africanas, como a ZANU de Robert Mugabe e ZAPU de Joshua Nkomo, Ian Smith aceptou unha democracia birracial en 1978. Con todo, o goberno provisional, a\u00ednda encabezado por Smith e o seu compa\u00f1eiro moderado Abel Muzorewa fallou en tranquilizar as cr\u00edticas internacionais e en deter o derramamento de sangue. O 12 de decembro de 1979, o goberno rodesiano devolveu a administraci\u00f3n ao Reino Unido no que se celebraban elecci\u00f3ns democr\u00e1ticas baixo sufraxio universal. Trala vitoria do ZANU, o goberno brit\u00e1nico reco\u00f1eceu a independencia da colonia baixo o nome de Rep\u00fablica de Cimbabue."}
{"id": "309115", "revid": "1888", "url": "https://gl.wikipedia.org/wiki?curid=309115", "title": "Don Claro (1898)", "text": "Don Claro foi un semanario editado en Santiago de Compostela en 1898.\nHistoria e caracter\u00edsticas.\nSubtitulado \"Habla los domingos\", apareceu o 13 de febreiro de 1898. Semanario sat\u00edrico que sa\u00eda cada domingo. Ofrec\u00eda comentarios relativos a asuntos municipais, tanto en prosa coma en verso, sempre dun modo mordaz. No seu editorial proclamaba: \"Don Claro se propuso desde el primer d\u00eda que se hizo a esas calles de Dios dar a conocer muchas verdades, que acaso fuesen conocidas de muchos, pero muy pocos se atreven a decir y a sostener en p\u00fablico\". Moitos dos seus colaboradores asinaban con pseud\u00f3nimo (Clarete, Canta Claro, Clarito...). Imprim\u00edase nos obradoiros de V. Abad, na Coru\u00f1a."}
{"id": "309116", "revid": "98629", "url": "https://gl.wikipedia.org/wiki?curid=309116", "title": "Erupci\u00f3n do Vesuvio no ano 79", "text": "No ano 79, o Monte Vesuvio estalou nunha das m\u00e1is catastr\u00f3ficas erupci\u00f3ns da Historia Europea. Os historiadores co\u00f1ecen a erupci\u00f3n polo testemu\u00f1o de Plinio o Novo, un poeta e administrador romano que describe a erupci\u00f3n do monte Vesuvio e a morte do seu t\u00edo e mentor, Plinio o vello. No seu honor este tipo de erupci\u00f3ns co\u00f1\u00e9cense como pl\u00ednicas.\nO monte Vesuvio guindou unha nube mortal de gas volc\u00e1nico, pedras, cinzas, e fumes a unha altura de 33\u00a0km, expulsando roca fundida e pedra p\u00f3mez pulverizada a raz\u00f3n de 1,5 mill\u00f3ns de toneladas por segundo, e en \u00faltima instancia, a liberaci\u00f3n de centos de miles de veces a enerx\u00eda t\u00e9rmica do bombardeo de Hiroshima. As cidades de Pompeia e Herculano foron borradas e quedaron enterradas debaixo do masivo fluxo pirocl\u00e1stico e choiva de cinza. Na actualidade atop\u00e1ronse os restos de m\u00e1is de mil corpos, pero o n\u00famero total de persoas que morreron na erupci\u00f3n \u00e9 desco\u00f1ecido.\nPrecursores e tremores preliminares.\nA erupci\u00f3n do ano 79 foi precedida por un forte terremoto dezasete anos antes, o 5 de febreiro do 62. Que causou unha destruci\u00f3n xeneralizada en toda a ba\u00eda de N\u00e1poles, e en particular a Pompeia. Alg\u00fans dos danos a\u00ednda non foran reparados cando o volc\u00e1n entrou en erupci\u00f3n. A morte de 600 ovellas por \"aire viciado\" nos arredores de Pompeia reportado por S\u00e9neca levou a Haraldur Sigurdsson a comparalas coas mortes similares de ovellas en Islandia polo di\u00f3xido de carbono das piscinas volc\u00e1nicas e para especular que o terremoto do 62 estaba relacionada coa nova actividade polo Vesuvio.\nOutro terremoto menor tivo lugar no ano 64, que foi relatado por Suetonio na s\u00faa biograf\u00eda de Ner\u00f3n, e por T\u00e1cito en \"Annales\", xa que tivo lugar mentres Ner\u00f3n estaba en N\u00e1poles actuando por primeira vez nun teatro p\u00fablico. Suetonio relata que o emperador continuou cantando durante o terremoto ata que terminou a s\u00faa canci\u00f3n, mentres T\u00e1cito escribiu que o teatro esborrallouse pouco despois de ser evacuado.\nOs romanos afix\u00e9ronse aos tremores de terra de menor importancia na rexi\u00f3n; o escritor Plinio o Novo escribiu que \"non eran particularmente alarmantes, xa que son frecuentes en Campania\". Pequenos terremotos comezaron a sucederse o 20 de agosto 79, convert\u00e9ndose en m\u00e1is frecuentes nos seguintes catro d\u00edas, pero as advertencias non foron reco\u00f1ecidas.\nNatureza da erupci\u00f3n.\nAs reconstruci\u00f3ns da erupci\u00f3n e os seus efectos var\u00edan considerablemente nos detalles, pero te\u00f1en as mesmas caracter\u00edsticas xerais. A erupci\u00f3n durou dous d\u00edas. A ma\u00f1\u00e1 do primeiro d\u00eda, 24 de agosto foi percibido como normal pola \u00fanica testemu\u00f1a que deixou un documento que sobrevive, Plinio o Novo, que nese momento estaba aloxado en Miseno, no outro lado da ba\u00eda de N\u00e1poles a uns 30\u00a0km do volc\u00e1n, o que puido impedirlle notar os primeiros signos da erupci\u00f3n. Non tivo ningunha oportunidade, durante os dous d\u00edas seguintes, de falar con persoas que foran testemu\u00f1as da erupci\u00f3n de Pompeia ou Herculano (de feito nunca menciona Pompeia na s\u00faa carta), polo que non se decatar\u00eda cedo das fisuras e lanzamentos m\u00e1is pequenos de cinzas e fume na monta\u00f1a, se tal ocorrese antes na ma\u00f1\u00e1. Ao redor das 23:00 horas, o Vesuvio estalou violentamente, lanzando unha columna a grande altura desde a que a cinza comezou a caer, cubrindo a zona. Nese momento comezaron os rescates e o \u00e9xodo das cidades. Nalg\u00fan momento da noite ou na madrugada do d\u00eda seguinte, 25 de agosto, comezou o fluxo pirocl\u00e1stico nas inmediaci\u00f3ns do volc\u00e1n. As luces vistas na monta\u00f1a foron interpretadas como incendios. Os habitantes de vilas tan afastadas como Miseno fuxiron para salvar as s\u00faas vidas. Os fluxos foron de movemento r\u00e1pido, denso e moi quente, derribando na s\u00faa totalidade ou en parte, todas as estruturas ao seu paso, e incinerando ou asfixiando a poboaci\u00f3n que quedaba e alterando a paisaxe, inclu\u00eddas as costas. Foi acompa\u00f1ada por resplandores, tremores e un pequeno tsunami na ba\u00eda de N\u00e1poles. Pola tarde do segundo d\u00eda a erupci\u00f3n terminara, deixando s\u00f3 un neboeiro na atmosfera a trav\u00e9s da cal o sol brillaba debilmente.\nPlinio o Novo escribiu un relato da erupci\u00f3n:\nOs estudos estratigr\u00e1ficos.\nSegundo un estudo estratigr\u00e1fico (un estudo das capas de cinza) feito por Sigurdsson, Cashdollar, e Sparks, publicado en 1982, e actualmente un est\u00e1ndar de referencia, a erupci\u00f3n do Vesuvio do ano 79 desenvolveuse en d\u00faas fases: unha erupci\u00f3n pliniana ou vesuviana que durou de dezaoito a vinte horas e produciu unha choiva de pedra p\u00f3mez cara ao sur do cono que acumulou un capa de 2,8 m de profundidade en Pompeia, seguido dun fluxo pirocl\u00e1stico ou \"nube ardente\", na segunda unha erupci\u00f3n peleana que chegou ata Miseno, pero concentrouse no oeste e noroeste. Dous fluxos pirocl\u00e1sticos enguliron Pompeia, queimando e asfixiando os atrasados que quedaron atr\u00e1s. Oplontis e Herculano recibiron a peor parte dos fluxos e quedaron enterradas en fina cinza, pedra p\u00f3mez e dep\u00f3sitos pirocl\u00e1sticos.\nNun artigo publicado en 2002 por Sigurdsson e Casey, baseado na evidencia estratigr\u00e1fica das escavaci\u00f3ns e estudos ata ent\u00f3n, interpretan que a explosi\u00f3n cuasi inicial (non as primeiras) produciu unha columna de cinza e pedra p\u00f3mez que de entre 15\u00a0km e 30\u00a0km de altura que, debido aos ventos do noroeste, caeu sobre Pompeia cara ao sueste, pero non en Herculano contra o vento. A erupci\u00f3n \u00e9 vista principalmente como freatomagm\u00e1tica \u00e9 dicir, a principal fonte de enerx\u00eda da columna veu da fuga de vapor quentado polo magma, creado a partir da filtraci\u00f3n de auga de mar durante tempo nas profundas fallas da rexi\u00f3n, que entrou en interacci\u00f3n co magma e a calor.\nPosteriormente, a nube creada pola columna de cinza derrubouse, os gases densificaron e perderon a s\u00faa capacidade para aguantar os seus contidos s\u00f3lidos, liber\u00e1ndoo como un fluxo pirocl\u00e1stico, que alcanzou Herculano pero non Pompeia. Explosi\u00f3ns adicionais formaron novas columnas. A erupci\u00f3n alternou entre pliniana e peleana seis veces. Crese que foron necesario entre 4 e 5 fluxos sucesivos para destru\u00edr Pompeia. Os fluxos identif\u00edcanse nos dep\u00f3sitos, polas dunas e a formaci\u00f3n de estratos cruzados, que non son producidos pola precipitaci\u00f3n."}
{"id": "309118", "revid": "98629", "url": "https://gl.wikipedia.org/wiki?curid=309118", "title": "Australidelfos", "text": "Os autralidelfos (Australidelphia) son un clado (magnorde ou superorde, segundo os autores) de mam\u00edferos que incl\u00fae ao redor das tres cuartas partes dos marsupiais actuais, practicamente todos orixinarios da Australasia, coa \u00fanica excepci\u00f3n da especie \"Dromiciops gliroides\", o popular \"colocolo\", que vive nos bosques de Chile e a Arxentina. Os demais marsupiais americanos son membros do outro grupo ou clado (ou magnorde, ou superorde, segundo as clasificaci\u00f3ns) en que se divide a infraclase dos marsupiais, o dos ameridelfos.\nHistoria evolutiva.\nOs australidelfios apareceron na Terra durante o cret\u00e1ceo no continente austral co\u00f1ecido como Gondwana (que englobaba a actual Australia, a Ant\u00e1rtida e Suram\u00e9rica), produc\u00edndose unha radiaci\u00f3n adaptativa por todo o territorio, a\u00ednda que con posterioridade desaparecesen de grandes \u00e1reas, quedando na actualidade s\u00f3 un representante f\u00f3ra de Ocean\u00eda, o chamado \"monito do monte\" (\"Dromiciops gliroides\"). E \u00e9 precisamente a este ao que m\u00e1is se asemellan as especies m\u00e1is antigas co\u00f1ecidas.\nEn efecto, a an\u00e1lise dos sitios de inserci\u00f3n dos retrotranspos\u00f3ns no ADN nuclear dun certo n\u00famero de marsupiais mostrou que a li\u00f1ase do \"monito del monte\" \u00e9 o m\u00e1is basal do grupo.. Os australidelfos forman un clado para o que se propuxo o nome de \"Euaustralidelphia\", a\u00ednda que na actualidade o oficial \u00e9 \"Australidelphia\". As conexi\u00f3ns dentro deste grupo seguen sen determinarse..\nOs estudos puideron mostrar igualmente que os m\u00e1is primitivos de todos os marsupiais son as d\u00faas li\u00f1axes suramericanas (\"Didelphimorphia\" e \"Paucituberculata\", a primeira delas certamente a m\u00e1is antiga). Isto indica que os \"Australidelphia\" apareceron en Am\u00e9rica do Sur e que probabelmente alcanzaron Australia nun \u00fanico episodio, despois da dispersi\u00f3n dos \"Microbiotheria\".\nClasificaci\u00f3n.\nO grupo foi descito en 1982 pola antrop\u00f3loga e zo\u00f3loga australiana Alexandra Szalay, no seu traballo \"A new appreaisal of marsupial phylogeny and classification\", pp.\u00a0621\u2013640, en M. Archer, ed. (1982): \"Carnivorous Marsupials\", volume 2. Sydney: Royal Zoological Society of New Wales. ISBN 978-0-9599951-3-8.\nComprende as ordes familias seguintes:\nFiloxenia.\nUn cladograma resumido da magnorde \u00e9 o seguinte:\u2014o Magnorde Australidelphia - Szalay, 1982\n |-o Superorde \"Microbiotheria\" - (Ameghino, 1889) \n | `-o Orde \"Microbiotheria\" - Ameghino, 1889\n `-o Superorde \"Eometatheria\" - (Simpson, 1970)\n |-o Orde \"Notoryctemorphia\" - (Kirsch, 1977)\n |-o Orde \"Yalkaparidontia\" - Archer \"et al\"., 1988 (\u2020)\n |-o Granorde \"Dasyuromorphia\" - (Gill, 1872)\n | `-o Orde \"Dasyuromorphia\" - (Gill, 1872)\n `-o Granorde \"Syndactyli\" - (Gill, 1871)\n |-o Orde \"Diprotodontia\" - Owen, 1866 \n `-o Orde \"Peramelemorphia\" - (Kirsch, 1968)"}
{"id": "309119", "revid": "22795", "url": "https://gl.wikipedia.org/wiki?curid=309119", "title": "Australidelphia", "text": ""}
{"id": "309122", "revid": "1987", "url": "https://gl.wikipedia.org/wiki?curid=309122", "title": "Pascual I, antipapa", "text": " Blaise Pascual foi un antipapa que gobernou no 687, elixido como contraposici\u00f3n a outro antipapa, Teodoro. Pascual chegou a ser por breve tempo antipapa do papa Serxio I, ante quen finalmente cedeu o seu posto.\nTras a consagraci\u00f3n de Serxiio, Pascual conservou por un certo per\u00edodo o cargo de arcediago, pero logo foi deposto e reclu\u00eddo nun mosteiro onde morreu no 692."}
{"id": "309126", "revid": "26585", "url": "https://gl.wikipedia.org/wiki?curid=309126", "title": "Tempada 2015 do Campionato de Galicia de Rally", "text": "A tempada 2015 foi a 37\u00aa edici\u00f3n do Campionato de Galicia de Rally. Comezou o 20 de marzo no Rally do Cocido e rematou o 8 de novembro no Rally Ourense-Ribeira Sacra."}
{"id": "309127", "revid": "109216", "url": "https://gl.wikipedia.org/wiki?curid=309127", "title": "Okubo Toshimichi", "text": "Okubo Toshimichi, nado en Kagoshima o 26 de setembro de 1830 e finado en Toquio o 14 de maio de 1878, foi un estadista xapon\u00e9s, samurai de Satsuma, e un dos Tres Grandes Nobres que dirixiron a Restauraci\u00f3n Meixi, o que provocou o seu asasinato. Est\u00e1 considerado un dos principais fundadores do Xap\u00f3n moderno."}
{"id": "309129", "revid": "1576", "url": "https://gl.wikipedia.org/wiki?curid=309129", "title": "Armes Prydein Fawr", "text": ""}
{"id": "309130", "revid": "1576", "url": "https://gl.wikipedia.org/wiki?curid=309130", "title": "Armes Prydain fawr", "text": ""}
{"id": "309136", "revid": "89787", "url": "https://gl.wikipedia.org/wiki?curid=309136", "title": "I Will Never Let You Down", "text": "\"I Will Never Let You Down\" (en galego: \"Nunca vou a decepcionarte\") \u00e9 unha canci\u00f3n da cantante brit\u00e1nica-kosovar Rita Ora. Foi lanzada o 4 de abril de 2014 como o primeiro sinxelo dun novo \u00e1lbum que est\u00e1 previsto lanzarse en 2015. Foi composta e producida pola s\u00faa exparella e DJ escoc\u00e9s Calvin Harris. No Reino Unido, tuvo o seu lanzamento o 11 de maio de 2014 onde alcanzou a primeira situaci\u00f3n na lista de sinxelos, sendo este o seu cuarto n\u00famero un. Desta maneira iguala o r\u00e9cord de Geri Halliwell, na maior cantidade de n\u00fameros 1 no Reino Unido por unha artista feminina brit\u00e1nica. O v\u00eddeo musical foi dirixido por Francesco Carrozzini.\nComposici\u00f3n.\n\u00c9 unha canci\u00f3n up-tempo dance pop nun ritmo de 128 beats por minuto. A mesma Rita Ora confesou a s\u00faa inspiraci\u00f3n en traballos de Whitney Houston, particularmente na canci\u00f3n \"How Will I Know\" de 1985."}
{"id": "309139", "revid": "56817", "url": "https://gl.wikipedia.org/wiki?curid=309139", "title": "Descarga (arquivos)", "text": "Descargar ou baixar arquivos (en ingl\u00e9s: \"Download\") \u00e9 a acci\u00f3n inform\u00e1tica polo cal un arquivo que non est\u00e1 no ordenador dun usuario pasa a estalo mediante unha transferencia de datos cunha rede dende outro ordenador ou calquera aparato electr\u00f3nico que si o alberga.\nProtocolos e m\u00e9todos.\nA continuaci\u00f3n pres\u00e9ntanse os protocolos, a nivel de aplicaci\u00f3n do modelo TCP/IP, e m\u00e9todos ou modelos m\u00e1is utilizados pola descarga de arquivos por Internet."}
{"id": "309142", "revid": "1576", "url": "https://gl.wikipedia.org/wiki?curid=309142", "title": "Descarga dixital", "text": ""}
{"id": "309149", "revid": "1131", "url": "https://gl.wikipedia.org/wiki?curid=309149", "title": "Obl\u00f3mov", "text": ""}
{"id": "309150", "revid": "48203", "url": "https://gl.wikipedia.org/wiki?curid=309150", "title": "Desafiuzamento", "text": "Desafiuzamento, tam\u00e9n co\u00f1ecido como despexo, \u00e9 o aviso da obriga de abandonar unha propiedade que tomou en arrendo ou hipotecou algu\u00e9n, en particular por orde dun xu\u00edz.\nDesafiuzamento por pa\u00eds.\nDesafiuzamento na Galiza.\nSegundo datos do Consello Xeral do Poder Xudicial (CGPJ) entre xullo e setembro de 2014 contabiliz\u00e1ronse en territorio galego 439 desaloxamentos, 1,4% m\u00e1is que no mesmo per\u00edodo de 2013, ano desde o que se disp\u00f3n de datos homox\u00e9neos sobre esta problem\u00e1tica. O n\u00famero de ver\u00e1n \u00e9, con todo, inferior ao do segundo trimestre. Daquela rexistr\u00e1ronse 722 desaloxamentos, cun incremento interanual do 8,9%. No primeiro trimestre o c\u00f3mputo foi de 614, o que implicaba unha ca\u00edda do 4,5% a respecto do mesmo trimestre do ano anterior.\nGr\u00e1fico de desasfiuzamentos en Galiza (2013-2014)\nDesafiuzamento en Espa\u00f1a.\nEn Espa\u00f1a, o termo xur\u00eddico \"desafiuzamento\" util\u00edzase cando se procede a privar o inquilino da posesi\u00f3n (uso do inm\u00f3bel) mediante unha resoluci\u00f3n xudicial por un incumprimento do contrato de arrendamento (falta de pagamento da renda ou calquera outro incumprimento contractual).\nEn ocasi\u00f3ns, desafiuzamento \u00e9 utilizado como sin\u00f3nimo de desaloxamento ou da indemnizaci\u00f3n por despedimento, dado que unha orde xudicial de desafiuzamento ten como finalidade o desaloxamento dos arrendatarios dunha vivenda. En Espa\u00f1a, o termo desafiuzamento util\u00edzase para facer referencia en exclusiva ao desaloxamento dos inquilinos dunha vivenda ou local comercial por orde xudicial.\nO acto que consiste en desaloxar fisicamente os ocupantes da vivenda ou local ch\u00e1mase desaloxamento. A el acoden o propietario xunto cunha representaci\u00f3n do xulgado e un cerralleiro, para volver a tomar a posesi\u00f3n do inm\u00f3bel, procedendo a entrar no inm\u00f3bel (se \u00e9 necesario pola forza) e mudar a pechadura ou o cadeado.\n\"Desafiuzamento expr\u00e9s\".\nEn novembro do 2009 entrou en vigor en Espa\u00f1a o \"desafiuzamento expr\u00e9s\", unha modificaci\u00f3n da Lei de Arrendamentos Urbanos e a Lei de Procesamento Civil. A nova lei creouse co obxectivo de promover o alugamento nun contexto de crise inmobiliaria creando mecanismos m\u00e1is r\u00e1pidos e efectivos en caso de morosidade ou falla de pagamento do alugueiro do inm\u00f3bel. As modificaci\u00f3ns do \"desafiuzamento expr\u00e9s\" son:\nAlternativas.\nAs principais soluci\u00f3ns ofrecidas para evitar o desaloxamento da vivenda son, entre outras, acordo de refinanciamento, acordo de carencia, daci\u00f3n en pagamento e suspensi\u00f3n do prazo procesal de desaloxamento.\nDesafiuzamento en Portugal.\nAo longo do ano 2011 en Portugal foron devoltas ao banco 6900 casas pola falla de pagamento dos seus propietarios, o que supuxo unha suba do 17,9% en comparaci\u00f3n co ano anterior, segundo datos divulgados pola \"Associa\u00e7\u00e3o dos Profissionais e Empresas de Media\u00e7\u00e3o Imobili\u00e1ria de Portugal\" (APEMIP). As \u00e1reas metropolitanas de Lisboa e o Porto concentran os 45,2% do n\u00famero total de inm\u00f3beis devoltos ao banco ao longo do ano pasado.\nA finais de 2012, o goberno luso aprobou que, en caso extremo, a familia en cuesti\u00f3n pode optar pola daci\u00f3n en pagamento da s\u00faa vivenda. A nova lexislaci\u00f3n permite que a entrega da casa ao banco extinga totalmente a d\u00e9beda cando a suma do valor da taxaci\u00f3n actual do inm\u00f3bel sexa igual ou superior ao cr\u00e9dito."}
{"id": "309154", "revid": "23204", "url": "https://gl.wikipedia.org/wiki?curid=309154", "title": "Falkenstein, Renania-Palatinado", "text": "Falkenstein \u00e9 un municipio alem\u00e1n do distrito (\"Kreis\" ou \"Landkreis\") de Donnersbergkreis, en Verbandsgemeinde Rockenhausen, no estado da Renania-Palatinado.\nEste municipio conta con 226 habitantes (31-12-2006) e ten unha altitude de 404 metros sobre o nivel do mar."}
{"id": "309155", "revid": "1131", "url": "https://gl.wikipedia.org/wiki?curid=309155", "title": "Grupo de Traballo Galego de Londres", "text": "O grupo de traballo galego de Londres (GTG) \u00e9 unha asociaci\u00f3n fundada no 1970, por causa da aprobaci\u00f3n da \"Ley General de Educaci\u00f3n\" (LGE) que por primeira vez incorporaba ao sistema educativo as linguas vern\u00e1culas de cada comunidade aut\u00f3noma, onde os estudantes pod\u00edan coller a s\u00faa lingua como unha materia optativa ou coa posibilidade de pedir exenci\u00f3n. Este feito foi para os eruditos unha chamada de atenci\u00f3n para comezar a traballar desde o estranxeiro a lingua galega.\nA orixe deste nome, fundado por Xavier Toubes, prov\u00e9n de que \u00eda ser unha cooperativa para traballar e non para falar.\nHistoria.\nEste conxunto div\u00eddese en \u00e9pocas: desde a primeira at\u00e9 a quinta que corresponde coa da actualidade.\nPrimeira \u00e9poca.\nNo 1964 Fernando P\u00e9rez-Barreiro Nolla e a s\u00faa muller Teresa Barro mud\u00e1ronse a Londres por cuesti\u00f3ns de traballo e descontento co r\u00e9xime franquista. Debido ao requisito de contrato de traballo para entrar e quedar no pa\u00eds, hab\u00eda moi poucos espa\u00f1ois e galegos polo que era case inexistente o trato con eles en Inglaterra. En Londres tiveron contacto con Carlos Dur\u00e1n xunto con Xavier Toubes desco\u00f1ecendo a este \u00faltimo. M\u00e1is adiante chega Manolo Fern\u00e1ndez Gasalla co prop\u00f3sito de probar fortuna en terras brit\u00e1nicas.\nAl\u00e9n disto, en xullo do 1970, Teresa Barro e m\u00e1is o seu marido volven \u00e1 Coru\u00f1a por uns meses onde te\u00f1en ao seu terceiro fillo. En setembro viran para Londres onde fundaron oficialmente o grupo, tendo as reuni\u00f3ns os s\u00e1bados na casa do matrimonio. Comezaron o seu labor de traballo mandando cartas e bolet\u00edns \u00e1 mestres de Galiza e \u00e1 xente interesada onde informaban da creaci\u00f3n deste, obtendo respostas de apoio como Manuel Rodrigues Lapa, Agostinho da Silva, Ricardo Carballo Calero, Xos\u00e9 Ram\u00f3n Fern\u00e1ndez-Oxea, Ram\u00f3n Pi\u00f1eiro e Xos\u00e9 Manuel Beiras. No mesmo ano, Ram\u00f3n Pi\u00f1eiro aconsellou a Teresa Barro que fixera un plan pedag\u00f3xico alternativo para Galiza, fac\u00e9ndolle caso, o publicou con Carlos Dur\u00e1n na revista \"Grial\" e tam\u00e9n foi asignado co nome do Grupo, mais no ano 1974 o Grupo de Traballo Galego da primeira \u00e9poca decidiron non traballar m\u00e1is e pensaron que era o fin desta organizaci\u00f3n.\nSegunda e terceira \u00e9poca.\nRicardo Palm\u00e1s, arxentino fillo de pais galegos, chegou a mediados dos 70 a Londres despois de que tratara con grandes escritores galegos como Lu\u00eds Seoane, Isaac D\u00edaz Pardo e Rafael Dieste que estaban nese momento na Arxentina. Xos\u00e9 Manuel Beiras levou a Palm\u00e1s \u00e1 Santiago de Compostela para ser part\u00edcipe nun proxecto. Este \u00faltimo torna \u00e1 Londres no 1978 onde acrecentan amizade e \u00e9 no 1979 cando chegan \u00e1 conclusi\u00f3n de que necesitan unha segunda etapa do GTG para intentar cambiar a situaci\u00f3n de Galiza\nNesta etapa do grupo a\u00ednda segu\u00edan a reunirse os s\u00e1bados pola tarde na casa de Teresa e Fernando, tam\u00e9n segu\u00edan escribindo bolet\u00edns que enviaban tanto a f\u00f3ra como a dentro de Galiza. Non \u00edan asinados por eles sen\u00f3n que se enviaban de maneira an\u00f3nima pero cabe destacar que non clandestinamente.\nCanto \u00e1 terceira \u00e9poca foi moi seguida da segunda mais no ano 1984 pararon de facer bolet\u00edns e de traballar no grupo.\nNo ano 2004, Fernando e Teresa apesarados pola situaci\u00f3n que viv\u00eda Galiza, chegaron \u00e1 conclusi\u00f3n que o bolet\u00edn era unha boa maneira de achegar pensamento e reflexi\u00f3n \u00e1 xente. Xa nesta \u00e9poca faleceron Manolo Gasalla e Ricardo Palm\u00e1s. O matrimonio pensou en colgar o bolet\u00edn na Internet intentando contar coa axuda de Toubes e a vi\u00fava de Gasalla, as\u00ed foi que comezaron a cuarta \u00e9poca do GTG a\u00ednda que preferir\u00edan ter m\u00e1is integrantes. Teresa m\u00e1is Fernando levaban a cabo as correspondentes actividades como adoitaban facer antes, incluso mantendo as reuni\u00f3ns a pesar de viviren na mesma casa. \u00c9 no 2000 cando incluso se chegan a comparar co Think Tank, a\u00ednda que non se soubera nada deles at\u00e9 os 90.\nCuarta \u00e9poca.\nEsta etapa comezou no ano 2002, en Londres, e seguiu en Lancaster, cidade onde se mudaron Fernando e Teresa, mais Fernando morreu en xaneiro de 2010. Isto supuxo un punto de inflexi\u00f3n no desenvolvemento do GTG, por\u00e9n Teresa atopou un correo dun mozo que viv\u00eda na cidade onde se formou o grupo, dicindo que estaba interesado nesta fundaci\u00f3n e que ao igual que el, hab\u00eda m\u00e1is galegos e galegas preparados que quer\u00edan colaborar. Despois disto, Teresa e o mozo decidiron levar a cabo a quinta \u00e9poca e a pesar de que todos viv\u00edan en Londres menos ela, a reuni\u00f3n fundacional foi en Lancaster. Teresa ten a esperanza de que o GTG volva renacer no 2011 xunto con esa xente tan preparada e que tal e como ela di, \u201caxudar\u00e1 a que Galicia desenvolva a s\u00faa personalidade, acade unha visi\u00f3n orixinal e destemida e chegue a ocupar un lugar destacado no mundo.\u201d\nQuinta \u00e9poca.\nNeste per\u00edodo do GTG, abandonan a referencia da cidade de Londres, para xustificar que hai moitos galegos arredor do mundo e non s\u00f3 en Inglaterra.\nNa actualidade hai que comprender que hai moita emigraci\u00f3n en Galiza, polo que se definiron dous tipos de Galiza \u201ca de f\u00f3ra e a de dentro\u201d polo que esta nova xeraci\u00f3n do GTG quere abolir esta segmentaci\u00f3n co motivo de demostrar que s\u00f3 hai unha Galiza e non se admiten ning\u00fan tipo de divisi\u00f3ns. O GTG define Galiza como \u201cunha adolescente \u00e1 que non lle gusta o seu corpo. Intenta mutilalo, modificalo. Despreza a s\u00faa propia xeograf\u00eda. Interpreta a palabra \u201cprogreso\u201d como a destruci\u00f3n da natureza e o rexeitamento de todo o que non sexa urbano.\u201d Este grupo prop\u00f3n que Galiza debe rebelarse contra as estruturas existentes no pa\u00eds. E quere que a xente faga reflexi\u00f3n sobre cuesti\u00f3ns como: cales foron os grandes fracasos da sociedade galega; que \u00e9 o que a levou a ter as estruturas que ten hoxe Galiza ou cales poden ser as soluci\u00f3ns \u00e1 esta situaci\u00f3n. Por \u00faltimo intentan concienciar de que Galiza ten que empezar unha nova etapa e de que \u00e9 a hora de que os galegos se ergan para superar a situaci\u00f3n da s\u00faa terra.\nOs criterios.\nCada un dos integrantes do grupo pertenc\u00edan ao partido pol\u00edtico PSdG, mais intentaron en todo momento que as s\u00faas ideolox\u00edas pol\u00edticas non se relacionaran co grupo. Os criterios que ti\u00f1a este grupo foron cambiando paulatinamente. Nos inicios os fundadores ti\u00f1an como obxectivo potenciar o ensino do galego entre os profesores. Nun principio consider\u00e1ronse un grupo independente, alleo a partidos pol\u00edticos.\nPara ser un grupo alternativo subvencion\u00e1banse eles mesmos, para as\u00ed manter a independencia, mais unha vez rematada a primeira \u00e9poca houbo un cambio nos criterios da cooperativa, esta vez \u00edan entrar de cheo no \u00e1mbito pol\u00edtico, dado que no 1978 a ditadura franquista xa non estaba en Espa\u00f1a, e daquela hab\u00eda moita m\u00e1is liberdade de pensamento e opci\u00f3ns. Xa na quinta etapa not\u00e1base certa ruptura mais ao mesmo tempo segu\u00edan coa t\u00f3nica do grupo: \u201csempre rachou con todo, coas eivas e coas lacras que impediron o desenvolvemento normal de Galicia, e que, corenta anos m\u00e1is tarde, a\u00ednda o impiden. Por iso, rachar con elas segue sendo necesario.\u201d\nPlan pedag\u00f3xico galego.\nO plan pedag\u00f3xico galego menciona o pa\u00eds de Gales. O gal\u00e9s ten reco\u00f1ecemento oficial e desfruta de moitas facilidades como por exemplo a impresi\u00f3n de libros en gal\u00e9s est\u00e1 subvencionada con fondos p\u00fablicos, hai programas de televisi\u00f3n na lingua vern\u00e1cula etc. Explica o porque hai que conservar as falas vern\u00e1culas.\nGaliza: neste plan pedag\u00f3xico a autora di: \u201co primeiro factor distintivo da situaci\u00f3n biling\u00fce de Galicia \u00e9 que o Galego non \u00e9 lingua minoritaria. \u00c9 -a\u00ednda- a lingua da maior\u00eda do pobo galego, a de Portugal, Brasil, Angola, Mozambique e outros pobos de \u00c1frica e Asia.\nO segundo factor distintivo \u00e9 que os galegos te\u00f1an vergo\u00f1a de falar na s\u00faa lingua. A lingua romance m\u00e1is prestixiosa da pen\u00ednsula.\nA lingua galega sufriu un proceso de humillaci\u00f3n que durou s\u00e9culos; unha lingua antes prestixiosa e refinada, chegou a ser dentro de Espa\u00f1a sin\u00f3nimo de ignorancia.\nAo analizar a situaci\u00f3n da lingua vern\u00e1cula en Galicia hai que reco\u00f1ecer dous feitos: o pobo galego non elixiu estes s\u00e9culos falar galego, falouno porque non ti\u00f1a outro remedio, \u00e9 dicir, porque non sab\u00edan falar castel\u00e1n, a lingua galega como resultado do seu illamento rural est\u00e1 empobrecida.\nO obxectivo do ensino da lingua galega ter\u00e1 de ser o de acadar esa facultade de expresi\u00f3n plena. O cultivo da lingua galega deberase facer en todos os niveis de ensino. Tam\u00e9n ser\u00eda aconsellable que se creara sociedades locais de defensa da lingua galega."}
{"id": "309158", "revid": "56644", "url": "https://gl.wikipedia.org/wiki?curid=309158", "title": "Tecnolox\u00edas intermedias", "text": ""}
{"id": "309159", "revid": "56644", "url": "https://gl.wikipedia.org/wiki?curid=309159", "title": "Tecnolox\u00edas apropiadas", "text": ""}
{"id": "309162", "revid": "89787", "url": "https://gl.wikipedia.org/wiki?curid=309162", "title": "Khinkali", "text": "Khinkali (en xeorxiano: \u10ee\u10d8\u10dc\u10d9\u10d0\u10da\u10d8) son pasteis de masa cocidos, t\u00edpicos de Xeorxia; son especialmente consumidos en restaurantes chamados \"sachinkle\", normalmente cunha cervexa.\nA masa est\u00e1 feita con fari\u00f1a de trigo, auga, sal e ovos enteiros (opcional) e amasada ata poderse tender; c\u00f3brese e d\u00e9ixase repousar, en canto se prepara o recheo. Este pode ser de carne mo\u00edda, cogomelos ou queixo. A carne pode ser de vaca, de a\u00f1o, de porco, ou dunha mestura de carnes. A carne mest\u00farase con cebola e allo, sal e pementa, engadindo auga ou caldo para poder mesturar. A salsa \u00e9 opcional, as\u00ed como a pementa vermella ou p\u00e1prica.\nA masa est\u00e9ndese sen estar demasiado fina e nela c\u00f3rtanse redondeles, que se estenden de novo para facer unha cama fina. Col\u00f3case unha boa porci\u00f3n de recheo no centro de cada redondel e f\u00e9chase en forma de pera, deixando no tope unha especie de \"bot\u00f3n\" de masa. Os pasteis son cocidos en auga con sal durante o tempo suficiente para coci\u00f1ar o recheo. S\u00e9rvense quentes.\nNas zonas musulm\u00e1s de Xeorxia e Acerbaix\u00e1n ad\u00f3itase facer con carne de boi, xa que non poden comer carne de porco."}
{"id": "309164", "revid": "22570", "url": "https://gl.wikipedia.org/wiki?curid=309164", "title": "Animal Diversity Web", "text": "Animal Diversity Web (ADW) \u00e9 o sitio web do Museo de Zoolox\u00eda da universidade de M\u00edchigan.\n\u00c9 unha base de datos \"online\" que recompila a historia natural, a clasificaci\u00f3n, as caracter\u00edsticas, a biolox\u00eda da conservaci\u00f3n e informaci\u00f3n da distribuci\u00f3n de miles de especies de animais. Incl\u00fae miles de fotograf\u00edas, centos de clips de son e un museo virtual."}
{"id": "309165", "revid": "22795", "url": "https://gl.wikipedia.org/wiki?curid=309165", "title": "ADW", "text": ""}
{"id": "309167", "revid": "89787", "url": "https://gl.wikipedia.org/wiki?curid=309167", "title": "Didelfimorfos", "text": "A dos didelfimorfos (\"Didelphimorphia\") \u00e9 unha orde de mam\u00edferos, que agrupa \u00e1 maior parte dos marsupiais que habitan na actualidade o continente americano.\nIncl\u00fae 92 especies vivas, todas na familia dos did\u00e9lfidos, e moitas m\u00e1is extintas.\nHistoria evolutiva.\nA xulgar polos rexistros f\u00f3siles, son dos marsupiais m\u00e1is antigos que chegaron at\u00e9 os nosos d\u00edas, e fix\u00e9rono sen sufrir grandes variaci\u00f3ns anat\u00f3micas, polo que poden considerarse como f\u00f3siles viventes.\nA\u00ednda que non hai datos da existencia destes animais en Australia e na Ant\u00e1rtida, suponse que deberon habitalas, pois ambos os continentes estaban unidos a\u00ednda a Suram\u00e9rica, no antigo continente e Gondwana, cando os marsupiais apareceron na Terra.\nColonizaban practicamente todos os ecosistemas e entre eles hab\u00eda especies con todo tipo de h\u00e1bitos alimenticios.\nTaxonom\u00eda.\nDescrici\u00f3n.\nA orde foi descrita en 1872 polo paleont\u00f3logo estadounidense Theodore Nicholas Gill.\nEtimolox\u00eda.\nO nome cient\u00edfico \"Didelphimorphia\" est\u00e1 formado pola uni\u00f3n \u00e1 ra\u00edz do nome do x\u00e9nero tipo da s\u00f1ua m\u00e1is importante familia (e \u00fanica con especies vivas na actualidade) \"Didelphis\", co elemento do lat\u00edn cient\u00edfico \"-morphia\", plural de \"-morphus\", tirado do grego antigo \u03bc\u03bf\u03c1\u03c6\u03ae \u200e\"morph\u1e17\", 'forma', 'aparencia', 'aspecto'.\nPola s\u00faa parte \"Didelphis\" est\u00e1 formado polo elemento \"di-\", calco do grego \u03b4\u03b9-, 'dous', e o termo do grego antigo \u03b4\u03b5\u03bb\u03c6\u03cd\u03c2 \"\u200edelph\u00fds\", '\u00fatero'.\nClasificaci\u00f3n.\nA orde dos \"Didelphimorphia\" incl\u00fae d\u00faas familias, pero s\u00f3 unha, a dos \"Didelphidae\" cont\u00e9n especies actuais (ademais da maior\u00eda das especies f\u00f3siles). A clasificaci\u00f3n dos x\u00e9neros e especies restantes non est\u00e1 terminada de aclarar, existindo alg\u00fans de clasificaci\u00f3n incerta.\nPor\u00e9n, d\u00faas das m\u00e1is prestixiosas bases de datos, o MSW e o ITIS, dan as seguintes clasificaci\u00f3ns para a familia dos did\u00e9lfidos:\nClasificaci\u00f3n do SIIT.\nComo vemos, s\u00f3 hai unhas pequenas diferenzas na subfamilia dos \"Caluromyinae\""}
{"id": "309168", "revid": "22795", "url": "https://gl.wikipedia.org/wiki?curid=309168", "title": "Didelphimorphia", "text": ""}
{"id": "309175", "revid": "27249", "url": "https://gl.wikipedia.org/wiki?curid=309175", "title": "Lam.", "text": ""}
{"id": "309177", "revid": "1505", "url": "https://gl.wikipedia.org/wiki?curid=309177", "title": "Escorzoneira", "text": "A escorzoneira (Scorzonera hispanica) \u00e9 unha planta da familia das aster\u00e1ceas, nativa do centro e o sur de Europa e o centro de Asia, abundante na pen\u00ednsula Ib\u00e9rica.\nDescrici\u00f3n.\nTr\u00e1tase dunha planta perenne que pode alcanzar os 90\u00a0cm de altura, follas lanceoladas, alternas, de cor verde brillante na face e p\u00e1lidas no env\u00e9s, bordo enteiro ou lixeiramente dentado, superficie ondulada e cun pec\u00edolo alado e alongado. Flores amarelas que se dan principalmente entre maio e xullo, a\u00ednda que depende moito da s\u00faa situaci\u00f3n xeogr\u00e1fica. As ra\u00edces te\u00f1en unha lonxitude de entre 20 e 30\u00a0cm, cun grosor entre 3 e 4\u00a0cm de di\u00e1metro, de codia negra, agretada e polpa branca. Na parte superior do talo principal f\u00f3rmanse unhas cabezas rodeadas dun inv\u00f3lucro de largas br\u00e1cteas, m\u00e1is longas as internas que as externas. Froitos alongados e rematados nun papo de arestas plumosas.\nLocalizaci\u00f3n.\nNa pen\u00ednsula ib\u00e9rica crece silvestre en terreos areosos bald\u00edos, con frecuencia preto do mar, desde Catalu\u00f1a at\u00e9 Andaluc\u00eda, sendo m\u00e1is com\u00fan encontrar a planta en solos ricos en cal.\nUsos.\nAntigamente pens\u00e1base que o zume das ra\u00edces pod\u00eda curar as mordeduras de serpes. A ra\u00edz util\u00edzase cocida en comidas e ensaladas, e asadas ou fritas en manteiga para acompa\u00f1ar carnes. No s\u00e9culo XVI Nicol\u00e1s Monardes foi o primeiro en describir a escorzoneira:\u00abAs ra\u00edces conservadas en azucre, como o fixen a mi\u00fado, resultan case tan delicadas ao padal como as ra\u00edces do erinxio\u00bb. A s\u00faa eficacia no alivio de flatulencias e indixesti\u00f3ns fixo que Lu\u00eds XIV lle mandara ao seu xardineiro o cultivo desta planta en grandes cantidades para dispo\u00f1er dela durante todo o ano. Os capullos cocidos tam\u00e9n se utilizan en ensaladas as\u00ed como as follas, especialmente as novas despois de fervidas.\nTaxonom\u00eda.\n\"Scorzonera hispanica\" foi descrita por Carl von Linn\u00e9 e publicado en \"Species Plantarum\" 2: 791. 1753. "}
{"id": "309178", "revid": "5641172", "url": "https://gl.wikipedia.org/wiki?curid=309178", "title": "Inscrici\u00f3ns de Bir El Qutt", "text": "As inscrici\u00f3ns de Bir El Qutt () son inscrici\u00f3ns en lingua xeorxiana utilizando a escrita \"Asomtavruli\" que se descubriron ao escavar un mosteiro xeorxiano en 1952 o equipo do arque\u00f3logo italiano Virgilio Canio Corbo nas proximidades de Bir El Qutt, a 6\u00a0km ao sueste de Xerusal\u00e9n e 2\u00a0km ao norte de Bel\u00e9n. Estaban localizadas nun piso de mosaico. D\u00faas das inscrici\u00f3ns datan do 430 d.C. e a terceira do 532 d.C.\nO mosteiro onde se atopan as inscrici\u00f3ns fundouno, ou reconstru\u00eduno, o pr\u00edncipe real e fil\u00f3sofo Pedro de Iberia, unha das inscrici\u00f3ns menci\u00f3nano con seu pai. A outra inscrici\u00f3n cita a Bacurio de Iberia que poder\u00eda ser o av\u00f3 de Pedro.\nAs inscrici\u00f3ns 1 e 2 est\u00e1n consideradas as m\u00e1is antigas en xeorxiano e cons\u00e9rvanse no museo do Studium Biblicum Franciscanum en Xerusal\u00e9n, as\u00ed e todo a inscrici\u00f3n mencionando a Pedro perdeuse."}
{"id": "309184", "revid": "22570", "url": "https://gl.wikipedia.org/wiki?curid=309184", "title": "Daniel-Ange de Maupeou d'Ableiges", "text": "Daniel-Ange de Maupeou d'Ableiges, nado en Bruxelas o 17 de outubro de 1932, \u00e9 un sacerdote cat\u00f3lico latino franc\u00e9s. \u00c9 co\u00f1ecido por ser o fundador da escola de oraci\u00f3n e evanxelizaci\u00f3n \"Jeunesse-Lumi\u00e8re\" e polas s\u00faas obras de espiritualidade.\nTraxectoria.\nDaniel-Ange naceu en Bruxelas en 1932, fillo dun oficial da Mari\u00f1a francesa e dunha piloto da aviaci\u00f3n belga, ambos cat\u00f3licos. Estudou en Su\u00edza e Inglaterra, at\u00e9 que descubriu a s\u00faa vocaci\u00f3n en xullo de 1946. En 1950 entrou na abad\u00eda bieita de San Mauricio e San Mauro de Clervaux, en Luxemburgo. En 1952 comezou os estudos de Filosof\u00eda no seminario maior de Aix-en-Provence. En 1954 fixo o servizo militar como enfermeiro no hospital de Liexa. Participou na fundaci\u00f3n da Fraternidade da Virxe dos Pobres en Pontenx-les-Forges. Posteriormente continuou os estudos de Teolox\u00eda cos dominicanos de Tolosa en 1957.\nFoi enviado polos seus superiores a Ruanda entre 1958 e 1971. Volveu a Europa en 1971, e continuou a estudar Teolox\u00eda en Friburgo antes de retirarse durante cinco anos a unha ermida en Ard\u00e8che. Foi ordenado sacerdote en Lourdes o 23 de xullo de 1981 por Bernardin Gantin, legado papal. En 1984 fundou a escola de evanxelizaci\u00f3n \"Jeunesse-Lumi\u00e8re\".\nTen realizado 220 viaxes de evanxelizaci\u00f3n en 42 pa\u00edses, e interv\u00e9n a mi\u00fado nos medios de comunicaci\u00f3n. \u00c9 doutor honoris causa pola Universidade Cat\u00f3lica de Lublin dende 2009."}
{"id": "309188", "revid": "98629", "url": "https://gl.wikipedia.org/wiki?curid=309188", "title": "Teor\u00eda cromos\u00f3mica de Sutton e Boveri", "text": "A teor\u00eda cromos\u00f3mica de Sutton e Boveri, tam\u00e9n chamada teor\u00eda cromos\u00f3mica da herdanza ou teor\u00eda de Sutton e Boveri, \u00e9 unha teor\u00eda xen\u00e9tica fundamental unificadora que identifica os cromosomas como os portadores do material xen\u00e9tico e conte\u00f1en os xenes. A teor\u00eda explica correctamente o mecanismo que subxace nas leis de Mendel ao identificar os cromosomas, que est\u00e1n presentes en todas as c\u00e9lulas en divisi\u00f3n e pasan dunha xeraci\u00f3n \u00e1 seguinte, como os portadores dos factores ou part\u00edculas (hoxe denominados alelos) necesarios para que funcionen as leis mendelianas. A teor\u00eda indica tam\u00e9n que os cromosomas son estruturas lineares nas que os xenes est\u00e1n localizados en sitios espec\u00edficos chamados loci.\nEsta teor\u00eda presentada por Walter Sutton e Theodor Boveri en 1902-1903 foi controvertida ata 1915, cando os traballos de Thomas Hunt Morgan en \"Drosophila\" conseguiron que fora universalmente aceptada.\nHistoria.\nA teor\u00eda cromos\u00f3mica da herdanza publicouna nuns artigos Walter Sutton en 1902 e 1903, e tam\u00e9n de forma independente Theodor Boveri aproximadamente no mesmo per\u00edodo. Boveri estaba estudando o ourizo de mar, no cal observou que todos os cromosomas ti\u00f1an que estar presentes para un correcto desenvolvemento embrionario. Os traballos de Sutton co salt\u00f3n mostraron que os cromosomas aparec\u00edan en pares coincidentes (hoxe diriamos hom\u00f3logos) de cromosomas maternos e paternos que se separan durante a meiose e \"poden constitu\u00edr a base f\u00edsica da lei mendeliana da herdanza\".\nEstes traballos pioneiros levaron a E.B. Wilson no seu texto cl\u00e1sico \"The cell in Development and Heredity\" (A c\u00e9lula no desenvolvemento e herdanza) a denominar a teor\u00eda cromos\u00f3mica da herdanza \"Teor\u00eda de Sutton e Boveri\". Wilson co\u00f1ec\u00eda a ambos os cient\u00edficos, xa que Sutton cando era novo foi estudante seu e Boveri, un cient\u00edfico importante, era o seu amigo (de feito, Wilson dedicou o libro mencionado a Boveri). A\u00ednda que \u00e9 hoxe o nome da teor\u00eda \u00e9 a mi\u00fado invertido como teor\u00eda \"de Boveri e Sutton\", alg\u00fans opinan que Boveri en realidade non artellou a teor\u00eda ata 1904. En \"The chromosomes in Heredity\" (Os cromosomas na herdanza) de Walter S. Sutton establ\u00e9cense estes principios:\n1. O grupo cromos\u00f3mico das c\u00e9lulas xerminais presin\u00e1pticas est\u00e1 formado por d\u00faas series de cromosomas equivalentes, e que existe unha forte base para conclu\u00edr que un destes \u00e9 paterno e o outro materno.\n2. O proceso de sinapse (pseudo-reduci\u00f3n) consiste na uni\u00f3n por pares dos membros hom\u00f3logos (\u00e9 dicir, aqueles que se corresponden en tama\u00f1o) das d\u00faas series.\n3. A primeira mitose de maduraci\u00f3n ou postsin\u00e1ptica \u00e9 ecuacional e, por tanto, ten como resultado que non hai diferenciaci\u00f3n cromos\u00f3mica.\n4. A segunda divisi\u00f3n postsin\u00e1ptica \u00e9 unha divisi\u00f3n redutiva, que ten como resultado a separaci\u00f3n dos cromosomas que se conxugaran na sinapse, e a s\u00faa relegaci\u00f3n a diferentes c\u00e9lulas xerminais.\n5. Os cromosomas mante\u00f1en unha individualidade morfol\u00f3xica durante as diversas divisi\u00f3ns celulares.\nA proposta de que os cromosomas portaban os factores da herdanza mendeliana foi inicialmente controvertida, pero en 1913 ga\u00f1ou apoios cando Eleanor Carothers documentou probas definitivas da segregaci\u00f3n independente dos cromosomas nunha especie de salt\u00f3n. Por\u00e9n, o debate continuou ata que en 1915 Thomas Hunt Morgan, traballando sobre a herdanza e o ligamento xen\u00e9tico na mosca \"Drosophila melanogaster\" proporcionou probas incontrovertibles desta teor\u00eda. A teor\u00eda unificada afirmaba que os patr\u00f3ns hereditarios poden ser explicados de forma xeral asumindo que os xenes est\u00e1n localizados en sitios espec\u00edficos dos cromosomas.\nOs traballos de Boveri.\nMalia que en tempos de Theodor Boveri se aceptaba que unha c\u00e9lula procede da divisi\u00f3n binaria dunha c\u00e9lula nai, non estaba claro como a cromatina do n\u00facleo (que August Weismann denominaba o \u201cplasma xerminal\u201d) se transmit\u00eda \u00e1s c\u00e9lulas fillas de maneira que ambas sexan id\u00e9nticas \u00e1 c\u00e9lula orixinal, despois de sufrir a \u201cmetamorfose nuclear\u201d observada por Walther Flemming, na cal a masa nuclear se transforma en febras definidas (os cromosomas) que se moven polo interior da c\u00e9lula, e como logo volve ao seu estado orixinal. A pesar de que se supo\u00f1\u00eda que ditas febras transportaban o material hereditario, o mecanismo permanec\u00eda desco\u00f1ecido, ata que Boveri demostrou que os cromosomas son org\u00e1nulos permanentes que se condensan durante a mitose e permanecen difusos durante a interfase.\nAdemais de establecer a individualidade e a permanencia dos cromosomas, Boveri deu unha descrici\u00f3n moderna do aparato mit\u00f3tico, xa que foi o primeiro en identificar os centrosomas e definir o papel do fuso mit\u00f3tico na distribuci\u00f3n dos cromosomas nos polos opostos da c\u00e9lula nai, que dar\u00e1n lugar \u00e1s c\u00e9lulas fillas. Os traballos de Boveri en \"Ascaris\" e en embri\u00f3ns de ourizos de mar permit\u00edronlle observar divisi\u00f3ns celulares defectuosas, como mitoses multipolares, mitoses monopolares ou medios fusos, que despois conseguiu inducir experimentalmente. Isto permitiulle definir tres regras (1888, 1904):\nPor outro lado, Boveri tam\u00e9n identificou que as crom\u00e1tides se duplican durante a interfase (1904), e deduciu unha correlaci\u00f3n moi precisa entre o n\u00famero cromos\u00f3mico (a cantidade de cromatina) e o tama\u00f1o do n\u00facleo (1905). Desta forma, para o ciclo cromos\u00f3mico, Boveri estableceu tres sucesos clave: duplicaci\u00f3n da cromatina durante o per\u00edodo de repouso (interfase), a individualizaci\u00f3n das crom\u00e1tides durante a condensaci\u00f3n cromos\u00f3mica e a distribuci\u00f3n das crom\u00e1tides en anafase, unha descrici\u00f3n que encaixa perfectamente coa visi\u00f3n actual dos eventos cromos\u00f3micos durante o ciclo celular.\nBoveri tam\u00e9n describiu o centrosoma por vez primeira en \"Ascaris\" en 1887, defin\u00edndoo como un \"org\u00e1nulo especializado na divisi\u00f3n celular\". Boveri identificou claramente o centrosoma como un par de centr\u00edolos rodeados por un material especial, que pod\u00eda ensamblar unha \"esfera de arquiplasma\" que cont\u00e9n todos eses elementos, que \u00e1 s\u00faa vez xeran de forma transitoria unha \"astrosfera\". En 1900, Boveri estableceu que os centrosomas son org\u00e1nulos celulares dunha \u00fanica copia. Por medio da s\u00faa observaci\u00f3n da din\u00e1mica dos cromosomas, chegou \u00e1 conclusi\u00f3n de que un fuso mit\u00f3tico bipolar t\u00edpico consiste en realidade en dous medios fusos, cada un xerado por un centrosoma, que se mante\u00f1en unidos polo conxunto dos cromosomas dobres unidos no extremo de cada \u00e1ster, de tal maneira que cada cromosoma est\u00e1 unido a ambos os polos, e s\u00f3 a un por crom\u00e1tide. Por tanto, deduciu que durante a formaci\u00f3n da placa metaf\u00e1sica, existen forzas cromos\u00f3micas que parecen contrarrestar a repulsi\u00f3n existente entre os \u00e1steres.\nPor\u00e9n, dado que os cromosomas da li\u00f1a xerminal de \"Ascaris\" e outros vermes son estruturalmene moi polim\u00f3rficos, Boveri non puido distinguir a presenza de cromosomas hom\u00f3logos no verme \"Parascaris equorum\", nin en mitoses nin no estado de sinapse mei\u00f3tica. Foi Walter Sutton quen reco\u00f1eceu a presenza de cromosomas individuais, identificables polo seu tama\u00f1o, en espermatocitos de salt\u00f3ns, e demostrou que dous cromosomas similares sempre se aparean durante a meiose. Por\u00e9n, o feito de que existan cromosomas morfoloxicamente distintos non excl\u00fae que conte\u00f1an informaci\u00f3n xen\u00e9tica similar. En 1902, Boveri exclu\u00edu esta posibilidade mediante unha enxe\u00f1osa an\u00e1lise de dispermia (fertilizaci\u00f3n por m\u00e1is dun espermatozoide) en ourizos de mar, demostrando que os cromosomas non son equivalentes no desenvolvemento embrionario. Mediante unha an\u00e1lise cuantitativa publicada en 1907, Boveri estimou o n\u00famero de \"xen\u00f3foros\" que son esenciais para controlar a ontoxenia, que corresponde ao n\u00famero haploide de cromosomas.\nA partir dos datos de todos os seus estudos citoxen\u00e9ticos, Boveri chegou \u00e1 conclusi\u00f3n de que o aparato mei\u00f3tico non distingue os cromosomas hom\u00f3logos en funci\u00f3n da s\u00faa orixe paterna ou materna. Por tanto, esta divisi\u00f3n pode xerar combinaci\u00f3ns m\u00faltiples de cromosomas (2\") para crear novos xogos haploides nos gametos. Ademais da existencia de recombinaci\u00f3n intercromos\u00f3mica, Boveri propuxo tam\u00e9n a recombinaci\u00f3n intracromos\u00f3mica durante a fase de sinapse na meiose.\nBoveri resumiu os seus estudos nos seus \"Results on the constitution of the chromatic substance in the cell nucleus\" (Resultados sobre a constituci\u00f3n da substancia crom\u00e1tica do n\u00facleo celular), nos que combinaba os feitos observados sobre os cromosomas coas leis mendelianas da herdanza. Como el mesmo expresou: \"Vemos que d\u00faas \u00e1reas de estudo que se desenvolveron de maneira independente produciron resultados que son tan harmoniosos como se un se tivera derivado teoricamente do outro\". Hoxe podemos apreciar o progreso conceptual realizado por Boveri, pero no seu tempo, as ideas de Boveri (o que hoxe co\u00f1ecemos en conxunto como a teor\u00eda cromos\u00f3mica de Sutton e Boveri) foron recibidas con forte escepticismo. A principal raz\u00f3n era que en principio non parec\u00eda haber evidencias definitivas que conectasen un car\u00e1cter hereditario calquera cun cromosoma concreto. Para Boveri, era a determinaci\u00f3n sexual a que proporcionaba dita evidencia.\nOs traballos de Sutton.\nWalter Sutton estudou biolox\u00eda na Universidade de Kansas, onde como tese do seu mestrado, en 1901, realizada no laboratorio do Dr. C. E. McClung, estudou a espermatox\u00e9nese do salt\u00f3n \"Brachystola magna\". Despois trasladouse \u00e1 Universidade de Columbia, onde continuou os seus estudos de zoolox\u00eda no laboratorio do Dr. Edmund B. Wilson. Al\u00ed escribiu os seus dous traballos significativos en xen\u00e9tica: \"On the morphology of the chromosome group in Brachystola magna\" (Sobre a morfolox\u00eda do grupo cromos\u00f3mico de Brachystola magna) e \"The chromosomes in heredity\" (Os cromosomas na herdanza). Posteriormente, abandonou a biolox\u00eda e dedicouse \u00e1 medicina.\nDurante a s\u00faa etapa no laboratorio de McClung, Sutton comezou a estudar as espermatogonias do salt\u00f3n \"Brachystola magna\". A s\u00faa primeira publicaci\u00f3n foi a s\u00faa tese, na que Sutton estableceu que durante a maduraci\u00f3n das espermatogonias, os cromosomas mante\u00f1en a s\u00faa individualidade, en contra da idea predominante na \u00e9poca, que supo\u00f1\u00eda que todos os cromosomas eran equivalentes. Sutton observou que un cromosoma (identificado inicialmente como o nucl\u00e9olo pero denominado logo o \"cromosoma accesorio\" por McClung) comport\u00e1base de xeito diferente ao resto dos cromosomas. Ao ano seguinte (1901), McClung identificou dito cromosoma como o determinante do sexo, demostrando que un fenotipo (a determinaci\u00f3n sexual) est\u00e1 asociado cun cromosoma concreto.\nPosteriormente, Sutton trasladouse \u00e1 Universidade de Columbia, en Nova York, ao laboratorio de Edmund B. Wilson, para realizar unha tese de doutoramento en zoolox\u00eda. De acordo cun escrito de Wilson: \"O seu traballo no meu laboratorio estivo fundamentalmente dedicado a ampliar as s\u00faas observaci\u00f3ns previas. Estes estudos dirix\u00edrono, paso a paso, a un descubrimento de primeira li\u00f1a, \u00e9 dicir, \u00e1 identificaci\u00f3n do mecanismo citol\u00f3xico das leis de Mendel da herdanza\". (Wilson, memorial da familia). Estes estudos public\u00e1ronse en dous artigos no \"Biological Bulletin\". O primeiro est\u00e1 dedicado a demostrar que os cromosomas mante\u00f1en a s\u00faa individualidade ao longo da vida do organismo, seguindo as relaci\u00f3ns de tama\u00f1o entre os once cromosomas a trav\u00e9s de diferentes xeraci\u00f3ns celulares. O \"cromosoma accesorio\" pod\u00eda identificarse na metade dos espermatozoides, proporcionando probas adicionais \u00e1 tese da individualidade dos cromosomas. Como posteriormente McClung identificou o \"cromosoma accesorio\" como o que lle d\u00e1 a identidade sexual \u00e1 descendencia (ver determinaci\u00f3n do sexo X0), Sutton ampliou a s\u00faa tese inicial, suxerindo que os cromosomas non son diferentes unicamente en tama\u00f1o, sen\u00f3n tam\u00e9n nas s\u00faas caracter\u00edsticas fisiol\u00f3xicas. Ao final desta publicaci\u00f3n, Sutton presentaba a s\u00faa hip\u00f3tese: \"Finalmente chamo a atenci\u00f3n sobre a probabilidade de que a asociaci\u00f3n de cromosomas paternos e maternos en parellas e a s\u00faa separaci\u00f3n subseguinte durante a divisi\u00f3n reducional como se indica anteriormente, pode constitu\u00edr a base f\u00edsica da lei mendeliana da herdanza\" (Sutton, 1902). Esta publicaci\u00f3n escribiuse na \u00e9poca na que un eminente investigador en temas de herdanza, William Bateson, visitaba Nova York. Bateson publicara ese ano (1902) unha traduci\u00f3n dos Principios da herdanza de Mendel, e Sutton puido observar que estes principios se relacionaban co seu traballo. Base\u00e1ndose nunha carta de Sutton, McClung indica que \"...o xerme da idea estaba xa na s\u00faa mente un ano antes de que fora impulsada polo recital sobre os resultados de Mendel.\" (McClung, publicaci\u00f3n da familia). A orixinalidade das ideas de Sutton resulta m\u00e1is impresionante cando o propio Wilson reco\u00f1eceu que inicialmente non percibiu todas as implicaci\u00f3ns da concepci\u00f3n de Sutton. (Wilson, memorial da familia).\nA verificaci\u00f3n de Morgan.\nOs traballos de Thomas Hunt Morgan confirmaron definitivamente a teor\u00eda cromos\u00f3mica da herdanza, que non fora aceptada por todos inicialmente, e serviron para darlle a s\u00faa forma definitiva. En 1904 Morgan ocupaba un posto de nova creaci\u00f3n de zoolox\u00eda experimental na Universidad de Columbia, onde era director do departamento de zoolox\u00eda o seu amigo E.B. Wilson. Wilson convenceu a Morgan de que a clave para entender o desenvolvemento (\u00e9 dicir, como unha c\u00e9lula ovo, xera un individuo completo) era entender a herdanza, xa que este \u00e9 o medio a trav\u00e9s do cal o \u00f3vulo e o espermatozoide transmiten as caracter\u00edsticas dos individuos de xeraci\u00f3n en xeraci\u00f3n.\nMorgan iniciou os seus estudos en ratas e ratos, pero despois, procurando un organismo m\u00e1is axeitado para estudos xen\u00e9ticos, decidiuse por \"Drosophila melanogaster\", a mosca do vinagre, debido \u00e1 s\u00faa r\u00e1pida reproduci\u00f3n e facilidade de criar e de estudar as s\u00faas mutaci\u00f3ns e porque ten s\u00f3 4 pares de cromosomas. Os estudos de Morgan con \"Drosophila\" comezaron en 1907 e en 1910, nunha das botellas onde criaba as moscas apareceu un macho de ollos brancos, en lugar da cor normal (vermella). Fixo cruzamentos que lle permitiron estudar este car\u00e1cter, que estaba ligado ao sexo. Posteriormente aparecieron outras d\u00faas mutaci\u00f3ns espont\u00e1neas (\u00e1s rudimentarias e corpo amarelo), que tam\u00e9n estaban ligadas ao sexo. Todo isto suxer\u00eda que estes tres xenes poder\u00edan estar no mesmo cromosoma, o cromosoma sexual.\nEstudando os cromosomas de \"Drosophila\" ao microscopio, Morgan observou que os 4 pares non eran id\u00e9nticos, e que as femias ti\u00f1an dous cromosomas X id\u00e9nticos, mentres que nos machos o X estaba apareado cun cromosoma Y, cun aspecto diferente e que nunca aparece nas femias. Un macho debe recibir o seu cromosoma X da s\u00faa nai e o Y do seu pai, o cal explicaba a segregaci\u00f3n observada na cor dos ollos: se a nai \u00e9 homocigota (ten os dous alelos para ese xene iguais) cos ollos vermellos, os seus fillos machos s\u00f3 poden ter os ollos vermellos, a\u00ednda que o seu pai tiuviera os ollos brancos. Para que aparezan machos cos ollos brancos, a nai ten que levar polo menos unha copia do xene de ollos brancos nun dos seus cromosomas X, e s\u00f3 ter\u00e1n os ollos brancos os fillos que reciban o X co xene mutado. Pola s\u00faa parte, para que aparezan femias con ollos brancos, ambos os proxenitores te\u00f1en que achegar un cromosoma X co xene dos ollos brancos, o que \u00e9, por tanto, un suceso menos frecuente. \u00c9 dicir, a partir destas observaci\u00f3ns, Morgan deduciu que o xene que codifica a cor dos ollos debe residir no cromosoma X, o que proporcionaba a primeira correlaci\u00f3n entre un car\u00e1cer espec\u00edfico e un cromosoma concreto.\nEstes estudos public\u00e1ronse en Science en 1910, co t\u00edtulo \"Sex Limited Inheritance in Drosophila\" (A herdanza limitada ao sexo en \"Drosophila\") e en 1911, co t\u00edtulo \"Mutations in eye color in Drosophila and their modes of inheritance\" (Mutaci\u00f3ns na cor de ollos en \"Drosophila\" e os seus modos de herdanza)., nos que resum\u00eda as s\u00faas tres conclusi\u00f3ns fundamentais:\nPosteriormente, Morgan razoou que os cromosomas son ensamblaxes de xenes, xa que caracteres que se encontran nun cromosoma determinado tenden a segregar xuntos. Por\u00e9n, Morgan observou que eses caracteres \"ligados\" en ocasi\u00f3ns se separan. A partir de aqu\u00ed, Morgan deduciu o concepto de recombinaci\u00f3n de cromosomas: postulou que dous cromosomas apareados poden intercambiar informaci\u00f3n, e mesmo propuxo que a frecuencia de recombinaci\u00f3n depende da distancia entre ambos. Canto m\u00e1is pr\u00f3ximos estean dous xenes nun cromosoma, maior ser\u00e1 a probabilidade de que se herden xuntos, e canto maior sexa a distancia entre eles, maior ser\u00e1 a probabilidade de que se separen debido ao proceso de entrecruzamento (\"crossing-over\"). En resumo, Morgan suxeriu que a intensidade do ligamento entre dous xenes depende da distancia entre eles nun cromosoma. Base\u00e1ndose nesas observaci\u00f3ns, un estudante do grupo de Morgan, Alfred Henry Sturtevant estableceu o mapa xen\u00e9tico para os xenes ligados ao sexo.\nEstes traballos de Morgan que demostraban a relaci\u00f3n entre os xenes e os cromosomas acabaron de convencer \u00e1 comunidade cient\u00edfica da correcci\u00f3n da teor\u00eda cromos\u00f3mica da herdanza. Morgan foi galardoado co Premio Nobel de Fisiolox\u00eda ou Medicina en 1933 pola demostraci\u00f3n de que os cromosomas son os portadores dos xenes."}
{"id": "309190", "revid": "17467", "url": "https://gl.wikipedia.org/wiki?curid=309190", "title": "Teor\u00eda cromos\u00f3mica de Bovery e Sutton", "text": ""}
{"id": "309191", "revid": "17467", "url": "https://gl.wikipedia.org/wiki?curid=309191", "title": "Teor\u00eda cromos\u00f3mica da herdanza", "text": ""}
{"id": "309192", "revid": "98629", "url": "https://gl.wikipedia.org/wiki?curid=309192", "title": "Did\u00e9lfidos", "text": "A dos did\u00e9lfidos (\"Didelphidae\") \u00e9 unha familia de mam\u00edferos marsupiais, a \u00fanica con especies vivas na actualidade dentro da orde dos didelfimorfos.\nApareceron no Cret\u00e1ceo superior, e a familia comprende especies nativas de toda Am\u00e9rica, pero especialmente de Am\u00e9rica Central e do Sur, co\u00f1ecidas como sarig\u00fceias.\nCaracter\u00edsticas.\nAs sarig\u00fceias son animais que, polo xeral, son de tama\u00f1o mediano e de h\u00e1bitos tanto terrestres como arbor\u00edcolas.\nDist\u00ednguense polo seu longo foci\u00f1o, o seu cranio oblongo, unha crista \u00f3sea que percorre lonxitudinalmente o centro do mesmo e uns dentes pouco especializados.\nExcepcionalmente, entre os mam\u00edferos que non son primates, pos\u00faen un dedo opo\u00f1\u00edbel nas patas traseiras provisto dunha u\u00f1a (non unha garra). Te\u00f1en ademais unha cola pr\u00e9nsil que os axuda a despraz\u00e1rense nas ramas das \u00e1rbores, e que \u00e9 utilizada polos exemplares xuven\u00edes para aferr\u00e1rense ao corpo da nai.\nColonizan a maior parte dos ecosistemas da rexi\u00f3n neotropical, desde prader\u00edas e zonas arbustivas at\u00e9 a selva tropical, e desde o nivel do mar at\u00e9 os 3.000 m de altitude. Por regra xeral son polo menos parcialmente arbor\u00edcolas, coa excepci\u00f3n da especie \"Chironectes minimus\", de h\u00e1bitos basicamente acu\u00e1ticos.\nTaxonom\u00eda.\nDescrici\u00f3n.\nA familia foi descrita en 1821 polo naturalista brit\u00e1nico John Edward Gray, en \"London Med. Repos\"., 15: 308.\nEtimolox\u00eda.\nO nome cient\u00edfico \"Didelphidae\" est\u00e1 formado, como \u00e9 norma, pola uni\u00f3n \u00e1 ra\u00edz do nome do x\u00e9nero tipo da familia, \"Didelphis\", co elemento do lat\u00edn cient\u00edfico \"-\u012ddae\", propio dos nomes das familias de animais.\nPola s\u00faa parte \"Didelphis\" est\u00e1 formado polo elemento \"di-\", calco do grego \u03b4\u03b9- 'dous' e o termo do grego antigo \u03b4\u03b5\u03bb\u03c6\u03cd\u03c2 \"\u200edelph\u00fds\" '\u00fatero'.\nSin\u00f3nimos.\nAdemais de polo nome que lle deu Gray, e actualmente v\u00e1lido, a familia co\u00f1eceuse polo sin\u00f3nimo \"Didelphidia\".\nClasificaci\u00f3n.\nA clasificaci\u00f3n da familia en x\u00e9neros e especies non est\u00e1 terminada de aclarar, existindo alg\u00fans taxons de clasificaci\u00f3n incerta.\nD\u00faas das m\u00e1is prestixiosas bases de datos, o MSW e o ITIS, dan as seguintes clasificaci\u00f3ns para a familia dos did\u00e9lfidos:\nClasificaci\u00f3n do SIIT.\nComo vemos, entre elas s\u00f3 hai unhas pequenas diferenzas na subfamilia dos \"Caluromyinae\"\nClasificaci\u00f3n de Voss e Jansa.\nNo ano 2009, Robert S. Voss e Sharon A. Jansa reclasificaron a familia, que dividiron en 4 subfamilias, e que comprenden os seguintes x\u00e9neros:"}
{"id": "309193", "revid": "22795", "url": "https://gl.wikipedia.org/wiki?curid=309193", "title": "Didelphidae", "text": ""}
{"id": "309196", "revid": "98629", "url": "https://gl.wikipedia.org/wiki?curid=309196", "title": "Scars", "text": "\"Scars\" \u00e9 unha canci\u00f3n de Robin Stjernberg e o segundo sinxelo do seu segundo \u00e1lbum \"Pieces\"."}
{"id": "309198", "revid": "98629", "url": "https://gl.wikipedia.org/wiki?curid=309198", "title": "On My Mind (canci\u00f3n de Robin Stjernberg)", "text": "\"On My Mind\" \u00e9 unha canci\u00f3n do cantante sueco Robin Stjernberg. Esta foi a primeira canci\u00f3n propia de el e o primeiro sinxelo do seu segundo \u00e1lbum \"Pieces\". A estrea da canci\u00f3n foi o 28 de marzo de 2012. A canci\u00f3n tam\u00e9n formou parte do EP \"For the Better\".\nFoi gravada nos estudios \"Lionheart Studios\" de Estocolmo."}
{"id": "309199", "revid": "15490", "url": "https://gl.wikipedia.org/wiki?curid=309199", "title": "John Glenn", "text": "John Herschel Glenn Jr., nado en Cambridge (Ohio) o 18 de xullo de 1921 e finado o 8 de decembro de 2016 en Columbus (Ohio), foi un astronauta estadounidense retirado, piloto militar e pol\u00edtico.\nTraxectoria.\nFoi o primeiro estadounidense en entrar en \u00f3rbita e o terceiro en sa\u00edr ao espazo exterior. Foi senador por Ohio dende 1974 a 1999. En 1998 realizou o seu segundo voo espacial, na misi\u00f3n STS-95, a bordo do transbordador espacial Discovery."}
{"id": "309200", "revid": "98629", "url": "https://gl.wikipedia.org/wiki?curid=309200", "title": "Deke Slayton", "text": "Donald Kent Slayton, nado en Sparta (Wisconsin) o 1 de marzo de 1924 e finado en League City (Texas) o 13 de xu\u00f1o de 1993, m\u00e1is co\u00f1ecido como Deke Slayton, foi un piloto estadounidense da segunda guerra mundial, enxe\u00f1eiro aeron\u00e1utico e piloto de probas.\nTraxectoria.\nEn 1959 foi seleccionado pola NASA como un dos sete astronautas orixinais do Proxecto Mercury, do que ser\u00eda apartado en 1962 debido a problemas card\u00edacos. En 1963 converteuse no director de operaci\u00f3ns de voo da NASA, sendo o encargado de designar os astronautas nas misi\u00f3ns tripuladas dos proxectos Gemini e Apollo. En 1975, con 51 anos, converteuse na persoa m\u00e1is anci\u00e1 en sa\u00edr ao espazo, durante a misi\u00f3n Apollo-Soiuz. Este r\u00e9cord foi superado en 1998 por John Glenn."}
{"id": "309204", "revid": "89787", "url": "https://gl.wikipedia.org/wiki?curid=309204", "title": "In My Head (canci\u00f3n de Jason Derulo)", "text": "\"In My Head\" (en galego: \"Na mi\u00f1a cabeza\") \u00e9 o segundo sinxelo de Jason Derulo, do seu \u00e1lbum debut \"Jason Der\u00fclo\". Foi lanzado o 8 de decembro de 2009, nos Estados Unidos de Am\u00e9rica, e tam\u00e9n foi lanzado no Reino Unido o 22 de febreiro de 2010. Tam\u00e9n se engadiu \u00f3 Canad\u00e1 como pa\u00eds de lanzamento.\nAntecedentes.\nJason confirmou que \"In My Head\" fora elixida para ser lanzada como o segundo sinxelo do \u00e1lbum. A canci\u00f3n \u00e9 un electro influenciado, e ten un ritmo R&amp;B parecido a Whatcha Say.\nV\u00eddeo musical.\nO v\u00eddeo filmouse a finais de decembro de 2009 e foi estrado o 23 de xaneiro de 2010 a trav\u00e9s de YouTube, e para o 10 de febreiro de 2010, o v\u00eddeo ti\u00f1a un total de 9\u00a0566\u00a0402 visitas, en 2015 obtivo 63\u00a0941\u00a0800 visitas. \nO v\u00eddeo comeza no estacionamento dunha tenda, con Jason apiado nun coche cuns amigos cando finalmente a protagonista femenina sae da tenda. Derulo ficam irando para ela e, finalmente, ac\u00e9rcase e lle fala e comeza a cantar con ela.\nFinalmente, a moza ponse a so\u00f1ar con el. \u00d3 final rev\u00e9lase que o v\u00eddeo musical completo foi todo un so\u00f1o de Jason e a escena principal da moza sa\u00edndo da tenda v\u00f3lvese a amosar.\nOutras versi\u00f3ns.\nO 9 de decembro de 2011, Robin Stjernberg intentou ga\u00f1ar o programa sueco Idol coa canci\u00f3n de Jason Derulo, \"In My Head\", mais non o conseguiu e rematou en segunda posici\u00f3n.\nAp\u00f3s a final de \"Idol\", Stjernberg saca unha compilaci\u00f3n das s\u00faas actuaci\u00f3ns no programa chamado \"My Versions\" o 4 de xaneiro do 2012, onde \"In My Head\" ocupa o n\u00famero 6 de 10 canci\u00f3ns."}
{"id": "309214", "revid": "56817", "url": "https://gl.wikipedia.org/wiki?curid=309214", "title": "Who You Are (canci\u00f3n de Jessie J)", "text": "\"Who You Are\" (en galego: \"Quen es\") \u00e9 unha canci\u00f3n da cantante e compositora brit\u00e1nica Jessie J. A canci\u00f3n foi composta por ela mesma, Toby Gad e Shelly Peiken, mentres que a s\u00faa produci\u00f3n musical estivo a cargo de Gad. Lanzouse como pen\u00faltimo sinxelo de Who You Are o 11 de novembro de 2011 mediante un EP lanzado en iTunes. A canci\u00f3n alcanzou o oitavo posto na lista UK Single Chart e se lle otorgou un disco de prata por vender m\u00e1is de 200,000 copias no pa\u00eds. Mike Diver da BBC a comparou con \"Hometown Glory\" de Adele.\nOutras versi\u00f3ns.\nEn 2011, o cantante sueco Robin Stjernberg versionou \"Who You Are\" no programa \"Idol\" logrando entrar ap\u00f3s a s\u00faa actuaci\u00f3n. Ap\u00f3s o programa, Stjernberg saca unha compilaci\u00f3n das s\u00faas actuaci\u00f3ns no programa chamado \"My Versions\" o 4 de xaneiro do 2012, onde \"Who You Are\" ocupa o n\u00famero 7 de 10 canci\u00f3ns.\nA cantante americana Angie Miller versionou \"Who You Are\" no American Idol o 17 de xaneiro de 2013, e m\u00e1is tarde lanzou a canci\u00f3n o 24 de abril de 2013."}
{"id": "309219", "revid": "5863", "url": "https://gl.wikipedia.org/wiki?curid=309219", "title": "Didelfinos", "text": "A dos didelfinos (\"Didelphinae\") \u00e9 unha subfamilia de marsupiais didelfimorfos da familia dos did\u00e9lfidos que incl\u00fae 16 x\u00e9neros con especies actuales.\nEntre elas est\u00e1n as especies m\u00e1is co\u00f1ecidas de sarig\u00fceias e o \u00fanico marsupial que habita a rexi\u00f3n Ne\u00e1rtica (o popular colocolo, \"Dromiciops gliroides\").\nTaxonom\u00eda.\nA historia taxon\u00f3mica desta subfamilia \u00e9 complexa. O clado faise necesario ao unificar as especies de did\u00e9lfidos. As que se clasificaban antes na familia dos \"Caluromydae\", coas que integraba \"Didelphidae\" formando respectivamente as actuais subfamilias dos \"Caluromyinae\" e \"Didelphina\".\nAs relaci\u00f3ns filoxen\u00e9ticas entre os x\u00e9neros \"Marmosa\", \"Thylamys\", \"Gracilinanus\", \"Micoureus\" e \"Monodelphis\" seguen a ser motivo de controversia entre os distintos investigadores e, dentro de cada x\u00e9nero, a relaci\u00f3n de especies que o forman segue variando a medida que avanzan os estudos. As\u00ed, novos x\u00e9neros como \"Cryptonanus\", \"Tlacuatzin\" ou \"Chacodelphys\" est\u00e1n formados por especies que antes se clasificaban noutros x\u00e9neros da familia.\nCaracter\u00edstica distintiva.\nUnha das caracter\u00edsticas que identifican aos machos das especies desta subfamilia \u00e1 que te\u00f1en tres bulbos uretrais a diferenza dos \"Caluromyinae\", que te\u00f1en dous.\nClasificaci\u00f3n.\nSegundo Voss e Jansa (2009) a sufamilia comprende as tribos e x\u00e9neros seguintes:"}
{"id": "309220", "revid": "23204", "url": "https://gl.wikipedia.org/wiki?curid=309220", "title": "Constantino II, antipapa", "text": "Constantino II, nado en Nepi, foi antipapa desde o 29 de xu\u00f1o de 767 ao 6 de agosto de 768, durante o pontificado de Estevo III.\nTras a morte do papa Paulo I, o duque de Nepi aproveita para provocar unha insurrecci\u00f3n armada e proclamar como papa ao seu irm\u00e1n, un laico que tomar\u00e1 o nome de Constantino II.\nAo ser laico, foi ordenado antes de ser consagrado Papa, circunstancia nada infrecuente na \u00e9poca, pero que ser\u00e1 o motivo polo que un tribunal eclesi\u00e1stico o depo\u00f1a o 6 de agosto de 768. Despois de ser deposto arrinc\u00e1ronlle os ollos e foi confinado a un mosteiro, onde m\u00e1is adiante falecer\u00eda.\nDes\u00edgnase como sucesor a un sacerdote romano chamado Filipe que renuncia ao d\u00eda seguinte."}
{"id": "309223", "revid": "22795", "url": "https://gl.wikipedia.org/wiki?curid=309223", "title": "Didelphinae", "text": ""}
{"id": "309225", "revid": "1987", "url": "https://gl.wikipedia.org/wiki?curid=309225", "title": "Xo\u00e1n VIII, antipapa", "text": "Xo\u00e1n VIII ou simplemente Xo\u00e1n, foi antipapa da Igrexa cat\u00f3lica durante o ano 844.\nTraxectoria.\nTras a morte do papa Gregorio IV o arcediago Xo\u00e1m \u00e9 proclamado papa dunha forma ilex\u00edtima, pero contando co apoio do pobo romano, mentres que a nobreza elixiu no seu lugar ao papa Serxio II, un romano de nacemento nobre. A oposici\u00f3n foi suprimida, e o papa Serxio II interveu para salvar con vida ao antipapa. Xo\u00e1n \u00e9 considerado un antipapa pola Igrexa."}
{"id": "309228", "revid": "56817", "url": "https://gl.wikipedia.org/wiki?curid=309228", "title": "Let Me Dance With You", "text": "\"Let Me Dance With You\" \u00e9 unha canci\u00f3n do grupo TDK e o cantante sueco Robin Stjernberg. Foi lanzada o 3 de marzo de 2015 na plataforma de streaming musical Spotify.\nEst\u00e1 composta por Simen Auke, Mikkel Christiansen, Oscar Holter e Karl-Ola Kjellholm."}
{"id": "309229", "revid": "1987", "url": "https://gl.wikipedia.org/wiki?curid=309229", "title": "Anastasio III, antipapa", "text": "Anastasio III, chamado Anastasio o Bibliotecario, nado cara a 815 e finado en 879, foi un antipapa da Igrexa cat\u00f3lica en 855.\nTraxectoria.\nEnfrontado a Bieito III, o sucesor deste, Nicolao I, nomeou a Anastasio chanceler pontificio, posto que desempe\u00f1ou como un dos m\u00e1is brillantes redactores. Atrib\u00faeselle parte da redacci\u00f3n do \"Liber Pontificalis\". \u00c9 un dos personaxes relacionados coa suposta suplantaci\u00f3n da papisa Xoana."}
{"id": "309238", "revid": "89787", "url": "https://gl.wikipedia.org/wiki?curid=309238", "title": "Mitch Richmond", "text": "Mitchell James \"Mitch\" Richmond, nado o 30 de xu\u00f1o de 1965 en Fort Lauderdale, Florida, \u00e9 un ex xogador profesional de baloncesto estadounidense que desenvolveu toda a s\u00faa na National Basketball Association (NBA). Foi seleccionado no quinto posto primeira rolda do Draft da NBA polos Golden State Warriors en 1988, onde xunto a Tim Haradaway e Chris Mullin formou o co\u00f1ecido tr\u00edo \"Run T-M-C\". No seu primeiro ano ga\u00f1ar\u00eda o premio ao Rookie do Ano. Tras tres tempadas no equipo californiano, marchou aos Sacramento Kings. Al\u00ed se\u00eda 6 veces All-Star e unha vez MVP do partido. En reco\u00f1ecemento \u00e1 s\u00faa achega, os Kings retiraron o seu dorsal co n\u00famero 2. No seu \u00faltimo ano na liga profesional conseguir\u00eda ga\u00f1ar o anel de campi\u00f3n cos Lakers. En 2014, doce anos despois da s\u00faa retirada, foi seleccionado para formar parte do Basketball Hall of Fame. A nivel internacional, ga\u00f1ar\u00eda un ouro ol\u00edmpico coa selecci\u00f3n dos Estados Unidos en 1996. Alcumado \"The Rock\", foi a portada do videoxogo \"NBA Live 97\"."}
{"id": "309239", "revid": "5132", "url": "https://gl.wikipedia.org/wiki?curid=309239", "title": "Mitchell Richmond", "text": ""}
{"id": "309240", "revid": "5863", "url": "https://gl.wikipedia.org/wiki?curid=309240", "title": "Didelfininos", "text": "A dos didelfininos (\"Didelphini\") \u00e9 unha tribo de marsupiais didelfimorfos da familia dos did\u00e9lfidos e subfamilia dos didelfinos que re\u00fane seis x\u00e9neros, dous deles extintos."}
{"id": "309241", "revid": "22795", "url": "https://gl.wikipedia.org/wiki?curid=309241", "title": "Didelphini", "text": ""}
{"id": "309242", "revid": "22570", "url": "https://gl.wikipedia.org/wiki?curid=309242", "title": "Stellae (rede social)", "text": "Stellae \u00e9 unha rede social que pertence \u00f3 Grupo de Investigaci\u00f3n do Stellae da Universidade de Santiago de Compostela a cal permite \u00f3s alumnos estar en contacto e crear o seu propio co\u00f1ecemento. P\u00f3dense formar grupos (abertos ou pechados), crear blogs, subir arquivos, facer tweets, ter marcadores, entre outras cousas."}
{"id": "309243", "revid": "89787", "url": "https://gl.wikipedia.org/wiki?curid=309243", "title": "Tetr\u00e1mero", "text": "Un tetr\u00e1mero (de tetra, \"catro\" + \"-mer\", \"partes\") \u00e9 un olig\u00f3mero formado por catro mon\u00f3meros ou por catro subunidades proteicas. A propiedade asociada denom\u00ednase \"tetramer\u00eda\".\nEn bioqu\u00edmica, son tetr\u00e1meras as mol\u00e9culas formadas por catro subunidades, que poden ser iguais (nese caso \u00e9 un homotetr\u00e1mero), por exemplo a prote\u00edna concanavalina A, ou diferentes (nese caso \u00e9 un heterotetr\u00e1mero), por exemplo a prote\u00edna hemoglobina. A hemoglobina ten 4 subunidades, iguais d\u00faas a d\u00faas, a\u00ednda que todas moi parecidas. As inmunoglobulinas te\u00f1en tam\u00e9n catro subunidades iguais d\u00faas a d\u00faas, pero moi diferentes. As diferentes subunidades dun tetr\u00e1mero poden ter cada unha a s\u00faa propia actividade, como a uni\u00f3n \u00e1 biotina nos tetr\u00e1meros de avidina, ou ter unha propiedade biol\u00f3xica com\u00fan, como a uni\u00f3n alost\u00e9rica do ox\u00edxeno na hemoglobina."}
{"id": "309244", "revid": "27155", "url": "https://gl.wikipedia.org/wiki?curid=309244", "title": "Homotetr\u00e1mero", "text": ""}
{"id": "309245", "revid": "27155", "url": "https://gl.wikipedia.org/wiki?curid=309245", "title": "Heterotetr\u00e1mero", "text": ""}
{"id": "309246", "revid": "89787", "url": "https://gl.wikipedia.org/wiki?curid=309246", "title": "Didelphis", "text": "Didelphis \u00e9 un x\u00e9nero de marsupiais da orde dos didelfimorfos, familia dos did\u00e9lfidos, subfamilia dos didelfinos e tribo dos didelfinos.\nIncl\u00fae seis especies, entre as que se encontran d\u00faas das especies de marsupiais americanos m\u00e1is co\u00f1ecidas e estendidas polo continente, \"Didelphis marsupialis\", que \u00e9 a especie tipo, de distribuci\u00f3n suramericana, e \"Didelphis virginiana\", que habita en Am\u00e9rica do Norte, chegando at\u00e9 Am\u00e9rica central.\nA pesar da s\u00faa tremenda capacidade de adaptaci\u00f3n a practicamente calquera bioma, estes animais prefiren os ambientes h\u00famidos da selva tropical e o bosque temperado, a\u00ednda que son capaces de sobrevivir en numerosos ecosistemas, inclu\u00edndo espazos relativamente \u00e1ridos ou considerabelmente fr\u00edos.\nEntre as especies deste x\u00e9nero \u00e1chanse os \u00fanicos marsupiais que a\u00ednda poboan o subcontinente norteamericano. Tr\u00e1tase de \"Didelphis virginiana\", cuxas poboaci\u00f3ns se estenden por numerosos h\u00e1bitats desde a metade sur dos Estados Unidos at\u00e9 Costa Rica. O resto das especies do x\u00e9nero distrib\u00faense unicamente pola rexi\u00f3n Neotropical.\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo na p\u00e1xina 54 do volume 1\u00ba da d\u00e9cima edici\u00f3n do seu \"Systema Naturae\".\nEtimolox\u00eda.\nO nome do x\u00e9nero, deriva do grego antigo: do elemento \u03b4\u00ed- \"d\u00ed-\", de \u03b4\u03cd\u03bf \"d\u00fdo\", \"dous\", e o termo \u03b4\u03b5\u03bb\u03c6\u03c5\u03c2 \"d\u0115lphys\" \"\u00fatero\", \"matriz\".\nSin\u00f3nimos.\nAdemais de polo prot\u00f3nimo, cu\u00f1ado por Linneo, ao longo do tempo o x\u00e9nero tam\u00e9n foi co\u00f1ecido polos seguintes sin\u00f3nimos:\nClasificaci\u00f3n.\nNo x\u00e9nero reco\u00f1\u00e9cense na actualidade as seguintes especies e subespecies:\nAdemais, co\u00f1\u00e9cese unha especie extinta, \"\u2020Didelphis solimoensis\" .\nCaracter\u00edsticas.\nAs princiupais caracter\u00edsticas das esspecies deste x\u00e9nero son:\nSon animais de mediano tama\u00f1o con marcado dimorfismo sexual, pudendo os machos alcanzaren o duplo do peso que as femias.\nO corpo est\u00e1 cuberto por unha capa de pelos longos \u00e1speros de cor vari\u00e1bel (negro, gris, roxo ou, m\u00e1is raramente, branco) baixo a cal existe outra de pelo branco m\u00e1is curto e denso, caracter\u00edstica esta com\u00fan ao x\u00e9nero e diferenciadora doutros did\u00e9lfidos nos que esta non existe ou \u00e9 moi escasa. Como na maior parte dos cuadr\u00fapedes, as rexi\u00f3ns ventrais son de tons m\u00e1is claros, brancos ou cremosos.\nA cabeza \u00e9 relativamente grande, co foci\u00f1o acuminado provisto de longas vibrisas extremadamente sens\u00edbeis ao tacto. O rostro \u00e9 p\u00e1lido (nunca branco) e est\u00e1 sucado por unha li\u00f1a media moura sobre a fronte. Outras d\u00faas bandas de tonalidade similar cruzan os ollos, negros e redondos, que reflicten tons avermellados cando lles d\u00e1 a luz directamente. As orellas son estreitas, est\u00e1n espidas e son completamente negras nos adultos.\nAs extremidades son negras e os dedos de mans e p\u00e9s presentan as caracter\u00edsticas xerais da familia. \nA cola, con capacidade pr\u00e9nsil, \u00e9 longa, de maior lonxitude que o conxunto de cabeza e tronco. A base est\u00e1 cuberta de pelo, a\u00ednda que vai esp\u00edndose cara ao extremo, \u00e1 vez que se cobre de escamas. Igualmente vai aclar\u00e1ndose desde negra na base a branca ou case branca no \u00e1pice.\nOs esp\u00e9cimes que habitan as rexi\u00f3ns m\u00e1is fr\u00edas poden perder as orellas e o extremo distal da cola debido a necrose criox\u00e9nica.\nAs femias presentan un marsupio ben desenvolvido en cuxo interior se dispo\u00f1en un n\u00famero vari\u00e1bel de mamilas (at\u00e9 trece) formando un c\u00edrculo, ademais doutra mamila no centro do mesmo.\nDistribuci\u00f3n xeogr\u00e1fica.\nNo mapa da dereita, m\u00f3strase a distribuci\u00f3n xeogr\u00e1fica das especies do x\u00e9nero.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Marsupiais]]\n[[Categor\u00eda:Taxons descritos por Linn\u00e9]]"}
{"id": "309247", "revid": "56817", "url": "https://gl.wikipedia.org/wiki?curid=309247", "title": "Os d\u00edas do cometa", "text": "Os d\u00edas do cometa \u00e9 unha novela gr\u00e1fica en branco e negro de Manolo L\u00f3pez Poy e Miguel Fern\u00e1ndez V\u00e1zquez, publicada en 2013 por Demo Editorial.\nTrama.\nA acci\u00f3n est\u00e1 ambientada en Galiza en 1986, durante o paso do cometa Halley. Un grupo de amigos da infancia dunha vila do rural est\u00e1n inmersos no narcotr\u00e1fico e nunha trama de prostituci\u00f3n. A ra\u00edz dunha d\u00e9beda de xogo, un deles \u00e9 asasinado."}
{"id": "309248", "revid": "92340", "url": "https://gl.wikipedia.org/wiki?curid=309248", "title": "Cristovo, antipapa", "text": "Cristovo, nado en Roma e finado en 906, foi un antipapa. Depuxo ao Papa Le\u00f3n en 903, ao ano seguinte foi deposto polo Papa Serxio III.\nHai quen afirma que era un papa lex\u00edtimo, e a\u00ednda que non foi entronizado como papa segundo as pr\u00e1cticas usuais, alg\u00fan tempo despois foi reco\u00f1ecido como papa. Estivo inclu\u00eddo na maior\u00eda das listas modernas de papas at\u00e9 mediados do s\u00e9culo XX. Hoxe a Igrexa cat\u00f3lica consid\u00e9rao un antipapa.\nTraxectoria.\nEra un romano, e o seu pai cham\u00e1base Le\u00f3n. Era Cardeal de San D\u00e1maso cando se converteu en papa destronando pola forza ao seu precursor o Papa Le\u00f3n V, e encarcerouno, aparentemente en outubro do 903. Dado que Le\u00f3n falece ao pouco tempo en prisi\u00f3n, logo da s\u00faa morte Cristovo pode ser considerado o papa. Os relatos de Auxilius de N\u00e1poles (870-930) e Eugenius Vulgarius (887-928) indican que o Papa Serxio III asasinou a Le\u00f3n V e a Cristovo.\nUn documento grego do s\u00e9culo XI di que Cristovo foi o primeiro papa que, na s\u00faa profesi\u00f3n da fe que enviou segundo o costume a Serxio, patriarca de Constantinopla, indicou que o Esp\u00edrito Santo procedeu \"do Pai e do Fillo\". O problema para aceptar esta declaraci\u00f3n \u00e9 que non hab\u00eda ning\u00fan patriarca Serxio nesta \u00e9poca.\nDestronado.\nCristovo foi destronado do papado polo Papa Serxio III (904 - 911), e forzado a terminar a s\u00faa existencia como monxe, a\u00ednda que Vulgarius menciona que foi esganado na prisi\u00f3n.\nLexitimidade.\nAlg\u00fans consideran a Cristovo un papa lex\u00edtimo, a\u00ednda que a s\u00faa maneira de tomar posesi\u00f3n do papado foi completamente contraria aos usos can\u00f3nicos. Por tanto atopamos o seu nome inclu\u00eddo en todos os cat\u00e1logos de papas m\u00e1is ou menos contempor\u00e1neos. O seu retrato at\u00f3pase na galer\u00eda de retratos dos papas na Bas\u00edlica de San Paulo Extramuros, en Roma, e entre os frescos dos papas do s\u00e9culo X pintados no s\u00e9culo XIII nas paredes da igrexa de San Pier-in-Grado, nos arredores de Pisa. Os seus sucesores, por outra banda, reco\u00f1ec\u00e9rono como papa; xa que o Papa Le\u00f3n IX ao confirmar os privilexios da abad\u00eda de Corbie en Francia, mencionou as concesi\u00f3ns precedentes de Bieito e de Cristovo. Este privilexio \u00e9 o \u00fanico dos actos de Cristovo que subsiste. Con todo, a partir da primeira metade do s\u00e9culo XX non o consideran un papa lex\u00edtimo e o seu nome borrouse da lista de Papas do Anuario Pontificio."}
{"id": "309256", "revid": "89787", "url": "https://gl.wikipedia.org/wiki?curid=309256", "title": "Sebasti\u00e0 Alzamora", "text": "Sebasti\u00e0 Alzamora i Mart\u00edn, nado o 6 de marzo de 1972 en Llucmajor, \u00e9 un escritor cr\u00edtico literario e xestor cultural de Mallorca. Membro do auto proclamado grupo po\u00e9tico chamado \u2032Imparables\u2032. Como xornalista, traballaba nos xornais Avui e Ara.\nBiograf\u00eda.\n\u00c9 licenciado en Filolox\u00eda Catal\u00e1 pola Universidade das Illas Baleares. Era co\u00f1ecido polos poemas \"Rafel\" (1994). Tam\u00e9n publicou \"Apoteosi del cercle\"(1997), \"Mula morta\" (2001) e \"El benestar\" (2003).\nComo narrador publicou \"L'extinci\u00f3\" (1999) e \"Sara i Jeremies\" (2002). Con \"La pell i la princesa\" ga\u00f1ou o Premio Josep Pl\u00e1 e recentemente por \"Crim de sang\" foi agraciado co Premio Sant Jordi para a novela."}
{"id": "309260", "revid": "98629", "url": "https://gl.wikipedia.org/wiki?curid=309260", "title": "Receptor nuclear", "text": "En biolox\u00eda molecular, os receptores nucleares son un tipo de prote\u00ednas que se encontran dentro das c\u00e9lulas que son responsables de detectar certas mol\u00e9culas, como por exemplo as hormonas esteroides e tiroides. Como resposta \u00e1 uni\u00f3n a estas mol\u00e9culas, os receptores traballan conxuntamente con outras prote\u00ednas regulando a expresi\u00f3n de xenes espec\u00edficos, controlando as\u00ed o desenvolvemento, homeostase, e metabolismo do organismo.\nOs receptores nucleares te\u00f1en a capacidade de unirse directamente ao ADN e regular a expresi\u00f3n de xenes adxacentes, polo que estes receptores se clasifican como factores de transcrici\u00f3n. A regulaci\u00f3n da expresi\u00f3n x\u00e9nica feita polos receptores nucleares xeralmente s\u00f3 ocorre cando est\u00e1 presente un ligando (unha mol\u00e9cula que afecta ao comportamento do receptor). M\u00e1is especificamente, a uni\u00f3n do ligando a un receptor nuclear d\u00e1 lugar a un cambio conformacional no receptor, o cal, \u00e1 s\u00faa vez, activa o receptor, o que ten como resultado a regulaci\u00f3n da expresi\u00f3n x\u00e9nica \u00e1 alza ou \u00e1 baixa.\nUnha caracter\u00edstica peculiar dos receptores nucleares, que os diferencia doutras clases de receptores, \u00e9 a s\u00faa capacidade de interaccionar directamente co ADN e controlar a expresi\u00f3n do ADN xen\u00f3mico. Como consecuencia, os receptores nucleares xogan un papel clave no desenvolvemento embrionario e na homeostase do adulto. Como se discute m\u00e1is abaixo, os receptores nucleares poden clasificarsse de acordo co seu mecanismo de acci\u00f3n ou segundo a s\u00faa homolox\u00eda.\nDistribuci\u00f3n entre as especies.\nOs receptores nucleares son espec\u00edficos dos animais e non se encontran en protistas, algas, fungos, ou plantas. Entre as primeiras li\u00f1as animais que apareceron na evoluci\u00f3n con xenomas secuenciados, informouse da presenza de dous destes receptores na esponxa \"Amphimedon queenslandica\", outros dous no cten\u00f3foro \"Mnemiopsis leidyi\" catro no placozoo \"Trichoplax adhaerens\" e 17 no cnidario \"Nematostella vectensis\". Atop\u00e1ronse 270 receptores nucleares no nematodo \"C. elegans\". Os humanos, ratos e ratas te\u00f1en respectivamente 48, 49, e 47 receptores nucleares.\nLigandos.\nEntre os ligandos que se unen e activan os recptores nucleares est\u00e1n substancias lip\u00f3filas como as hormonas end\u00f3xenas, as vitaminas A e D, e perturbadores end\u00f3crinos xenobi\u00f3ticos. Como a expresi\u00f3n dun gran n\u00famero de xenes est\u00e1 regulada por receptores nucleares, os ligandos que activan estes receptores poden ter profundos efectos sobre o organismo. Moitos destes xenes regulados est\u00e1n asociados con varias doenzas, o que explica por que as dianas moleculares de moitos f\u00e1rmacos son receptores nucleares (por exemplo nos Estados Unidos son o 13% dos f\u00e1rmacos aprobados pola FDA).\nCertos receptores nucleares, denominados receptores orfos, non te\u00f1en ligandos end\u00f3xenos co\u00f1ecidos (ou polo menos aceptados xeneralizadamente). Alg\u00fans destes receptores, como o FXR, LXR, e o PPAR \u00fanense a varios intermediarios metab\u00f3licos, como \u00e1cidos graxos, \u00e1cidos biliares e esterois con afinidade relativamente baixa. Estes receptores poden, por tanto, funcionar como sensores metab\u00f3licos. Outros receptores nuceares, como o CAR e o PXR parecen funcionar como sensores xenobi\u00f3ticos que regulan \u00e1 alza a expresi\u00f3n de encimas citocromo P450 que metabolizan estes xenobi\u00f3ticos.\nEstrutura.\nA maior\u00eda dos receptores nucleares te\u00f1en unha masa molecular entre 50.000 e 100.000 daltons.\nOs receptores nucleares son de estrutura modular e conte\u00f1en os seguintes dominios estruturais:\nOs dominios N-terminal (A/B), de uni\u00f3n ao ADN (C), e de uni\u00f3n ao ligando (E) est\u00e1n ben pregados independentemente e son estruturalmente estables, mentres que a rexi\u00f3n bisagra (D) e os dominios opcionais C-terminais (F) poden ser conformacionalmente flexibles e desordenados. As orientaci\u00f3ns relativas dos dominios son moi diferentes se comparamos as tres estruturas cristalinas multidominio co\u00f1ecidas; dous deles \u00fanense en DR1, e un \u00fanese en DR4.\nMecanismo de acci\u00f3n.\nOs receptores nucleares (RN, ou, en ingl\u00e9s, NR) son prote\u00ednas multifuncionais que transducen sinais dos seus ligandos correspondentes. Os receptores nucleares poden clasificarse en d\u00faas grandes clases segundo o seu mecanismo de acci\u00f3n e a distribuci\u00f3n subcelular en ausencia de ligando.\nAs pequenas substancias lip\u00f3filas, como moitas hormonas naturais, poden difundir a trav\u00e9s da membrana plasm\u00e1tica e \u00fanense a receptores nucleares localizados no citosol (os receptores nucleares de tipo I) ou no n\u00facleo (os receptores nucleares de tipo II) da c\u00e9lula. A uni\u00f3n causa un cambio conformacional no receptor, o cal, dependendo da clase de receptor que sexa, desencadea unha fervenza de eventos \"augas abaixo\" da s\u00faa ruta, que dirixe os receptores nucleares aos sitios de regulaci\u00f3n da transcrici\u00f3n do ADN, o que ten como resultado a regulaci\u00f3n \u00e1 alza ou \u00e1 baixa da expresi\u00f3n x\u00e9nica. Ademais, identific\u00e1ronse outras d\u00faas clases de receptores nucleares, que son os de tipo III, que son unha variante do tipo I, e os de tipo IV, que se poden unir ao ADN como mon\u00f3meros.\nEn consecuencia, os receptores nucleares poden subdividirse nas seguintes clases segundo o seu mecanismo:\nTipo I.\nA uni\u00f3n do ligando aos receptores nucleares de tipo I no citosol causa a disociaci\u00f3n das prote\u00ednas de shock t\u00e9rmico, a homodimerizaci\u00f3n, a translocaci\u00f3n (por transporte activo) desde o citoplasma ao n\u00facleo celular, e a uni\u00f3n a secuencias espec\u00edficas do ADN chamadas elementos de resposta a hormonas (HREs). Os receptores nucleares de tipo I \u00fanense a HREs que consisten en d\u00faas rexi\u00f3ns (dous \"medios sitios\") separados por un tramo de lonxitude variable de ADN, e o segundo destes medios sitios ten unha secuencia invertida con respecto ao primeiro (repetici\u00f3n invertida). Os receptores nucleares de tipo I incl\u00faen os membros da subfamilia 3, como o receptor de andr\u00f3xenos, receptores de estr\u00f3xenos, receptor de glicocorticoides, e receptor de proxesterona.\nAlg\u00fans dos receptores nucleares da subfamilia 2 poden unirse a HREs con repetici\u00f3ns directas en vez de con repetici\u00f3ns invertidas. Ademais, alg\u00fans receptores nucleares \u00fanense tanto a mon\u00f3meros coma a d\u00edmeros, de maneira que s\u00f3 un \u00fanico dominio de uni\u00f3n ao ADN do receptor se une a un \u00fanico medio sitio do HRE. Estes receptores nucleares son considerados receptores orfos, dado que os seus ligandos end\u00f3xenos son a\u00ednda desco\u00f1ecidos.\nDespois, O complexo receptor/ADN recruta outras prote\u00ednas que transcriben o ADN \"augas abaixo\" a partir do HRE orixinando ARN mensaxeiros e finalmente prote\u00ednas, o que causa un cambio no funcionamento celular.\nTipo II.\nOs receptores de tipo II, a diferenza dos de tipo I, quedan retidos no n\u00facleo independentemente do estado de uni\u00f3n co ligando e ademais \u00fanense como heterod\u00edmeros (xeralmente co RXR) ao ADN. En ausencia de ligando, os receptores nucleares de tipo II est\u00e1n a mi\u00fado en complexo con prote\u00ednas correpresoras. A uni\u00f3n de ligandos ao receptor nuclear causa a disociaci\u00f3n do correpresor e o recrutamento de prote\u00ednas coactivadoras. As prote\u00ednas adicionais como a ARN polimerase recr\u00fatanse despois e \u00fanense ao complexo receptor nuclear/ADN que transcribe o ADN en ARNm.\nOs receptores nucleares de tipo II incl\u00faen principalmente \u00e1 subfamilia 1, por exemplo o receptor do \u00e1cido retinoico, o receptor X retinoide e o receptor de hormonas tiroides.\nTipo III.\nOs receptores nucleares de tipo III (principalmenre da subfamilia 2) par\u00e9cense aos receptores de tipo I en que ambas as clases se unen ao ADN como homod\u00edmeros. Por\u00e9n, os receptores nucleares de tipo III, a diferenza dos de tipo I, \u00fanense a HREs con repetici\u00f3ns directas en vez de a HREs con repetici\u00f3ns invertidas.\nTipo IV.\nOs receptores nucleares de tipo IV \u00fanense tanto a mon\u00f3meros coma a d\u00edmeros, pero de maneira que s\u00f3 un \u00fanico dominio de uni\u00f3n ao ADN do receptor se une a un \u00fanico medio sitio de HRE. Exemplos de receptores de tipo IV poden atoparse na maior\u00eda das subfamilias de receptores nucleares.\nProte\u00ednas correguladoras.\nOs receptores nucleares que se unen a elementos de resposta a hormonas recrutan un significativo n\u00famero doutras prote\u00ednas (denominadas correguladores da transcrici\u00f3n) que facilitan ou inhiben a transcrici\u00f3n do xene diana asociado a ARNm. As funci\u00f3ns destes correguladores son variadas e incl\u00faen a remodelaci\u00f3n da cromatina (facendo que o xene diana sexa m\u00e1is accesible ou menos \u00e1 transcrici\u00f3n) ou unha funci\u00f3n de ponte para estabilizar a uni\u00f3n doutras prote\u00ednas correguladoras. Os receptores nucleares poden unirse especificamente a varias prote\u00ednas correguladoras, e deste xeito infl\u00faen nos mecanismos celulares de transduci\u00f3n de sinais de forma directa ou indirecta.\nCoactivatores.\nA uni\u00f3n de ligandos agonistas (v\u00e9xase m\u00e1is abaixo) a receptores nucleares induce unha conformaci\u00f3n do receptor que se une preferencialmente a prote\u00ednas coactivadoras. Estas prote\u00ednas con frecuencia te\u00f1en unha actividade intr\u00ednseca de histona acetiltransferase (HAT), que debilita a asociaci\u00f3n das histonas co ADN, e promove as\u00ed a transcrici\u00f3n dos xenes.\nCorrepresores.\nAo contrario, a uni\u00f3n de ligandos antagonistas aos receptores nucleares induce unha conformaci\u00f3n do receptor que favorece a uni\u00f3n preferencial de prote\u00ednas correpresoras. Estas prote\u00ednas, \u00e1 s\u00faa vez, recrutan histona desacetilases (HDACs), que fan m\u00e1is forte a asociaci\u00f3n das histonas co ADN, o que reprime a transcrici\u00f3n x\u00e9nica.\nAgonismo e antagonismo.\nDependendo do receptor implicado, a estrutura qu\u00edmica do ligando e o tecido que \u00e9 afectado, os ligandos dos receoptores nucleares poden mostrar diversos efectos que van desde o agonismo ao antagonismo e ao agonismo inverso.\nAgonistas.\nA actividade dos ligandos end\u00f3xenos (como as hormonas estradiol e testosterona) cando se unen aos seus correspondentes receptores nucleares \u00e9 normalmente regular \u00e1 alza a expresi\u00f3n x\u00e9nica. Esta estimulaci\u00f3n da expresi\u00f3n x\u00e9nica polo ligando denom\u00ednase resposta agonista. Os efectos agonistas das hormonas end\u00f3xenas poden tam\u00e9n ser imitados por certos ligandos sint\u00e9ticos, por exemplo, o f\u00e1rmaco antiinflamatorio receptor de glicocorticoides dexametasona. Os ligandos agonistas funcionan inducindo unha conformaci\u00f3n do receptor que favorece a uni\u00f3n do coactivador (ver a parte superior da figura da dereita).\nAntagonistas.\nOutros ligandos sint\u00e9ticos de receptores nucleares non te\u00f1en un efecto aparente sobre a transcrici\u00f3n x\u00e9nica en ausencia de ligando end\u00f3xeno. Por\u00e9n, bloquean o efecto do agonista por medio da uni\u00f3n competitiva no mesmo sitio de uni\u00f3n no receptor nuclear. Estes ligandos denom\u00ednanse antagonistas. Un exemplo de f\u00e1rmaco antagonista de receptor nuclear \u00e9 a mifepristona, que se une a receptores de glicocorticoides e de proxesterona e, por tanto, bloquea a actividade das hormonas end\u00f3xenas cortisol e proxesterona respectivamente. Os ligandos antagonistas funcionan inducindo unha conformaci\u00f3n do receptor, o cal impide a uni\u00f3n do coactivador e promove a uni\u00f3n do correpresor (ver a metade inferior da figura da dereita).\nAgonistas inversos.\nFinalmente, alg\u00fans receptores nucleares promoven un baixo nivel de transcrici\u00f3n x\u00e9nica en ausencia de agonistas (tam\u00e9n denominada actividade constitutiva ou basal). Os ligandos sint\u00e9ticos, que reducen este nivel basal de actividade en receptores nucleares denom\u00ednanse agonistas inversos.\nModuladores de receptor selectivos.\nVarios f\u00e1rmacos que funcionan por medio de receptores nucleares mostran unha resposta agonista nalg\u00fans tecidos e antagonista noutros. Este comportamento pode ter vantaxes substanciais xa que permite manter os efectos terap\u00e9uticos beneficiosos desexados dun f\u00e1rmaco \u00e1 vez que se minimizan os efectos indesexados. Os f\u00e1rmacos que te\u00f1en este perfil de acci\u00f3n mixto agonista/antagonista denom\u00ednanse moduladores de receptor selectivos (SRMs). Exemplos son os Moduladores do Receptor de Andr\u00f3xenos Selectivos (SARMs), os Moduladores do Receptor de Estr\u00f3xenos Selectivos (SERMs) e os Moduladores do Receptor de Proxesterona Selectivos (SPRMs). O mecanismo de acc\u00ed\u00f3n dos SRMs pode variar dependendo da estrutura qu\u00edmica do ligando e do receptor implicado, a\u00ednda que se cre que moitos SRMs funcionan promovendo unha conformaci\u00f3n do receptor que est\u00e1 estreitamente equilibrada entre o agonismo e o antagonismo. En tecidos nos que a concentraci\u00f3n de prote\u00ednas coactivadoras \u00e9 m\u00e1is alta que a de correpresores, o equilibrio est\u00e1 inclinado en direcci\u00f3n ao agonista. Inversamente, en tecidos onde domina o correpresor, o ligando comp\u00f3rtase como un antagonista.\nMecanismos alternativos.\nTransrepresi\u00f3n.\nO mecanismo de acci\u00f3n m\u00e1is com\u00fan dos receptores nucleares sup\u00f3n a uni\u00f3n directa do receptor nuclear a un elemento de resposta a hormonas do ADN. Este mecanismo ch\u00e1mase transactivaci\u00f3n. Non obstante, alg\u00fans receptores nucleares non s\u00f3 te\u00f1en a capacidade de unirse directamente ao ADN, sen\u00f3n tam\u00e9n a outros factores de transcrici\u00f3n. Esta uni\u00f3n adoita orixinar a desactivaci\u00f3n dun segundo factor de transcrici\u00f3n nun proceso co\u00f1ecido como transrepresi\u00f3n. Un exemplo de receptor nuclear con capacidade de transreprimir \u00e9 o receptor de glicocorticoides (GR). Ademais, certos ligandos do receptor de glicocorticoides chamados Agonistas do Receptor de Glicocorticoides Selectivos (SEGRAs) poden activar ao receptor de glicocorticoides dun modo tal que dito receptor fai con m\u00e1is forza a transrepresi\u00f3n que a transactivaci\u00f3n. Esta selectividade incrementa a separaci\u00f3n entre os efectos antiinflamatorios desexados e os efectos laterais metab\u00f3licos non desexados destes glicocorticoides selectivos.\nNon xen\u00f3mica.\nOs efectos directos cl\u00e1sicos dos receptores nucleares sobre a regulaci\u00f3n x\u00e9nica normalmente son lentos e t\u00e1rdase horas en poder apreciar un efecto funcional nas c\u00e9lulas debido ao gran n\u00famero de pasos intermedios entre a activaci\u00f3n do receptor nuclear e os cambios nos niveis de expresi\u00f3n das prote\u00ednas. Con todo, observouse que alg\u00fans efectos da aplicaci\u00f3n de hormonas como o estr\u00f3xeno aparecen en cuesti\u00f3n de minutos, o cal non est\u00e1 en concordancia co mecanismo cl\u00e1sico da acci\u00f3n dos receptores nucleares. A\u00ednda que a diana molecular para estes efectos non xen\u00f3micos dos receptores nucleares non foi claramente demostrada, hipotet\u00edzase que hai variantes dos receptores nucleares que est\u00e1n asociados \u00e1 membrana en vez de estaren localizados no citosol ou no n\u00facleo. Ademais, estes receptores asociados \u00e1 membrana funcionar\u00edan por medio de mecanismos de transduci\u00f3n de sinais alternativos, que non implican a regulaci\u00f3n x\u00e9nica.\nMembros da familia.\nA seguinte lista de 48 receptores nucleares humanos co\u00f1ecidos xunto con alg\u00fans receptores non humanos seleccionados clasif\u00edcaos segundo a homolox\u00eda de secuencias entre eles."}
{"id": "309270", "revid": "22795", "url": "https://gl.wikipedia.org/wiki?curid=309270", "title": "Didelfimorfo", "text": ""}
{"id": "309271", "revid": "22795", "url": "https://gl.wikipedia.org/wiki?curid=309271", "title": "Sarig\u00fceias", "text": ""}
{"id": "309272", "revid": "1987", "url": "https://gl.wikipedia.org/wiki?curid=309272", "title": "Heracleum", "text": "Heracleum \u00e9 un x\u00e9nero dunhas 40 especies de herbas bianuais e perennes da familia Apiaceae. Enc\u00f3ntrase en zonas temperadas do hemisferio norte, as\u00ed como nas altas monta\u00f1as de Etiop\u00eda.\nDescrici\u00f3n.\nSon plantas perennes, pubescentes. Con follas simples ou compostas, 1-3-pinnadas. Raios 3 a numerosos. Inv\u00f3lucro de br\u00e1cteas ou alg\u00fans que carecen. Involucelo dunhas poucas a moitas bract\u00e9olas lineares a lanceoladas ou ovaladas. Dentes do c\u00e1liz evidentes ou obsoletos. P\u00e9talos brancos, raramente amarelos, coas flores exteriores nunha umbela grande. Froito el\u00edptico, fortemente comprimido dorsalmente, oblongas, obovadas, orbiculares ou piriforme, cristas dorsais.\nTaxonom\u00eda.\nO x\u00e9nero foi descrito por Carl von Linn\u00e9 e publicado en \"Species Plantarum\" 1: 249\u2013250. 1753. A especie tipo \u00e9 a \"Heracleum sphondylium\" L."}
{"id": "309275", "revid": "839", "url": "https://gl.wikipedia.org/wiki?curid=309275", "title": "Hovhannes Cholakian", "text": "Hovhannes Cholakian (en ), nado en Constantinopla o 12 de abril de 1919 e finaldo na mesma cidade o 16 de setembro de 2016, foi un eclesi\u00e1stico cat\u00f3lico armenio de Turqu\u00eda, arcebispo de Istambul dende 1966 at\u00e9 2015.\nTraxectoria.\nNaceu o 12 de abril de 1919 en Constantinopla (Imperio Otom\u00e1n), e o 25 de abril de 1943 foi ordenado sacerdote.\nO 23 de maio de 1966 foi elixido arcebispo de Constantinopla, recibindo a consagraci\u00f3n de mans do prefecto da Congregaci\u00f3n para a Propagaci\u00f3n da Fe, Gregorio Pedro XV Aghachanean o 5 de marzp de 1967.\nPermaneceu no cargo at\u00e9 que se retirou o 21 de marzo de 2015, con case 96 anos. Finou en Istambul na noite do 16 de setembro de 2016."}
{"id": "309276", "revid": "839", "url": "https://gl.wikipedia.org/wiki?curid=309276", "title": "Hovhannes Tcholakian", "text": ""}
{"id": "309277", "revid": "17467", "url": "https://gl.wikipedia.org/wiki?curid=309277", "title": "Cole\u00f3ptero", "text": ""}
{"id": "309278", "revid": "17467", "url": "https://gl.wikipedia.org/wiki?curid=309278", "title": "Coleoptera", "text": ""}
{"id": "309279", "revid": "89787", "url": "https://gl.wikipedia.org/wiki?curid=309279", "title": "Didelphis virginiana", "text": "Didelphis virginiana \u00e9 unha especie de mam\u00edfero marsupial didelfimorfo da familia dos did\u00e9lfidos.\n\u00c9 o \u00fanico marsupial de Norteam\u00e9rica que vive ao norte do r\u00edo Bravo.\nOs seus antepasados evolucionaron en Suram\u00e9rica, pero facilitoulle a invasi\u00f3n de Am\u00e9rica do Norte a formaci\u00f3n do istmo centroamericano, durante o grande intercambio americano, hai tres mill\u00f3ns de anos.\nCaracter\u00edsticas.\nTr\u00e1tase dun animal nocturno e solitario, do tama\u00f1o dun gato dom\u00e9stico, sendo, por tanto a sarig\u00fceia m\u00e1is grande. Exitoso oportunista, con frecuencia pode verse nas vilas saqueando contedores de lixo, ou no pavimento das r\u00faas como v\u00edtima de atropelo en accidentes de tr\u00e1fico.\nComportamento.\n\"Didelphis virginiana\" \u00e9 un animal de h\u00e1bitos nocturnos. Cando se sente ameazada, expulsa un forte cheiro e faise a morta.\nTaxonom\u00eda.\nA especie foi descrita en 1792 polo m\u00e9dico, naturalista, escritor e tradutor escoc\u00e9s Robert Kerr, que a publicou no n\u00famero 193 na revista \"Linnaeus, Anim. Kingdom\".\nAo longo do tempo foi co\u00f1ecida, ademais, polos seguintes sin\u00f3nimos:\ne, ademais, distingu\u00edronse as seguintes subespecies: \nNomenclatura.\nO nome xen\u00e9rico, \"Didelphis\", deriva do grego antigo: do elemento \u03b4\u00ed- \"d\u00ed-\", de \u03b4\u03cd\u03bf \"d\u00fdo\", \"dous\", e o termo \u03b4\u03b5\u03bb\u03c6\u03c5\u03c2 \"d\u011blphys\", \"\u00fatero\", \"matriz\".\nO espec\u00edfico, \"virginiana\", do top\u00f3nimo \"Virginia\", (Virxinia, territorio dos Estados Unidos).\nSubespecies.\nNa actualidade, a comunidade cient\u00edfica reco\u00f1ece tan s\u00f3 as seguintes:\nDistribuci\u00f3n xeogr\u00e1fica.\nDistrib\u00faese ao longo de gran parte da Am\u00e9rica do Norte, desde o oc\u00e9ano Atl\u00e1ntico ao Pac\u00edfico. Introduciuse en California en 1910.\nHoxe en d\u00eda chega at\u00e9 o sur do Canad\u00e1, e parece que a\u00ednda se est\u00e1 estendendo cara ao norte.\nA s\u00faa \u00e1rea de distribuci\u00f3n abarca o extremo suroriental do Canad\u00e1, a metade oriental e a costa occidental dos Estados Unidos, M\u00e9xico (salvo o extremo noroccidental), Belize, Guatemala, Honduras, O Salvador, Nicaragua e Costa Rica.\nEsta sarig\u00fceia non era orixinalmente nativa dos oeste dos Estados Unidos. Foi intencionadamente introducida no oeste durante a gran depresi\u00f3n, probabelmente como unha fonte de alimento.\nEstado de conservaci\u00f3n.\nA UICN, cualificou en 2008 o estado da especie como \"LC\" (pouco preocupante) debido, entre outras raz\u00f3ns, a que a s\u00faa presenza \u00e9 com\u00fan e xeneralizada en toda a s\u00faa \u00e1rea de dispersi\u00f3n, a que se adapta moi ben \u00e1s paisaxes modificadas polo ser humano. A\u00ednda que a esta sarig\u00fceia \u00e9 cazada e atrapada con garamelos nalgunhas localidades para consumir como alimento, como actividade deportiva ou para protexer \u00e1s aves de curral, a especie non semella que fora afectada adversamente polos asentamentos humanos. De feito, a s\u00faa \u00e1rea de dispersi\u00f3n parece que est\u00e1 aumentando."}
{"id": "309283", "revid": "5863", "url": "https://gl.wikipedia.org/wiki?curid=309283", "title": "Congreso da Emigraci\u00f3n Galega", "text": "Os Congresos da Emigraci\u00f3n Galega son un conxunto de xuntanzas organizadas coa finalidade de facer propostas aos poderes p\u00fablicos, colaborando, para resolver os problemas que se presentaban \u00e1 emigraci\u00f3n galega, ademais de constitu\u00edren foros para a confrontaci\u00f3n entre as diferentes orientaci\u00f3ns pol\u00edticas e ideol\u00f3xicas presentes nos diferentes enclaves galegos.\nPrimeiro Congreso da Emigraci\u00f3n Galega.\nO Primeiro Congreso da Emigraci\u00f3n Galega, celebrado en Buenos Aires entre o 24 e o 31 de xullo de 1956, foi impulsado polo Consello de Galiza, coincidindo coa celebraci\u00f3n do centenario do Banquete de Conxo, considerado e reivindicado coma un dos feitos chave na etapa fundacional do movemento galeguista.\nEste encontro ti\u00f1a como obxectivo, segundo figura na convocatoria, estudar os problemas espec\u00edficos, individuais e colectivos, dos emigrados galegos, con proxecci\u00f3ns sobre o presente e o futuro de Galiza, busc\u00e1ndolles as pos\u00edbeis e axeitadas soluci\u00f3ns, e supu\u00f1a unha tentativa de uni\u00f3n das diversas colectividades espalladas polo continente americano, as\u00ed como, de forma indirecta, un elemento de auto-lexitimaci\u00f3n do propio Consello de Galiza que, como entidade convocadora e na s\u00faa propia natureza de representante do goberno galego no exilio, poder\u00eda beneficiarse a nivel simb\u00f3lico dos avances realizados neste cami\u00f1o.\nEsta convocatoria foi feita p\u00fablica cun chamamento \u00e1 participaci\u00f3n das sociedades galegas na Am\u00e9rica e inclu\u00eda un temario orientativo, estruturado en torno aos n\u00facleos tem\u00e1ticos do pasado, presente e futuro da emigraci\u00f3n galega. O \u00faltimo deles foi desenvolvido en catro li\u00f1as de estudo, que chegan a ter un peso importante na propia configuraci\u00f3n do congreso, e que se corresponde cos seguintes ep\u00edgrafes: \"O problema do emigrado galego\", \"A emigraci\u00f3n galega na vida social\", \"As entidades mutualistas m\u00e1xima creaci\u00f3n da emigraci\u00f3n galega\", \"A emigraci\u00f3n galega na vida econ\u00f3mica\" e \"A emigraci\u00f3n galega e a cultura\".\nA cultura ten un peso importante dentro deste encontro, sendo o eixo tem\u00e1tico que concentra o maior n\u00famero de relatorios (21 de 66 comunicaci\u00f3ns repartidas en 6 bloques) e o que levanta m\u00e1is expectativa, segundo confirman as propias actas.\nO 24 de xullo celebrouse a s\u00faa sesi\u00f3n preparatoria no Centro Ourens\u00e1n e foi elixido presidente do Congreso Xes\u00fas Canabal, que fora Ministro da Rep\u00fablica Espa\u00f1ola no exilio.\nSelecci\u00f3n.\nA selecci\u00f3n do Primeiro Congreso da Emigraci\u00f3n Galega encontra certas limitaci\u00f3ns en canto \u00e1 representatividade do sistema cultural galego, tanto por estar impulsado por un colectivo galeguista (non sempre en boa relaci\u00f3n coas restantes li\u00f1as ideol\u00f3xicas en xogo ou inclusive con outros grupos) como por haber not\u00e1beis diferenzas no grao de participaci\u00f3n dos diferentes n\u00facleos de emigrados (sendo maioritaria a presenza de colectividades con sedes en torno ao R\u00edo da Prata). A pesar disto, tr\u00e1tase dunha proposta unitaria, coa representaci\u00f3n de moitos enclaves e inclusive da Galiza territorial.\nA representaci\u00f3n das entidades americanas contou entre outros con Xos\u00e9 Velo, representando os galegos de Venezuela; Francisco Comesa\u00f1a, Roxelio Rodr\u00edguez de Breta\u00f1a e Marcial Fern\u00e1ndez V\u00e1zquez, os de M\u00e9xico; Xerardo \u00c1lvarez Gallego, os de Cuba; Ram\u00f3n Su\u00e1rez Picallo, os de Chile; Emilio Gonz\u00e1lez L\u00f3pez, os dos Estados Unidos de Am\u00e9rica; Lois Tob\u00edo Fern\u00e1ndez, Xes\u00fas Canabal, Xuan Mart\u00ednez Castro os galegos do Uruguai.\nDe Galiza tam\u00e9n chegan propostas, a\u00ednda que non acudan presencialmete, feitas, principalmente, polo colectivo xestado \u00e1 volta da editorial Galaxia, os irm\u00e1ns Carr\u00e9 Alvarellos (vinculados \u00e1 Academia Galega), Carlos Pereira Amil, e un conxunto independente, pr\u00f3ximo a Galaxia, integrado por Manuel Beiras, Xos\u00e9 Mosquera P\u00e9rez e Jos\u00e9 R. V\u00e1zquez. Tam\u00e9n Ram\u00f3n Otero Pedrayo e Domingo Garc\u00eda-Sabell.\nCongreso Rexional da Emigraci\u00f3n Gallega.\nO Congreso Rexional da Emigraci\u00f3n Gallega celebrouse en 1965 en Santiago de Compostela e nel aprobouse por unanimidade a creaci\u00f3n da Federaci\u00f3n Mundial de Sociedades Galegas, con secretar\u00eda permanente nalgunha cidade de Galicia. Unha instituci\u00f3n capaz de coordinar os esforzos dos diversos centros representantes dos emigrantes e as\u00ed solucionar os problemas que afectan a sociedade galega espallada polo mundo. Unha entidade moi ben recibida e respaldada por m\u00e1is de trescentos mil galegos.\nCongreso Mundial da Emigraci\u00f3n Galega.\nO V Congreso da Emigraci\u00f3n Galega, ou Congreso Mundial da Emigraci\u00f3n Galega organizado pola Federaci\u00f3n Mundial de Sociedades Gallegas e presidido por Juan Manuel P\u00e9rez (m\u00e1ximo responsable do Centro Gallego de Buenos Aires) celebrouse nunha etapa na que a emigraci\u00f3n cara a Am\u00e9rica est\u00e1 a piques de desaparecer, e que en troques, deriva aos pa\u00edses de Europa Occidental, sumado a un contexto no que lentamente se est\u00e1n producindo cambios cara \u00e1 democracia europea. No Congreso ademais de trat\u00e1rense os problemas que afectaban ao emigrado galego, desenvolv\u00e9ronse actos culturais, folcl\u00f3ricos, visitas especiais etc...\n\u00c9 destacable a colaboraci\u00f3n da Universidade de Santiago de Compostela, a Misi\u00f3n Biol\u00f3xica de Galicia, entidades p\u00fablicas provinciais e galegos especialistas.\nPrograma.\nEste congreso tivo unha duraci\u00f3n de 4 d\u00edas, co seguinte programa: "}
{"id": "309285", "revid": "23204", "url": "https://gl.wikipedia.org/wiki?curid=309285", "title": "Lista de obras de Michelangelo", "text": "A seguinte \u00e9 unha lista das obras de Michelangelo, na que se incl\u00faen as obras desaparecidas e outras atribu\u00eddas do artista do Renacemento italiano nacido en Caprese no ano 1475. Dende moi novo entrou como aprendiz no taller dos irm\u00e1ns Domenico e Davide Ghirlandaio en Florencia, e tivo como principais mecenas a Lorenzo de M\u00e9dici e ao Xulio II. O artista practicou a escultura, a pintura, o debuxo, a arquitectura e a poes\u00eda. Faleceu en Roma no ano 1564."}
{"id": "309287", "revid": "27155", "url": "https://gl.wikipedia.org/wiki?curid=309287", "title": "Poxviridae", "text": "Poxviridae (poxv\u00edridos), \u00e9 unha familia de virus que infectan a vertebrados e invertebrados, cuxos membros se co\u00f1ecen comunmente como poxvirus. A ra\u00edz \"pox\" do seu nome procede do ingl\u00e9s, idioma no que inicialmente se aplicou \u00e1 doenza m\u00e1is famosa que producen, a var\u00edola, que despois pasou a chamarse \"smallpox\".\nHai catro x\u00e9neros de poxvirus que poden infectar a humanos, que son:\nAnteriormente o virus da var\u00edola causaba grandes epidemias, pero foi erradicado pola vacinaci\u00f3n. Actualmente, os m\u00e1is com\u00fans son o virus da vaccinia, que se pode atopar no subcontinente indio, e o virus do molusco contaxioso, a\u00ednda que est\u00e1n aumentando os casos de infecci\u00f3ns por virus da var\u00edola do mono en zonas tropicais de \u00c1frica central.\nEstrutura.\nAs part\u00edculas virais (viri\u00f3ns) dos \"Poxviridae\" te\u00f1en xeralmente envoltura (viri\u00f3n con envoltura externa ou EEV), a\u00ednda que a forma viri\u00f3n maduro intracelular (IMV) deste virus, cont\u00e9n envolturas diferentes, e \u00e9 tam\u00e9n infeccioso. Var\u00edan na s\u00faa forma dependendo da especie, pero xeralmente te\u00f1en forma de ladrillo ou forma oval similar a un ladrillo redondeado porque est\u00e1n envoltos polo ret\u00edculo endoplasm\u00e1tico da c\u00e9lula. O viri\u00f3n \u00e9 excepcionalmente grande, o seu tama\u00f1o \u00e9 de arredor de 200 nm de di\u00e1metro e 300 nm de lonxitude e leva o seu xenoma nun segmento de ADN de dobre cadea linear e \u00fanico. En comparaci\u00f3n, a lonxitude dun \"Rhinovirus\" \u00e9 s\u00f3 a d\u00e9cima parte da dun viri\u00f3n t\u00edpico de \"Poxviridae\".\nReplicaci\u00f3n.\nA replicaci\u00f3n dos poxvirus implica varios estadios. A primeira cousa que fai o virus \u00e9 unirse a un receptor da superficie da c\u00e9lula h\u00f3spede; crese que os receptores para os pxvirus son glicosaminoglicanos (GAGs). Despois de unirse ao receptor, o virus entra na c\u00e9lula, onde perde a envoltura. Esta perda da envoltura \u00e9 un proceso en d\u00faas etapas. Primeiramente, elim\u00ednase a membrana externa a medida que a part\u00edcula entra na c\u00e9lula; en segundo lugar, a part\u00edcula v\u00edrica (sen a membrana externa) fusi\u00f3nase coa membrana celular para liberar a s\u00faa parte central (\"core\") no citoplasma. Os xenes virais pox expr\u00e9sanse en d\u00faas fases. Os xenes temper\u00e1ns codifican as prote\u00ednas non estruturais, inclu\u00edndo as prote\u00ednas necesarias para a replicaci\u00f3n do xenoma viral, e expr\u00e9sanse antes de que se replique o xenoma. Os xenes tard\u00edos expr\u00e9sanse despois da replicaci\u00f3n do xenoma e codifican as prote\u00ednas estruturais necesarias para constru\u00edr a part\u00edcula do virus. A ensamblaxe da part\u00edcula do virus ocorre en cinco etapas de maduraci\u00f3n que acaban coa exocitose final dos viri\u00f3ns novos envoltos. O n\u00famero de membranas que envolven os viri\u00f3ns foi discutido, pero crese que son dunha a tres segundo a etapa do ciclo vital.\nEn virus como o da vaccinia dist\u00ednguense varias formas do viri\u00f3n, que son: \nA replicaci\u00f3n dos poxvirus \u00e9 pouco usual para un virus de ADN bicatenario (que xeralmente son pequenos) porque ocorre no citoplasma, a\u00ednda que isto \u00e9 t\u00edpico noutros virus de ADN gran tama\u00f1o. Os poxvirus codifican a s\u00faa propia maquinaria para a transcrici\u00f3n do xenoma, unha ARN polimerase ADN dependente propia, o que fai posible a replicaci\u00f3n no citoplasma. A maior\u00eda dos virus de ADN bicatenario necesitan usar a ARN polimerase ADN dependente da c\u00e9lula h\u00f3spede para realizar a transcrici\u00f3n. Este encima do h\u00f3spede enc\u00f3ntrase no n\u00facleo celular, e, por tanto, a maior\u00eda dos virus de ADN bicatenario levan a cabo unha parte do seu ciclo de infecci\u00f3n no n\u00facleo da c\u00e9lula.\nEvoluci\u00f3n.\nO antepasado dos poxvirus non se co\u00f1ece pero os estudos estruturais suxiren que este puido ser un adenovirus ou unha especie relacionada tanto cos poxvirus coma cos adenovirus.\nBase\u00e1ndose na organizaci\u00f3n do xenoma e no mecanismo da replicaci\u00f3n do ADN parece que pode haber relaci\u00f3ns filoxen\u00e9ticas entre os rudivirus (\"Rudiviridae\") e os virus de ADN eucariotas grandes: o virus da febre porcina africana (\"Asfarviridae\"), virus de Chlorella (\"Phycodnaviridae\") e os poxvirus (\"Poxviridae\").\nA taxa de mutaci\u00f3n neses xenomas est\u00edmase que est\u00e1 entre 0,9 e 1,2 x 10\u22126 substituci\u00f3ns por sitio por ano. Outra estimaci\u00f3n considera que est\u00e1 entre 0,5 e 7 \u00d7 10\u22126 substituci\u00f3ns de nucle\u00f3tidos por sitio e por ano. Unha terceira estimaci\u00f3n sit\u00faa a cifra en 4-6 \u00d7 10\u22126.\nO \u00faltimo antepasado com\u00fan dos poxviruses existentes que infectan a vertebrados existiu hai 500 mil anos. O x\u00e9nero \"Avipoxvirus\" diverxiu do seu antepasado hai 249 \u00b1 69 miles de anos. O devanceiro do x\u00e9nero \"Orthopoxvirus\" foi o seguinte en diverxir dos outros clados hai 300 mil anos. Unha segunda estimaci\u00f3n do tempo desta diverxencia sit\u00faa este evento hai 166.000 \u00b1 43.000 anos. A divisi\u00f3n dos Orthopox ocorreu hai ~14.000 anos. O x\u00e9nero \"Leporipoxvirus\" diverxiu hai ~137.000 \u00b1 35.000 anos. Isto foi seguido polo antepasado do x\u00e9nero \"Yatapoxvirus\". O \u00faltimo antepasado com\u00fan do \"Capripoxvirus\" e \"Suipoxvirus\" diverxiu hai 111.000 \u00b1 29.000 anos.\nVar\u00edola.\nA data en que apareceu a var\u00edola non foi establecida. Probablemente evolucionou a partir dun virus de roedores hai entre 68.000 e 16.000 anos. O amplo rango das dataci\u00f3ns d\u00e9bese aos diferentes rexistros utilizados para calibrar o reloxo molecular. Un clado foi o das cepas principais da var\u00edola (as clinicamente m\u00e1is graves) que se espallou por Asia entre hai 400 e 1.600 anos. Un segundo clado inclu\u00eda o alastrim (unha var\u00edola fenotipicamente leve) descrita nos continentes americanos e illada en \u00c1frica occidental, que diverxiu a partir dunha capa ancestral hai entre 1.400 e 6.300 anos. Este clado despois diverxiu en dous subclados hai polo menos 800 anos.\nUnha segunda estimaci\u00f3n situou a separaci\u00f3n da var\u00edola do \"Taterapox virus\" (de roedores) hai 3.000\u20134.000 anos. Isto \u00e9 consistente coas probas arqueol\u00f3xicas e hist\u00f3ricas en relaci\u00f3n coa aparici\u00f3n da var\u00edola como doenza humana, o que suxire unha orixe relativamente recente. Por\u00e9n, se a taxa de mutaci\u00f3n se asume que \u00e9 similar \u00e1 dos herpesvirus, a dataci\u00f3n da diverxencia entre a var\u00edola e o \"Taterapox virus\" estimouse que se produciu hai 50.000 anos. A\u00ednda que isto est\u00e1 en concordancia con outras estimaci\u00f3ns publicadas, tam\u00e9n indica que as probas arqueol\u00f3xicas e hist\u00f3ricas son moi incompletas. Neces\u00edtanse mellores estimaci\u00f3ns das taxas de mutaci\u00f3n nestes virus.\nTaxonom\u00eda.\nAs especies da subfamilia \"Chordopoxvirinae\" infectan vertebrados e as da subfamilia \"Entomopoxvirinae\" infectan insectos. Hai 10 x\u00e9neros reco\u00f1ecidos entre os \"Chordopoxvirinae\" e 3 entre os \"Entomopoxvirinae\". Ambas as subfamilias conte\u00f1en ademais varias especies non clasificadas en x\u00e9neros para as cales seguramente se crear\u00e1n novos x\u00e9neros no futuro. O virus Cotia \u00e9 un virus infrecuente que pode pertencer a un novo x\u00e9nero.\nAn\u00e1lises xen\u00f3micas.\nO contido GC dos xenomas destes virus difire considerablemente. Os x\u00e9neros \"Avipoxvirus\", \"Capripoxvirus\", \"Cervidpoxvirus\", \"Orthopoxvirus\", \"Suipoxvirus\", \"Yatapoxvirus\" e un x\u00e9nero de entomopoxvirus, o \"Betaentomopoxvirus\", xunto con varios outros entomopoxvirus non clasificados, te\u00f1en un contido GC baixo, mentres que outros, como \"Molluscipoxvirus\", \"Orthopoxvirus\", \"Parapoxvirus\" e alg\u00fans cordopoxvirus non clasificados, te\u00f1en un contido GC relativamente alto. Non se co\u00f1ecen as raz\u00f3ns destas diferenzas.\nA an\u00e1lise filoxen\u00e9tica de 26 xenomas de cordopoxvirus indicou que a rexi\u00f3n central do xenoma est\u00e1 conservda e cont\u00e9n ~90 xenes. As rexi\u00f3ns terminais, ao contrario, non est\u00e1n conservadas entre especies. Deste grupo \"Avipoxvirus\" \u00e9 o m\u00e1is diverxente. O seguinte m\u00e1is diverxente \u00e9 \"Molluscipoxvirus\". Os x\u00e9neros \"Capripoxvirus\", \"Leporipoxvirus\", \"Suipoxvirus\" e \"Yatapoxvirus\" poden agruparse: \"Capripoxvirus\" e \"Suipoxvirus\" comparten un devanceiro com\u00fan e son diferentes do x\u00e9nero \"Orthopoxvirus\". Dentro do x\u00e9nero \"Othopoxvirus\" o virus da var\u00edola bovina cepa Brighton Red, o virus Ectromelia e o virus da var\u00edola do mono non est\u00e1n agrupados estreitamente con ning\u00fan outro membro. O virus da var\u00edola humana e o virus da var\u00edola do camelo forman un subgrupo. O virus vaccinia \u00e9 o que est\u00e1 m\u00e1is relacionado con CPV-GRI-90.\nHistoria.\nAs doenzas causadas polos poxvirus, especialmente a var\u00edola, co\u00f1\u00e9cense desde hai s\u00e9culos. Un dos primeiros casos sospeitosos \u00e9 o do fara\u00f3n exipcio Rams\u00e9s V, que se cre que morreu de var\u00edola aproximadamente no ano 1150 a. C.. A var\u00edola p\u00e9nsase que foi transferida a Europa arredor de finais do s\u00e9culo VIII e despois a Am\u00e9rica a inicios do s\u00e9culo XVI. Ac\u00e9ptase que a gran mortaldade causada entre os aztecas, que contribu\u00edu grandemente \u00e1 s\u00faa derrota, foi causada por unha epidemia de var\u00edola e que en dous anos morreron uns 3,2 mill\u00f3ns de ind\u00edxenas mexicanos. Esta elevada cifra pode explicarse pola completa falta de inmunizaci\u00f3n contra ese virus da poboaci\u00f3n americana. Un s\u00e9culo despois Edward Jenner atopou que o virus m\u00e1is leve da var\u00edola bovina pod\u00eda usarse para vacinar efectivamente contra a m\u00e1is grave e mortal var\u00edola humana, e no s\u00e9culo XX f\u00edxose un esforzo mundial para estender a vacinaci\u00f3n contra a var\u00edola. O \u00faltimo caso de var\u00edola epid\u00e9mica ocorreu en Somalia en 1977. Despois dunha ampla investigaci\u00f3n durante dous anos sen que se detectasen novos casos, en 1979 a Organizaci\u00f3n Mundial da Sa\u00fade (OMS) declarou que a doenza estaba oficialmente erradicada. En 1986, todas as mostras do virus foron destru\u00eddas ou transferidas a dous laboratorios de referencia aprobados pola OMS: na sede central dos Centros para a Prevenci\u00f3n e Control de Enfermidades (CDC) federais dos Estados Unidos en Atlanta, Xeorxia e no Instituto de Preparaci\u00f3ns de Virus de Moscova, Rusia. A partir dos atentados do 11 de setembro de 2001 nos Estados Unidos, os gobernos dos Estados Unidos e o Reino Unido incrementaron a s\u00faa preocupaci\u00f3n sobre o uso de virus causantes var\u00edola ou de doenzas similares no bioterrorismo."}
{"id": "309289", "revid": "27155", "url": "https://gl.wikipedia.org/wiki?curid=309289", "title": "Poxv\u00edridos", "text": ""}
{"id": "309290", "revid": "27155", "url": "https://gl.wikipedia.org/wiki?curid=309290", "title": "Poxvirus", "text": ""}
{"id": "309291", "revid": "1888", "url": "https://gl.wikipedia.org/wiki?curid=309291", "title": "La Monta\u00f1a (Oza)", "text": "La Monta\u00f1a foi un semanario editado no Concello de Oza entre 1898 e 1899.\nHistoria e caracter\u00edsticas.\nSubtitulado \"Semanario. Defensor de los intereses morales y materiales del distrito\", apareceu o 10 de xullo de 1898. Dirixido por Jos\u00e9 Moscoso Rey, caracterizouse pola loita contra o caciquismo, a reivindicaci\u00f3n da defensa dos intereses locais e o seu escepticismo pol\u00edtico ante a guerra de Cuba. No seu primeiro n\u00famero declara:\nInclu\u00edu textos literarios que aparec\u00edan nas secci\u00f3ns \"Cosas\", \"Conversa\", \"Charada\" e \"Cuento\". Entre os seus colaboradores figuraron Francisco A\u00f1\u00f3n e Curros Enr\u00edquez. Edit\u00e1base na imprenta e librer\u00eda de Carr\u00e9. Cesou a s\u00faa publicaci\u00f3n o 2 de abril de 1899."}
{"id": "309296", "revid": "23204", "url": "https://gl.wikipedia.org/wiki?curid=309296", "title": "Patrick Schwarzenegger", "text": "Patrick Arnold Shriver Schwarzenegger, nado nos \u00c1nxeles o 18 de setembro de\u00a01993\u00a0\u00e9 un modelo e actor estadounidense. \u00c9 fillo do culturista, actor e ex-gobernador de California, Arnold Schwarzenegger, e Maria Shriver."}
{"id": "309298", "revid": "23204", "url": "https://gl.wikipedia.org/wiki?curid=309298", "title": "Patrick Arnold Shriver Schwarzenegger", "text": ""}
{"id": "309299", "revid": "56817", "url": "https://gl.wikipedia.org/wiki?curid=309299", "title": "Rule the World", "text": "\"Rule the World\" \u00e9 unha canci\u00f3n do cantante sueco Robin Stjernberg. Esta foi lanzada o 24 de abril de 2013 xunto \u00f3 seu EP \"For the Better\" na primeira posici\u00f3n da listaxe de canci\u00f3ns.\nO 26 de xu\u00f1o de 2013, a canci\u00f3n forma parte do seu segundo \u00e1lbum \"Pieces\", ocupando a sexta posici\u00f3n de doce canci\u00f3ns."}
{"id": "309300", "revid": "96302", "url": "https://gl.wikipedia.org/wiki?curid=309300", "title": "The Waterboys", "text": "The Waterboys \u00e9 un grupo musical formado en 1983 por Mike Scott. Os membros da banda, pasados e presentes, comp\u00f3\u00f1ense principalmente de m\u00fasicos de Escocia, Irlanda e Inglaterra. \u00d3 longo da s\u00faa carreira exploraron multitude de estilos, mais a s\u00faa m\u00fasica \u00e9 unha mestura de m\u00fasica folk celta e rock and roll. Disolv\u00e9ronse en 1993 cando Scott deixou a banda para comezar unha carreira en solitario. Volv\u00e9ronse xuntar en 2000, e continuaron a lanzar \u00e1lbums e a facer xiras."}
{"id": "309301", "revid": "98629", "url": "https://gl.wikipedia.org/wiki?curid=309301", "title": "Pieces (canci\u00f3n de Robin Stjernberg)", "text": "\"Pieces\" \u00e9 unha canci\u00f3n do cantante sueco Robin Stjernberg, a canci\u00f3n d\u00e1 nome \u00f3 seu segundo \u00e1lbum \"Pieces\", onde a canci\u00f3n pode atoparse nunha segunda posici\u00f3n na listaxe de canci\u00f3ns. Foi o \u00faltimo sinxelo do \u00e1lbum.\nO v\u00eddeo da canci\u00f3n lanzouse o 17 de outubro de 2013 en YouTube. O v\u00eddeo conseguiu ser o m\u00e1is descargado do iTunes sueco na mesma semana do lanzamento. En abril de 2015, o v\u00eddeo alcanzou as 236.000 visitas en YouTube."}
{"id": "309302", "revid": "51526", "url": "https://gl.wikipedia.org/wiki?curid=309302", "title": "G\u00fciana (hom\u00f3nimos)", "text": "G\u00fciana pode facer referencia a:\nAs\u00ed mesmo, pode referirse a outros territorios dentro desa rexi\u00f3n xeogr\u00e1fica:\nAdemais, pode referirse a:"}
{"id": "309303", "revid": "56817", "url": "https://gl.wikipedia.org/wiki?curid=309303", "title": "Beautiful (canci\u00f3n de Robin Stjernberg)", "text": "\"Beautiful\" \u00e9 unha canci\u00f3n do cantante sueco Robin Stjernberg. Esta foi lanzada o 24 de abril de 2013 xunto \u00f3 seu EP \"For the Better\" na cuarta posici\u00f3n da listaxe de canci\u00f3ns.\nO 26 de xu\u00f1o de 2013, a canci\u00f3n forma parte do seu segundo \u00e1lbum \"Pieces\", ocupando a novena posici\u00f3n de doce canci\u00f3ns."}
{"id": "309304", "revid": "23204", "url": "https://gl.wikipedia.org/wiki?curid=309304", "title": "Deadmau5", "text": "Joel Thomas Zimmerman, nado en Niagara Falls, Ontario o 5 de xaneiro de 1981, \u00e9 un produtor musical e DJ canadense m\u00e1is co\u00f1ecido polo seu nome art\u00edstico deadmau5. Zimmerman produce en gran variedade de estilos dentro do x\u00e9nero house e da m\u00fasica eletr\u00f3nica. Os seus temas foron inclu\u00eddos en varios \u00e1lbums recompilatorios como \"\" de 2007 ou en \"A State of Trance\" de Armin van Buuren. O seu primeiro \u00e1lbum, \"Get Scraped\", foi lanzado en 2005."}
{"id": "309305", "revid": "23204", "url": "https://gl.wikipedia.org/wiki?curid=309305", "title": "Joel Thomas Zimmerman", "text": ""}
{"id": "309306", "revid": "22570", "url": "https://gl.wikipedia.org/wiki?curid=309306", "title": "La Femme", "text": "La Femme \u00e9 un grupo musical franc\u00e9s de punk rock formado polo teclista Marlon Magn\u00e9e e o guitarrista Sacha Got en Biarritz. O nome do grupo foi adoptado no 2010."}
{"id": "309307", "revid": "98629", "url": "https://gl.wikipedia.org/wiki?curid=309307", "title": "Xantano", "text": "O xantano ou goma xantana \u00e9 un po de cor amarelada que consiste nun polisac\u00e1rido extracelular producido pola bacteria \"Xanthomonas campestris\" B-1459 no proceso de fermentaci\u00f3n, empregado na industria alimentaria como espesante ou emulxente, baixo o n\u00famero E 415.\nCaracter\u00edsticas.\nO aspecto f\u00edsico do xantano \u00e9 o dun po de cor crema que se disolve en auga quente ou fr\u00eda producindo soluci\u00f3ns de viscosidade relativamente alta a concentraci\u00f3ns baixas. A viscosidade \u00e9 alta nun amplo intervalo de concentraci\u00f3ns e as soluci\u00f3ns son est\u00e1beis nun amplo rango de pH, concentraci\u00f3n de sales e temperaturas. Estas caracter\u00edsticas son moi favor\u00e1beis para a econom\u00eda de operaci\u00f3ns onde se usa coma espesante.\nHistoria.\nO descubrimento do xantano foi o resultado dun programa de busca sistem\u00e1tica ou \"screening\" iniciado polo departamento de agricultura dos Estados Unidos. Como consecuencia do \u00e9xito comercial do dextrano na d\u00e9cada de 1940, o departamento iniciou un programa exhaustivo de procura de microorganismos capaces de producir polisac\u00e1ridos sol\u00fabeis na auga en cultivos somerxidos. O resultado deste programa foi o descubrimento do xantano na d\u00e9cada de 1950 nos laboratorios do Northern Regional Research Laboratories (NRRL).\nDurante a d\u00e9cada de 1960 lev\u00e1ronse a cabo pescudas a escala piloto en varios laboratorios industriais e a produci\u00f3n comercial comezou a principios de 1964. O co\u00f1ecemento acumulado na \u00e9poca sobre os requirimentos nutricionais de \"X. campestris\" era amplo por se tratar dun importante fitopat\u00f3xeno, causante de enfermidades en plantas cruc\u00edferas.\nO xantano converteuse no primeiro produto biopolim\u00e9rico dunha fermentaci\u00f3n a base de azucre de millo que tivo importancia comercial. A ra\u00edz do seu \u00e9xito comezaron a se estudar outros polisac\u00e1ridos microbianos, mais a d\u00eda de hoxe o xantano \u00e9 o que pos\u00fae maior volume de produci\u00f3n, rango de aplicaci\u00f3ns e o \u00fanico aprobado para uso en alimentos.\nEstrutura.\nA mol\u00e9cula de xantano consta dunha cadea principal de D-glicopiranosilo con enlace beta 1-4, como na celulosa. \u00c1 cadea an\u00e9xanse cadeas laterais de trisac\u00e1rido compostas por residuos de D-manopiranosilo e de \u00e1cido D-glicopiranosilur\u00f3nico. Os res\u00edduos de manosilo con enlace a 1-2 te\u00f1en substitutos 6-o-acetilo. Unha media de aproximadamente a metade dos grupos terminais do a-D-manosilo te\u00f1en substitutos 4,6-o-(1-carboxietilideno).\nUsos.\nO xantano eng\u00e1dese aos alimentos para controlar a reolox\u00eda do produto final. O pol\u00edmero produce un grande efecto sobre propiedades como a textura, liberaci\u00f3n de aroma e aparencia, que contrib\u00faen \u00e1 aceptabilidade do produto para o seu consumo. Polo seu car\u00e1cter pseudopl\u00e1stico en soluci\u00f3n o xantano ten unha sensaci\u00f3n menos gomosa na boca ca as gomas con comportamento newtoniano. Tam\u00e9n se utiliza como aditivo para engadir elasticidade \u00e1s masas feitas de fari\u00f1as sen glute nos alimentos especiais para cel\u00edacos.\nO seu comportamento como antioxidante \u00e9 maior ca o doutros polisac\u00e1ridos por mor da s\u00faa gran capacidade de unirse a metais e o seu comportamento viscoso.\nNa industria farmac\u00e9utica e cosm\u00e9tica o xantano \u00fasase como axente emulsificante e para dar corpo. Os produtos de coidado persoal coma xamp\u00fa, cremas, loci\u00f3ns, maquillaxe, produtos de coidado capilar e dent\u00edfrico poden formularse con xantano. O xantano outorga \u00e1s cremas e loci\u00f3ns unha boa sensaci\u00f3n na pel durante e ap\u00f3s a aplicaci\u00f3n. Na industria farmac\u00e9utica o xantano \u00fasase para manter en suspensi\u00f3n os antibi\u00f3ticos ou outros f\u00e1rmacos e para lograr formulaci\u00f3ns de dosificaci\u00f3n uniforme ou estabilizar cremas contendo f\u00e1rmacos.\nNas aplicaci\u00f3ns agr\u00edcolas o xantano empr\u00e9gase como axente de suspensi\u00f3n ou espesante. Util\u00edzase para mellorar a eficiencia de funxicidas, herbicidas e insecticidas ao suspender uniformemente os compo\u00f1entes s\u00f3lidos das formulaci\u00f3ns en sistemas acuosos ou ao estabilizar emulsi\u00f3ns e sistemas multif\u00e1sicos l\u00edquidos.\nAs propiedades reol\u00f3xicas facilitan a pulverizaci\u00f3n, reducen a dispersi\u00f3n co vento, e incrementan a persistencia e adhesi\u00f3n do pesticida.\nNa industria petroleira util\u00edzase como aditivo para flu\u00eddos de perforaci\u00f3n; a seudoplasticidade subministra baixa viscosidade no tr\u00e9pano, onde a velocidade de corte \u00e9 alta e alta viscosidade no \u00e1ngulo onde hai menor velocidade de corte. Isto permite unha r\u00e1pida penetraci\u00f3n do tr\u00e9pano e ao mesmo tempo que no \u00e1nulo as part\u00edculas arrincadas se mante\u00f1an en suspensi\u00f3n.\nAs soluci\u00f3ns de xantano tam\u00e9n se aplican a l\u00edquidos de fractura. A fractura hidr\u00e1ulica permite mellorar a produtividade do pozo mediante fracturas profundas no reservorio. A reolox\u00eda do xantano permite unha transmisi\u00f3n de presi\u00f3n m\u00e1xima \u00e1 formaci\u00f3n e fricci\u00f3n m\u00ednima ma tubaxe e reservorio. Na recuperaci\u00f3n secundaria de petr\u00f3leo eng\u00e1dese para reducir a permeabilidade e reducir a mobilidade da auga ao incrementar a s\u00faa viscosidade.\nOutros usos industriais son tinturas para impresi\u00f3n a chorro de tinta, procesos para remoci\u00f3n de metais disoltos en minar\u00eda e pel\u00edculas termocur\u00e1beis con vantaxes medioambientais."}
{"id": "309308", "revid": "18868", "url": "https://gl.wikipedia.org/wiki?curid=309308", "title": "Goma xantana", "text": ""}
{"id": "309311", "revid": "89787", "url": "https://gl.wikipedia.org/wiki?curid=309311", "title": "Didelphis marsupialis", "text": "Didelphis marsupialis \u00e9 unha especie de mam\u00edfero marsupial didelfimorfo da familia dos did\u00e9lfidos, propia do sueste de Norteam\u00e9rica (sueste de M\u00e9xico), toda a Am\u00e9rica Central e o norte de Suram\u00e9rica.\nTaxonom\u00eda.\nA especie foi descrita por vez primeira por Linneo en 1758, na p\u00e1xina 54 do primeiro volume da 10\u00aa edici\u00f3n do seu \"Systema Naturae\".\nSubespecies.\nSegundo \"Mammal Species of the World\", e o Catalogue o Life, na actualidade reco\u00f1\u00e9cense as seguintes d\u00faas subespecies:\nEtimolox\u00edas.\nO nome xen\u00e9rico, \"Didelphis\", deriva do grego antigo: do elemento \u03b4\u00ed- \"d\u00ed-\", de \u03b4\u03cd\u03bf \"d\u00fdo\", \"dous\", e o termo \u03b4\u03b5\u03bb\u03c6\u03c5\u03c2 \"d\u011blphys\", \"\u00fatero\", \"matriz\".\nO espec\u00edfico, \"marsupialis\", pola s\u00faa banda, deriva do adxectivo do lat\u00edn cient\u00edfico \"mars\u016bpialis\", tirado do substantivo do lat\u00edn cl\u00e1sico \"mars\u016bpium, -ii\", \"a bolsa do di\u00f1eiro\" en alusi\u00f3n ao marsupio propio destes animais.\nCaracter\u00edsticas e comportamento.\n\u00c9 unha das especies m\u00e1is grandes do x\u00e9nero \"Didelphis\" (a\u00ednda que algo menor que \"Didelphis virginiana\"), xa que pode chegar a medir entre 45 e 60\u00a0cm de lonxitude, e pode pesar m\u00e1is de 20\u00a0kg.\nTr\u00e1tase dun animal xeralista, con h\u00e1bitos alimenticios de tipo omn\u00edvoro. Alim\u00e9ntase principalmente de aves, sendo a s\u00faa presa m\u00e1is com\u00fan a gali\u00f1a.\nDistribuci\u00f3n.\nA especie distrib\u00faese polo centro, leste e sueste de M\u00e9xico, por toda a Am\u00e9rica Central (inclu\u00eddas as Antillas), alg\u00fans pa\u00edses andinos (Colombia, Ecuador, Per\u00fa e Bolivia), Venezuela, G\u00fciana e o noroeste do Brasil.\nEstado de conervaci\u00f3n.\nA UICN, cualificou en 2008 o estado da especie como \"LC\" (pouco preocupante) debido, entre outras raz\u00f3ns, \u00e1 s\u00faa ampla \u00e1rea de distribuci\u00f3n, \u00e1 s\u00faa presumibelmente gran poboaci\u00f3n, \u00e1 s\u00faa tolerancia \u00e1s modificaci\u00f3ns do seu h\u00e1bitat e a que est\u00e1 presente en numerosa zonas protexidas.\nA\u00ednda que esta especie \u00e9 cazada e atrapada con garamelos nalgunhas localidades para consumir como alimento, como actividade deportiva ou para protexer \u00e1s aves de curral, non semella que fora afectada adversamente polos asentamentos humanos."}
{"id": "309314", "revid": "5863", "url": "https://gl.wikipedia.org/wiki?curid=309314", "title": "Camilo Bargiela", "text": "Camilo Bargiela Pando, nado en Tui o 25 de decembro de 1864 e finado en Casablanca (Marrocos) o 2 de xullo de 1910, foi un xornalista, escritor e diplom\u00e1tico galego.\nTraxectoria.\nEstudou Dereito na Universidade de Santiago de Compostela. Comezou colaborando nas pubicaci\u00f3ns de Tui \"La Novedad\" (1890), \"Tuy Humor\u00edstico\" (1898) e \"La Opini\u00f3n\", no que empezou a publicar por entregas a novela \"Los pavos reales\", que escribiu en Casablanca e que non chegou a rematar. Fixo a carreira diplom\u00e1tica, e foi c\u00f3nsul de Espa\u00f1a en Manila, Hong Kong e Casablanca.\nPertenceu \u00e1 xeraci\u00f3n do 98 e frecuentou os principais faladoiros literarios de Madrid. Xunto con P\u00edo Baroja, Ricardo Baroja, Ignacio Alberti, Jos\u00e9 Fluix\u00e1, Jes\u00fas Fluix\u00e1, Antonio Gil e Jos\u00e9 Mart\u00ednez Ru\u00edz, asinou o manifesto da homenaxe a Mariano Jos\u00e9 de Larra o 13 de febreiro de 1901. Colaborou na revista \"Caf\u00e9 con Gotas\" na que apareceron os seus artigos \"\u00a1Oh el amor!\", \"\u00bfTengo raz\u00f3n?\" e \"Improvisaci\u00f3n\". Publicou traballos sobre Henrik Ibsen, Hauptman, Gabriele D'Annunzio e Suderman, traduci\u00f3ns de Lev Tolstoi, Maurice Maeterlinck, Maxim Gorki e Henryk Sienkiewicz e varios artigos filos\u00f3ficos e po\u00e9ticos en xornais e revistas de Madrid como \"Revista Nueva\", \"La Vida Literaria\" e \"Arte Joven\". Tam\u00e9n escribiu para o xornal barcelon\u00e9s \"Las Noticias\".\nBargiela e Enrique Labarta Pose foron os modelos que Alejandro P\u00e9rez Lug\u00edn empregou para crear o personaxe de Casimiro Barcala na novela \"La Casa de la Troya\" (1915)."}
{"id": "309315", "revid": "75439", "url": "https://gl.wikipedia.org/wiki?curid=309315", "title": "Clactoniense", "text": "O Clactoniense \u00e9 unha facies industrial do Paleol\u00edtico inferior descrita por Henri Breuil en 1932 a partir de materiais do lugar ep\u00f3nimo de Clacton-on-Sea (Essex, Inglaterra).\nA\u00ednda que \u00e9 contempor\u00e1neo do Acheuliano e comparte os seus mesmos trazos tecnol\u00f3xicos, carece de bifaces. Caracter\u00edzase, m\u00e1is ben, por un procedemento de extracci\u00f3n de lascas que a mi\u00fado recibe ese mesmo apelativo (\"t\u00e9cnica clactoniense\") e que consiste en obter pezas de gran tama\u00f1o golpeando con grandes percusores, en xeral pasivos (percusor dormente). As lascas as\u00ed obtidas dist\u00ednguense polo tal\u00f3n groso, case sempre liso ou cortical, e cun contraconcoide moi prominente. Esta facies parec\u00eda estenderse por toda a Europa atl\u00e1ntica.\nSamuel H. Warren, revisando as ideas de Breuil, matiza que non se trata propiamente dunha industria s\u00f3 con lascas, sen\u00f3n que pos\u00fae varios tipos de \u00fatiles nucleares, fundamentalmente, cantos tallados, elaborados sobre bloques angulosos de s\u00edlex. Ademais, m\u00e1is da metade das lascas que puido estudar do sitio arqueol\u00f3xico de Clacton non extraeran seguindo o proceso descrito por Breuil. T\u00e9cnica que, por outra parte se d\u00e1 noutras culturas da Idade da Pedra.\nNo sitio arqueol\u00f3xico de Swanscombe (tam\u00e9n en Inglaterra) atop\u00e1ronse lascas de tipo clactoniense en sedimentos moi antigos, datados na glaciaci\u00f3n Mindel ou, incluso no interglaciar anterior (quizais hai uns 600 000 anos). Nos socalcos do r\u00edo Somme (arredores de Par\u00eds, Francia) industrias deste tipo asoci\u00e1ronse a restos de fauna (\"Elephas antiquus\" e \"Elephas meridionalis\"), \u00e1s mesmas cotas que o Abbevillense (\u00e9 dicir, comezos do Acheuliano). \u00d3 evolucionar, no interglaciar Mindel-Riss, o Clactoniense diversifica os seus \u00fatiles, polo que comeza a falarse dunha etapa diferente, o Evenosiense; o cal, \u00e1 s\u00faa vez, dar\u00e1 lugar \u00e1s chamadas \"Industrias tipo Curson\". O Evenosiense, que tam\u00e9n carece de bifaces, xa pos\u00fae \u00fatiles como os raspadores e truncaduras \u2014virtualmente id\u00e9nticos \u00f3s do Paleol\u00edtico superior\u2014, ademais de cantos tallados, poliedros, marcas e denticulados.\nPor\u00e9n, Clactoniense, m\u00e1is que unha cultura ou unha facies, poder\u00eda tratarse dunha t\u00e9cnica de talla que \u00e9 usada indistintamente para a extracci\u00f3n de lascas ou para o retoque das mesmas con percusor duro. Este retoque adoita ter como obxecto obter unha profunda escotadura ou fenda no f\u00edo, por medio dun \u00fanico lascado moi penetrante e marcado: \"Muesca clactoniense\". Entend\u00e9ndoo as\u00ed, o clactoniense existe dentro do Acheuliano (quizais como variante, \u00f3 longo de todo o seu desenvolvemento) e, incluso, durante etapas posteriores."}
{"id": "309316", "revid": "98629", "url": "https://gl.wikipedia.org/wiki?curid=309316", "title": "G\u00fciana (rexi\u00f3n)", "text": "G\u00fciana \u00e9 unha rexi\u00f3n xeogr\u00e1fica situada no nordeste de Am\u00e9rica do Sur e politicamente dividida entre tres pa\u00edses: G\u00fciana, Suriname e a G\u00fciana Francesa, e comprende partes doutros da mesma zona: Brasil, Venezuela e Colombia.\nOs tres pa\u00edses anteriormente citados evidentemente son diferentes, pero te\u00f1en unha historia e algunhas caracter\u00edsticas que os unifican, xa que foron colonizados por pa\u00edses europeos situados f\u00f3ra da pen\u00ednsula Ib\u00e9rica, a diferenza do resto de Suram\u00e9rica. Isto afastounos, cultural e politicamente, do resto dos pa\u00edses do subcontinente do que forman parte e, en cambio, aproximounos \u00e1 comunidade de pa\u00edses caribe\u00f1os.\nPa\u00edses que a compo\u00f1en.\nBaixo este termo agr\u00fapanse tres territorios:\nG\u00fciana.\nG\u00fciana, cuxo nome oficial \u00e9 \"Rep\u00fablica Cooperativa de G\u00fciana\", \u00e9 un pa\u00eds situado ao norte de Am\u00e9rica do Sur, membro da UNASUR.\nLimita ao norte co oc\u00e9ano Atl\u00e1ntico, ao leste con Suriname, ao oeste con Venezuela e ao sur co Brasil.\nTam\u00e9n adoita denominarse \u00e1s veces como \"G\u00fciana brit\u00e1nica\", o seu nome antigo cando era unha colonia do Reino Unido, de quen obtivo a s\u00faa independencia o 26 de maio de 1966.\nAs d\u00faas terceiras partes do occidente do pa\u00eds son reclamadas polo seu veci\u00f1o occidental, Venezuela, a zona chamada por esta \u00faltima como G\u00fciana Esequiba (\"Guayana Esequiba\"). O seu veci\u00f1o do leste, Suriname, tam\u00e9n reclama para si unha parte do territorio oriental g\u00fcian\u00e9s.\nA estimaci\u00f3n de poboaci\u00f3n para o ano 2010 foi de 784\u00a0894\u00a0habitantes. O ingl\u00e9s \u00e9 o \u00fanico idioma oficial. A cidade m\u00e1is poboada \u00e9 tam\u00e9n a s\u00faa capital, Georgetown.\nSuriname.\nSuriname (oficialmente e en neerland\u00e9s \"Republiek van Suriname\"), \u00e9 un pa\u00eds situado no norte de Am\u00e9rica do Sur, limitado ao leste pola G\u00fciana Francesa, ao oeste por G\u00fciana, ao sur polo Brasil e ao norte polo oc\u00e9ano Atl\u00e1ntico.\nTam\u00e9n adoita denominarse como \"G\u00fciana Holandesa\", o seu nome antigo cando era unha colonia neerlandesa. Obtivo a s\u00faa independencia o 25 de novembro de 1975.\nA s\u00faa superficie \u00e9 de 163\u00a0270\u00a0km\u00b2, e a s\u00faa poboaci\u00f3n, segundo datos da ONU de 2011, era de ao redor de 549\u00a0000\u00a0habitantes. Polo tanto, \u00e9 o menos poboado dos pa\u00edses independentes de Suram\u00e9rica.\nSuriname reclama varias \u00e1reas territoriais situadas m\u00e1is al\u00e1 das s\u00faas fronteiras con G\u00fciana e coa G\u00fciana Francesa.\nA s\u00faa capital \u00e9 a cidade de Paramaribo. Est\u00e1 dividida en dez distritos e estes en suburbios. O pa\u00eds est\u00e1 dividido relixiosamente entre cat\u00f3licos, hindu\u00edstas , musulm\u00e1ns e protestantes.\nG\u00fciana Francesa.\nG\u00fciana Francesa (oficialmente \"Guyane\") \u00e9 un departamento de ultramar de Francia, e unha Rexi\u00f3n Ultraperif\u00e9rica da Uni\u00f3n Europea.\nEst\u00e1 situado na costa norte de Am\u00e9rica do Sur, entre o Brasil e Suriname, limitando ao norte polo oc\u00e9ano Atl\u00e1ntico.\nComo os outros departamentos de ultramar, a G\u00fciana Francesa \u00e9 tam\u00e9n unha rexi\u00f3n de ultramar de Francia, unha das 26 rexi\u00f3ns de dito pa\u00eds. A G\u00fciana Francesa \u00e9 parte integrante de Francia desde 1946.\n\u00c9 co\u00f1ecida por ser o \u00faltimo territorio europeo na Am\u00e9rica do Sur continental, ademais de por posu\u00edr un r\u00e1pido crecemento de poboaci\u00f3n, dos m\u00e1is altos a nivel mundial.\nA estimaci\u00f3n da poboaci\u00f3n para o ano 2010 foi de 260\u00a0000\u00a0habitantes. A cidade m\u00e1is poboada \u00e9 tam\u00e9n a capital do departamento de ultramar, Caiena.\no franc\u00e9s \u00e9 o \u00fanico idioma oficial.\nSuriname reclama \u00e1 G\u00fciana Francesa a \u00e1rea entre os r\u00edos Litani e Maruin\u00ed. Este conflito territorial a\u00ednda non acadou unha soluci\u00f3n.\nOs outros territorios.\nA rexi\u00f3n da G\u00fciana abarca, ademais das tres entidades pol\u00edticas citadas, toda a \u00e1rea comprendida entre os r\u00edos Orinoco e Amazonas, e cuxa principal caracter\u00edstica xeol\u00f3xica \u00e9 o escudo G\u00fcian\u00e9s.\nAdemais destas tres entidades, e dunha pequena parte do leste de Colombia, comprende estes outros dous territorios;\nG\u00fciana Venezolana.\nA G\u00fciana Venezolana comprende aproximadamente a actual rexi\u00f3n de G\u00fciana, o que antigamente foi a provincia de G\u00fciana ou \"Guayana espa\u00f1ola\" do Imperio espa\u00f1ol. \u00c9 unha ampla rexi\u00f3n natural que se localiza ao sueste do r\u00edo Orinoco, estend\u00e9ndose no territorio venezolano por medio mill\u00f3n de km\u00b2, aproximadamente.\nG\u00fciana Brasileira.\nA G\u00fciana Brasileira (\"Guiana Brasileira\") e, antigamente G\u00fciana portuguesa (\"Guiana Portuguesa\"), \u00e9 un territorio que comprende o actual estado de Amap\u00e1, parte do de Roraima e a parte norte do de Par\u00e1. \u00c9 unha rexi\u00f3n de relevo pouco accidentado, en xeral por debaixo dos 300 m, e cuxa planicie litoral est\u00e1 caracterizada pola presenza de mangleiros e lagoas.\nFormou parte do Imperio portugu\u00e9s e, despois, do brasileiro. A rexi\u00f3n sufriu invasi\u00f3ns de ingleses e holandeses, que foron expulsados polos portugueses. No s\u00e9culo XVIII Francia reivindicou a posesi\u00f3n da zona, pero no tratado de Utrecht, de 1713, establec\u00e9ronse os l\u00edmites entre o Brasil e a G\u00fciana Francesa, que non foron respectados polos franceses.\nO descubrimento de ouro e a valorizaci\u00f3n do caucho no mercado internacional, durante o s\u00e9culo XIX, promoveron o poboamento da rexi\u00f3n e estimularon as disputas territoriais. \nOs franceses estableceron al\u00ed a Rep\u00fablica de Cunan\u00ed ou \"R\u00e9publique de la Guyane ind\u00e9pendante\" (1886-1891).\nPero o 1 de maio de 1900 a Comisi\u00f3n de Arbitraxe de Xenebra concedeu a posesi\u00f3n do territorio a Brasil, que o incorporou a Par\u00e1 co nome de Araguari. En 1943 converteuse en territorio federal bautizado como Amap\u00e1.\nO descubrimento de ricos xacementos de manganeso na Serra do Navio, en 1945, revolucionou a econom\u00eda local.\nE o 5 de outubro de 1988, coa promulgaci\u00f3n da nova Constituci\u00f3n, foi elevado \u00e1 categor\u00eda de Estado.\nXeograf\u00eda da rexi\u00f3n.\nRelevo.\nO relevo g\u00fcian\u00e9s est\u00e1 formado basicamente polo escudo de G\u00fciana, bordeado no litoral por unha chaira costeira, que constit\u00fae a zona agr\u00edcola onde se concentra a maior parte da poboaci\u00f3n. No interior do territorio, no \"Escudo\", abundan os outeiros e as selvas e, no sur e no oeste, est\u00e9ndese unha gran rexi\u00f3n de monta\u00f1as sabanas.\nO relevo m\u00e1is importante do pa\u00eds \u00e9 a serra de Pacaraima, que culmina no \"tepui\" Roraima, de 2810\u00a0msnm, situado na fronteira con Venezuela e o Brasil.\nHidrograf\u00eda.\nOs principais r\u00edos son o Esequibo, o Cuyun\u00ed, o Mazaruni, o Demerara, o Suriname, o Courantyne, o Coppename, o Maroni, o Nickerie, o Saramacca, o Tapanahoni e o Paloemeu. Son famosas as cataratas de Kaieteur (de 226\u00a0m de salto).\nClima.\nO clima \u00e9 tropical de foresta, suavizado pola brisa mari\u00f1a.\nAs precipitaci\u00f3ns son abundantes, e xeralmente superan os 2000\u00a0mm anuais no occidente, chegando a 4000\u00a0mm en sectores orientais, o que fai ao clima moi h\u00famido en toda a rexi\u00f3n.\nPatrimonio biol\u00f3xico.\nUnha densa selva tropical h\u00famida cobre a maior parte do territorio. \u00c9 a extensi\u00f3n setentrional da selva amaz\u00f3nica, a cal se desenvolve ao redor do r\u00edo Amazonas e da s\u00faa conca fluvial. As altas temperaturas favorecen o desenvolvemento duna vexetaci\u00f3n mesta e exuberante, sempre verde. Existen nela innumer\u00e1beis especies de plantas a\u00ednda sen clasificar, milleiros de especies de aves, innumer\u00e1beis anfibios e mill\u00f3ns de insectos."}
{"id": "309317", "revid": "1987", "url": "https://gl.wikipedia.org/wiki?curid=309317", "title": "Anastasio III, papa", "text": "Anastasio III, nado en Roma e finado en xu\u00f1o de 913, foi o papa n.\u00ba 120 da Igrexa cat\u00f3lica de 911 a 913.\nTraxectoria.\nSegundo papa do per\u00edodo co\u00f1ecido como \"pornocracia\", foi elixido grazas ao apoio de Teofilacto I, a s\u00faa esposa Teodora e a filla de ambos, Marozia, sendo practicamente un monicreque en mans desta familia.\nDurante o seu pontificado os viquingos asent\u00e1ronse na zona da actual Normand\u00eda obtendo o seu xefe Roll\u00f3n o reco\u00f1ecemento, por parte de Carlos o Simple, como lex\u00edtimo gobernante do territorio e a man da s\u00faa filla Xisela. O devandito territorio pasou a denominarse \"o ducado dos homes de norte\" (Nortmannia) de onde prov\u00e9n o actual nome de Normand\u00eda. Roll\u00f3n converteuse ao cristianismo e foi bautizado como Roberto.\n\u00c1 parte deste acontecemento non se deu durante o seu papado ning\u00fan outro de relevancia hist\u00f3rica.\nAnastasio III faleceu ao parecer asasinado por orde de Teofilacto, en xu\u00f1o de 913."}
{"id": "309318", "revid": "89787", "url": "https://gl.wikipedia.org/wiki?curid=309318", "title": "Murallas de Dubrovnik", "text": "As Murallas de Dubrovnik (en croata: \"Dubrova\u010dke gradske zidine\") son unha serie de valos defensivos de pedra que arrodearon e protexeron os cidad\u00e1ns da cidade mar\u00edtima de Dubrovnik (a cidade chamouse oficialmente Ragusa at\u00e9 o ano 1916), que se atopa no sur de Dalmacia (actualmente baixo a soberan\u00eda de Croacia). Con numerosas adici\u00f3ns e modificaci\u00f3ns ao longo da s\u00faa historia, foi considerada unha das grandes fortificaci\u00f3ns da Idade Media, xa que xamais foi tomada por un ex\u00e9rcito durante durante este per\u00edodo de tempo. En 1979, a cidade vella de Dubrovnik, que incl\u00fae unha boa parte das antigas murallas, foi declarada Patrimonio da Humanidade pola Unesco."}
{"id": "309320", "revid": "25871", "url": "https://gl.wikipedia.org/wiki?curid=309320", "title": "Before I Forget", "text": "\"Before I Forget\" \u00e9 unha canci\u00f3n de Slipknot ga\u00f1adora dun\u00a0premio Grammy\u00a0e o terceiro sinxelo do seu \u00e1lbum de 2004 \"\".\nNunha entrevista o cantante Corey Taylor indicou que o grupo tivo diferenzas creativas co produtor\u00a0Rick Rubin sobre o coro deste tema.\nV\u00eddeo musical.\nO v\u00eddeo musical deste tema foi dirixido por Tony Petrossian. Nel p\u00f3dese ver aos compo\u00f1entes do grupo tocando sen as s\u00faas m\u00e1scaras e con roupa negra casual. As s\u00faas caras non se amosan completamente en ningunha das escenas, e as m\u00e1scaras aparecen ao lado de cada un deles nos distintos planos do v\u00eddeo."}
{"id": "309326", "revid": "22795", "url": "https://gl.wikipedia.org/wiki?curid=309326", "title": "Sarig\u00fceia", "text": ""}
{"id": "309327", "revid": "1987", "url": "https://gl.wikipedia.org/wiki?curid=309327", "title": "Neotr\u00f3pico", "text": "Neotr\u00f3pico, Rexi\u00f3n Neotropical e Ecozona Neotropical son termos utilizados en bioxeograf\u00eda e ecolox\u00eda para identificar a rexi\u00f3n tropical do continente americano, unha das oito ecozonas terrestres que dividen a superficie da Terra.\nVacilaci\u00f3ns nos termos.\nEstes termos apl\u00edcanse en diferentes contextos con delimitaci\u00f3ns lixeiramente diferentes.\nAlg\u00fans autores def\u00edneno como unha rexi\u00f3n bioxeogr\u00e1fica, e outros como unha ecozona terrestre que incl\u00fae case toda a Am\u00e9rica do Sur, Centroam\u00e9rica, as Antillas, unha parte de M\u00e9xico (as \"terras baixas\" mexicanas) e unha parte dos Estados Unidos (Florida).\nTen fauna e flora diferentes das da rexi\u00f3n Ne\u00e1rtica pola diferente evoluci\u00f3n do continente norteamericano.\nAlg\u00fans autores utilizan o termo como un sin\u00f3nimo para Am\u00e9rica do Sur pois abarca practicamente todo o continente desde a costa do mar Caribe at\u00e9 a illa da Terra do Fogo, no sur. Por\u00e9n, no extremo sur do continente a zona andino-patag\u00f3nica (que incl\u00fae os chamados bosques Subant\u00e1rticos) corresponde \u00e1 ecozona Ant\u00e1rtica (Nova Zelandia, Australia e a Ant\u00e1rtida propiamente dita), mentres que outros separan a rexi\u00f3n andina, que abarcar\u00eda todos os ecosistemas de alta monta\u00f1a dos Andes e a Patagonia."}
{"id": "309328", "revid": "22795", "url": "https://gl.wikipedia.org/wiki?curid=309328", "title": "Rexi\u00f3n Neotropical", "text": ""}
{"id": "309329", "revid": "22795", "url": "https://gl.wikipedia.org/wiki?curid=309329", "title": "Ecozona Neotropical", "text": ""}
{"id": "309330", "revid": "22570", "url": "https://gl.wikipedia.org/wiki?curid=309330", "title": "Grande intercambio americano", "text": "O grande intercambio americano foi un importante acontecemento paleozooxeogr\u00e1fico en que a fauna terrestre e dulciacu\u00edcola emigrou de Am\u00e9rica do Norte a trav\u00e9s de Centroam\u00e9rica cara a Am\u00e9rica do Sur e viceversa, como resultado do xurdimento do istmo de Panam\u00e1 entre as metades boreal e austral do actual continente americano, que at\u00e9 aquela eran continentes separados. Esta migraci\u00f3n masiva culminou hai aproximadamente tres mill\u00f3ns de anos, na primeira metad do plioceno superior.\nEste evento significou a interacci\u00f3n da rexi\u00f3n biogeogr\u00e1fica Neotropical (Am\u00e9rica do Sur) e a Ne\u00e1rtica (Am\u00e9rica do Norte) para formaren definitivamente o conxunto bioxeogr\u00e1fico das Am\u00e9ricas.\nO intercambio de especies faise vis\u00edbel a partir da observaci\u00f3n dos estratos xeol\u00f3xicos e do atento estudo da fauna de ambos os subcontinentes. O seu efecto foi m\u00e1is importante sobre a distribuci\u00f3n dos mam\u00edferos, pero tam\u00e9n deu unha oportunidade \u00fanica para expandirse a aves, artr\u00f3podos, r\u00e9ptiles, anfibios e incluso permitiu a migraci\u00f3n de peixes de auga doce entre ambos os subcontinentes.\nOs intercambios foron advertidos por primeira vez polo chamado \"pai da bioxeograf\u00eda\", Alfred Russel Wallace. Entre 1848 e 1852, Wallace dedicouse a explorar e recoller mostras e esp\u00e9cimes na conca do Amazonas.\nIntercambios similares ocorreron a principios do cenozoico, cando as masas de terra anteriormente illadas da India e \u00c1frica entraron en contacto con Eurasia hai 50 e 30 mill\u00f3ns de anos, respectivamente."}
{"id": "309332", "revid": "98629", "url": "https://gl.wikipedia.org/wiki?curid=309332", "title": "Marsupio", "text": "O marsupio, ou bolsa marsupial, consiste nunha prega da pel que recobre as mamas das femias e forma unha a xeito de bolsa epid\u00e9rmica que funciona a modo de c\u00e1mara incubadora e \u00e9 a caracter\u00edstica m\u00e1is rechamante dos marsupiais, \u00e1 que deben o seu nome.\nEtimolox\u00eda e usos.\nO termo \"marsupio\" deriva do lat\u00edn \"mars\u016bp\u01d0um\", \"bolsa (para o di\u00f1eiro)\" que, \u00e1 s\u00faa vez, procede do grego antigo \u03bc\u03b1\u03c3\u03af\u03c0\u03b9\u03bf\u03bd \"mars\u00edpion\". \nO termo \"marsupio\", como o seu derivado o adxectivo, tam\u00e9n usado como substantivo, \"marsupial\" entraron na linguaxe cint\u00edfica, co significado que hoxe lles damos, a finais do s\u00e9culo XVI, en que \"marsupialis\" xa se empregaba no lat\u00edn cient\u00edfico.\nE a mediados do s\u00e9culo XVIII, o termo \"marsupial\" est\u00e1 documentado en franc\u00e9s desde 1736. E en 1747 aparece en castel\u00e1n na obra \"Anatom\u00eda quir\u00fargica reformada\", traducida por Andr\u00e9s Garc\u00eda V\u00e1zquez do italiano orixinal, publicada polo doutor Bernardino Genga, na que se utiliza a palabra \"marsupial\" para denominar ao hoxe chamado m\u00fasculo pelviano obturador interno (cientificamente, \"musculus obturatorius unternus\"), e m\u00e1is ao seu tend\u00f3n, como para expresar que ambas as estruturas forman unha unidade insepar\u00e1bel.\nXa no campo espec\u00edfico da zoolox\u00eda, probabelmente un dos primeiros que empregou \"marsupialis\" foi Linneo que en 1758, na d\u00e9cima edici\u00f3n do seu \"Systema Naturae\" describiu unha especie de marsupial \u00e1 que denominou \"Didelphis marsupialis\" (a sarig\u00fceia sudameriana).\nEn 1811, na s\u00faa obra \"Prodromus Systematis Mammalium et Avium\", o zo\u00f3logo alem\u00e1n Johann Karl Wilhelm Illiger denominou \"Marsupialia\" ao taxon dos marsupiais, pero 69 anos m\u00e1is tarde, en 1880, o bi\u00f3logo ingl\u00e9s Thomas Henry Huxley cambiou este nome polo de \"Metatheria\".\nDe todos os xeitos, hoxe en d\u00eda cons\u00e9rvanse ambos os termos, xa que \"Marsupialia\" (os marsupiais) est\u00e1 considerado como unha infraclase da clase dos \"Mammalia\" mam\u00edferos, mentres que \"Metatheria\" metaterios \u00e9 un clado (ou infraclase, para alg\u00fans) da subclase dos \"Theria\" (terios, dos que \u00fanico subclado o subgrupo con especies viventes \u00e9 o dos marsupiais. De maneira que, para os non iniciados en taxonom\u00eda, metaterios e marsupiais ve\u00f1en sendo sin\u00f3nimos. \nFisiolox\u00eda.\nAs cr\u00edas dos marsupiais nacen nun estado de desenvolvemento moi incompleto, case fetal, e, despois de naceren, arr\u00e1stranse desde a vaxina da s\u00faa nai at\u00e9 o marsupio, onde lactar\u00e1n at\u00e9 completar o seu desenvolvemento.\nDe acordo coa especie, a situaci\u00f3n da bolsa marsupial est\u00e1 m\u00e1is ou menos distante da vaxina; no demo de Tasmania a cr\u00eda debe percorrer s\u00f3 uns cent\u00edmetros at\u00e9 chegar a ela, mentres que nos canguros o marsupio est\u00e1 en posici\u00f3n ventral e m\u00e1is distante.\nAs cr\u00edas permanecen moito tempo dentro do marsupio mamando o leite da nai, at\u00e9 que est\u00e1n totalmente desenvolvidas.\nAlgunhas especies de marsupiais levan \u00e1 cr\u00eda no marsupio como protecci\u00f3n, a\u00ednda despois de acabar a lactaci\u00f3n. Por exemplo, nos canguros o marsupio \u00e9 de moita importancia, xa que protexe \u00e1 cr\u00eda de moitos depredadores."}
{"id": "309333", "revid": "1131", "url": "https://gl.wikipedia.org/wiki?curid=309333", "title": "Taraza", "text": ""}
{"id": "309334", "revid": "1576", "url": "https://gl.wikipedia.org/wiki?curid=309334", "title": "CPU", "text": ""}
{"id": "309336", "revid": "839", "url": "https://gl.wikipedia.org/wiki?curid=309336", "title": "Ignacio Pedro XVI Patanean", "text": "Ignacio Pedro XVI Patanean (en , \"Ignatios Petros \u017dZ Pat\u2019anean\"), nado o 15 de febreiro de 1899 en Mardin (Imperio Otom\u00e1n) e finado o 9 de outubro de 1979 en Bzumar (L\u00edbano), foi o 16\u00ba Patriarca de Cilicia da Igrexa Cat\u00f3lica Armenia dende o 4 de setembro de 1962 at\u00e9 o 22 de abril de 1976.\nTraxectoria.\nNaceu en Mardin, no Imperio Otom\u00e1n, o 15 de febreiro de 1899. O 29 de xu\u00f1o de 1921 foi ordenado sacerdote.\nO 5 de agosto de 1933 foi nomeado arcebispo de Mardin, e recibiu a ordenaci\u00f3n episcopal o 29 de outubro de 1933 de mans do patriarca Avedis Pedro XIV.\nEn 1940 foi nomeado arcebispo titular de \"Gabula\". O 6 de decembro de 1952 foi nomeado arcebispo de Alepo, e novamente en 1959 arcebispo titular de \"Colonia in Armenia\".\nO 4 de setembro de 1962 foi elixido Patriarca de Cilicia. Polo seu cargo foi nomeado membro da Pontificia Comisi\u00f3n para a Revisi\u00f3n do C\u00f3digo de Dereito Can\u00f3nico Oriental (\"Pontificia Commissio Codici Iuris Canonici Orientalis Recognoscendo\"). Permaneceu no cargo at\u00e9 o seu retiro o 22 de abril de 1976. Finou o 9 de outubro de 1979 no L\u00edbano."}
{"id": "309349", "revid": "89787", "url": "https://gl.wikipedia.org/wiki?curid=309349", "title": "Gregorio Pedro XV Aghachanean", "text": "Gregorio Pedro XV Aghachanean (en , \"Grigor Petros \u017dE. A\u0121a\u010d\u0323anean\"), nado o 15 de setembro de 1895 en Akhaltsikhe (Imperio Ruso) e finado o 16 de maio de 1971 en Roma, foi o 15\u00ba patriarca de Cilicia da Igrexa cat\u00f3lica armenia dende o 30 de novembro de 1937 at\u00e9 o 25 de agosto de 1962.\nTraxectoria.\nNaceu en Akhaltsikhe, na gobernaci\u00f3n de Tiflis do Imperio Ruso (hoxe Xeorxia), o 15 de setembro de 1895. Estudou no seminario de Tiflis e posteriormente na Pontificia Universidade Urbaniana, e o 23 de decembro de 1917 foi ordenado sacerdote en Roma.\nO 11 de xullo de 1935 foi nomeado bispo titular de \"Comana Armeniae\", e recibiu a ordenaci\u00f3n episcopal o 21 de xullo de mans do bispo auxiliar armenio de Roma Sargis Ter Abrahamean.\nO 30 de novembro de 1937 foi elixido patriarca de Cilicia. O papa P\u00edo XII creouno cardeal o 18 de febreiro de 1946, co t\u00edtulo de cardeal-presb\u00edtero de San Bartolomeo all\u2019Isola.\nO 18 de xu\u00f1o de 1958 foi nomeado proprefecto da Congregaci\u00f3n para a Propagaci\u00f3n da Fe, e dous anos despois prefecto. O 25 de xu\u00f1o de 1962 renunciou como patriarca de Cilicia, e seguiu a traballar en Roma. Retirouse como prefecto da congregaci\u00f3n o 19 de outubro de 1970, e d\u00edas despois foi nomeado cardeal-bispo de Albano.\nFinou en Roma o 16 de maio de 1971.\nPremios e distinci\u00f3ns.\nFoi nomeado doutor honoris causa en Leis polo Boston College en 1952, pola Universidade de San Tom\u00e9 de Manila en 1958, polas universidades Cat\u00f3lica de Am\u00e9rica e de Notre Dame en 1960, e pola Universidade Nacional de Irlanda en 1961. Foi tam\u00e9n nomeado Cabaleiro da Gran Cruz da Orde ao M\u00e9rito da Rep\u00fablica Italiana en 1963."}
{"id": "309352", "revid": "839", "url": "https://gl.wikipedia.org/wiki?curid=309352", "title": "Gregorio Pedro XV Agagianian", "text": ""}
{"id": "309353", "revid": "22570", "url": "https://gl.wikipedia.org/wiki?curid=309353", "title": "Batalla de Egosp\u00f3tamos", "text": "A batalla de Egosp\u00f3tamos foi un enfrontamento naval librado entre Atenas e Esparta no\u00a0 marco da Guerra do Peloponeso no ano 405 a.C. na \u00a0desembocadura do Egospotamos, r\u00edo do Queroneso. Parece ser que al\u00ed chegou caer un meteorito, segundo predixo Anax\u00e1goras."}
{"id": "309357", "revid": "5863", "url": "https://gl.wikipedia.org/wiki?curid=309357", "title": "Francisco Vales", "text": ""}
{"id": "309361", "revid": "23204", "url": "https://gl.wikipedia.org/wiki?curid=309361", "title": "Smilodon", "text": "Smilodon \u00e9 un x\u00e9nero extinto de f\u00e9lido macairodonto. \u00c9, quizais, o \"tigre\" con dentes de sabre m\u00e1is co\u00f1ecido que viviu en Norteam\u00e9rica e Suram\u00e9rica durante o Plistoceno (desde hai 2,5 mill\u00f3ns de anos ata hai 10 mil anos). Unha das maiores colecci\u00f3ns de f\u00f3siles desta especie recolleuse dos pozos de brea da facenda La Brea de California. Co\u00f1\u00e9cense tres especies do x\u00e9nero; que var\u00edan en tama\u00f1o e constituci\u00f3n.\nEn xeral, o \"Smilodon\" ten unha constituci\u00f3n m\u00e1is robusta que calquera f\u00e9lido moderno, con membros anteriores particularmente ben desenvolvidos e caninos superiores excepcionalmente longos. A s\u00faa mand\u00edbula ti\u00f1a unha apertura maior que a dos f\u00e9lidos modernos, e os seus caninos superiores eran delgados e fr\u00e1xiles, e estaban adaptados para matar con precisi\u00f3n. Estes atributos probablemente fac\u00edan de \"Smilodon\" un cazador especializado de grandes herb\u00edvoros, como bisontes e camelos.\n\"Smilodon\" probablemente viviu en h\u00e1bitats pechados, como bosques e mato, que lle daban cobertura para emboscar presas. A s\u00faa dependencia de animais de gran porte pode ser a causa da s\u00faa extinci\u00f3n; \"Smilodon\" desapareceu \u00e1 vez que a maior parte da megafauna das d\u00faas Am\u00e9ricas, hai uns 10.000 anos. Os cient\u00edficos debaten sobre se \"Smilodon\" ti\u00f1a un estilo de vida social ou solitario; as an\u00e1lises do comportamento de predadores modernos, as\u00ed como a de restos f\u00f3siles do \"Smilodon\" poder\u00edan interpretarse no sentido de dar apoio tanto a un coma ao outro punto de vista."}
{"id": "309362", "revid": "98629", "url": "https://gl.wikipedia.org/wiki?curid=309362", "title": "Mut\u00e1xeno", "text": "En biolox\u00eda, un mut\u00e1xeno (en lat\u00edn, \"que orixina cambio\") \u00e9 un axente f\u00edsico, qu\u00edmico ou biol\u00f3xico que altera ou cambia a informaci\u00f3n xen\u00e9tica (xeralmente ao alterar o ADN) dun organismo e iso incrementa a frecuencia de mutaci\u00f3n por riba do nivel natural. Cando un axente orixina numerosas mutaci\u00f3ns que causan cancro denom\u00ednase axente carcin\u00f3xeno ou cancer\u00edxeno. Non todas as mutaci\u00f3ns son causadas por mut\u00e1xenos, xa que hai \"mutaci\u00f3ns espont\u00e1neas\", chamadas as\u00ed debido a que se producen por erros na reparaci\u00f3n e a recombinaci\u00f3n do ADN.\nA\u00ednda que as mutaci\u00f3ns adoitan ser prexudiciais, e orixinan doenzas, anormalidades e cancros, hai que salientar que, grazas a elas, x\u00e9rase biodiversidade e \u00e9 posible a evoluci\u00f3n. Se non fora polas variaci\u00f3ns que producen estas alteraci\u00f3ns no ADN, non haber\u00eda variabilidade fenot\u00edpica, nin adaptaci\u00f3n aos cambios ambientais.\nDescubrimento da mutax\u00e9nese.\nEn 1567, o m\u00e9dico su\u00edzo Paracelso suxeriu que unha substancia non identificada en menas de minar\u00eda (hoxe identificado como o gas radon) causaba unha doenza debilitante nos mineiros, e en Inglaterra en 1761, John Hill atopou a primeira ligaz\u00f3n directa entre o cancro e substancias qu\u00edmicas ao notar que os que esnifaban tabaco excesivamente pod\u00edan ter despois cancro nasal.\nNa d\u00e9cada de 1920, Hermann M\u00fcller, descubriu que os raios X, causaban mutaci\u00f3ns nas moscas do vinagre (\"Drosophila melanogaster\") que utilizou nos seus estudos de xen\u00e9tica, e que tam\u00e9n ti\u00f1an efectos na constituci\u00f3n xen\u00e9tica dos humanos.\nNon se demostrou que os mut\u00e1xenos qu\u00edmicos eran causa de mutaci\u00f3ns ata a d\u00e9cada de 1940, cando Charlotte Auerbach e J. M. Robson atoparon que o gas mostaza pod\u00eda causar mutaci\u00f3ns nas moscas do vinagre.\nTipos de axentes mut\u00e1xenos.\nOs axentes mutax\u00e9nicos poden clasificarse en:\nMut\u00e1xenos qu\u00edmicos.\nA mutax\u00e9nese qu\u00edmica descubriuse en 1942 cando Carlota Averbach e J. M. Robson descubriron que a mostaza nitroxenada (un ingrediente dos gases asfixiantes que se utilizaron nas guerras) produc\u00eda mutaci\u00f3ns.\nAo final da segunda guerra mundial co\u00f1ec\u00edanse de 30 a 40 compostos mutax\u00e9nicos. Actualmente hai m\u00e1is de 6 mill\u00f3ns de substancias qu\u00edmicas dese tipo, das que 500.000 se utilizan nos procesos de fabricaci\u00f3n.\nEn 1977 creouse a \"Comisi\u00f3n Internacional para a Protecci\u00f3n contra os Mut\u00e1xenos e Carcin\u00f3xenos Ambientais\" que se dedica \u00e1 elaboraci\u00f3n de normas de avaliaci\u00f3n e de regulamentos sobre o uso e distribuci\u00f3n dos axentes qu\u00edmicos mut\u00e1xenos.\nP\u00f3dense clasificar segundo o seu modo de acci\u00f3n en:\nAn\u00e1logos de bases.\nEstes an\u00e1logos de bases ou taut\u00f3meros te\u00f1en similitude estrutural coas bases nitroxenadas. Son compostos como por exemplo o 5-bromouracilo ou a 2-aminopurina, que se incorporan ao ADN que se replica en lugar das bases correspondentes timina e adenina.\nCando un destes an\u00e1logos de bases se introduce no ADN, a replicaci\u00f3n ocorre normalmente, a\u00ednda que se poden producir erros de lectura que son o resultado da incorporaci\u00f3n de bases erradas na copia de ADN. \u00c9 dicir, o 5-bromouracilo \u00e9 un an\u00e1logo da timina que cont\u00e9n bromo na posici\u00f3n do carbono-5 en vez do grupo CH3 que aparece na timina. A estrutura normal (forma ceto) do 5-BU apar\u00e9ase coa adenina; por\u00e9n, o 5-BU pode cambiar con frecuencia \u00e1 forma enol ou a unha forma ionizada que se aparea coa guanina. Esta \u00faltima apar\u00e9ase despois noutra replicaci\u00f3n coa s\u00faa correspondente citosina. Por tanto, produciuse unha transici\u00f3n de AT a GC.\nAxentes que reaccionan co ADN.\nSon mol\u00e9culas que reaccionan directamente co ADN, o cal non est\u00e1 replic\u00e1ndose, causando cambios qu\u00edmicos nas bases, o que provoca apareamentos incorrectos. Ch\u00e1mase transici\u00f3n se se pasa dunha base p\u00farica a outra tam\u00e9n p\u00farica ou dunha pirimid\u00ednica a outra pirimid\u00ednica; denom\u00ednase transversi\u00f3n se unha purina se converte nunha pirimidina. Estes axentes son o \u00e1cido nitroso, a hidroxilamina, axentes alquilantes e outros. Os axentes alquilantes, xunto coa luz ultravioleta, son os axentes mutax\u00e9nicos m\u00e1is potentes. Os compostos m\u00e1is co\u00f1ecidos son o etil metano sulfonato (EMS), metil metano sulfonato (MMS), dietil sulfato (DES), etiletanosulfonato, mostaza nitroxenada etc.\nO etil metano sulfonato (EMS) introduce un metilo na guanina provocando a transici\u00f3n de GC a AT.\nO \u00e1cido nitroso elimina o grupo amino (desaminaci\u00f3n) da adenina e a citosina, convertendo estas bases en hipoxantina (H) e uracilo (U), respectivamente.\nA hidroxilamina engade un grupo hidroxilo (OH) ao grupo amino da citosina, facendo que a base sufra un cambio tautom\u00e9rico.\nO etiletanosulfonato e a mostaza nitroxenada poden producir mutaci\u00f3ns por adici\u00f3n de grupos metilo ou etilo \u00e1 guanina, facendo que se comporte como un an\u00e1logo da adenina e dando lugar a erros de apareamento.\nA aflatoxina B1 \u00e9 un carcin\u00f3xeno poderoso que se une \u00e1 posici\u00f3n N7 da guanina. A formaci\u00f3n deste produto d\u00e1 lugar \u00e1 rotura do enlace entre a base e o azucre, liber\u00e1ndose a base e o azucre, xerando un sitio apur\u00ednico.\nOutros axentes potencialmente mutax\u00e9nicos que reaccionan co ADN son: hidrocarburos arom\u00e1ticos polic\u00edclicos (poden orixinar adutos do ADN), aminas arom\u00e1ticas e amidas (por exemplo o 2-acetilaminofluoreno), o bromo e compostos con bromo, a azida de sodio, psoraleno (combinado coa luz ultravioleta), benceno etc.\nAxentes intercalantes.\nOs axentes intercalantes son mol\u00e9culas planas que se insiren entre dous pares de bases do ADN, separ\u00e1ndoas. Durante a replicaci\u00f3n, esta conformaci\u00f3n anormal pode facer que se produzan inserci\u00f3ns ou deleci\u00f3ns no ADN, orixinando mutaci\u00f3ns por corremento da pauta de lectura. As substancias m\u00e1is caracter\u00edsticas deste grupo son as acridinas (laranxa de acridina), bromuro de etidio e proflavina.\nOs colorantes de acridina act\u00faan inser\u00edndose eles mesmos entre d\u00faas bases p\u00faricas veci\u00f1as dunha soa febra do ADN.\nReacci\u00f3ns oxidativas.\nAs especies reactivas do ox\u00edxeno (super\u00f3xidos, per\u00f3xidos e radicais hidroxilo) que se producen durante o metabolismo normal, a radiaci\u00f3n, o ozono e certas drogas poden danar o ADN e inducir mutaci\u00f3ns provocando cambios qu\u00edmicos no ADN. Por exemplo, a 8-oxi-7,8 dihidrodesoxiguanina.\nMetais.\nMoitos metais, como o ars\u00e9nico, cadmio, cromo, n\u00edquel e os seus compostos poden ser mutax\u00e9nicos, e poden actuar por mecanismos moi diversos. O ars\u00e9nico, cromo, ferro, e n\u00edquel poden ser asociados coa produci\u00f3n de especies reactivas do ox\u00edxeno, e alg\u00fans destes poden tam\u00e9n alterar a fidelidade da replicaci\u00f3n do ADN. O n\u00edquel pode tam\u00e9n estar ligado \u00e1 hipermetilaci\u00f3n do ADN e \u00e1 desacetilaci\u00f3n de histonas, mentres que alg\u00fans metais como o cobalto, ars\u00e9nico, n\u00edquel e cadmio poden tam\u00e9n afectar aos procesos de reparaci\u00f3n do ADN como a reparaci\u00f3n de falta de correspondencias no ADN, e a reparaci\u00f3n por excisi\u00f3n de base e por excisi\u00f3n de nucle\u00f3tidos.\nSistemas para a detecci\u00f3n de mut\u00e1xenos qu\u00edmicos.\nHai moitos sistemas que serven para detectar mut\u00e1xenos. Os sistemas animais son os que mellor se asemellan ao metabolismo humano, pero as probas con eles son caras e precisan moito tempo (ata tres anos para completarse), polo que non se usan para un primeiro exame de mutaxenicidade ou carcinoxenicidade.\nL\u00e9vedos.\nEn l\u00e9vedos desenvolv\u00e9ronse sistemas similares ao de Ames. A especie xeralmente usada \u00e9 \"Saccharomyces cerevisiae\". Poden comprobar mutaci\u00f3ns novas e reversas e eventos de recombinaci\u00f3n.\n\"Drosophila\".\nO test do letal recesivo ligado ao sexo de \"Drosophila\" \u00e9 outra alternativa. Util\u00edzanse os machos de cepas con corpo amarelo. O xene para corpo amarelo est\u00e1 no cromosoma X. A mosca da froita \u00e9 alimentada cunha dieta na que est\u00e1 o produto qu\u00edmico a comprobar, e a proxenie \u00e9 separada por sexos. Os machos superviventes cr\u00fazanse coas femias da mesma xeraci\u00f3n, e se non se detectan machos con corpos amarelos na segunda xeraci\u00f3n, indicar\u00eda que se produciu unha mutaci\u00f3n no cromosoma X presumiblemente por causa do produto qu\u00edmico.\nEnsaios en plantas.\nPlantas como \"Zea mays\" (millo), \"Arabidopsis thaliana\" e \"Tradescantia\" foron utilizadas en varios ensaios para comprobar a mutaxenicidade de produtos qu\u00edmicos.\nEnsaios de cultivos celulares.\nAs li\u00f1as celulares de mam\u00edferos como as c\u00e9lulas V79 de h\u00e1mster chin\u00e9s, c\u00e9lulas CHO (de ovario de h\u00e1mster chin\u00e9s) ou c\u00e9lulas de linfoma de rato poden utilizarse para facer tests de mutax\u00e9nese. Estes sistemas incl\u00faen o ensaio de HPRT para a resistencia a 8-azaguanina ou 6-tioguanina, e o ensaio de resistencia \u00e1 ouaba\u00edna (OUA).\nPoden usarse tam\u00e9n os hepatocitos primarios de rata para medir a reparaci\u00f3n do ADN despois de producirse danos no ADN. Os mut\u00e1xenos poden estimular unha s\u00edntese de ADN nun momento non normal que d\u00e1 lugar a un material m\u00e1is tinguido no n\u00facleo das c\u00e9lulas despois da exposici\u00f3n a mut\u00e1xenos.\nSistemas de comprobaci\u00f3n de cromosomas.\nEstes sistemas comproban se hai cambios a grande escala nos cromosomas e poden utilizarse con cultivos celulares ou en test con animais. Os cromosomas est\u00e1n tinguidos e son observados por se presentan cambios. O intercambio de crom\u00e1tides irm\u00e1s \u00e9 un intercambio sim\u00e9trico de material cromos\u00f3mico entre crom\u00e1tides irm\u00e1s e pode correlacionarse co potencial mutax\u00e9nico ou carcinox\u00e9nico dun composto qu\u00edmico. No test de micron\u00facleos, as c\u00e9lulas son examinadas para buscar micron\u00facleos, que son fragmentos ou cromosomas que quedaron abandonados na anafase, e, por tanto, \u00e9 un test para axentes clastox\u00e9nicos que causan roturas de cromosomas. Outros tests poden comprobar se hai diversas aberraci\u00f3ns cromos\u00f3micas, como ocos e deleci\u00f3ns nas crom\u00e1tides ou cromosomas, translocaci\u00f3ns e ploid\u00eda.\nSistemas de tests en animais.\nXeralmente nestes tests util\u00edzanse roedores. Os compostos qu\u00edmicos que van ser comprobados admin\u00edstranse normalmente coa comida e a bebida, pero \u00e1s veces apl\u00edcanse na pel, ou por un tubo de alimentaci\u00f3n ou por inhalaci\u00f3n e isto l\u00e9vase a cabo durante a maior parte da vida do roedor. Nos tests que comproban carcin\u00f3xenos, determ\u00ednanse primeiro as doses m\u00e1ximas toleradas, despois dase un rango de doses a arredor de 50 animais durante o per\u00edodo te\u00f3rico de vida do animal, que \u00e9 dous anos. Despois da morte dos animais, estes son examinados buscando signos de tumores. Por\u00e9n, as diferenzas no metabolismo entre a rata e os humanos implican que os humanos poden non responder exactamente da mesma maneira aos mut\u00e1xenos, e as doses que producen tumores no test animal poden ser enormemente altas para un humano, \u00e9 dicir a cantidade equivalente requirida para producir tumores nos humanos pode exceder en moito a que unha persoa estar\u00eda exposta na vida real.\nOs ratos con mutaci\u00f3ns recesivas para un fenotipo visible poden tam\u00e9n utilizarse para comprobar mut\u00e1xenos. As femias con mutaci\u00f3ns recesivas cruzadas con machos de tipo salvaxe ter\u00edan o mesmo fenotipo que o tipo salvaxe, e calquera cambio observable no fenotipo indicar\u00eda que ocorreu unha mutaci\u00f3n inducida polo mut\u00e1xeno.\nOs ratos poden tam\u00e9n utilizarse para ensaios letais dominantes nos que se monitorizan as mortes embrionarias temper\u00e1s. Os ratos macho tr\u00e1tanse cos compostos qu\u00edmicos que se queren comprobar, apar\u00e9anse con femias, e as femias son despois sacrificadas antes de parir e c\u00f3ntanse as mortes dos fetos iniciais nos seus cornos uterinos.\nO ensaio de rato transx\u00e9nico utiliza unha cepa de rato infectada cun vector lanzadeira viral. Os animais son tratados primeiro con produtos sospeitosos de ser mut\u00e1xenos, o ADN do rato \u00e9 despois illado e o segmento do fago recuperdo \u00e9 utilizado para infectar \u00e1 bacteria \"E. coli\". Usando un m\u00e9todo similar ao exame azul ou branco (o que utiliza os xenes \"lacZ\" e X-gal), a placa formada co ADN que cont\u00e9n a mutaci\u00f3n \u00e9 branca e a que non a ten \u00e9 azul.\nMut\u00e1xenos f\u00edsicos.\nRadiaci\u00f3n.\nA radiaci\u00f3n \u00e9 un proceso f\u00edsico mediante o cal a enerx\u00eda viaxa polo espazo.\nHai d\u00faas formas principais desta enerx\u00eda: electromagn\u00e9tica (descrita como ondas de enerx\u00eda, como os raios gamma, raios X, radiaci\u00f3n ultravioleta), e corpuscular (\u00e1tomos e patrt\u00edculas subat\u00f3micas que se moven a grandes velocidades, como as part\u00edculas alfa e beta).\nAmbas as d\u00faas co\u00f1\u00e9cense como radicaci\u00f3ns ionizantes, porque producen i\u00f3ns que reaccionan f\u00edsica e quimicamente ao po\u00f1erse en contacto coas mol\u00e9culas biol\u00f3xicas.\nPero non todas as formas mutax\u00e9nicas da radiaci\u00f3n producen i\u00f3ns. A luz ultravioleta \u00e9 un potente mut\u00e1xeno con menos enerx\u00eda que a radiaci\u00f3n ionizante.\nAs lonxitudes de onda con baixa frecuencia te\u00f1en pouca enerx\u00eda mentres que as lonxitudes de onda de alta frecuencia te\u00f1en moita enerx\u00eda.\nAxentes Mut\u00e1xenos F\u00edsicos: Aqu\u00ed incl\u00faense as radiaci\u00f3ns at\u00f3micas, raios X, que producen esterilidade en plantas, animais e no home. Tam\u00e9n afectan aos tecidos como \u00f3sos, nervios, m\u00fasculos, f\u00edgado, ril etc.\nMedidas da radiaci\u00f3n.\nDosimetr\u00eda: \u00e9 o m\u00e9todo para medir a radiaci\u00f3n. En biolox\u00eda as unidades que se adoitan utilizar son: roentgen, rad, rem, gray e sievert.\nA exposici\u00f3n habitual en pa\u00edses desenvolvidos \u00e9 de 2 a 3 milisieverts na poboaci\u00f3n xeral.\nFontes da radiaci\u00f3n.\nO simple feito de estarmos vivos exponnos a radiaci\u00f3ns que poden causar mutaci\u00f3n.\nEstamos expostos constantemente \u00e1s radiaci\u00f3ns, como son:\nEfecto biol\u00f3xico da radiaci\u00f3n.\nOs efectos biol\u00f3xicos da radiaci\u00f3n consisten en alteraci\u00f3ns a diversos niveis de organizaci\u00f3n, como son as mol\u00e9culas, os org\u00e1nulos e as c\u00e9lulas.\nRadiaci\u00f3n ionizante.\nReacci\u00f3ns oxidativas: \nSon radiaci\u00f3ns de pequena lonxitude de onda e son, por tanto, m\u00e1is enerx\u00e9ticas, o que sup\u00f3n que sexan m\u00e1is \"penetrantes\".\n\u00c9 o principal mecanismo polo que as radiaci\u00f3ns interaccionan coa materia org\u00e1nica en xeral, e co ADN en particular.\nNo proceso de penetraci\u00f3n esta radiaci\u00f3n de alta enerx\u00eda produce i\u00f3ns, porque ao chocar cos \u00e1tomos fai que estes liberen electr\u00f3ns e estes electr\u00f3ns \u00e1 s\u00faa vez chocan con outros \u00e1tomos, liber\u00e1ndose novos electr\u00f3ns. O cambio do n\u00famero de electr\u00f3ns transforma un \u00e1tomo nun estado reactivo i\u00f3nico.\nComo o 80% da c\u00e9lula \u00e9 auga, a radiaci\u00f3n ionizante adoita xerar radicais libres, en forma de hidr\u00f3xeno ou de radicais hidroxilo (OH) ionizados, derivados ambos os dous da auga.\nEstes radicais reaccionan con outras mol\u00e9culas da s\u00faa mesma clase para formar per\u00f3xido de hidr\u00f3xeno (H2O2), cuxas mol\u00e9culas te\u00f1en gran poder de reacci\u00f3n e pode destru\u00edr a estrutura das prote\u00ednas e do ADN.\nA lesi\u00f3n producida pola radiaci\u00f3n induce trastornos no funcionamento dos procesos metab\u00f3licos celulares e causa a morte da c\u00e9lula.\nDanos cromos\u00f3micos:\nDependendo do momento da divisi\u00f3n no que se irradien as c\u00e9lulas, unha aberraci\u00f3n cromos\u00f3mica pode inclu\u00edr unha ou d\u00faas crom\u00e1tides. Exemplo: a) a irradiaci\u00f3n en interfase, antes de que comece a s\u00edntese de ADN, normalmente d\u00e1 lugar a roturas que m\u00e1is tarde aparecen como se se tivesen producido cando o ADN a\u00ednda non se replicara (roturas cromos\u00f3micas). b) as roturas producidas no per\u00edodo de interfase despois de comezar a s\u00edntese do ADN normalmente aparecen separadamente en cada unha das d\u00faas crom\u00e1tides dun cromosoma (rotura de crom\u00e1tides).\nSuxeriuse que a irradiaci\u00f3n, en lugar de roturas f\u00edsicas \u00fanicas, ocasiona \u201clesi\u00f3ns\u201d cromos\u00f3micas que logo estimulan intercambios entre partes do mesmo cromosoma ou de diferentes cromosomas, dando lugar, \u00e1 s\u00faa vez, a deleci\u00f3ns, translocaci\u00f3ns e outras aberraci\u00f3ns cromos\u00f3micas. Polo tanto, as crom\u00e1tides dun cromosoma irradiado poden solaparse nun punto onde coinciden d\u00faas lesi\u00f3ns, dando lugar a intercambios completos ou incompletos.\nSe o intercambio \u00e9 completo, non se observa un dano morfol\u00f3xico aparente, xa que hai unha transferencia sim\u00e9trica de material cromos\u00f3mico entre as crom\u00e1tides irm\u00e1s. Tales intercambios poden detectarse mediante t\u00e9cnicas de tinguidura diferencial.\nOs intercambios incompletos dan lugar \u00e1 perda de material nunha ou nas d\u00faas crom\u00e1tides. De igual maneira, os intercambios inducidos por raios X poden dar lugar a inversi\u00f3ns ou a translocaci\u00f3ns, a\u00ednda que neste \u00faltimo caso deber\u00eda ocorrer entre crom\u00e1tides non hom\u00f3logas. A radiaci\u00f3n pode producir aneuploid\u00eda por perda de cromosomas.\nRadiaci\u00f3n non ionizante.\nRadiaci\u00f3n ultravioleta: \nA radiaci\u00f3n ultravioleta pode dar lugar tam\u00e9n a aberraci\u00f3ns cromos\u00f3micas, o seu efecto \u00e9 considerablemente m\u00e1is suave do que o dos raios X debido a que son moito menos penetrantes e non dan lugar a unha traxectoria de i\u00f3ns e, por tanto, foi utilizada principalmente para estudar mutaci\u00f3ns puntuais.\nTendo unha lonxitude de onda demasiado longa como para producir i\u00f3ns, a radiaci\u00f3n UV parece actuar afectando tan s\u00f3 a aqueles compostos que a absorben directamente. Na c\u00e9lula, a absorci\u00f3n directa dos raios UV est\u00e1 principalmente restrinxida a compostos org\u00e1nicos con estruturas en forma de anel, tales como os nucle\u00f3tidos, e a citosina e a timina son as bases que absorben especialmente as lonxitudes de onda UV. O mecanismo polo que se produce a mutaci\u00f3n \u00e9 o seguiente: a radiaci\u00f3n UV provoca a inserci\u00f3n dunha mol\u00e9cula de auga no dobre enlace C-C. Tam\u00e9n rompen os dobres enlaces de timina polo que as bases de timina poden conectarse para formar un d\u00edmero.\nEsta \u00edntima relaci\u00f3n entre a radiaci\u00f3n UV e os compo\u00f1entes do ADN tam\u00e9n aparece ao comparar o espectro de absorci\u00f3n da radiaci\u00f3n UV do ADN e as taxas de mutaci\u00f3n ocasionadas polas lonxitudes de onda UV.\nEstudos in vitro indican que a formaci\u00f3n de d\u00edmeros de timina pode ser o principal efecto mutax\u00e9nico producido polos raios UV. Tales d\u00edmeros distorsionan a h\u00e9lice de ADN e impiden a s\u00faa replicaci\u00f3n, e como resultado a c\u00e9lula non se divide e pode morrer.\nTam\u00e9n \u00e9 posible unha acci\u00f3n indirecta da radiaci\u00f3n UV porque pode actuar sobre varios precursores do ADN e sobre encimas, que \u00e1 s\u00faa vez afectan \u00e1 mutaci\u00f3n. Este proceso pode evitarse por fotorreactivaci\u00f3n, \u00e9 dicir, expo\u00f1endo as c\u00e9lulas a radiaci\u00f3ns de lonxitudes de onda do espectro azul.\nMut\u00e1xenos biol\u00f3xicos.\nAs posibles fontes de mut\u00e1xenos biol\u00f3xicos poden ser todos os preparados de natureza biol\u00f3xica utilizados en medicina profil\u00e1ctica ou terap\u00e9utica tales como vacinas, antitoxinas, sangue, soro e ant\u00edxenos. Os mut\u00e1xenos biol\u00f3xicos potenciais poden ser microorganismos, especialmente virus, e alg\u00fans axentes qu\u00edmicos biol\u00f3xicos. No caso dos virus demostrouse que poden producir anomal\u00edas cromos\u00f3micas, desde a simple rotura, \u00e1 pulverizaci\u00f3n dos cromosomas, polo cal a vacinaci\u00f3n con virus viables pode implicar un risco potencial. A contaminaci\u00f3n viral como consecuencia das transfusi\u00f3ns, como \u00e9 o caso da hepatite produce roturas cromos\u00f3micas tanto no sangue coma na medula \u00f3sea de pacientes afectados de hepatite. Os virus m\u00e1is perigosos son os que se insiren no xenoma e alteran algunha funci\u00f3n xen\u00e9tica. Xa en 1908 se suxeriu que os axentes infecciosos pod\u00edan orixinar cancro en traballos de Vilhelm Ellermann e Oluf Bang, e en 1911 Peyton Rous descubriu o virus do sarcoma de Rous.\nAs mol\u00e9culas de ADN recombinante te\u00f1en un risco potencial debido principalmente a que, dado que moitos tipos de ADN de c\u00e9lulas animais conte\u00f1en secuencias com\u00fans coas de virus tumorais, o engadir ADN de orixe animal a estes novos sistemas de replicaci\u00f3n ou clonaci\u00f3n do ADN poder\u00eda significar a proliferaci\u00f3n incontrolada dunha informaci\u00f3n xen\u00e9tica cancer\u00edxena.\nOs transpos\u00f3ns, que son secci\u00f3ns de ADN que sofren unha multiplicaci\u00f3n e recolocaci\u00f3n de fragmentos aut\u00f3noma, son potencialmente mutax\u00e9nicos. A s\u00faa inserci\u00f3n no ADN cromos\u00f3mico altera elementos funcionais dos xenes.\nAlgunhas bacterias, como \"Helicobacter pylori\" causan inflamaci\u00f3n durante a cal se producen especies oxidativas, que causan danos no ADN e reducen a eficiencia dos sistemas de reparaci\u00f3n do ADN, o que incrementa a posibilidade de que se produzan mutaci\u00f3ns.\nEfectos das mutaci\u00f3ns.\nOs cambios nunha secuencia de \u00e1cido nucleico debido a unha mutaci\u00f3n supo\u00f1en a substituci\u00f3n de nucle\u00f3tidos e inserci\u00f3ns ou omisi\u00f3ns dun ou m\u00e1is nucle\u00f3tidos dentro da secuencia de ADN.\nA\u00ednda que moitas destas mutaci\u00f3ns sexan mortais ou causen unha doenza grave, algunhas s\u00f3 te\u00f1en efectos secundarios, como os cambios que ocasionan na secuencia de prote\u00ednas codificadas sen importancia algunha. Moitas mutaci\u00f3ns non causan ning\u00fan efecto visible, xa sexa porque ocorren nos intr\u00f3ns ou porque non cambian a sucesi\u00f3n de amino\u00e1cidos debido \u00e1 redundancia de cod\u00f3ns debido \u00e1 dexeneraci\u00f3n do c\u00f3digo xen\u00e9tico (son mutaci\u00f3ns silenciosas).\nFactores que poden favorecer a aparici\u00f3n de mutaci\u00f3ns.\nHai unha serie de factores que non de seu factores mutax\u00e9nicos de seu, pero que determinan se unha mutaci\u00f3n se vai producir ou non. Entre eles est\u00e1n:\nDose-intensidade necesaria para producir mutaci\u00f3n.\nSe se trata de deleci\u00f3ns terminais existe unha relaci\u00f3n linear entre un incremento proporcional da taxa de mutaci\u00f3n por cada incremento da dose. Timof\u00e9e-Ressovsky, Lea, Catcheside e outros autores interpretaron esta ralaci\u00f3n linear como que o xene constit\u00fae unha \"diana\" e que a mutaci\u00f3n \u00e9 causada por un s\u00f3 \"impacto\" ou ionizaci\u00f3n.\nPara deleci\u00f3ns subterminais (intercalares) a relaci\u00f3n \u00e9 exponencial ou multiplicativa porque para que se produza a mutaci\u00f3n necesita dous ou m\u00e1is ionizaci\u00f3ns, polo que ter\u00eda que producirse moitas ionizaci\u00f3ns \u00fanicas que non causen mutaci\u00f3n antes de que a dose aumente de forma suficiente como para asegurar as dobres ionizaci\u00f3ns.\nNos casos de aberraci\u00f3ns cromos\u00f3micas que requiren d\u00faas ionizaci\u00f3ns hai que distinguir se a radiaci\u00f3n se fai nunha dose ou est\u00e1 repartida en varias: as roturas de crom\u00e1tides e de cromosomas poden \"recuperarse\" se a segunda rotura non se produce inmediatamente despois da primeira.\nAs mutaci\u00f3ns letais recesivas de \"Drosophila\" poden ser provocadas por unha soa ionizaci\u00f3n polo que moitos raios individuais dispersos dando lugar cada un deles a un n\u00famero baixo de i\u00f3ns (os raios X suaves) son m\u00e1is efectivos que poucos raios producindo cada un deles unha cadea de moitos i\u00f3ns (raios X). Por outra parte, a rotura dos cromosomas requiren m\u00e1is i\u00f3ns por rotura (de 15 a 20) e est\u00e1n, por tanto, inducidas de forma m\u00e1is efectiva polos raios en cuxas traxectorias se sit\u00faan moi xuntas numerosas ionizaci\u00f3ns.\nNos espermatozoides de \"Drosophila\" a taxa das aberraci\u00f3s cromos\u00f3micas inducidas \u00e9 independente da intensidade da radiaci\u00f3n pero ocorre isto en ratos pode que se deba a que nestes organismos a taxa de mutaci\u00f3n inducida \u00e9 maior en mam\u00edferos que en moscas e a que o tempo de xeraci\u00f3n dos mam\u00edferos \u00e9 m\u00e1is longo.\nNa radiaci\u00f3n ultravioleta a relaci\u00f3n existente entre a taxa de mutaci\u00f3n e a dose de UV non \u00e9 linear, o que quere dicir que se necesitan varios \"impactos\" para que se produza unha mutaci\u00f3n.\nGrao de perigosidade de mut\u00e1xenos.\nNeste apartado se trata de ver a taxa de mutaci\u00f3n que pode provocar os diferentes tipos de axentes mut\u00e1xenos.\nA taxa de mutaci\u00f3n que pode provocar a radiaci\u00f3n depende da etapa celular, porque os tecidos que se dividen rapidamente son extremadamente sensibles \u00e1 radiaci\u00f3n en comparaci\u00f3n cos tecidos som\u00e1ticos de \"Drosophila\" onde a sensibilidade \u00e1 mutaci\u00f3n \u00e9 baixa.\nTam\u00e9n se descubriu en especies vexetais que aquelas plantas que pos\u00faen un volume nuclear maior (cromosomas maiores) son m\u00e1is sensibles \u00e1 radiaci\u00f3n que as que te\u00f1en n\u00facleos de menor tama\u00f1o.\nOutro aspecto \u00e9 a taxa de mutaci\u00f3n que produce a radiaci\u00f3n combinada con raios UV e raios X. Demostrouse en grans de pole de \"Tradescantia\" deshidratados que a radiaci\u00f3n combinada dunha dose normalmente indetectable de 1 rad de raios X e unha dose moi pequena de UV daba lugar a unha frecuencia de aberraci\u00f3ns igual \u00e1 que dar\u00edan 100 rad de raios X s\u00f3s.\nOutro aspecto de interese \u00e9 que hai xenes que responden de forma distinta aos axentes mutax\u00e9nicos.\nTam\u00e9n se percibe maior taxa de aberraci\u00f3ns cromos\u00f3micas nunhas localizaci\u00f3ns cromos\u00f3micas que noutras (por exemplo na rexi\u00f3n do centr\u00f3mero)."}
{"id": "309363", "revid": "27155", "url": "https://gl.wikipedia.org/wiki?curid=309363", "title": "Mutax\u00e9nico", "text": ""}
{"id": "309364", "revid": "27155", "url": "https://gl.wikipedia.org/wiki?curid=309364", "title": "Axente mutax\u00e9nico", "text": ""}
{"id": "309365", "revid": "98629", "url": "https://gl.wikipedia.org/wiki?curid=309365", "title": "Cam\u00f3n", "text": "O cam\u00f3n \u00e9 unha ave do x\u00e9nero \"Porphyrio\".\nCaracter\u00edsticas.\nTr\u00e1tase dunha ave cunha lonxitude duns 40-50 cent\u00edmetros. A s\u00faa plumaxe \u00e9 azul escuro, sendo m\u00e1is claro na gorxa, pescozo e peito. O peteiro \u00e9 grande e vermello, estend\u00e9ndose ata a testa. As patas son vermellas e de longos dedos. As \u00e1s infracobertoiras caudais son brancas. Tr\u00e1tase dunha ave ligada a zonas pantanosas e lagoas, preferiblemente con matogueiras e canavais densos e abundantes. Con capacidade para nadar, o seu voo \u00e9 r\u00e1pido con abundantes movementos das \u00e1s.\nTaxonom\u00eda.\nO x\u00e9nero \"porphyrio\" ten provocado diversos debates. A maior parte das diferenzas radican en diverxencias de tama\u00f1o ou color, de escaso valor debido a notable variabilidade de individuos entre poboaci\u00f3ns pr\u00f3ximas. De feito, o Museo Nacional de Ciencias Naturais de Madrid conservan dous individuos de principios de s\u00e9culo procedentes da albufera de Valencia que pertencen a subespecie africana. Un traballo recente baseado en an\u00e1lises xen\u00e9ticas ten mostrado que a subespecie ib\u00e9rica ten un forte parentesco coa subespecie do sueste de Asia (\"indicus\"), estando moi afastado das subescies m\u00e1is pr\u00f3ximas \"poliocephalus\" ou \"seistanicus\".\nSubespecies.\nA complicada xenealox\u00eda dos cam\u00f3ns ten sido explicada por unha orixe parafil\u00e9tica. \u00c9 dicir, resultado de m\u00faltiples eventos de colonizaci\u00f3n, seguramente da man do home, sobre grandes distancias, dando lugar a diferentes subespecies con diversos grados de parentesco e provocando a extinci\u00f3n doutras. De acordo a alg\u00fans autores te\u00f1en existido ata 18 subespecies de cam\u00f3ns, catro delas consideradas extinguidas. As subespecies extinguidas foron \"p. mantelli\" (propia do norte de Nova Zelandia), \"p. kukwiedi\" (propia de Nova Caledonia), \"p. paepae\" (propia das Illas Marquesas) e a \"p. mcnabi\" (propia das Illas da Sociedade). Xeograficamente as d\u00faas subespecies catalogadas m\u00e1is pr\u00f3ximas \u00e1 subespecie ib\u00e9rica \"porphyrio\" son: a subespecie \"madagascariensis\" caracterizada polo dorso e \u00e1s verdosas e a subespecie \"poliocephalus\" cuxa cabeza \u00e9 agrisada en vez de azul.\nDistribuci\u00f3n.\nNa \u00e9poca romana era unha ave frecuente no eido mediterr\u00e1neo. As\u00ed o testemu\u00f1an os m\u00faltiples mosaicos e xacementos onde se representa a ave. O contexto das representaci\u00f3n suxiren que a especie foi domesticada, cun uso puramente ornamental. Ademais diversos autores cl\u00e1sicos coma Diodoro S\u00edculo, Plinio o Vello ou Alexandre de Mindo afirmaban que a especie f\u00f3ra introducida. Tese refrendada pola ausencia de restos f\u00f3siles da especie no Mar Mediterr\u00e1neo. Entre os s\u00e9culos XVII ata o XIX a especie volveu ser completamente salvaxe, entrando en perigo de extinci\u00f3n no s\u00e9culo XX. Para evitar a s\u00faa desaparici\u00f3n, lev\u00e1ronse a cabo programas de reintroduci\u00f3n en Portugal, Espa\u00f1a e Italia. Hoxe en d\u00eda a subespecie \"porphyrio\" distrib\u00faese polas zonas h\u00famidas da metade sur da Pen\u00ednsula Ib\u00e9rica e est\u00e1 presente nas Baleares, Sarde\u00f1a e Tunisia.\nA subespecie \"madagascariensis\" distrib\u00faese por Exipto, mentres que a \"poliocephalus\" at\u00f3pase localmente en Turqu\u00eda, mar Caspio e os vales do \u00c9ufrates e Tigris."}
{"id": "309366", "revid": "5863", "url": "https://gl.wikipedia.org/wiki?curid=309366", "title": "Carlos Valle", "text": ""}
{"id": "309367", "revid": "98629", "url": "https://gl.wikipedia.org/wiki?curid=309367", "title": "Ping\u00fc\u00edn emperador", "text": "O ping\u00fc\u00edn emperador (\"Aptenodytes forsteri\") \u00e9 unha especie de ave esfenisciforme da familia Spheniscidae, end\u00e9mica da Ant\u00e1rtida, sendo a m\u00e1is alta e con m\u00e1is peso de t\u00f3dalas especies de ping\u00fc\u00edns en existencia. Os machos e as femias son semellantes en plumaxe e tama\u00f1o, poden acadar entre 110 e 130\u00a0cm de altura cun peso de entre 22 a 45\u00a0kg. As costas, \u00e1s e cabeza son negras, a parte anterior \u00e9 branca desde as pernas \u00e1 barriga, o peito \u00e9 dun ton amarelo p\u00e1lido e ten d\u00faas manchas \u00e1 altura dos o\u00eddos dun amarelo brillante. Como todos os ping\u00fc\u00edns non poden voar, ao ter \u00e1s r\u00edxidas e planas e un corpo hidrodin\u00e1mico particularmente adaptado a un h\u00e1bitat mari\u00f1o.\nAlim\u00e9ntase principalmente de peixes, crust\u00e1ceos e cefal\u00f3podos. Cando caza pode estar mergullado ata 18 minutos, e chegar a unha profundidade duns 535 metros. Desenvolveu varias adaptaci\u00f3ns para facilitar este proceso, como unha hemoglobina cunhas caracter\u00edsticas que lle permiten traballar de forma eficaz cun baixo contido de os\u00edxeno, uns \u00f3sos s\u00f3lidos para reducir o barotraumatismo, e unha capacidade de diminu\u00edr a actividade do seu metabolismo e deter as funci\u00f3ns de \u00f3rganos non esenciais.\n\u00c9 a \u00fanica especie de ping\u00fc\u00edn que se reproduce durante o duro inverno ant\u00e1rtico, facendo viaxes de entre 50 e 120\u00a0km sobre o xeo para chegar \u00e1s colonias de reproduci\u00f3n, que poden constar de miles de individuos. A femia pon un \u00fanico ovo que inicialmente \u00e9 incubado polo macho, mentres a femia retorna ao mar para alimentarse. Tras isto os pais establecen quendas para coidar das cr\u00edas e ir ao mar a alimentarse. A esperanza de vida destes ping\u00fc\u00edns \u00e9 xeralmente duns 20 anos no seu h\u00e1bitat natural, a\u00ednda que hai datos que indican que alg\u00fans exemplares poden vivir ata os 50 anos de idade.\nTaxonom\u00eda.\nEsta especie foi descrita por primeira vez en 1844 polo bi\u00f3logo ingl\u00e9s George Robert Gray, quen creou o nome xen\u00e9rico dende elementos do grego antigo, \u1f00-\u03c0\u03c4\u03b7\u03bd\u03bf-\u03b4\u03cd\u03c4\u03b7\u03c2 [a-pt\u0113no-dyt\u0113s] 'mergullador sen \u00e1s'. O nome espec\u00edfico d\u00e9uselle na honra do naturalista alem\u00e1n Johann Reinhold Forster, quen acompa\u00f1ou o capit\u00e1n James Cook na s\u00faa segunda viaxe e nomeou oficialmente outras cinco especies de ping\u00fc\u00edns. Forster puido ser a primeira persoa en divisar esta especie entre 1773 e 1774, xa que rexistrou o que pensou que eran exemplares de \"A. patagonicus\", mais pola localizaci\u00f3n do avistamento estes eran con toda probabilidade \"A. forsteri\" realmente.\nXunto coa especie de cor semellante pero menor tama\u00f1o, o \"Aptenodytes patagonicus\", o ping\u00fc\u00edn emperador \u00e9 unha das d\u00faas especies existentes do x\u00e9nero \"Aptenodytes\". Existen evidencias f\u00f3siles dunha terceira especie (\"Aptenodytes ridgeni\") atopadas en rexistros f\u00f3siles do Plioceno tard\u00edo, de hai uns tres mill\u00f3ns de anos, en Nova Zelandia. Os estudos do comportamento e xen\u00e9tica dos ping\u00fc\u00edns suxiren que o x\u00e9nero \"Aptenodytes\" \u00e9 basal, separado dunha das p\u00f3las que deu lugar ao resto de especies de ping\u00fc\u00edns existentes. As probas de ADN mitocondrial e ADN nuclear indicaron que esta separaci\u00f3n ocorreu hai uns 40\u00a0mill\u00f3ns de anos.\nAparencia e anatom\u00eda.\nOs exemplares adultos poden chegar a medir entre 110 e 130\u00a0cm de altura. O seu peso pode variar entre os 22,7 e os 45,4\u00a0kg, sendo os machos m\u00e1is pesados que as femias. \u00c9 a quinta especie de aves m\u00e1is pesada existente, s\u00f3 por detr\u00e1s das especies m\u00e1is grandes de \"Struthioniformes\". O seu peso \u00e9 variable segundo a estaci\u00f3n do ano, xa que tanto os machos coma as femias perden unha cantidade substancial de masa corporal nos per\u00edodos de cr\u00eda e incubaci\u00f3n dos ovos. Un ping\u00fc\u00edn emperador macho pode chegar a soportar o fr\u00edo ant\u00e1rtico durante m\u00e1is de dous meses mentres protexe os ovos, sen alimentarse en absoluto durante este tempo, o que lles provoca unha perda de peso duns 12\u00a0kg. O peso medio dos machos a comezo da tempada de cr\u00eda \u00e9 duns 38\u00a0kg, e o das femias \u00e9 duns 29,5\u00a0kg. Tras este per\u00edodo, \u00e1mbolos dous sexos qu\u00e9danse nuns 23\u00a0kg de peso.\nAo igual que todas as especies de ping\u00fc\u00edns, te\u00f1en un corpo hidrodin\u00e1mico que reduce a fricci\u00f3n coa auga cando se mergullan, e unhas \u00e1s r\u00edxidas en forma de aletas. A s\u00faa lingua ten unhas pugas que impiden que se lles escapen as presas ao cazalas. Os machos e as femias te\u00f1en unhas cores semellantes, con plumas negras cubrindo a totalidade das s\u00faas costas e que tam\u00e9n chegan \u00e1 cabeza, \u00e1 barbela, \u00e1 gorxa, \u00e1 parte superior das aletas e \u00e1 cola. Esta plumaxe negra contrasta claramente co resto de cores m\u00e1is claras. A parte inferior das aletas e o ventre son brancos, torn\u00e1ndose amarelo p\u00e1lido na parte superior do peito, e pos\u00faen unhas manchas de cor amarelo brillante \u00e1 altura dos o\u00eddos. A mand\u00edbula superior do seu bico de 8\u00a0cm \u00e9 negra, mentres que a inferior pode ser de cor rosa, laranxa ou lila. Nos ping\u00fc\u00edns xoves, as manchas dos o\u00eddos, a barbela e a gorxa son de cor branca, e o bico de cor negra. As cr\u00edas te\u00f1en habitualmente unha plumaxe de cor gris prateada, coa cabeza negra e branca. Unha cr\u00eda cunha pouco habitual plumaxe de cor completamente branca foi atopada no 2001, mais non se considerou albina ao non ter os ollos rosas. As cr\u00edas pesan ao redor duns 315 gramos ao sa\u00edr do ovo, e comezan a botar plumas ao acadar aproximadamente o 50% do seu peso adulto.\nA plumaxe escura tornase marr\u00f3n no ver\u00e1n ant\u00e1rtico, dende novembro ata febreiro, antes da muda anual de xaneiro e febreiro. O proceso da muda \u00e9 r\u00e1pido nesta especie en comparaci\u00f3n con outras aves, lev\u00e1ndolles s\u00f3 uns 34 d\u00edas. As plumas emerxen dende a pel tras acadar un terzo da lonxitude total, e antes da perda das vellas plumas, axudando a reducir a perda de calor.\nA porcentaxe de supervivencia anual dos ping\u00fc\u00edns emperador calculouse nun 95,1%, cunha esperanza media de vida duns 19,9\u00a0anos. A mesma investigaci\u00f3n estimou que o 1% dos acabados de nacer ser\u00edan capaces de acadar os 50\u00a0anos de idade. Pola contra, s\u00f3 un 19% das cr\u00edas sobreviven ao seu primeiro ano de vida, o que fai que o 80% da poboaci\u00f3n de ping\u00fc\u00edns emperador se compo\u00f1a de adultos de m\u00e1is de cinco anos.\nVocalizaci\u00f3n.\nAo non ter un lugar permanente de cr\u00eda que os individuos da especie poidan usar para localizar a s\u00faa parella ou cr\u00eda, os ping\u00fc\u00edns emperador empregan unhas chamadas vocais como m\u00e9todo de identificaci\u00f3n. Empregan un complexo conxunto de chamadas que resultan dunha importancia cr\u00edtica para o reco\u00f1ecemento individual entre proxenitores, cr\u00edas e parellas, sendo a variaci\u00f3n de chamadas m\u00e1is ampla de t\u00f3dolos ping\u00fc\u00edns. Nestas chamadas empregan d\u00faas bandas de frecuencia ao mesmo tempo, e as cr\u00edas emiten un ch\u00edo dunha frecuencia modulada para pedir o alimento e chamar aos seus proxenitores.\nAdaptaci\u00f3n ao fr\u00edo.\nOs ping\u00fc\u00edns emperador reprod\u00facense no ambiente m\u00e1is fr\u00edo habitado polas aves, con temperaturas que poden acadar os -40\u00a0\u00b0C e ventos de ata 144 km/h. A temperatura da auga \u00e9 de -1,8\u00a0\u00b0C, moito menor c\u00e1 temperatura corporal media dos ping\u00fc\u00edns de 39\u00a0\u00b0C. Debido a estes factores, a especie adaptouse de varias maneiras para contrarrestar as perdas de calor. As plumas fornecen entre o 80 e o 90% do seu illamento, e pos\u00faen unha capa de graxa baixo a pel que pode acadar os 3\u00a0cm de ancho. Esta capa de graxa provoca que te\u00f1an unha mobilidade m\u00e1is reducida na terra en comparaci\u00f3n con outras especies pr\u00f3ximas coma o \"Spheniscus magellanicus\". As s\u00faas plumas son curtas e r\u00edxidas, con forma de punta de lanza, e rep\u00e1rtense de forma compacta por toda a superficie da pel. Ten a maior densidade de plumas de t\u00f3dalas especies de aves, cunhas 15 plumas por cm2. Os seus m\u00fasculos perm\u00edtenlles manter as plumas erectas cando est\u00e1n en terra, retendo unha capa de aire xunto \u00e1 pel que axuda a reducir a perda de calor. Por outra banda, son capaces de manter a plumaxe pegada ao corpo cando est\u00e1n na auga, realizando unha funci\u00f3n impermeable, facendo as\u00ed que a pel non entre en contacto directo coa auga. Os ping\u00fc\u00edns acic\u00e1lanse co seu pico para facilitar este illamento e para manter a plumaxe aceitosa e impermeable.\nOs ping\u00fc\u00edns emperador te\u00f1en a capacidade de manter a s\u00faa temperatura corporal dentro dun extenso rango de temperaturas estable sen ter que alterar o seu propio metabolismo. Este rango est\u00e9ndese dende os -10\u00a0\u00b0C ata os 20\u00a0\u00b0C. Por baixo destas temperaturas o seu metabolismo acel\u00e9rase de forma significante, a\u00ednda que poden seguir mantendo a temperatura corporal dende os -38\u00a0\u00b0C ata os -47\u00a0\u00b0C. O seu metabolismo acel\u00e9rase ao nadar, cami\u00f1ar e ao tremer. Outra forma de aceleraci\u00f3n consiste nun proceso de degradaci\u00f3n das graxas mediante encimas, inducido pola hormona glicag\u00f3n. A temperaturas superiores aos 20\u00a0\u00b0C estes ping\u00fc\u00edns ax\u00edtanse debido ao incremento da s\u00faa temperatura corporal e a aceleraci\u00f3n do seu metabolismo para incrementar a perda de calor. Cando isto ocorre son capaces de erguer as s\u00faas \u00e1s incrementando a superficie en contacto co aire nun 16%, o que axuda na perda de calor.\nAdaptaci\u00f3n \u00e1 presi\u00f3n e \u00e1 falta de os\u00edxeno.\nA maiores do fr\u00edo, o ping\u00fc\u00edn emperador ten que soportar outras condici\u00f3ns adversas. Entre elas, aturan un incremento de presi\u00f3n de ata 40 veces a da superficie, o que en moitos outros organismos terrestres causar\u00eda barotraumas. Os \u00f3sos dos ping\u00fc\u00edns son s\u00f3lidos, sen ocos cheos de aire, permit\u00edndolles soportar este tipo de presi\u00f3ns sen risco de sufrir danos.\nCando se mergullan, o uso de os\u00edxeno red\u00facese considerablemente. O seu ritmo card\u00edaco baixa ata entre 15 e 20 pulsaci\u00f3ns por minuto, e varios \u00f3rganos non esenciais permanecen inactivos, facilitando o aguante baixo a auga. A s\u00faa hemoglobina e mioglobina son capaces de transportar os\u00edxeno a baixas concentraci\u00f3ns de sangue. Isto perm\u00edtelles seguir actuando a niveis moi baixos de os\u00edxeno que de non ser as\u00ed resultar\u00edan na perda de consciencia do animal.\nDistribuci\u00f3n e h\u00e1bitat.\nO ping\u00fc\u00edn emperador distrib\u00faese pola Ant\u00e1rtida case en exclusiva entre as latitudes sur 66\u00b0 e 77\u00b0, e adoita establecer zonas de cr\u00eda en bloques de xeo estables preto da li\u00f1a de costa. Estas colonias de cr\u00eda adoitan localizarse en zonas onde os cant\u00eds de xeo e os icebergs serven como protecci\u00f3n ante o vento. Existen rexistros de tres colonias terrestres: unha xa desaparecida nunha restinga nas Illas Dion na Pen\u00ednsula Ant\u00e1rtica, outra nun cabo no glaciar Taylor dentro do Territorio Ant\u00e1rtico Australiano, e a m\u00e1is recente delas na ba\u00eda de Amundsen. Dende 2009 rexistr\u00e1ronse varias colonias en superficies xeadas de lagoas interiores, no canto de na superficie xeada do mar nas costas. As poboaci\u00f3ns m\u00e1is setentrionais at\u00f3panse na Illa Snow, preto do extremo norte da Pen\u00ednsula Ant\u00e1rtica. Tam\u00e9n se te\u00f1en rexistrado individuos errantes na Illa Heard, Xeorxia do Sur, e no sur de Nova Zelandia.\nA poboaci\u00f3n total estimouse no 2009 nuns 595\u00a0000 exemplares adultos, en 46 colonias co\u00f1ecidas espalladas pola Ant\u00e1rtida. Ao redor do 35% da poboaci\u00f3n co\u00f1ecida vive ao norte do c\u00edrculo polar ant\u00e1rtico. As principais colonias de cr\u00eda localiz\u00e1ronse no cabo Washington, a Illa Coulman, a Estaci\u00f3n de investigaci\u00f3n Halley, o cabo Colbeck e o glaciar Dibble. S\u00e1bese que as colonias poden flutuar no n\u00famero de membros ao longo do tempo, chegando a dividirse noutras m\u00e1is pequenas que se afastan do grupo maior, algunhas destas chegando a desaparecer por completo. A colonia do cabo Crozier no mar de Ross viu o seu tama\u00f1o reducido drasticamente entre as primeiras visitas da \"Expedici\u00f3n Discovery\" en 1902 e 1903 e as seguintes visitas da \"Expedici\u00f3n Terra Nova\" en 1910 e 1911. Entre estas d\u00faas reduciuse ata chegar a tan s\u00f3 uns poucos centos de aves. Na d\u00e9cada dos anos 1960 conseguiu recuperarse considerablemente, a\u00ednda que no 2009 volveu verse reducida de novo ata unha poboaci\u00f3n estimada duns 300 exemplares.\nComportamento e ecolox\u00eda.\nO ping\u00fc\u00edn emperador \u00e9 un animal social. Os individuos que cazan xuntos coord\u00ednanse nos mergullos e sa\u00eddas \u00e1 superficie. Os adultos poden viaxar durante a maior parte do ano entre as zonas de cr\u00eda e as zonas de alimentaci\u00f3n, dispers\u00e1ndose no oc\u00e9ano dende xaneiro ata marzo.\nO investigador norteamericano Gerry Kooyman publicou en 1971 os resultados dun estudo no que se suxeitaron uns dispositivos de gravaci\u00f3n autom\u00e1tica a unha serie de exemplares para rexistrar os seus mergullos. Estes resultados indicaron que a especie pod\u00eda acadar unha profundidade de ata 265 metros, pasando per\u00edodos de tempo baixo a superficie de ata 18\u00a0minutos. Outro estudo semellante posterior revelou que unha femia acadara unha profundidade de 535 metros preto do estreito McMurdo. Investigaci\u00f3ns posteriores feitas cun s\u00f3 exemplar indicaron mergullos regulares ata os 150 metros en augas duns 900 metros de profundidade, e mergullos pouco profundos de menos de 50 metros intercalados con outros de m\u00e1is de 400 metros en augas de 450 a 500 metros de profundidade. Este comportamento suxeriu un padr\u00f3n de alimentaci\u00f3n feita preto do fondo mari\u00f1o.\nTanto os machos como as femias poden desprazarse ata 500\u00a0km dende as colonias na procura de comida para alimentar as s\u00faas cr\u00edas, cubrindo unha \u00e1rea de entre 82 e 1454\u00a0km por individuo en cada viaxe. Os machos que retornan ao mar trala incubaci\u00f3n dir\u00edxense directamente cara a zonas de augas abertas permanentes, chamadas polinias, ata uns 100\u00a0km de distancia da colonia.\nOs ping\u00fc\u00edns emperador son uns nadadores eficientes. Cando nadan exercen presi\u00f3n con movementos cara a abaixo e tam\u00e9n cara a arriba, contrarrestando desta forma a flotaci\u00f3n e mantendo a profundidade. A s\u00faa velocidade media ao nadar \u00e9 de entre 6 e 9\u00a0km/h. En terra, pode cami\u00f1ar cambale\u00e1ndose cara os lados ou deslizarse sobre o seu ventre polo xeo, propuls\u00e1ndose coas patas traseiras e as \u00e1s. Coma t\u00f3dolos ping\u00fc\u00edns, non \u00e9 capaz de voar. Malia s\u00faa aparencia pode chegar a exercer unha forza considerable, demostrado nun caso particular no que un grupo de 6 persoas tiveron dificultades para atrapar a un exemplar co prop\u00f3sito de levalo posteriormente a un zool\u00f3xico.\nComo defensa ante o fr\u00edo, as colonias forman unha pi\u00f1a, en grupos de dez a varios centos de aves, apoi\u00e1ndose cada unha delas na que ten a car\u00f3n. As cr\u00edas adoitan xuntarse no centro destes grupos, ao ser a\u00ed onde o vento chega menos fr\u00edo. Os exemplares que se atopan no exterior da formaci\u00f3n m\u00f3vense lentamente ao redor da mesma cara a un dos extremos e posteriormente cara ao centro, semellando un movemento conxunto en forma de onda, e facendo as\u00ed quendas con outros exemplares no interior e no exterior do grupo.\nAlimentaci\u00f3n.\nA dieta do ping\u00fc\u00edn emperador consiste principalmente en peixes, crust\u00e1ceos e cefal\u00f3podos, malia que a composici\u00f3n exacta pode variar dunha poboaci\u00f3n a outra. Os peixes adoitan ser a fonte de alimento m\u00e1is importante, e o \"Pleuragramma antarcticum\" ocupa gran parte da s\u00faa dieta. Outras presas rexistradas incl\u00faen outros peixes da familia Nototheniidae, o \"Psychroteuthis glacialis\", o \"Kondakovia longimana\", as\u00ed como \"Euphausia superba\". O ping\u00fc\u00edn emperador adoita procurar o alimento nas augas abertas do Oc\u00e9ano Ant\u00e1rtico e nas gretas do xeo da costa ant\u00e1rtica. Unha das estratexias de caza \u00e9 a de mergullarse ata uns 50 metros de profundidade, dende onde pode detectar con facilidade peixes como o \"Pagothenia borchgrevinki\" nadando xusto baixo a superficie do xeo, nadando ent\u00f3n cara a arriba para cazalo. Pode mergullarse de novo e repetir esta secuencia varias veces seguidas sen necesitar sa\u00edr a superficie para respirar.\nPredadores.\nEntre os predadores dos ping\u00fc\u00edns emperador at\u00f3panse tanto outras aves coma mam\u00edferos acu\u00e1ticos. O \"Macronectes giganteus\" \u00e9 o predador principal das cr\u00edas en terra, sendo responsable de ata un 34% das mortes de cr\u00edas nalgunhas das colonias. O \"Stercorarius maccormicki\" adoita buscar comida nos cad\u00e1veres de cr\u00edas mortas. Os proxenitores das cr\u00edas def\u00e9ndenas destes ataques, malia que \u00e9 habitual que sexan m\u00e1is pasivos nos casos en que as cr\u00edas presenten un estado de sa\u00fade deteriorado.\nOs \u00fanicos predadores co\u00f1ecidos por atacar os ping\u00fc\u00edns emperador adultos e saudables nas augas mari\u00f1as son mam\u00edferos acu\u00e1ticos. O \"Hydrurga leptonyx\" adoita cazar tanto a adultos como a individuos m\u00e1is xoves cando entran na auga para alimentarse. As candorcas cazan principalmente a exemplares adultos, a\u00ednda que son capaces de atacar a ping\u00fc\u00edns de calquera idade e tama\u00f1o unha vez atopados na auga.\nApareamento e cr\u00eda.\nOs ping\u00fc\u00edns emperador poden ter cr\u00edas cando acadan os tres anos de idade, mais non adoitan ter as primeiras ata entre un e tres anos m\u00e1is tarde. O ciclo reprodutivo anual comeza co inverno ant\u00e1rtico, en marzo e abril, cando as colonias de ping\u00fc\u00edns adultos viaxan ata as zonas de cr\u00eda, despraz\u00e1ndose entre 50 e 120\u00a0km terra dentro dende os bordos do xeo. O comezo desta viaxe iniciase cando os d\u00edas empezan a ser m\u00e1is curtos. Alg\u00fans exemplares en catividade conseguiron reproducirse con \u00e9xito ao seren inducidos a isto mediante sistemas de iluminaci\u00f3n que imitaban as horas de luz solar da Ant\u00e1rtida.\nO cortexo comeza entre marzo e a abril, cando as temperaturas acadan uns m\u00ednimos de -40\u00a0\u00b0C. Os machos fican quedos no sitio apoiando a cabeza no peito e logo inhalan aire e fan unha chamada de cortexo que dura uns dous segundos. A continuaci\u00f3n cambian de lugar na colonia, repetindo esta chamada. Cando atopa unha femia receptiva, \u00e1mbolos dous quedan de p\u00e9 ou un fronte ao outro, estendendo a cabeza e o pescozo e mantendo a postura por varios minutos. Unha vez aparellados, cami\u00f1an xuntos pola colonia, a femia seguindo os pasos do macho. Antes da c\u00f3pula, un dos membros da parella inclinase perante o outro, co bico apuntando cara ao chan, e logo o outro membro fai o mesmo.\nOs ping\u00fc\u00edns emperador son mon\u00f3gamos en serie. S\u00f3 te\u00f1en unha parella ao ano, mant\u00e9ndose fiel durante todo ese tempo. Tras este tempo, s\u00f3 un 15% mant\u00e9n esta fidelidade de cara ao seguinte ano. A estreita marxe de oportunidades de emparellamento semella ser unha influencia para isto, xa que a prioridade por aparearse habitualmente fai que descarten a espera pola parella do ano anterior.\nAs femias po\u00f1en un ovo de entre 460 e 470 gramos en maio ou comezos de xu\u00f1o. A s\u00faa forma semella en certa medida \u00e1 dunha pera, son de cor branca e verde p\u00e1lido, e miden ao redor de . Representan s\u00f3 o 2,3% do peso corporal da nai, sendo un dos ovos m\u00e1is pequenos en relaci\u00f3n ao peso materno de t\u00f3dalas especies de aves. O 15,7% do peso destes ovos corresp\u00f3ndelle \u00e1 casca, que ao igual que noutras especies de ping\u00fc\u00edns \u00e9 relativamente grosa, o que minimiza o risco de rachadura.\nTrala posta do ovo as reservas nutricionais da nai quedan esgotadas, polo que coidadosamente p\u00e1salle o ovo ao macho antes de retornar inmediatamente ao mar para alimentarse durante dous meses. Esta transferencia do ovo presenta dificultades, cunha alta probabilidade de que o ovo caia ao chan. Cando isto ocorre a cr\u00eda falece rapidamente, xa que o ovo non \u00e9 capaz de soportar as baixas temperaturas do chan conxelado. O macho pasa o inverno incubando o ovo apoi\u00e1ndoo nos p\u00e9s e cubr\u00edndoo co seu corpo, durante uns 64 d\u00edas consecutivos ata que a cr\u00eda racha a casca e sae do ovo. Esta especie \u00e9 a \u00fanica na que se ten observado este comportamento; no resto de especies de ping\u00fc\u00edns \u00e1mbolos dous proxenitores fan quendas para incubar os ovos. Cando a cr\u00eda sae do ovo, o macho ter\u00e1 pasado uns 115 d\u00edas dende a s\u00faa chegada a colonia sen tomar ning\u00fan alimento. Para sobrevivir ao fr\u00edo e aos ventos de ata 200\u00a0km/h os machos forman un grupo pechado, facendo quendas no interior do mesmo. Tam\u00e9n se te\u00f1en rexistros nos que se po\u00f1en de costas ao vento para conservar a calor corporal. Nos catro meses que dura o proceso de viaxe, cortexo e incubaci\u00f3n, os machos poden chegar a perder ata 20\u00a0kg de peso, pasando dos 38\u00a0kg iniciais a tan s\u00f3 18\u00a0kg.\nA cr\u00eda pode tardar entre dous e tres d\u00edas en sa\u00edr por completo do ovo, xa que a casca do mesmo resulta moi grosa. As cr\u00edas acabadas de nacer son semialtriciais, cubertas s\u00f3 cunha fina capa de penuxe e dependen por enteiro dos proxenitores para alimentarse e manter a calor. Se a cr\u00eda sae do ovo antes de que a nai retorne, o pai alim\u00e9ntaa cunha substancia callada composta dun 59% de prote\u00ednas e un 28% de l\u00edpidos, producida por unha gl\u00e1ndula que se atopa no seu es\u00f3fago. A cr\u00eda pasa un tempo variable denominado \"fase de garda\", no que se mant\u00e9n sobre os p\u00e9s do proxenitor e cuberto polo corpo deste para protexerse do fr\u00edo.\nAs femias adoitan retornar \u00e1 colonia nun per\u00edodo de tempo variable, dende cando a cr\u00eda sae do ovo ata uns dez d\u00edas m\u00e1is tarde, dende mediados de xullo ata comezos de agosto. Atopa a s\u00faa parella entre os centos de membros do grupo mediante chamadas vocais e pasa a encargarse de coidar a cr\u00eda, pas\u00e1ndolle o alimento regurxitado que leva almacenado no est\u00f3mago. O macho deixa a colonia nese momento para pasar un tempo de ata uns 24 d\u00edas no mar aliment\u00e1ndose antes de volver \u00e1 colonia. Os proxenitores fan quendas desta forma alternando a cr\u00eda coa alimentaci\u00f3n no mar. Se o proxenitor que est\u00e1 a incubar non recibe o relevo antes de quedar sen enerx\u00edas volver\u00e1 ao mar para alimentarse, abandonando a cr\u00eda na colonia, que con toda probabilidade non ser\u00e1 capaz de sobrevivir por si mesma.\nPasados entre 45 e 50 d\u00edas tras sa\u00edr do ovo, as cr\u00edas forman unha gardar\u00eda, agrup\u00e1ndose xuntos para manter a temperatura e protexerse. Neste per\u00edodo \u00e1mbolos dous proxenitores alim\u00e9ntanse no mar e retornan de forma peri\u00f3dica para alimentar \u00e1s cr\u00edas. Estas gardar\u00edas poden conter ata varios miles de cr\u00edas nun compacto grupo, sendo esenciais para a s\u00faa supervivencia nas baixas temperaturas da Ant\u00e1rtida.\nA comezos de novembro as cr\u00edas comezan a mudar a plumaxe, o que pode levarlles ata dous meses e habitualmente non completan cando marchan da colonia. Os adultos cesan a alimentaci\u00f3n neste tempo. Entre decembro e xaneiro t\u00f3dolos membros do grupo viaxan ata o mar aberto, onde pasan o resto do ver\u00e1n aliment\u00e1ndose.\nRelaci\u00f3n cos humanos.\nA especie foi capaz de reproducirse f\u00f3ra da Ant\u00e1rtida en SeaWorld San Diego, onde naceron m\u00e1is de 20 novos membros dende 1980. Considerada como unha especie bandeira, en 1999 hab\u00eda 55 individuos en catividade en zool\u00f3xicos e aquariums de Norteam\u00e9rica. Na China, o primeiro exemplar nado en catividade f\u00edxoo no \"Laohutan Ocean Park\" en agosto de 2010. No Xap\u00f3n, a especie mantense no Acuario P\u00fablico de Nagoia e en \"Wakayama Adventure World\", reproduc\u00edndose con \u00e9xito neste \u00faltimo.\nEstado de conservaci\u00f3n.\nEn 2012 o ping\u00fc\u00edn emperador pasou de estar considerada como unha especie de \"preocupaci\u00f3n menor\" a \"case ameazada\" pola IUCN. Xunto con outras nove especies de ping\u00fc\u00edns, pasou posteriormente a considerarse a s\u00faa inclusi\u00f3n no \"Endangered Species Act\" nos Estados Unidos. As causas principais do incremento deste risco son a diminuci\u00f3n do alimento dispo\u00f1ible polos efectos do cambio clim\u00e1tico e a pesca industrial masiva. Outras das causas incl\u00faen as enfermidades propias da especie, a destruci\u00f3n dos seus h\u00e1bitats e o impacto dos humanos nas colonias. Nun estudo de 1997 determinouse que os grupos de cr\u00edas torn\u00e1banse m\u00e1is inquedos ao aproximarse en helic\u00f3ptero a uns 1000 metros delas.\nUn per\u00edodo anormalmente prolongado de temperaturas altas nos anos 1970 causou unha reduci\u00f3n na cuberta xeada do mar, detect\u00e1ndose as\u00ed mesmo unha reduci\u00f3n dun 50% da poboaci\u00f3n de ping\u00fc\u00edns na rexi\u00f3n da Terre Ad\u00e9lie debido a un incremento na taxa de mortalidade nos adultos. Por outra banda, a taxa de \u00e9xito nos nacementos reduciuse co posterior incremento da cuberta xeada no mar. Por mor destas variaci\u00f3ns, considerouse que a especie ten unha sensibilidade especialmente alta perante os cambios clim\u00e1ticos. En 2009 a colonia das Illas Dion, que fora estudada de forma extensiva dende 1948, rexistrouse coma desaparecida despois dun continuo declive, sendo a primeira desaparici\u00f3n confirmada dunha colonia.\nUn estudo da instituci\u00f3n Woods Hole Oceanographic Institution en xaneiro de 2009 determinou que os ping\u00fc\u00edns emperador poder\u00edan estar no bordo da extinci\u00f3n cara ao ano 2100 debido ao cambio clim\u00e1tico global. Este estudo valeuse dun modelo matem\u00e1tico para predicir como a perda do xeo mari\u00f1o por mor do cambio clim\u00e1tico poder\u00eda afectar a unha gran colonia de ping\u00fc\u00edns emperador na rexi\u00f3n Terre Ad\u00e9lie. O resultado do estudo foi a predici\u00f3n dunha perda do 87% da poboaci\u00f3n da colonia, pasando de 3000 parellas reprodutivas en 2009 a 400 parellas reprodutivas no 2100. En xu\u00f1o de 2014 outro estudo da mesma instituci\u00f3n conclu\u00edu que o cambio clim\u00e1tico est\u00e1 a ser un factor de risco para as poboaci\u00f3ns de ping\u00fc\u00edns emperador, debido a perda do xeo mari\u00f1o. Este novo estudo predixo que no 2100 todas as 45 colonias rexistradas desta especie ter\u00edan unha reduci\u00f3n moi considerable no seu n\u00famero de individuos, na s\u00faa maior\u00eda pola perda do seu h\u00e1bitat e a consecuente diminuci\u00f3n do alimento dispo\u00f1ible.\nReferencias culturais.\nO ciclo de vida \u00fanico desta especie nunhas condici\u00f3ns ambientais tan desfavorables foi descrita varias veces nos medios escritos e visuais. O explorador Apsley Cherry-Garrard declarou: \"Tendo todo en consideraci\u00f3n, non creo que ningu\u00e9n m\u00e1is na Terra pase peor tempo que un ping\u00fc\u00edn emperador\". O documental franc\u00e9s \"La Marche de l'empereur\" tivo unha extensa distribuci\u00f3n en cines de todo o mundo en 2005, contando a historia do ciclo reprodutivo desta especie. A especie foi tratada como tema principal en tres ocasi\u00f3ns pola BBC con David Attenborough como presentador e narrador. A primeira ocasi\u00f3n foi no quinto episodio da serie de 1993 \"Life in the Freezer\", a segunda na serie de 2006 \"Planet Earth\", e finalmente a terceira na serie de 2011 \"Frozen Planet\".\nO filme de animaci\u00f3n \"Happy Feet\" de 2006 ten como personaxes a varios ping\u00fc\u00edns emperador, sendo o protagonista un ao que lle encanta bailar. A pesar de ser unha comedia, consid\u00e9rase que \u00e9 unha boa mostra do ciclo vital dos ping\u00fc\u00edns emperador e que promove unha mensaxe subxacente m\u00e1is seria advertindo das ameazas do cambio clim\u00e1tico global e a diminuci\u00f3n do alimento por mor da pesca masiva. O tam\u00e9n filme animado de 2007 \"Surf's Up\" ten como protagonista a un ping\u00fc\u00edn emperador ao que lle gusta facer surf. M\u00e1is de 30 pa\u00edses te\u00f1en inclu\u00eddo a esta ave nalg\u00fans dos seus selos: Australia, Reino Unido, Chile e Francia en particular te\u00f1en emitido este tipo de selos en m\u00faltiples ocasi\u00f3ns. A especie foi representada nunha moeda de 10 francos belgas de 1962 como parte dunha serie sobre expedici\u00f3ns ant\u00e1rticas."}
{"id": "309368", "revid": "3530650", "url": "https://gl.wikipedia.org/wiki?curid=309368", "title": "Aptenodytes forsteri", "text": ""}
{"id": "309370", "revid": "89787", "url": "https://gl.wikipedia.org/wiki?curid=309370", "title": "Lontra mari\u00f1a", "text": "A lontra mari\u00f1a (Enhydra lutris) \u00e9 unha especie de mam\u00edfero carn\u00edvoro da familia dos must\u00e9lidos. \u00c9 a \u00fanica especie existente do x\u00e9nero \"Enhydra\". Habita no Pac\u00edfico Norte, dende o norte do Xap\u00f3n at\u00e9 Baixa California, en M\u00e9xico. Os adultos desta especie pesan entre 14 e 45 quilogramos, sendo o m\u00e1is pesado dos \u200b\u200bmust\u00e9lidos, e \u00f3 mesmo tempo, un dos m\u00e1is pequenos mam\u00edferos mari\u00f1os. A diferenza doutros mam\u00edferos mari\u00f1os, esta especie ten como principal forma de illamento unha capa de pelaxe moi grosa, a m\u00e1is densa de t\u00f3dolos mam\u00edferos. Malia que pode sa\u00edr a terra firme, a lontra mari\u00f1a vive case exclusivamente no mar. Habita preto das costas onde se mergulla at\u00e9 o leito mari\u00f1o para facerse con comida. Alim\u00e9ntase principalmente de invertebrados mari\u00f1os como ourizos, moluscos, crust\u00e1ceos e alg\u00fans peixes. Os seus costumes alimenticios son notables en varios aspectos. En primeiro lugar, o emprego de rochas para abrir as carapas dalgunhas das s\u00faas presas conv\u00e9rteo nun dos poucos mam\u00edferos que usa ferramentas. Por outro banda, na meirande parte da s\u00faa \u00e1rea de distribuci\u00f3n, \u00e9 unha especie chave polo control que exerce sobre a poboaci\u00f3n de ourizos de mar, os cales doutro xeito ocasionar\u00edan un dano extenso nos ecosistemas de bosques de algas mari\u00f1as. A s\u00faa dieta incl\u00fae peixes de valor comercial para a industria pesqueira, propiciando un conflito entre as lontras mari\u00f1as e os pescadores.\nA poboaci\u00f3n da especie, cuxo n\u00famero orixinal roldaba entre os 150\u00a0000 e os 300\u00a0000 animais, foi cazada intensamente, por mor da s\u00faa pel, entre 1741 e 1911, at\u00e9 reducirse nun momento dado soamente a 1000 ou 2000 exemplares. Unha prohibici\u00f3n internacional da s\u00faa caza, esforzos de conservaci\u00f3n e programas de reintroduci\u00f3n contribu\u00edron \u00f3 aumento da poboaci\u00f3n. Malia isto, a especie ocupa aproximadamente unha terceira parte da s\u00faa \u00e1rea de distribuci\u00f3n orixinal. A recuperaci\u00f3n da lontra mari\u00f1a consid\u00e9rase un fito importante na conservaci\u00f3n mari\u00f1a, pero a poboaci\u00f3n das illas Aleutianas e de California recentemente diminu\u00edu ou tense estancado no seu crecemento."}
{"id": "309372", "revid": "3530670", "url": "https://gl.wikipedia.org/wiki?curid=309372", "title": "Enhydra lutris", "text": ""}
{"id": "309375", "revid": "5863", "url": "https://gl.wikipedia.org/wiki?curid=309375", "title": "Circe ou o pracer do azul", "text": "Circe ou o pracer azul \u00e9 unha novela en lingua galega escrita por Bego\u00f1a Caama\u00f1o e publicada por Editorial Galaxia en 2009. A obra fai unha revisi\u00f3n da mitolox\u00eda grega desde un punto de vista feminista, non s\u00f3 centr\u00e1ndose nas mulleres como personaxes principais, sen\u00f3n enfocando a s\u00faa feminidade.\nTrama.\nTrala marcha de Ulises \u00e1 guerra de Troia, Pen\u00e9lope agarda en \u00cdtaca o seu regreso. Ao cabo de once anos recibe unha carta de Circe onde a deusa lle explica que Ulises est\u00e1 na illa de Eea e que son amantes. Comeza as\u00ed unha relaci\u00f3n epistolar entre Pen\u00e9lope e Circe na que se sinceran e abren os seus coraz\u00f3ns.\nCirce expl\u00edcalle o modo en que se rexe a illa de Eea e os feitizos con que enmeiga os homes con comportamento rudo. Pen\u00e9lope expl\u00edcalle pola s\u00faa banda o seu papel como ra\u00ed\u00f1a de \u00cdtaca, o modo en que goberna a mesma na ausencia de Ulises e como ten que facer fronte a outros homes que desexan casar con ela. C\u00f3ntalle tam\u00e9n a s\u00faa relaci\u00f3n con Laertes (pai de Ulises) Euriclea (nai de Ulises) e Tel\u00e9maco, fillo de Ulises e Pen\u00e9lope.\nCirce expl\u00edcalle a Pen\u00e9lope que Ulises mudou a s\u00faa percepci\u00f3n sobre os homes, que o considera sensible e pouco vaidoso, e que o vai botar moito de menos cando marche de regreso a \u00cdtaca. Por\u00e9n, Pen\u00e9lope expl\u00edcalle que non o poder\u00e1 querer xamais, pois no escaso tempo que conviviu con el non sentiu o menor aprecio, amais de ser violada na noite de vodas.\nFinalmente Ulises, que nada sabe da relaci\u00f3n epistolar entre Circe e Pen\u00e9lope, marcha de regreso a \u00cdtaca. Antes de marchar deixou pre\u00f1ada a Circe, a\u00ednda que el non sabe ren.\nA obra remata cun final aberto; as\u00ed, segundo a \"Odisea\" de Homero tardou a\u00ednda oito ou nove anos en chegar a \u00cdtaca; segundo outra versi\u00f3n o fillo de Circe matar\u00eda o pai sen saber que o era, e que levar\u00eda a Pen\u00e9lope a Eea.\nNarraci\u00f3n.\nHai un narrador omnisciente en terceira persoa, pero conta con numerosas ep\u00edstolas cruzadas entre as protagonistas. Hai un emprego dun vocabulario moi rico, con f\u00f3rmulas de cortes\u00eda.\nHai unha intertextualidade coas obras cl\u00e1sicas mais tam\u00e9n con textos contempor\u00e1neos. As\u00ed, segue o \"leit motiv\" \u201ceu tam\u00e9n navegar\u201d expresado por Xohana Torres no seu poema \"Pen\u00e9lope\" (\"Tempo de r\u00eda\", 1992), e que deu p\u00e9 a obras de Chus Pato, Ant\u00eda Otero e outras autoras da literatura galega na d\u00e9cada de 1990."}
{"id": "309381", "revid": "92340", "url": "https://gl.wikipedia.org/wiki?curid=309381", "title": "Claude Fran\u00e7ois", "text": "Claude Fran\u00e7ois, nado en Ismailia (Exipto) o 1 de febreiro de 1939 e finado en Par\u00eds o 11 de marzo de 1978, foi un cantante \"pop\" franc\u00e9s.\nTraxectoria.\nEn 1968, Claude Fran\u00e7ois e Jacques Revaux escribiron a canci\u00f3n \"Comme d'habitude\", que se converteu nun \u00e9xito nos pa\u00edses franc\u00f3fonos. O cantante canadense Paul Anka reescribiu o texto para o p\u00fablico angl\u00f3fono baixo o t\u00edtulo \"My Way\", que acabou por converterse nun \u00e9xito mundial nas interpretaci\u00f3ns de Elvis Presley e Frank Sinatra.\nMorreu electrocutado nun accidente no cuarto de ba\u00f1o."}
{"id": "309382", "revid": "98629", "url": "https://gl.wikipedia.org/wiki?curid=309382", "title": "Boina", "text": "Unha boina (do aragon\u00e9s: \"boina\" a partir do lat\u00edn: \"abonnis\") ou pucha \u00e9 un chapeu t\u00edpico de Europa occidental, usado para cubrir a parte superior da cabeza. O seu tama\u00f1o \u00e9 pequeno, cubrindo s\u00f3 a parte superior do cranio sen abranguer as tempas. Est\u00e1 feita de feltro de la, circular e plana ali\u00f1ada interiormente cunha coroa de coiro, excepto as militares que a te\u00f1en no exterior amos\u00e1ndoa.\nPopularizouse a finais do s\u00e9culo XIX, entrando na Pen\u00ednsula Ib\u00e9rica polos Pireneos, sendo com\u00fan en Arag\u00f3n, Navarra, Pa\u00eds Vasco, Cantabria, Asturias e Galicia. O seu uso foise abandonando a mediados do s\u00e9culo XX conserv\u00e1ndose s\u00f3 entre a poboaci\u00f3n rural m\u00e1is vella, ata o s\u00e9culo XXI. En Galicia foi moi popular entre os homes de todas as idades, de feltro, sen viseira, e xeralmente de cor negra.\nCo\u00f1\u00e9cese tam\u00e9n co nome de \"b\u00e9ret\" en franc\u00e9s e \"txapela\" en \u00e9uscaro.\nHistoria.\nDesco\u00f1\u00e9cese qu\u00e9 comunidade humana inventou este sombreiro, existen d\u00faas hip\u00f3teses para sinalar a s\u00faa orixe:\nDende os Pireneos o seu uso estendeuse en todas as direcci\u00f3ns, de xeito que nos pa\u00edses anglosax\u00f3ns a boina era vista como parte do clix\u00e9 sobre os gavachos, convert\u00e9ndose nun sombreiro tipicamente masculino. A trav\u00e9s do contacto con baleeiros do golfo de Biscaia a boina pasou a Irlanda, onde deu lugar \u00e1 gorra Caubeen, en Escocia mudouse o sistema de cosido cun triqueteado que se agocha grazas ao pomp\u00f3n superior e as\u00ed creouse o Tam O\u00b4Shanter (que despois nos anos 20 ser\u00eda transformado para a moda feminina dando o sombreiro Tam, que semella unha boina do Renacemento).\nFoi adoptado polos ex\u00e9rcitos imperiais a mediados do s\u00e9culo XIX, seguindo o modelo franc\u00e9s da \"Parlota\", o seu uso comeza a popularizarse e cr\u00e9anse dous modelos, un con m\u00e1is tea que se converter\u00e1 na t\u00edpica pucha de pintor franc\u00e9s e sobrevivente na \"txapela\" vasca, e a boina de menos tea, axustada \u00e1 cabeza, que se usou tanto en todo norte de Espa\u00f1a como en Francia.\nOs anos 30 do s\u00e9culo XX foron a s\u00faa idade dourada, sendo usada por toas as clases sociais, incluso a muller comezou a usala (a moda era po\u00f1ela medio ladeada) como se pode ver en moitas fotograf\u00edas e mesmo en pel\u00edculas (\"O testamento do Dr. Mabuse\" de Fritz Lang en 1933).\nO uso da pucha entre a poboaci\u00f3n estendeuse \u00e1s Am\u00e9ricas, convert\u00e9ndose en t\u00edpica de moitos labregos de Am\u00e9rica Latina, entre os gauchos, tam\u00e9n por Hungr\u00eda, Checoslovaquia e Serbia, onde existiron empresas locais que fabricaban boinas para a demanda interna.\nDurante a Guerra fr\u00eda a boina foi perdendo sona ante a competencia do chapeu flexible americano, popularizado en ambas as d\u00faas beiras do Atl\u00e1ntico a trav\u00e9s dos filmes de Hollywood, especialmente polo cinema negro, onde os mafiosos o vest\u00edan sempre ficando a boina relegada ao uso coti\u00e1n dos traballadores no campo en Francia e Espa\u00f1a, a\u00ednda que tivo certo uso en minor\u00edas esquerdistas nos 70 debido \u00e1 popularizaci\u00f3n da imaxe do Che Guevara cunha delas. A boina xunto co xersei de colo alto e perilla converteuse nunha das imaxes clix\u00e9s dos beatnicks.A cidade de Oloron-Sainte-Marie \u00e9 considerada a capital francesa da boina.\nA Boina na Pen\u00ednsula Ib\u00e9rica.\nA boina chegou de Francia a mediados do s\u00e9culo XIX penetrando a trav\u00e9s do Pa\u00eds Vasco e Navarra onde se popularizou axi\u00f1a e xurdiron f\u00e1bricas como a de El\u00f3segui SA en Tolosa (Guip\u00fascoa) en 1885 para dar abasto \u00e1 demanda; ao principio eran todas de tea negra mais foron fac\u00e9ndose noutras cores para persoas que se pod\u00edan permitir pagalas.\nDeste per\u00edodo son famosas as boinas carlistas, a\u00ednda que ao principio todos os voluntarios \u00edan con boinas negras. Ser\u00eda a marquesa galega de Ximonde quen deu a idea de que os oficiais as levasen de cor vermella para se diferenciaren, tivo moito \u00e9xito esta idea e o mesmo xeneral Zumalac\u00e1rregui comezou a usala estendendo o seu uso ao Estado Maior. Despois, debido a que os oficiais comezaron a se queixar de que as tropas isabelinas lles disparaban mellor por mor desa cor, volveron ao negro e Zumalac\u00e1rregui entregou os stocks de puchas vermellas sobrantes \u00e1 compa\u00f1\u00eda de Gu\u00edas de Navarra, que colleu tanta fama debido \u00e1 s\u00faa valent\u00eda que as boinas vermellas se converteron en obrigatorias para todo o ex\u00e9rcito carlista. As\u00ed na Segunda guerra carlista toda a tropa levaba boinas vermellas, ag\u00e1s os oficiais que a levaban de cor branca.\nNos anos 30 popularizouse a todas as camadas da sociedade, incluso as mulleres a levaban, promovida polos modistos parisienses; mesmo algunhas estrelas do cinema a comezaron a levar (Greta Garbo, Mich\u00e8le Morgan, Brigitte Bardot) decaendo o seu uso nos anos 50 ante a competencia do sombreiro flexible de \u00e1s, introducido polos emigrantes das Am\u00e9ricas que chegou a converterse en sinal de distinci\u00f3n, o chapeu dos caciques, mentres que a maior\u00eda da poboaci\u00f3n seguiu a levar a pucha negra abandonando aos poucos o seu uso a mediados dos anos 60 do s\u00e9culo XX pola mocidade, que abandonou incluso os chapeus; despois nos 70 o cinema popularizou esta peza como sinal de identidade do pail\u00e1n ou paiolo en moitos filmes como as comedias de Paco Mart\u00ednez Soria, ficando esta peza s\u00f3 na poboaci\u00f3n de m\u00e1is idade no rural e alg\u00fan artista, at\u00e9 entrado o s\u00e9culo XXI.\nGalicia.\nEn Galicia a boina ou pucha popularizouse nos anos trinta do s\u00e9culo XX (a\u00ednda que foi a marquesa galega Xacoba de Cisneros de Castro e de Puga quen lles deu a boina vermella aos carlistas como uniforme) desprazando os sombreiros de \u00e1s, de palla e algunhas monteiras que sobreviviran at\u00e9 os anos 20. Nos anos 60 do mesmo s\u00e9culo a xuventude abandonounas, ficando este pucho como s\u00edmbolo dos m\u00e1is vellos, de feito moitas persoas que non levaban boina na xuventude comezaron a levala cando maduraron e na vellez, tanto na cidade coma no rural. Nas estampas sat\u00edricas de Castelao son os nenos e cativos os que levan boina mentres os maiores levan sombreiro de \u00e1s, o personaxe d'O Carrabouxo leva boina negra cinguida de tal forma que semella parte do seu cranio. Nos anos 90 do s\u00e9culo XX a terminolox\u00eda pol\u00edtica do pa\u00eds levou a diseccionar ao PP en d\u00faas facci\u00f3ns, os do birrete (neocons espa\u00f1olistas) e os da boina (reaccionarios localistas); o sector chamado da \"boina\" recibe este nome debido a que domina os sectores rurais.\nA boina no \u00e1mbito militar.\nA primeira vez que se usou a boina como sombreiro militar foi no ex\u00e9rcito carlista (nunha \u00e9poca en que se usaban no ex\u00e9rcito sombreiros m\u00e1is recargados como os morri\u00f3ns, chac\u00f3, bicornio etc); debido \u00e1 experiencia nestes combates que tiveron en Espa\u00f1a a lexi\u00f3n estranxeira francesa levou a que en 1880 adoptasen este sombreiro as tropas de combate monta\u00f1eiras.\nDurante a primeira guerra mundial comezou a ser usada de forma masiva entre os soldados, no ex\u00e9rcito brit\u00e1nico os rexementos escoceses levaban a s\u00faa Tam O\u00b4shanter e os rexementos irlandeses o Caubeen, por\u00e9n na Irlanda dos anos vinte durante a represi\u00f3n do movemento independentista os paramiliatres Black e Tan levaban a boina escocesa.\nNa segunda guerra mundial, Bernard Law Montgomery adoptou inmediatamente a boina (para desesperaci\u00f3n do flegm\u00e1tico Churchill), que ata ent\u00f3n s\u00f3 era usada polos tanquistas e logo adoptada por m\u00e1is corpos do ex\u00e9rcito expedicionario ingl\u00e9s en \u00c1frica xa que non proxectaba sombra e os soldados non se convert\u00edan en brancos f\u00e1ciles do inimigo. Tam\u00e9n se popularizou entre a Resistencia francesa, que a pasou a usar no uniforme de gala que se inventaron para os fastos da vitoria contra o invasor.\nA boina militar difire da boina civil, coas insignias do rexemento grampados na punta, en que moitas veces deixa m\u00e1is da metade da cabeza ao ar libre, na ausencia frecuente de cabilhou, preparaci\u00f3n e unha dobra segundo as regras propias de cada unidade do ex\u00e9rcito. A boina militar \u00e9 usada xeralmente levada \u00e1 dereita, excepto no ex\u00e9rcito franc\u00e9s (ag\u00e1s comandos mari\u00f1os) e algunhas excolonias francesas, onde \u00e9 levada \u00e1 esquerda, e Su\u00edza, por exemplo. A maior\u00eda das boinas militares non te\u00f1en terminaci\u00f3n no c\u00e9nit.\nA mediados do s\u00e9culo XX a boina converteuse nun dos sombreiros militares usados en certas unidades de elite, que comezaron a co\u00f1ecerse pola cor do sombreiro, a boina verde; esta boina \u00e9 t\u00edpica de varios grupos especiais do ex\u00e9rcito e a polic\u00eda en todo o mundo.\nContando unicamente o Exercito de Terra, \u00e1s distintas unidades empregan m\u00e1is dunha ducia de cores distintas.\nTipos de boinas.\nBoina francesa.\nNo s\u00e9culo XXI \u00e9 un sombreiro con uso de ambos os dous sexos, a\u00ednda que as femininas son m\u00e1is redondas e de cores vivas, mentres que as masculinas conservan a cor negra, os veteranos da lexi\u00f3n estranxeira e a resistencia s\u00e9guena portando sobre todo nos desfiles conmemorativos. Converteuse en parte do clix\u00e9 que os ingleses te\u00f1en sobre a imaxe estereotipada dos franceses (xunto \u00e1 botella de vi\u00f1o e a baguette).\n\u00c9 o tipo de boina m\u00e1is estendido polo mundo, empregada con asiduidade en Galicia nos \u00faltimos cen anos, especialmente a m\u00e1is cinguida ao cranio, aparece como parte do personaxe nas imaxes do Apalpador e O Carrabouxo.\nBoina vasca ou \"Txapela\".\nEsta boina forma parte do imaxinario vasco desde o s\u00e9culo XX, a s\u00faa orixe \u00e9 o B\u00e9arn e popularizouse no Pa\u00eds Vasco franc\u00e9s cando Napole\u00f3n III \u00eda de vacaci\u00f3ns a Biarritz e Baiona, de a\u00ed pasou aos habitantes da rexi\u00f3n francesa e logo pasou \u00f3s Pireneos convert\u00e9ndose no sombreiro m\u00e1is usado polos paisanos, moitos deles voluntarios nas guerras carlistas abandonaron a cor negra polas boinas vermellas como uniforme t\u00edpico. A\u00ednda que en cadros naturalistas como os de Ram\u00f3n Zubiaurre (\"O mari\u00f1eiro vasco Santhi And\u00eda\") Cabanas Oteiza, Ib\u00e1\u00f1ez de Aldecoa y Arano, etc amosan a clase traballadora de Euskadi con boinas de pouca tea a \"txapela\" \u00e9 unha boina con m\u00e1is voo e incluso fai viseira, en Francia este tipo de boina ch\u00e1manlle \"torta\" e foi usada polas tropas francesas alpinas. Dende finais do s\u00e9culo XX a \"txapela\" forma parte do uniforme da Ertzaintza sendo empregada pola afecci\u00f3n do equipo de f\u00fatbol Athletic Club de Bilbao en cor negra co escudo do equipo.\nBoina inglesa.\nTr\u00e1tase dunha boina \u00e1 que lle engadiron unha viseira e modificaron o padr\u00f3n para obter unha forma m\u00e1is plana na parte dianteira e arredondada na caluga, sufrindo modificaci\u00f3ns ao longo do tempo desde os anos 20, cando se usaban de tama\u00f1o descomunal, pasando polos anos 50 cando s\u00f3 a usaban os labregos e granxeiros tendo unha idade dourada nos anos 90, popularizada entre os \"disc jockeys\" que a levaban do rev\u00e9s."}
{"id": "309383", "revid": "98629", "url": "https://gl.wikipedia.org/wiki?curid=309383", "title": "T\u014dru Takemitsu", "text": "T\u014dru Takemitsu (\u6b66\u6e80 \u5fb9 \"Takemitsu T\u014dru\"), nado en Toquio o 8 de outubro, 1930 e finado o 20 de febreiro, 1996, foi un compositor musical xapon\u00e9s. Explorou os principios da composici\u00f3n musical propios da m\u00fasica cl\u00e1sica occidental e a tradici\u00f3n musical xaponesa (tanto por separado como en combinaci\u00f3n).\nTraxectoria.\nTakemitsu interesouse nun principio pola m\u00fasica cl\u00e1sica occidental nos tempos da segunda guerra mundial. Escoitaba m\u00fasica occidental nunha emisora de radio militar americana mentres se estaba a recuperar dunha longa enfermidade. Tam\u00e9n escoitaba \"jazz\" da ampla colecci\u00f3n fonogr\u00e1fica do seu pai.\nTakemitsu foi basicamente autodidacta en m\u00fasica, e estivo moi influenciado pola m\u00fasica cl\u00e1sica francesa (en particular pola de Claude Debussy e Olivier Messiaen). En 1951 funda \"Jikken Kobo\", un grupo que introduce a obra de moitos compositores europeos contempor\u00e1neos ao p\u00fablico xapon\u00e9s.\nAo principio, o interese de Takemitsu pola m\u00fasica tradicional xaponesa foi pouco, pero m\u00e1is tarde incorporou instrumentos xaponeses, como o \"shakuhachi\" (unha especie de frauta de bamb\u00fa) \u00e1 orquestra. A s\u00faa obra \"November Steps\" (1967), para \"shakuhachi\", \"biwa\" (la\u00fade xapon\u00e9s) e orquestra foi a primeira peza filharm\u00f3nica na que se mesturaron instrumentos occidentales e orientales. \nOutra obra, \"In an Autumn Garden\" (1973-79) foi escrita para unha orquestra que de \"gagaku\" (m\u00fasica tradicional da corte imperial xaponesa). Obras como \"Eclipse\" (1966) para \"shakuhachi\" e \"biwa\", \"Voyage\" (1973), para tres \"biwas\", poden mencionarse como pezas que se derivan derivan claramente dos x\u00e9neros tradicionais."}
{"id": "309386", "revid": "1131", "url": "https://gl.wikipedia.org/wiki?curid=309386", "title": "Xogos florais", "text": "Os xogos florais son encontros literarios nos que diversos autores presentan obras ou composici\u00f3ns, onde ademais dunha finalidade literaria, tiveron o obxectivo de espertar o sentimento galego, defender os seus ideais e atender as necesidades sociais, polo que representan o inicio oficial do Rexurdimento das letras galegas.\nOrixe e antecedentes.\nRoma (173 AC \u2013 Ca\u00edda do imperio romano).\nRecibiron o nome de Ludi Floreales, naceron como parte do seu calendario de ludi, ou celebraci\u00f3ns que se \u00edan facendo ao longo do ano. Actividades peri\u00f3dicas que co paso do tempo se acumularon ata 66 d\u00edas ao ano. Non obstante, estes xogos nos cales os poetas romanos compet\u00edan entre si, institu\u00eddos no 173 antes de Cristo, pasaron ao esquecemento tras a ca\u00edda do Imperio.\nFrancia - Tolosa.\nPoucos datos existen para poder estabelecer cando se celebraron por primeira vez, mais existe informaci\u00f3n anterior ao ano 1323. Neste ano \u00e9 cando sete personalidades reunidas en Tolosa convocan a s\u00faa celebraci\u00f3n o 1 de maio de 1324. O seu obxectivo era recuperar o estilo trobadoresco dos s\u00e9culos XII e XIII xa que consideraban a forma e a lingua dese per\u00edodo a chave para unificar a antiga lingua provenzal da poes\u00eda trobadoresca, dividida naquel momento en diversos dialectos.\nOs galard\u00f3ns representaban flores:\nA maiores, a quen ga\u00f1ase o primeiro premio convert\u00edano en bacharel da Gaia Ciencia e se algu\u00e9n ga\u00f1aba os tres, outorg\u00e1banlle a distinci\u00f3n de doutor. Ram\u00f3n Vidal de Besal\u00fa obtivo o primeiro premio no certame de 1324.\nO dato curioso \u00e9 que estes xogos, primeiramente costeados con di\u00f1eiro publico, acadaron un maior esplendor cando unha dama francesa cedeu o seu patrimonio coa finalidade de que se celebrasen cada ano.\nBarcelona.\nFundados no ano 1393 e costeados polo Rei, foron celebrados tomando a base dos franceses, mais perderanse por mor dos acontecementos da \u00e9poca como a guerra e a Peste.\nOs xogos foron recuperados no ano 1859, o m\u00e1is representativo foi o lema baixo o que se celebraron, o \u201cPatri, Fides, Amor\u201d, que representaba os tres premios m\u00e1is importantes dos que constaba o certame: a Flor Natural, premio de honra ao mellor poema amoroso; a Rosa de ouro, ao mellor poema patri\u00f3tico, e a Violeta de ouro e prata ao mellor poema relixioso. A recuperaci\u00f3n dos xogos catal\u00e1ns e o seu grande apoio social e pol\u00edtico contribu\u00edu a elevar o prestixio da lingua e literatura catal\u00e1. Ser\u00edan os que alentaron a Galiza a promover de forma semellante a literatura e afirmar a s\u00faa identidade.\nA imitaci\u00f3n destes convoc\u00e1ronse tam\u00e9n en Valencia e tam\u00e9n en cidades de lingua castel\u00e1.\nXogos florais en Galiza.\nMoito antes da celebraci\u00f3n oficial duns xogos florais, exist\u00edan xa en Galiza certames organizados por mosteiros, universidades e municipios (s\u00e9culos XVII e XVIII) co gallo da canonizaci\u00f3n duns santos, matrimonio dun rei, a memoria dun fundador... En Galiza os m\u00e1is soados foron os do Colexio de Te\u00f3logos de Fonseca para a honra da figura do arcebispo que o creou. Estes cons\u00e9rvanse grazas ao labor de Neira de Mosquera que os deu a co\u00f1ecer nas s\u00faas \"Monograf\u00edas de Santiago\" publicadas no 1850.\nAs herdeiras destes certames foron as Festas Minervais que nas d\u00e9cadas de 1950 e 1960 se converteron nunha grande actividade literaria, promotora da lingua e literatura galega e que axudaron \u00e1 resistencia cultural fronte o franquismo.\nRexurdimento.\nA Coru\u00f1a.\nForon impulsados polo mesmo esp\u00edrito rom\u00e1ntico que impulsou os catal\u00e1ns. Celebr\u00e1ronse o 2 de xullo de 1861, a instancias dos escritores Benito Vicetto e os irm\u00e1ns Antonio e Francisco Mar\u00eda de la Iglesia, baixo o patrocinio de Juana de Vega e costeados por Jos\u00e9 Pascual L\u00f3pez Cort\u00f3n, quen amosando a s\u00faa grande xenerosidade publicou todos os traballos premiados xunto cunha antolox\u00eda de poetas coet\u00e1neos nun volume chamado \"\u00c1lbum de la Caridad\" e doou os beneficios obtidos da s\u00faa venda \u00e1 Asociaci\u00f3n da Beneficencia da Coru\u00f1a.\nPontevedra.\nPouco tempo despois dos celebrados na Coru\u00f1a, celebr\u00e1ronse os primeiros xogos florais de Pontevedra o 11 de agosto de 1861. O tribunal foi formado por sete xu\u00edces mantedores, sendo cada un dunha das sete cidades m\u00e1is importantes de Galiza (Santiago, Coru\u00f1a, Vigo, Ourense, Ferrol, Lugo e Tui).\nDentro dos premios outorgados, destacou \"A noite de Xan Xo\u00e1n\" de Francisco Fern\u00e1ndez Anciles e a composici\u00f3n \"A la Patria\" de Antonio Corzo y Barrera. O acc\u00e9sit foi adxudicado a Vicente Gregorio Aspa pola lectura da s\u00faa \"Oda a la Patria\". Tam\u00e9n foron premios Ricardo Aparicio y Soriano, Lu\u00eds Mar\u00eda de Urcullu e Lu\u00eds Rodr\u00edguez Seoane.\nCopiando a idea coru\u00f1esa, Pontevedra elaborou o chamado \"\u00c1lbum de las composiciones premiadas en los Juegos Florales de Pontevedra en la noche del 11 de Agosto de 1861\". Outras edici\u00f3ns destac\u00e1beis dos xogos en Pontevedra foron as dos anos 1880 (co gallo da Exposici\u00f3n Rexional de 1880), 1882, 1884 e 1886.\nSantiago de Compostela.\nA cidade do ap\u00f3stolo, tras a s\u00faa tradici\u00f3n cos certames das Festas Minervais, celebrou no ano 1875 (coincidindo coa Exposici\u00f3n Rexional de 1875) unha nova edici\u00f3n de xogos florais no que interviron figuras moi destacadas como Manuel Murgu\u00eda, Valent\u00edn Lamas Carvajal e Salvador Golpe Varela. Neste certame participou e foi premiado Ram\u00f3n Mar\u00eda del Valle-Incl\u00e1n e Berm\u00fadez, pai de Ram\u00f3n Valle Pe\u00f1a, m\u00e1is co\u00f1ecido no mundo literario como Ram\u00f3n Mar\u00eda del Valle-Incl\u00e1n.\nOurense.\nRealizados por primeira vez o d\u00eda 8 de outubro de 1876 na cidade das Burgas, serviron para celebrar o segundo centenario do nacemento de Benito Jer\u00f3nimo Feij\u00f3o y Montenegro. O certame constou de catro premios: O primeiro, que constaba de catro mil reais, era para o que escribise o mellor \u00abEstudio cr\u00edtico das obras do P. M. Fray Benito Feij\u00f3o\u00bb. O segundo, dotado con mil reais, para o autor da mellor e m\u00e1is completa biograf\u00eda do mesmo. O terceiro, consistente nunha Rosa de Ouro, ser\u00eda para a mellor oda en castel\u00e1n, que festexou ao padre Feij\u00f3o como fil\u00f3sofo. O \u00faltimo premio consist\u00eda nun Pensamento de Ouro e Prata, e estaba reservado para o autor da mellor poes\u00eda (en galego) dedicada a Galiza.\nO 1 de outubro o xurado reuniuse no sal\u00f3n do Instituto de Segunda Ense\u00f1anza para examinar os textos \u201cin\u00e9ditos e orixinais\u201d presentados ao Certame. Nese mesmo acto chegouse \u00e1 determinaci\u00f3n de invalidar os traballos presentados ao premio da mellor biograf\u00eda, xa que ning\u00fan dos presentados reun\u00eda os requisitos exix\u00edbeis. O d\u00eda do certame unicamente foron entregados os premios po\u00e9ticos, concedendo o Pensamento de Ouro e Prata \u00e1 poes\u00eda \"A Galicia\", de Valent\u00edn Lamas Carvajal. A Rosa de Ouro foi outorgada a Emilia Pardo Baz\u00e1n, pola s\u00faa \"Oda a Feij\u00f3o\".\nEn 1901 celebr\u00e1ronse outros novos xogos florais en Ourense.\nVigo.\nDatan do 24 de xu\u00f1o de 1883. O discurso de apertura foi pronunciado por Manuel Fern\u00e1ndez de Herba e finalizado este, nomeouse aos poetas laureados. Recibiu a Flor Natural Jos\u00e9 Mar\u00eda Ortega Morej\u00f3n, polo seu poema \"Numancia\". O resto dos premios distribu\u00edronse da seguinte forma:\nO poeta Benito Losada Astray foi galardoado coa Escriban\u00eda e a Pluma de Prata pola s\u00faa lenda \"A estrela de Vera\". A Copa de prata foi entregada ao poeta Daniel Balaciart y Formo pola s\u00faa composici\u00f3n \"A las Glorias de la Marina Espa\u00f1ola\". A Coroa de Loureiro de Prata e Ouro foi para Manuel Mart\u00ednez Gonz\u00e1lez polo seu romance \"Fern\u00e1n P\u00e9rez Churruchao\".\nPor outra banda, o xurado decidiu premiar ao poeta vigu\u00e9s, Nicol\u00e1s Taboada Fern\u00e1ndez, pola s\u00faa composici\u00f3n \"A Vigo\" cunha copa de prata cicelada . Outros poetas premiados foron Manuel Diego Santos, por \"Al trabajo\"; Juan Pastor Aycart ou Manuel Comellas, pola s\u00faa obra po\u00e9tica \"A Galicia\". O ano anterior, este mesmo poeta, fora laureado na Coru\u00f1a co poema \"Cidade de cristal\".\nBetanzos.\nA primeira edici\u00f3n tivo lugar en agosto de 1886, mais debido \u00e1 escasa difusi\u00f3n a data inicial foi posposta. Por outra banda, das oito categor\u00edas que hab\u00eda nun principio, m\u00e1is da metade quedaron baleiras. Fronte a esta falta de tempo e o apuro do realizaci\u00f3n do certame, houbo diversas cr\u00edticas, especialmente dos pol\u00edticos locais.\nDe todos modos, o certame foi realizado con esmero o d\u00eda de 17 no edificio do Arquivo de Galiza. O xurado estaba presidido por Daniel Su\u00e1rez e os secretarios eran Antonio de la Iglesia, Jos\u00e9 Mar\u00eda Montes e Salvador Golpe.\nEntre os premiados destacan Enrique Labarta Pose coa Flor Natural e diploma de subscritor polo poema \"\u00a1Probe Jan! \u00a1probe Jani\u00f1o! \u00a1probe gaitero de Bayo!\"; Eduardo Pato y Mart\u00ednez,por \"Primavera\" e Manuel Amor Meil\u00e1n pola poes\u00eda titulada \"Galicia\". Tam\u00e9n foron laureados autores como Rogelio Cibeira ou novamente Enrique Labarta Pose por unha categor\u00eda humor\u00edstica sobre temas de baile. Na modalidade da mellor lenda dedicada \u00e1 Virxe o premiado foi Eladio Rodr\u00edguez Gonz\u00e1lez, pola lenda \"O Puzo d'o Lago\".\n\"La Voz de Galicia\" elaborou unha ampla cr\u00edtica do certame d\u00edas despois, sendo este posteriormente inclu\u00eddo na revista Galicia, dirixida por Andr\u00e9s Mart\u00ednez Salazar.\nDo mesmo modo que A Coru\u00f1a publicou o seu \"Album de la Caridad\" e Pontevedra o \"\u00c1lbum de las composiciones premiadas\", Betanzos publicou \"Galicia: revista regional\", que dirix\u00eda Andr\u00e9s Mart\u00ednez Salazar.\nAdemais desta, tam\u00e9n son importantes as edici\u00f3ns de 1887 e 1901, entre outras.\nTui.\nCelebrados en xu\u00f1o de 1891, este certame provocou un grande impulso na concienciaci\u00f3n da identidade galega, tanto no \u00e1mbito social coma no pol\u00edtico. Nesta data o Rexurdimento xa era unha realidade \u00e9 os xogos contribu\u00edron a un maior reco\u00f1ecemento p\u00fablico da lingua e literatura galegas, sendo considerados \"o primeiro acto p\u00fablico desenvolvido integramente en galego\".\nNo acto participaron, entre outros, os grandes representantes do Rexionalismo naquela \u00e9poca como Manuel Murgu\u00eda, destacado polo seu discurso enaltecedor da nacionalidade galega, Alfredo Bra\u00f1as, Salvador Cabeza de Le\u00f3n, Jos\u00e9 Tarr\u00edo, Juan Barcia Caballero, Manuel Lago Gonz\u00e1lez ou Manuel Carlos Vidal Rodr\u00edguez.\nPremiados:\nLugo.\nA\u00ednda que non se sabe con claridade a data en que se iniciaron, suponse que foi na d\u00e9cada dos 70 do s\u00e9culo XIX. Os xogos florais de Lugo son a\u00ednda un misterio historiogr\u00e1fico, practicamente nada \u00e9 o que se sabe deles. Hai noticia da celebraci\u00f3n de Floralias en Lugo no 1894 e 1896 (coincidindo coa Exposici\u00f3n Rexional de 1896), promovidos por Manuel Becerra Berm\u00fadez e p\u00e9nsase que a idade de ouro destes certames foi entre 1870 e 1918 aproximadamente. C\u00f3mpre destacar tam\u00e9n que os xogos adoitaban celebrarse no marco das festas do San Froil\u00e1n.\nFilomena Dato Muruais, famosa poeta da \u00e9poca, foi mantedora dos xogos florais lucenses (co incentivo de proclamar e reclamar os dereitos da muller a trav\u00e9s dun discurso que tivo repercusi\u00f3n na \u00e9poca). Nos xogos de 1891 os poetas A.J. Pereira e L.Gonz\u00e1lez ga\u00f1aron o premio e o acc\u00e9sit.\nS\u00e9culo XX.\nXogos galego-portugueses.\nAs conexi\u00f3ns galego-portuguesas v\u00e9nse reflectidas neste contorno, coa celebraci\u00f3n en distintas localidades lusas dos xogos florais galego-portugueses. Algunha das edici\u00f3ns con m\u00e1is repercusi\u00f3n foi a de Guimar\u00e3es en 1958, na que foi premiado o galego Xos\u00e9 Mar\u00eda \u00c1lvarez Bl\u00e1zquez. Nese mesmo ano tiveron lugar os primeiros xogos florais de Mar\u00edn.\nNeste aspecto, na d\u00e9cada de 1920, destacou a figura de Alfredo Guisado, quen fomentou as relaci\u00f3ns entre portugueses e nacionalistas galegos, intervindo en varias publicaci\u00f3ns galegas e portuguesas e mostrando un grande apoio \u00e1 celebraci\u00f3n destes xogos.\nActualmente seguen a celebrarse estes certames en distintos lugares de Galiza, en case t\u00f3dalas localidades mencionadas anteriormente e mantendo sempre o mesmo esp\u00edrito que motivou o seu nacemento, a defensa e protecci\u00f3n da lingua e literatura galegas.\nBuenos Aires.\nEn 1968 a colectividade galega de Buenos Aires organiza,aproveitando a celebraci\u00f3n do D\u00eda Nacional de Galiza, os Xogos Florais do Idioma Galego. Constaban de 4 premios (\u201cRosal\u00eda\u201d, \u201cPondal\u201d, \u201cRa\u00f1as\u201d e \u201cCornide\u201d), e foron organizados por Manuel Puente. O seu mantedor foi Xos\u00e9 Lu\u00eds M\u00e9ndez Ferr\u00edn. Os principais poetas premiados foron Celso Emilio Ferreiro, Xos\u00e9 Sesto L\u00f3pez e Manuel Mar\u00eda Fern\u00e1ndez Teixeiro.\nEstes xogos non s\u00f3 ti\u00f1an unha intenci\u00f3n literaria, sen\u00f3n que tam\u00e9n eran un \u201cenfrontamento\u201d \u00e1 tiran\u00eda brutal que sufr\u00eda Galiza dende hab\u00eda 30 anos, e unha denuncia da perda da identidade galega por causa da castelanizaci\u00f3n (tam\u00e9n un dos principais obxectivos do Centro Gallego de Bos Aires).\nOs xogos foron un chamamento a todos os galegos do mundo para defender a propia terra, seguir promovendo esta tradici\u00f3n e continuar coa labor iniciada no Rexurdimento."}
{"id": "309388", "revid": "22570", "url": "https://gl.wikipedia.org/wiki?curid=309388", "title": "As Roladas", "text": "As Roladas: folla dos rapaci\u00f1os galegos (1922) foi unha revista infantil escrita enteiramente en galego e posta en marcha desde Madrid por Ram\u00f3n Cabanillas, quen nomeou esta publicaci\u00f3n igual que a entidade escolar infantil galega que el mesmo impulsaba. Impresa en Madrid na editorial \"Ib\u00e9rica\", foi o primeiro intento de facer unha revista infantil en galego e tivo unha vida moi breve, xa que constou de s\u00f3 dous n\u00fameros correspondentes a maio e xullo de 1922. Por\u00e9n, tivo unha continuaci\u00f3n a partir de 1978 chamada \"As Roladas 2\" e editada agora polo Movemento Cooperativo de Escola Popular Galega.\nHistoria.\nFoi en 1922 cando Ram\u00f3n Cabanillas, orixinal de Cambados mais naquel tempo residente en Madrid, tentou renovar o panorama pedag\u00f3xico de Galicia facendo fincap\u00e9 na lingua galega. Deste xeito naceron d\u00faas iniciativas, a revista mensual As Roladas e a entidade escolar do mesmo nome, que pretend\u00edan elaborar un novo modelo pedag\u00f3xico distinto do oficial, o cal rexeitaba todo o relativo \u00e1s culturas e linguas distintas do espa\u00f1ol.\nEste proxecto foi anunciado por un redactor an\u00f3nimo do xornal Galicia Nueva (Vilagarc\u00eda de Arousa) na publicaci\u00f3n do 7 de maio de 1922. Trat\u00e1base dun plan no que grupos de nenos de cada parroquia e cada vila recolleran notas e apuntamentos sobre calquera cousa relacionada coa cultura galega, como a toponimia e o folclore. Os nenos deber\u00edan manter unha conduta impec\u00e1bel, xamais faltar \u00e1 verdade e deb\u00edan estar dispostos a defender Galicia con convencemento. A s\u00faa finalidade era contribu\u00edres ao espertar de Galicia enraizando a mocidade \u00e1 terra e fac\u00e9ndoa relixiosa, culta, honrada e traballadora; orgullosa da s\u00faa lingua e respectuosa coa xente e a contorna.\nFoi ent\u00f3n cando a Editorial \"Ib\u00e9rica\", contando co patrocinio financeiro de Leonardo Rodr\u00edguez, do Marques de Figueroa e de Wenceslao Fern\u00e1ndez Fl\u00f3rez, entre outros, sacou \u00e1 luz o bolet\u00edn mensual \"As Roladas\", subtitulado \"Folla dos rapaci\u00f1os galegos\", ao prezo de 10 c\u00e9ntimos de peseta e que constaba de catro p\u00e1xinas ilustradas en branco e negro. Malia que o consello directivo estaba formado polo Marqu\u00e9s de Figueroa, Leonardo Rodr\u00edguez, Prudencio Rovira, Portela Valladares, Antonio Palacios, Vicente Risco e Fern\u00e1ndez Fl\u00f3rez, o director e redactor principal foi o mesmo Ram\u00f3n Cabanillas, cuxo enderezo particular figurou como sede da publicaci\u00f3n durante a ef\u00e9mera vida desta.\nArtistas colaboradores.\nEscritores como o propio Cabanillas, M\u00e1ximo Ramos, Roberto Blanco Torres, Manuel Fuentes Canal, Vitoriano Taibo, Roxelio Rodr\u00edguez D\u00edaz e Ant\u00f3n Villar Ponte compartiron as p\u00e1xinas destes dous \u00fanicos n\u00fameros co lapis de artistas como Castelao, Antonio Palacios, \u00c1lvaro Cebreiro ou Francisco Llor\u00e9ns.\n\"As Roladas 2\".\nNo Vigo de 1978 o Movemento Cooperativo de Escola Popular Galega comezou a editar unha segunda versi\u00f3n desta revista pedag\u00f3xica, esta vez en bolet\u00edns trimestrais en lugar de mensuais e considerablemente m\u00e1is longos que as publicaci\u00f3ns de catro p\u00e1xinas orixinais."}
{"id": "309390", "revid": "1888", "url": "https://gl.wikipedia.org/wiki?curid=309390", "title": "La Novedad", "text": "La Novedad foi unha revista editada en Tui en 1890.\nHistoria e caracter\u00edsticas.\nRevista quincenal que apareceu en 1890. Entre os seus colaboradores figurou Camilo Bargiela. Cesou a s\u00faa publicaci\u00f3n ese mesmo ano."}
{"id": "309391", "revid": "1888", "url": "https://gl.wikipedia.org/wiki?curid=309391", "title": "Tuy Humor\u00edstico", "text": "Tuy Humor\u00edstico foi un semanario editado en Tui en 1898.\nHistoria e caracter\u00edsticas.\nApareceu en decembro de 1898. Dirixido por Manuel Cela, entre os seus colaboradores figurou Camilo Bargiela. Cesou a s\u00faa publicaci\u00f3n a fianis dese ano."}
{"id": "309393", "revid": "1131", "url": "https://gl.wikipedia.org/wiki?curid=309393", "title": "Precursores", "text": "Denom\u00ednanse como precursores aqueles escritores que desenvolveron a s\u00faa actividade literaria entre os anos 1833 e 1863. Son as voces ilustradas e patri\u00f3ticas dos galegos que denuncian a situaci\u00f3n da lingua e a cultura galegas. A s\u00faa tem\u00e1tica \u00e9 m\u00e1is pr\u00f3xima ao realismo xa que primordialmente reflicten acontecementos que lles toca vivir a eles e aos do seu redor. Reciben este nome por cumpriren o papel de iniciadores da literatura galega e o renacemento da s\u00faa cultura. Os precursores desenvolven \u00f3rganos xornalistas na lingua galega e as\u00ed prepararon o terreo para a chegada do Rexurdimento pleno.\nDescrici\u00f3n.\nManuel Murgu\u00eda (1833-1923) non destacou como escritor en galego pero foi unha das figuras m\u00e1is importantes deste per\u00edodo de cambio en Galiza. Foi un dos mellores defensores do galego e senta as bases que permiten definir a Galiza como naci\u00f3n. En 1886 publica o libro Los Precursores, obra na que fai unha descrici\u00f3n de varios personaxes da vida cultural galega, como Antol\u00edn Faraldo, Aurelio Aguirre, Leonardo S\u00e1nchez Deus, F\u00e9lix Moreno Astray, Eduardo Pondal, Antonio Cend\u00f3n, Rosal\u00eda Castro, Seraf\u00edn Avenda\u00f1o e por \u00faltimo, Benito Vicetto. Este concede a esta xeraci\u00f3n de 1846 o \u201cdescubrimento\u201d de Galicia.\nMurgu\u00eda situaba a Antol\u00edn Faraldo como un dos m\u00e1is importantes porque ti\u00f1a unha reflexi\u00f3n sistem\u00e1tica e ordenada. Estes fundaron peri\u00f3dicos con cabeceiras como: \"El Centinela de Galicia\" e \"El Iris de Galicia\". Reivindican a recuperaci\u00f3n da unidade galega e queren unha \u00fanica representaci\u00f3n, cousa que non se cumpre pola subdivisi\u00f3n de provincias.\nContexto hist\u00f3rico.\nNo s\u00e9culo XIX xorde un movemento de car\u00e1cter filol\u00f3xico e literario baseado na defensa do galego como lingua literaria, chamado Rexurdimento. Ocorreron acontecementos inaugurais como os Xogos Florais da Coru\u00f1a (1861) e a publicaci\u00f3n de \"Cantares gallegos\" (1863) escrito por Rosal\u00eda de Castro, que foi a primeira obra escrita en galego na s\u00faa totalidade. A aparici\u00f3n deste fen\u00f3meno est\u00e1 relacionada as ideolox\u00edas galeguistas da \u00e9poca (provincialismo e rexionalismo). Est\u00e1 marcado tam\u00e9n pola creaci\u00f3n das primeiras gram\u00e1ticas e dicionarios. Os Xogos Florais ti\u00f1an como obxectivo fomentar a literatura galega e tiveron unha importante influencia na cultura de Galiza xa que defend\u00edan a supervivencia do idioma. Neles premi\u00e1base a mellor obra escrita en galego. Coa Guerra da Independencia contra os franceses aumenta o sentimento de identidade galega e sae a palestra a primeira promoci\u00f3n galeguista (a cabeza de Antol\u00edn Faraldo).\nOs precursores segundo Murgu\u00eda.\nSegundo autores posteriores como Ricardo Carballo Calero (que incl\u00fae na s\u00faa \"Historia da literatura galega contempor\u00e1nea\", no cap\u00edtulo II titulado \u00abO romanticismo. Precursores de Rosal\u00eda\u00bb, unha ampla n\u00f3mina de autores) Xes\u00fas Alonso Montero ou Xos\u00e9 Ram\u00f3n Pena a listaxe correcta dos precursores \u00e9 moi distinta da selecci\u00f3n feita por Murgu\u00eda.\nEn esquema ser\u00eda as\u00ed:"}
{"id": "309394", "revid": "56817", "url": "https://gl.wikipedia.org/wiki?curid=309394", "title": "Avedis Pedro XIV Arpiarean", "text": "Avedis Pedro XIV Arpiarean (en , \"Awetis Petros \u017dD. Arp\u2019iarean\"), nado o 13 de abril de 1856 en E\u011fin (Imperio Otom\u00e1n) e finado o 26 de outubro de 1937 en Bsumar (L\u00edbano), foi o 14\u00ba Patriarca de Cilicia da Igrexa Cat\u00f3lica Armenia dende o 9 de outubro de 1931 at\u00e9 o seu pasamento.\nTraxectoria.\nNaceu en E\u011fin, actual cidade turca de Kemaliye. En marzo de 1884 foi ordenado sacerdote e o 23 de setembro de 1890 foi nomeado bispo de Harput. Recibiu a ordenaci\u00f3n episcopal en novembro de mans do patriarca Estevo Pedro X.\nO 29 de abril de 1898 foi nomeado arcebispo auxiliar do patriarcado de Cilicia, e arcebispo titular de Anazarbus. O 27 de agosto de 1911 foi nomeado arcebispo de Marasc, e o 25 de xu\u00f1o de 1928 foi novamente trasladado como arcebispo auxiliar \u00e1 curia patriarcal. O 9 de outubro de 1931 foi elixido patriarca de Cilicia, cargo no que permaneceu at\u00e9 o seu pasamento en Bsumar (L\u00edbano), o 26 de outubro de 1937."}
{"id": "309395", "revid": "15490", "url": "https://gl.wikipedia.org/wiki?curid=309395", "title": "Juan Mar\u00eda Medina Ayll\u00f3n", "text": "Juan Mar\u00eda Medina Ayll\u00f3n, nado en Villanueva de la Reina (provincia de Xa\u00e9n) o 17 de agosto de 1943, \u00e9 un escultor espa\u00f1ol que vive en Barcelona.\nTraxectoria.\nEn 1962 instalouse en Barcelona, onde estudou na Escola Llotja e graduouse na Facultade de Belas Artes de San Xurxo Universidade de Barcelona. Dende 1987 ata a s\u00faa xubilaci\u00f3n en 2012, ensinou escultura en madeira departamento de escultura na Escola Llotja.\nParticipou en varias exposici\u00f3ns en pa\u00edses europeos e americanos, e traballou en obras como o \"Cristo resucitado\" para a igrexa de San Paciano en San Andr\u00e9s de Palomar (Barcelona), o monumento ao fundador do municipio en San Julia de Llor i Bonmat\u00ed (Xirona), ou na reconstruci\u00f3n g\u00f3tica de d\u00faas coroas para a C\u00e1mara do Consello da Cidade de Barcelona, modelos de anxos-l\u00e1mpada para Old Opera Frankfurt e o \"Cristo morto\" para o municipio de Villanueva de la Reina (provincia de Xa\u00e9n). En 2008 recibiu o Diploma de Mestre Artesano, na especialidade de escultor premiado pola Generalitat de Catalu\u00f1a."}
{"id": "309397", "revid": "22795", "url": "https://gl.wikipedia.org/wiki?curid=309397", "title": "Rexi\u00f3n ne\u00e1rtica", "text": ""}
{"id": "309398", "revid": "23204", "url": "https://gl.wikipedia.org/wiki?curid=309398", "title": "Dan Castellaneta", "text": "Daniel Louis \"Dan\" Castellaneta, nado o 29 de outubro de 1957, \u00e9 un actor estadounidense, dobrador, comediante e guionista. Famoso por darlle voz a \"Homer Simpson\" na versi\u00f3n orixinal da serie de televisi\u00f3n animada Os Simpsons, ademais de moitos outros personaxes da serie, inclu\u00edndo Abraham Simpson, Barney Gumble, Krusty o pallaso, o xardineiro Willie, o alcalde Quimby e Hans Moleman.\nNacido en Oak Park, Illinois, un suburbio de Chicago, Castellaneta comezou a asistir a clases de teatro a curta idade. Escoitaba discos de comedia do seu pai e fac\u00eda imitaci\u00f3ns de artistas. Despois de se formar na Northern Illinois University, Castellaneta xuntouse \u00e1 compa\u00f1\u00eda de teatro \"The Second City\" de Chicago, en 1983, traballando coa troupe ata 1987. Chegou \u00e1 fama na serie televisiva \"O show de Tracey Ullman\", estreada en 1987, que inclu\u00eda unha serie de curtas de animaci\u00f3n sobre unha familia disfuncional. Necesit\u00e1banse voces para as curtas, polo que os produtores decidiron pedirlle a Castellaneta que interpretase a voz de Homer. A voz que creou para o personaxe comezou como unha versi\u00f3n libre da de Walter Matthau, pero m\u00e1is tarde evolucionou para unha voz m\u00e1is robusta. As curtas acabar\u00edan por independizarse como The Simpsons. Castellaneta ga\u00f1ou catro \"Primetime Emmy Awards\" por interpretaci\u00f3n de voz sobresa\u00ednte no seu traballo na serie, as\u00ed como un premio Annie por logros individuais destacados no campo da animaci\u00f3n, en 1993. Castellaneta co-escribiu catro episodios de The Simpsons coa s\u00faa esposa Deb Lacusta.\nCastellaneta tam\u00e9n tivo papeis en varios programas de televisi\u00f3n, inclu\u00edndo \"Sibs\", unha comedia televisiva en vivo, \"The Adventures of Dynamo Duck\", e na serie animada \"Back to the Future: The Animated Series\", \"Earthworm Jim\", \"Aladdin\", \"Hey Arnold!\", e \"Darkwing Duck\". En 1999 apareceu no especial de Nadal \"Oliver, o outro reno\", ga\u00f1ando un premio Annie pola s\u00faa interpretaci\u00f3n do carteiro."}
{"id": "309401", "revid": "11384", "url": "https://gl.wikipedia.org/wiki?curid=309401", "title": "CONCACAF Champions League", "text": ""}
{"id": "309403", "revid": "1131", "url": "https://gl.wikipedia.org/wiki?curid=309403", "title": "Dalymount Park", "text": "Dalymount Park (Ga\u00e9lico irland\u00e9s: 'P\u00e1irc Chnoc\u00e1n U\u00ed Dh\u00e1laigh') \u00e9 un campo de f\u00fatbol irland\u00e9s\u00a0situado en Phibsborough, no norte de Dubl\u00edn.\nEsta \u00e9 a casa do Bohemian F.C., na que xoga dende o s\u00e9culo XX. Este estadio \u00e9 chamado tam\u00e9n \"Dalyer\". Tam\u00e9n est\u00e1 considerado \"o fogar do f\u00fatbol irland\u00e9s\". Aqu\u00ed t\u00e9\u00f1ense celebrado moitos partidos internacionais da selecci\u00f3n irlandesa e moitas finais da FAI Cup."}
{"id": "309404", "revid": "1131", "url": "https://gl.wikipedia.org/wiki?curid=309404", "title": "Uni\u00f3n Deportiva Ourense", "text": "A Uni\u00f3n Deportiva Ourense \u00e9 un club de f\u00fatbol da cidade de Ourense. Naceu en 2014 para substitu\u00edr o baleiro que deixou a desaparici\u00f3n do CD Ourense. Xoga os seus partidos como local no Estadio do Couto, e no ano 2022 ascendeu \u00e1 Terceira Divisi\u00f3n RFEF.\nHistoria.\nTras a desaparici\u00f3n do CD Ourense por mor da crise econ\u00f3mica, os seareiros do equipo crearon a plataforma SOS CD Ourense. Decidiuse formar un novo equipo co nome de Uni\u00f3n Deportiva Ourense, e asinouse a acta fundacional o 10 de xullo de 2014. Logo de se inscribir no rexistro de entidades deportivas da Xunta de Galicia e na Federaci\u00f3n Galega de F\u00fatbol, o club foi encadrado no grupo 13 da Terceira Auton\u00f3mica de Galicia.\nA Asociaci\u00f3n de ex xogadores do CD Ourense asumiu a parcela deportiva do novo club. Antonio Dacosta foi nomeado adestrador do primeiro equipo, e Perfecto Rodr\u00edguez \"Peluso\" foi nomeado coordinador dos equipos base. Xogadores do CD Ourense xa retirados volveron aos campos para sacar adiante o proxecto, como Adolfo, Jos\u00e9 Ram\u00f3n Dacosta, Santi ou V\u00edctor Arias.\nO primeiro encontro amig\u00e1bel tivo lugar ante a Uni\u00f3n Deportiva Barbad\u00e1s, de 3\u00aa divisi\u00f3n, o 28 de agosto no campo dos Carr\u00eds. Venceron os locais por 5-0. O primeiro partido oficial foi o 31 de agosto, nun encontro da Copa Deputaci\u00f3n B ante o Santa Teresita de 2\u00aa Auton\u00f3mica no campo dos Remedios. Venceu a Uni\u00f3n Deportiva Ourense por 3-1, e Adolfo foi o autor do primeiro gol da historia do club.\nNo campionato de liga 2014-15 o equipo acadou o 1\u00ba posto, logrando o ascenso a Segunda Auton\u00f3mica de Galicia. Os primeiros partidos do campionato tiveron lugar no Campo Miguel \u00c1ngel dos Remedios, e os seguintes xog\u00e1ronse xa no Estadio do Couto, propiedade da Xunta de Galicia.\nTras dous ascensos consecutivos m\u00e1is, o 27 de maio de 2018 conseguiu chegar a categor\u00eda nacional no derradeiro e decisivo partido da liga. A UD Ourense chegaba como l\u00edder e xogaba polo ascenso nun duelo directo no campo do Atios. No caso de perder, depend\u00eda do resultado do Porri\u00f1o Industrial, que tam\u00e9n obtivo unha vitoria. O partido acabou co empate inicial e a UD Ourense ascendeu. Militou durante tres tempadas na Terceira Divisi\u00f3n, ata que en 2021 sufriu o primeiro descenso da s\u00faa historia, caendo de novo a Preferente."}
{"id": "309406", "revid": "89787", "url": "https://gl.wikipedia.org/wiki?curid=309406", "title": "Jusuf Nurki\u0107", "text": "Jusuf Nurki\u0107, nado o 23 de agosto de 1994 en Tuzla, \u00e9 un xogador bosn\u00edaco de baloncesto profesional que xoga nos Portland Trail Blazers da National Basketball Association (NBA).\nTraxectoria profesional.\nEn outubro de 2012, tras pasar uns meses adestrando co KK Cedevita, asinou con eles un contrato de catro anos. En xaneiro de 2013 foi cedido \u00f3 KK Zadar ata o final da tempada na busca de m\u00e1is minutos. Na s\u00faa segunda tempada no Cedevita, aumentou o seu n\u00famero de minutos na pista ata os 16.3 por encontro, nos que fixo 11.6 puntos e 5.6 rebotes por partido.\nO 26 de xu\u00f1o de 2014, Nurki\u0107 foi seleccionado na 16\u00aa posici\u00f3n do Draft da NBA de 2014 polos Chicago Bulls. Na mesma noite do Draft, foi traspasado \u00f3s Denver Nuggets. O 31 de xullo de 2014, asinou o seu contrato cos Nuggets. O 29 de outubro de 2014, fixo o seu debut na NBA, acadando 5 puntos e 8 rebotes na vitoria dos Nuggets por 89-79 contra os Detroit Pistons. Nurki\u0107 foi elixido para participar no Rising Stars Challenge do NBA All-Star Weekend de 2015, en substituci\u00f3n de Steven Adams dos Oklahoma City Thunder, pero decidiu non participar no evento debido a motivos persoais, e foi substitu\u00eddo por Kostas Papanikolaou dos Houston Rockets.\nO 13 de febreiro de 2017, Nurki\u0107 foi traspasado xunto \u00f3s dereitos da elecci\u00f3n da primeira rolda do Draft dos Memphis Grizzlies, \u00f3s Portland Trail Blazers, a cambio de Mason Plumlee e unha elecci\u00f3n da segunda rolda do Draft de 2018."}
{"id": "309409", "revid": "89787", "url": "https://gl.wikipedia.org/wiki?curid=309409", "title": "Shabazz Napier", "text": "Shabazz Bozie Napier, nado o 14 de xullo de 1991 en Boston, Massachusetts, \u00e9 un xogador estadounidense de baloncesto profesional.\nTraxectoria.\nO 26 de xu\u00f1o de 2014, Napier foi seleccionado na 24\u00aa posici\u00f3n do Draft da NBA de 2014 polos Charlotte Hornets. Na mesma noite do Draft foi traspasado \u00f3s Miami Heat. O 18 de xullo de 2014, asinou cos Heat tras acadar 10.2 puntos por encontro na Liga de Ver\u00e1n da NBA. Na s\u00faa tempada coma rookie, foi asignado en varias ocasi\u00f3ns \u00f3s Sioux Falls Skyforce, afiliado dos Heat na NBA Development League.\nO 27 de xullo de 2015, Napier foi traspasado \u00f3s Orlando Magic a cambio dunha elecci\u00f3n da segunda rolda do Draft de 2016.\nO 7 de xullo de 2016, Napier foi traspasado \u00f3s Portland Trail Blazers.\nO 17 de xullo de 2018, Napier asinou cos Brooklyn Nets.\nO 7 de xullo de 2019, Napier foi traspasado xunto a D'Angelo Russell e Treveon Graham \u00f3s Golden State Warriors a cambio de Kevin Durant. O d\u00eda seguinte, foi traspasado xunto a Treveon Graham \u00f3s Minnesota Timberwolves a cambio dos dereitos do Draft de Lior Eliyahu.\nO 6 de febreiro de 2020, Napier foi traspasado \u00f3s Washington Wizards a cambio de Jordan McRae."}
{"id": "309411", "revid": "1131", "url": "https://gl.wikipedia.org/wiki?curid=309411", "title": "Cr\u00f3nica Geral e Cr\u00f3nica de Castela", "text": ""}
{"id": "309413", "revid": "89787", "url": "https://gl.wikipedia.org/wiki?curid=309413", "title": "OAST-Flyer", "text": "OAST Flyer (acr\u00f3nimo de \"Office of Aeronautical and Space Technology Flyer\"), tam\u00e9n co\u00f1ecido Spartan 206, foi un sat\u00e9lite artificial recuperable dos estadounidense lanzado o 11 de xaneiro de 1996 mediante o transbordador espacial Endeavour desde o Centro Espacial de Cabo Ca\u00f1averal. O seu obxectivo principal foi realizar diversos experimentos tecnol\u00f3xicos.\nCaracter\u00edsticas.\nOAST-Flyer estaba baseado na plataforma recuperable Spartan (\"Shuttle Pointed Autonomous Research Tool for Astronomy\"). Foi transportado ao espazo na bodega de carga do transbordador espacial Endeavour durante a misi\u00f3n STS-72 e liberado polo seu brazo rob\u00f3tico o d\u00eda 14 de xaneiro para ser recuperado o d\u00eda 16.\nO sat\u00e9lite levaba catro experimentos a bordo:"}
{"id": "309414", "revid": "4817", "url": "https://gl.wikipedia.org/wiki?curid=309414", "title": "Spartan 206", "text": ""}
{"id": "309416", "revid": "12452", "url": "https://gl.wikipedia.org/wiki?curid=309416", "title": "Emilio Xos\u00e9 \u00cdnsua", "text": ""}
{"id": "309418", "revid": "6382013", "url": "https://gl.wikipedia.org/wiki?curid=309418", "title": "Xo\u00e1n XI, papa", "text": "Xo\u00e1n XI, nado en Roma en 910 e finado en Roma en decembro de 935, foi papa da Igrexa cat\u00f3lica de 931 a 935, elixido aos vinte anos de idade. S\u00e9timo papa do per\u00edodo co\u00f1ecido como \u00abpornocracia\u00bb e n\u00ba 125 desde San Pedro.\nTraxectoria.\nFillo ilex\u00edtimo de Marozia e do papa Serxio II segundo o historiador Liutprando de Cremona ou o \"Liber Pontificalis\", outras fontes atrib\u00faen ao primeiro marido daquela, Alberico I, a paternidade do futuro papa.\nDestinado desde a s\u00faa infancia \u00e1 carreira eclesi\u00e1stica, a pesar da s\u00faa vida disoluta e total falta de espiritualidade. Foi elixido papa grazas \u00e1s intrigas de Marozia, pasando a converterse -do mesmo xeito que os seus predecesores no solio pontificio- nun monicreque en mans da s\u00faa poderosa nai.\nDurante o seu pontificado concedeu \u00e1 abad\u00eda de Cluny o privilexio de inclu\u00edr baixo a s\u00faa xurisdici\u00f3n as abad\u00edas que fosen reformadas segundo as s\u00faas regras, o que supuxo que o abade Hugo alcanzase un poder e unha influencia enorme.\n\u00c9 o \u00faltimo papa do per\u00edodo co\u00f1ecido como \"pornocracia\" xa que durante o seu pontificado, a s\u00faa nai, Marozia, caeu en desgraza e perdeu todo o poder que mantivera desde a elecci\u00f3n como papa, en 904, de Serxio III.\nDita ca\u00edda in\u00edciase cando Marozia casa por terceira vez en 932 co rei de Italia Hugo de Arl\u00e9s o que fixo rebelarse ao conde Alberico o Mozo, un fillo froito do primeiro matrimonio de Marozia, o cal expulsou de Roma ao seu novo padrasto e mandou encarcerar, no castelo de Sant'Angelo, \u00e1 s\u00faa nai e ao seu medio irm\u00e1n o papa Xo\u00e1n XI.\nRoma conv\u00e9rtese nun ducado independente ao mando de Alberico o cal co apoio de Hugo, o abade da poderosa abad\u00eda de Cluny, dirixir\u00e1 a pol\u00edtica eclesi\u00e1stica da Igrexa durante os seguintes papados.\nXo\u00e1n XI faleceu reclu\u00eddo en decembro de 935."}
{"id": "309420", "revid": "15490", "url": "https://gl.wikipedia.org/wiki?curid=309420", "title": "Liutprando de Cremona", "text": "Liutprando de Cremona (Liudprand ou Luitprando), latinizado Liutprandus Cremonensis, nado sobre o 922 e finado no 972, foi un historiador dos longobardos e bispo de Cremona, naceu a comezos do s\u00e9culo X de familia nobre.\nTraxectoria.\nEn 931 entrou ao servizo de Hugo de Arl\u00e9s, na corte de Pavia (como rei de Italia). Tras a morte deste en 947, Liutprando pasou a ser secretario do verdadeiro gobernante de Italia, Berengario II de Ivrea, para quen foi chanceler e logo embaixador (949) na corte bizantina de Constantino VII Porfiroxeneta.\n\u00c1 s\u00faa volta, perdeu o favor da corte de Pavia, e pasouse ao bando do opo\u00f1ente de Berengario, o emperador Od\u00f3n I, que foi rei de Italia \u00e1 morte de Lotario II de Italia en 950, e con quen volveu a Italia en 961 e foi investido bispo de Cremona en 962.\nVolveu ser enviado a Constantinopla, co fin de pedir para o mozo Od\u00f3n (que logo foi o emperador Od\u00f3n II) a man de Te\u00f3fano, filla do emperador bizantino Romano II.\nO seu relato desta embaixada na \"Relatio de Legatione Constantinopolitana\" \u00e9 quizais a descrici\u00f3n m\u00e1is gr\u00e1fica e v\u00edvida que nos chegou da corte e a capital bizantina no s\u00e9culo X, a\u00ednda que non deixa de relatar as ofensas recibidas e a dignidade ferida, cunha postura moi partidista antibizantina.\nA Luitprando bispo de Cremona atribu\u00edu o falsario xesu\u00edta toledano Jer\u00f3nimo Rom\u00e1n de la Higuera un dos seus \u00abfalsos Cronic\u00f3ns\u00bb."}
{"id": "309425", "revid": "5863", "url": "https://gl.wikipedia.org/wiki?curid=309425", "title": "Bonifacio VII, antipapa", "text": "Bonifacio VII foi un antipapa que ocupou o trono pontificio de forma ilegal en d\u00faas ocasi\u00f3ns, en 974 e entre 984 e 985. Foi considerado polos seus coet\u00e1neos como un \u00ab\"monstro\"\u00bb.\nTraxectoria.\nPrimeiro antipapado.\nNo ano 974, durante o pontificado de Bieito VI, aproveitando a morte do protector deste, o emperador Ot\u00f3n I, o patricio romano Xo\u00e1n Crescencio nomea papa ao cardeal di\u00e1cono Francone Ferruchi que adopta o nome de Bonifacio VII.\nNesta primeira etapa s\u00f3 gobernou a Igrexa durante seis semanas, o tempo que tardou o conde Sicco de Spoleto en chegar a Roma en calidade de representante do novo emperador Ot\u00f3n II e obrigar a Bonifacio a fuxir da cidade e refuxiarse en Constantinopla, onde levou consigo parte do tesouro da Igrexa. No entanto nese breve per\u00edodo fixo estrangular ao papa lex\u00edtimo, Bieito VI. Tras a s\u00faa fuxida \u00e9 elixido novo Papa Bieito VI, quen excomunga ao antipapa Bonifacio como unha das s\u00faas primeiras medidas.\nSegundo antipapado.\nBonifacio permanecer\u00e1 en Constantinopla durante dez anos ata que, en 984, aproveitando a morte de Ot\u00f3n II e que o seu sucesor, Ot\u00f3n III, ten apenas tres anos de idade, regresa a Roma e coa complicidade de Crescencio II, fillo do citado Xo\u00e1n Crescencio, encarcera ao papa que ent\u00f3n rex\u00eda os destinos da Igrexa, Xo\u00e1n XIV, e volve ocupar o solio pontificio case durante un ano.\nO papa lex\u00edtimo, Xo\u00e1n XIV, faleceu de fame durante o seu encarceramento, polo que Bonifacio VII est\u00e1 considerado como o asasino de dous papas.\nBonifacio VII faleceu asasinado o 20 de xullo de 985, sendo o seu cad\u00e1ver mutilado e arrastrado polas r\u00faas romanas at\u00e9 terminar exposto aos p\u00e9s da estatua de Constantino."}
{"id": "309427", "revid": "1576", "url": "https://gl.wikipedia.org/wiki?curid=309427", "title": "Honda F1", "text": ""}
{"id": "309429", "revid": "56817", "url": "https://gl.wikipedia.org/wiki?curid=309429", "title": "Billetes da coroa eslovaca (1939-45)", "text": "En 1939, billetes checoslovacos de 100, 500 e 1000 kor\u00fan da coroa checoslovaca foron reselados coa lenda SLOVENSK\u00dd \u0160T\u00c1T para ser usados na Rep\u00fablica eslovaca. Ese mesmo ano foron introducidos polo goberno os primeiros billetes da coroa eslovaca, que eran de 10 e 20 koruna."}
{"id": "309430", "revid": "1576", "url": "https://gl.wikipedia.org/wiki?curid=309430", "title": "John Cabot", "text": ""}
{"id": "309433", "revid": "56817", "url": "https://gl.wikipedia.org/wiki?curid=309433", "title": "La Tranca (Ferrol)", "text": "La Tranca foi un semanario editado en Ferrol en 1869.\nHistoria e caracter\u00edsticas.\nSemarario sat\u00edrico humor\u00edstico que trataba de ridiculizar aos republicanos. Dirixido por Luciano Taxonera Cabo, entre os seus colaboradores figurou Lino Pazos."}
{"id": "309440", "revid": "89787", "url": "https://gl.wikipedia.org/wiki?curid=309440", "title": "Jos\u00e9 Luis Villar Palas\u00ed", "text": "Jos\u00e9 Luis Villar Palas\u00ed, nado en Valencia o 30 de outubro de 1922 e finado en Madrid o 7 de maio de 2012, foi un intelectual, xurista e pol\u00edtico espa\u00f1ol, subsecretario do Ministerio de Comercio (1962-1965), Ministro de Educaci\u00f3n desde o 17 de abril de 1968 ao 11 de xu\u00f1o de 1973 e Presidente do Consello Superior de Investigaci\u00f3ns Cient\u00edficas de 1971 a 1973.\nVillar Palas\u00ed foi pai da EXB en 1970. Estableceu a obrigaci\u00f3n de escolarizar aos nenos ata os catorce anos de idade e introduciu o estudo das linguas e literaturas rexionais no sistema educativo p\u00fablico.\nCarreira profesional.\nLei Xeral de Educaci\u00f3n de 1970.\nImpulsou a Lei Xeral de Educaci\u00f3n e Financiamento da Reforma Educativa, que supuxo un importante esforzo de modernizaci\u00f3n do sistema educativo, entre cuxos principais fitos destacan o ensino primario obrigatorio ata os catorce anos, coa Educaci\u00f3n Xeral B\u00e1sica (EXB), e creou a Universidade Nacional de Educaci\u00f3n a Distancia (UNED). A reforma educativa, ademais de establecer a EGB, creou o Bacharelato Unificado Polivalente (BUP) e a Formaci\u00f3n Profesional (FP). Entre outras prerrogativas, a nova norma establec\u00eda que nas rexi\u00f3ns nas que ademais do espa\u00f1ol se utilizase outra lingua se estudase, obrigatoriamente, unha materia desta lingua.\nPublicaci\u00f3ns, cargos e distinci\u00f3ns.\nSon obras s\u00faas varios libros relacionados co Dereito Administrativo, o seu principal \u00e1mbito de especializaci\u00f3n: \"Observaciones sobre el sistema fiscal espa\u00f1ol, Justo precio y transferencias colectivas, Apuntes de Derecho Administrativo, Derecho Administrativo, Los jurados de empresa\" e \"Administraci\u00f3n y planificaci\u00f3n; as\u00ed mesmo colaborou en revistas xur\u00eddicas espa\u00f1olas e estranxeiras."}
{"id": "309441", "revid": "7596", "url": "https://gl.wikipedia.org/wiki?curid=309441", "title": "Telegrama de Ems", "text": "O Telegrama de Ems (en alem\u00e1n \"Emser Depesche\"), denominado \u00e1s veces como Telegrama Ems, \u00e9 o documento que Guillerme I de Alema\u00f1a lle enviou a Bismarck a noite do 13 de xullo de 1870 tras a reuni\u00f3n informal que mantivo co embaixador franc\u00e9s en Prusia, Vincent Benedetti, sobre a retirada da candidatura do pr\u00edncipe Leopoldo de Hohenzollern-Sigmaringen, fillo de Carlos Antonio, \u00f3 trono real de Espa\u00f1a. A publicaci\u00f3n deste telegrama instigou (\"casus belli\") a guerra franco-prusiana, que comezou o 19 de xullo de 1870. O nome do telegrama ref\u00edrese a Bad Ems, que \u00e9 un balneario spa situado \u00f3 leste de Coblenza sobre o r\u00edo Lahn, parte daquela de Prusia, lugar de residencia e repouso da realeza prusiana.\nHistoria dos acontecementos.\nAntecedentes.\nEn setembro de 1862, Bismarck foi nomeado Ministro de Estado de Prusia, tendo baixo o seu mando preto de 63.000 homes, ex\u00e9rcito moi dif\u00edcil de manter, xa que para iso necesitaba recursos que lle negaba o Parlamento. Bismarck gobernou coa oposici\u00f3n das c\u00e1maras, pero co apoio do rei de Prusia e Alema\u00f1a, Guillerme I. No per\u00edodo bismarckiano houbo tres guerras: a guerra de anexi\u00f3n dos ducados de Schleswig e Holstein, que se lle arrebataron a Dinamarca tras o conseguinte tratado de paz (convenci\u00f3n de Gastein, en Viena o 30 de outubro de 1864); a guerra austro-prusiana (1866), que contribu\u00edu \u00e1 unificaci\u00f3n de Italia, e, finalmente, a guerra franco-prusiana (1870), que acabou coa derrota de Francia.\nIntenci\u00f3ns de Prusia.\nBismarck e Moltke levaban anos vendo a debilidade do ex\u00e9rcito franc\u00e9s e para iso estiveron investigando a posibilidade de iniciar un conflito. Guillerme I era consciente destas intenci\u00f3ns, pero nunca creu na posibilidade dunha guerra.\nEventos anteriores \u00f3 telegrama.\nO xeneral espa\u00f1ol Juan Prim visitou o pr\u00edncipe Carlos Antonio de Hohenzollern-Sigmaringen (Dinast\u00eda Hohenzollern) para ofrecerlle a posibilidade de que o fillo deste, Leopoldo, aceptase o trono de Espa\u00f1a, tras o exilio de Isabel II en 1868, e o chanceler prusiano Otto von Bismarck interveu para forzar unha aceptaci\u00f3n. Estes movementos suscitaron pronto a oposici\u00f3n de Francia, que rexentaba Napole\u00f3n III, quen pensaba que se estaba producindo un cerco diplom\u00e1tico peligroso en torno \u00e1 naci\u00f3n gala.\nAs reacci\u00f3ns da Francia imperial e as negociaci\u00f3ns en febreiro de 1870 con Guillerme, xefe da casa Hohenzollern, conseguiron finalmente os seus prop\u00f3sitos coa retirada da candidatura do pr\u00edncipe. Pero a finais de xu\u00f1o de 1870, o chanceler Bismarck volveu reactivar a candidatura e f\u00edxoa p\u00fablica o 2 de xullo co motivo de empurrar a Francia \u00e1 guerra pola s\u00faa falta de diplomacia. O ton subiu e o duque de Gramont, Ministro franc\u00e9s de Asuntos Exteriores, fixo un discurso provocador o 6 de xullo de 1870 fronte \u00f3 Corpo lexislativo. A diplomacia francesa exaltouse con estes acontecementos.\nO 9 de xullo, o Embaixador de Francia, o conde Benedetti, volveu a Ems, onde o rei de Prusia a Alema\u00f1a, Guillerme I, tomaba as augas termais, e rogoulle que falara co seu parente. O 12 de xullo, o propio pai do pr\u00edncipe anunciou a retirada oficial. Bismarck quedou contrariado, pero os partidarios antiliberais do imperio bonapartista autoritario, en torno a Gramont e a emperatriz, quer\u00edan m\u00e1is e a mesma noite fix\u00e9ronlle pedir a Benedetti unha confirmaci\u00f3n escrita por parte do rei de Prusia.\nEnv\u00edo do telegrama.\nO 13 de xullo, o embaixador de Francia encontrouse con Guillerme I no paseo das Fuentes do Kurpark nunha reuni\u00f3n informal. Presentoulle a solicitude de Francia para que Guillerme I confirmara a retirada do pr\u00edncipe Leopoldo da candidatura \u00f3 trono espa\u00f1ol, pero Guillerme I respondeu que non ti\u00f1a xa nada que lle dicir \u00f3 embaixador e pechou cortesmente a reuni\u00f3n, o cal non lle impedir\u00eda saudar cordialmente a este o d\u00eda seguinte, \u00e1 s\u00faa sa\u00edda para Berl\u00edn. Guillerme I fixo enviar a noite do 13 de xullo - polo seu conselleiro diplom\u00e1tico Abeken - un telegrama expedido desde Ems a Bismarck en Berl\u00edn. O telegrama de Ems chegou a noite do 13 de xullo \u00f3 palacio de Wilhelmstrasse en Berl\u00edn, lugar onde ceaban Bismarck, Moltke e Roon.\nBismarck tomou a pluma e redactou o texto do comunicado, condensando o texto do telegrama de Abeken de tal xeito que transformou o encontro nun emprazamento e a resposta do rei nunha reacci\u00f3n que pod\u00eda resultar insultante para Francia. Como consecuencia, Francia declaroulle a guerra a Prusia o 19 de xullo de 1870.\nTexto dos telegramas.\nInforme do conselleiro privado Abeken (13 de xullo de 1870).\n\u00d3 chanceler federal, conde Bismarck.\nA S\u00faa Maxestade el-Rei escr\u00edbeme:\n\"M. Benedetti interceptoume no paseo a fin de esixirme, insistindo en forma inoportuna, que eu o autorizara a telegrafiar de inmediato a Par\u00eds, que me comprometer\u00eda, de agora en diante, a absterme de dar a mi\u00f1a aprobaci\u00f3n para que se renove a candidatura dos Hohenzollern. Refusei facer isto, a \u00faltima vez con certa severidade, inform\u00e1ndoo que non ser\u00eda posible nin correcto asumir tales obrigas (para sempre xamais). Naturalmente, informeino que non recibira ningunha noticia a\u00ednda e, xa que el fora informado antes ca min pola v\u00eda de Par\u00eds e Madrid, el pod\u00eda facilmente entender por que o meu goberno estaba outra vez f\u00f3ra da discusi\u00f3n.\nDesde aquela, A S\u00faa Maxestade recibiu noticias do pr\u00edncipe (pai do candidato Hohenzollern \u00f3 trono espa\u00f1ol). A S\u00faa Maxestade xa informara o conde Benedetti que estaba esperando esta mensaxe; mais, en vista da esixencia arriba mencionada e en consonancia co consello do conde Eulenburg e meu, decidiu non recibir de novo o enviado franc\u00e9s, sen\u00f3n informalo a trav\u00e9s dun axudante, que A S\u00faa Maxestade recibira, agora, confirmaci\u00f3n das noticias que Benedetti xa recibira de Par\u00eds e que el non ti\u00f1a nada m\u00e1is que lle dicir \u00f3 embaixador. \nA S\u00faa Maxestade deixa a xu\u00edzo da S\u00faa Excelencia comunicar ou non, de maneira inmediata, \u00f3s nosos embaixadores e \u00e1 prensa, a nova esixencia de Benedetti e o rexeitamento da mesma\".\nA versi\u00f3n editada por Bismarck.\n\"Despois de que os informes sobre a renuncia do pr\u00edncipe herdeiro de Hohenzollern lle foran oficialmente transmitidos polo Goberno Real de Espa\u00f1a \u00f3 Goberno Imperial de Francia, o embaixador franc\u00e9s presentou ante A S\u00faa Maxestade el-Rei, en Ems, a esixencia de autorizalo a telegrafiar a Par\u00eds que A S\u00faa Maxestade el-Rei haber\u00eda de comprometerse a absterse de dar a s\u00faa aprobaci\u00f3n para que a candidatura dos Hohenzollern se renove.\nA S\u00faa Maxestade el-Rei, polo tanto, rexeitou recibir de novo o enviado franc\u00e9s e informouno a trav\u00e9s do seu axudante que A S\u00faa Maxestade non ti\u00f1a nada m\u00e1is que lle dicir \u00f3 embaixador\"."}
{"id": "309443", "revid": "89787", "url": "https://gl.wikipedia.org/wiki?curid=309443", "title": "Gary Harris", "text": "Gary Harris, nado o 14 de setembro de 1994 en Fishers, Indiana, \u00e9 un xogador estadounidense de baloncesto profesional que xoga nos Orlando Magic da National Basketball Association (NBA).\nTraxectoria profesional.\nO 26 de xu\u00f1o de 2014, Harris foi seleccionado na 19\u00aa posici\u00f3n do Draft da NBA de 2014 polos Chicago Bulls. Na mesma noite do Draft foi traspasado \u00f3s Denver Nuggets. O 31 de xullo de 2014, asinou o seu contrato cos Nuggets tras acadar 18.6 puntos, 4.2 rebotes, 2.6 roubos e 2.0 asistencias en cinco encontros da Liga de Ver\u00e1n da NBA. Tras perderse os primeiros sete partidos da tempada por lesi\u00f3n, Harris fixo o seu debut na NBA o 14 de novembro de 2014, facendo 13 puntos, 2 rebotes, 2 asistencias e 1 tap\u00f3n en 18 minutos de xogo, na vitoria dos Nuggets por 108-87 contra os Indiana Pacers.\nO 25 de marzo de 2021, Harris foi traspasado xunto a R. J. Hampton e unha futura elecci\u00f3n da primeira rolda do Draft \u00f3s Orlando Magic, a cambio de Aaron Gordon e Gary Clark."}
{"id": "309445", "revid": "89787", "url": "https://gl.wikipedia.org/wiki?curid=309445", "title": "Carta Zinoviev", "text": "A \"Carta Zinoviev\" foi un controvertido documento publicado pola prensa brit\u00e1nica catro d\u00edas antes das elecci\u00f3ns xerais no Reino Unido de 1924. Aparentaba ser unha directiva da Internacional Comunista en Moscova para o Partido Comunista de Gran Breta\u00f1a. Dic\u00eda que o restablecemento das relaci\u00f3ns diplom\u00e1ticas por parte dun goberno laborista acelerar\u00eda a radicalizaci\u00f3n da clase obreira brit\u00e1nica, e ped\u00eda a intensificaci\u00f3n a axitaci\u00f3n comunista en Gran Breta\u00f1a. A carta toma o seu nome da suposta sinatura dun oficial sovi\u00e9tico de alto rango, Grigori Zinoviev. A carta pareceu aut\u00e9ntica naquel momento, pero agora os historiadores cren que foi unha impostura. Actualmente, os historiadores cren que a carta tivo escaso impacto nos votantes do Partido Laborista nas elecci\u00f3ns de 1924, pero axudou o Partido Conservador \u00f3 acelerarse \u00f3 colapso do , o cal permitir\u00eda unha ampla maior\u00eda conservadora. opina que o impacto m\u00e1is importante foi na psicolox\u00eda dos laboristas, que durante anos culparon da s\u00faa derrota \u00f3 xogo sucio, nunha mala interpretaci\u00f3n das forzas pol\u00edticas en xogo e pospo\u00f1endo as necesarias reformas no Partido Laborista.\nHistoria.\nAntecedentes.\nNo 1924, o Partido Laborista, de ideolox\u00eda socialista moderada, formou un goberno por primeira vez, a\u00ednda que era un goberno en minor\u00eda, e susceptible se caer se o Partido Conservador e os liberais se un\u00edan contra el. En pol\u00edtica exterior, o goberno laborista reco\u00f1eceu a Uni\u00f3n Sovi\u00e9tica en febreiro de 1924, e propuxo concederlle un cr\u00e9dito. O 8 de outubro de 1924, o goberno laborista de Ramsay MacDonald foi derrotado na C\u00e1mara dos Com\u00fans nunha moci\u00f3n de censura, forzando a MacDonald a acudir \u00f3 Rei e pedirlle a disoluci\u00f3n do Parlamento do Reino Unido e a convocatoria de novas elecci\u00f3ns. A causa da derrota parlamentaria ser\u00eda a decisi\u00f3n do goberno de suspender o proceso do editor comunista John Ross Campbell base\u00e1ndose na Acta de Incitaci\u00f3n \u00f3 Mot\u00edn de 1797, pola publicaci\u00f3n dunha carta aberta en \"Workers Weekly\", instando os soldados para que \"nin na guerra de clases nin nunha guerra militar, tornedes as vosas armas contra os vosos camaradas traballadores\". As novas elecci\u00f3ns nacionais foron programadas para o 29 de outubro.\nA carta.\nContra a fin da curta campa\u00f1a electoral, apareceu na prensa o texto dunha letra atribu\u00edda a Grigori Zinoviev, cabeza do Comit\u00e9 Executivo da Internacional Comunista (Comintern), e Arthur MacManus, representante brit\u00e1nico no comit\u00e9, e dirixida \u00f3 Comit\u00e9 Central do Partido Comunista de Gran Breta\u00f1a.\nNunha parte especialmente dani\u00f1a desta carta pod\u00edase ler:\nPublicaci\u00f3n.\nO acusador documento foi publicado no xornal brit\u00e1nico conservador \"Daily Mail\", catro d\u00edas antes das elecci\u00f3ns. A carta chegou nun momento complicado nas relaci\u00f3ns entre o Reino Unido e a Uni\u00f3n Sovi\u00e9tica, debido \u00e1 oposici\u00f3n conservadora \u00e1 ratificaci\u00f3n por parte do Parlamento do tratado de comercio anglo-sovi\u00e9tico do 8 de agosto.\nA publicaci\u00f3n da carta foi particularmente embarazosa para o 'premier' MacDonald e o seu Partido Laborista. Malia que o seu partido afrontaba as urnas con malas expectativas, MacDonald non perdeu a esperanza durante a campa\u00f1a, pero calquera posibilidade remota de vitoria esvaeceuse coa pantasma da revoluci\u00f3n interna e un goberno inconsciente do perigo que dominaba o p\u00fablico. As tentativas de MacDonald por desmentir a autenticidade do documento foron vas, obstaculizadas pola propia aceptaci\u00f3n entre os membros do seu goberno. MacDonald contoulle \u00f3s integrantes do seu gabinete que se sent\u00eda \"como un home metido nun saco e guindado \u00f3 mar\".\nResultado das elecci\u00f3ns.\nO Partido Conservador logrou unha vitoria decisiva nas elecci\u00f3ns xerais do Reino Unido de outubro de 1924. Isto rematou co primeiro goberno laborista do pa\u00eds. Logo de que os conservadores formasen un goberno con Stanley Baldwin como primeiro ministro, un comit\u00e9 do gabinete investigou a carta e conclu\u00edu que era xenu\u00edna. O goberno conservador non emprendeu m\u00e1is investigaci\u00f3ns a pesar das continuas alegaci\u00f3ns de que a carta fora falsificada. O 21 de novembro de 1924 o novo goberno conservador brit\u00e1nico cancelou o tratado a\u00ednda sen ratificar coa Uni\u00f3n Sovi\u00e9tica. De todos os xeitos, \u00f3 mesmo tempo, o MI5 decid\u00eda que a carta era unha impostura. Para protexer a s\u00faa propia reputaci\u00f3n, non informar\u00eda o goberno, que continuar\u00eda crendo que era xenu\u00edna.\nDesmentido de Zinoviev.\nO Comintern e o goberno sovi\u00e9tico desmentiron de maneira vehemente e consistente a autenticidade do documento. Grigori Zinoviev emitiu un comunicado desment\u00edndoa o 27 de outubro de 1924 (dous d\u00edas antes das elecci\u00f3ns), que foi finalmente publicado no n\u00famero de decembro de 1924 de \"The Communist Review,\" a revista teoricamente mensual do Partido Comunista da Gran Breta\u00f1a, moito despois da ca\u00edda do goberno de MacDonald. Zinoviev declaraba:\nImpacto.\nActualmente, os historiadores cren que a carta tivo escaso impacto nos votantes do Partido Laborista nas elecci\u00f3ns de 1924, pero axudou o Partido Conservador \u00f3 acelerarse \u00f3 colapso do , o cal permitir\u00eda unha ampla maior\u00eda conservadora. James afirma que a carta lles ofreceu \u00f3s laboristas \"unha magn\u00edfica escusa para o fracaso e a derrota. Os erros que se sucederan na breve existencia do seu goberno pod\u00edan ser ignorados.\" \nDe feito, durante anos moitos laboristas culparon da derrota \u00e1 carta, malia que, segundo afirma Taylor, interpret\u00e1ronse mal as forzas pol\u00edticas en xogo e a necesidade de reformas no Partido Laborista.\nOs resultados das elecci\u00f3ns non foron desastrosos para os laboristas. Os conservadores foron recompensados de maneira decisiva, ga\u00f1ando 155 asentos m\u00e1is dun total de 413 membros do parlamento. Os laboristas perderon 40 asentos pero mantiveron 151. Os liberais perderon 118 asentos, quedando con s\u00f3 40, e a s\u00faa conta de votos caeu en m\u00e1is dun mill\u00f3n. A importancia real das elecci\u00f3ns reside en que os liberais, \u00f3s que os laboristas desprazaran como segundo partido pol\u00edtico no 1922, eran agora claramente un partido minoritario.\nUn estudo brit\u00e1nico de 1967 apuntaba que o Partido Laborista estaba destinao a ser derrotado en outubro de 1924 en calquera caso, e opina que o principal efecto da presunta comunicaci\u00f3n da Comintern foi sobre as relaci\u00f3ns anglo-sovi\u00e9ticas:\nInterpretaci\u00f3n acad\u00e9mica actual.\nA interpretaci\u00f3n acad\u00e9mica contempor\u00e1nea da chamada \"Carta Zinoviev\" data dunha monograf\u00eda publicada no 1967 por tres xornalistas brit\u00e1nicos que traballaban para \"The Sunday Times.\" \nO tr\u00edo formado por Lewis Chester, Steven Fay e Hugo Young afirmaba que dous membros dunha organizaci\u00f3n mon\u00e1rquica rusa chamada 'Irmandade de San Xurxo' creara o documento en cuesti\u00f3n en Berl\u00edn. A vi\u00fava dun dos dous homes que supostamente elaboraron o documento, Irina Bellegarde, ofreceulles \u00f3s xornalistas o seu testemu\u00f1o directo, como presenciara a falsificaci\u00f3n mentres era realizada. Supostamente, os autores da carta estudaran documentos bolxeviques exhaustivamente antes de crear un documento sensacional nun esforzon por minar as relaci\u00f3ns do r\u00e9xime sovi\u00e9tico coa Gran Breta\u00f1a. O Foreign Office brit\u00e1nico recibira a falsificaci\u00f3n o 10 de outubro de 1924, dous d\u00edas despois da derrota do goberno de MacDonald na moci\u00f3n de censura liderada polos liberais. A pesar da dubidosa natureza do documento, p\u00faxose en marcha a s\u00faa publicaci\u00f3n, por parte de membros do Partido Conservador, en combinaci\u00f3n con oficiais do Foreign Office, no que Chester, Fay e Young cualifican como unha \"conspiraci\u00f3n\".\"\nEste libro motivou que o Foreign Office brit\u00e1nico iniciase un estudo pola s\u00faa conta. Durante tres anos, Milicent Bagot, do MI5 traballou nos arquivos e realizou entrevistas con testemu\u00f1as superviventes. Elaborou un prolixo informe sobre o caso, que finalmente non foi publicado por conter informaci\u00f3ns reservadas ou persoais. De calquera xeito, o traballo de Bagot ser\u00eda de grande importancia como fonte secundaria cando o Foreign Office revisou o caso case tres d\u00e9cadas despois.\nA comezos do 1998, informes sobre a inminente publicaci\u00f3n dun libro contendo revelaci\u00f3ns sobre as orixes da chamada \"Carta Zinoviev\", baseado en informaci\u00f3n dos arquivos sovi\u00e9ticos, levou \u00e1 renovaci\u00f3n da especullaci\u00f3n na prensa e a cuesti\u00f3ns parlamentarias. En resposta o Foreign Secretary brit\u00e1nico, Robin Cook, anunciou o 12 de febreiro de 1998 que en interese da transparencia p\u00fablica, lle encargara \u00f3s historiadores do Foreign and Commonwealth Office preparar un informe sobre a Carta Zinoviev, en base \u00f3s documentos dos arquivos.\nUn artigo da historiadora-xefe do Foreign and Commonwealth Office, Gill Bennett, foi publicado en xaneiro de 1999 e conti\u00f1a os resultados desta investigaci\u00f3n. Bennet tivera acceso libre e ilimitado \u00f3s arquivos do Foreign Office, as\u00ed como \u00f3s do Secret Intelligence Service (SIS), MI5, e MI6. Tam\u00e9n visitara Moscova no decurso da s\u00faa investigaci\u00f3n, traballando nos arquivos do Comit\u00e9 Executivo da Internacional Comunista, o Comit\u00e9 Central do Partido Comunista da Uni\u00f3n Sovi\u00e9tica e o arquivo da Comintern do Partido Comunista da Gran Breta\u00f1a. Malia que non se puideron publicar certos detalles por mor das leis de segredos oficiais brit\u00e1nicas, o artigo de Bennett resultou definitivo no caso da \"Carta Zinoviev\". O seu informe amosa que a carta cont\u00e9n afirmaci\u00f3ns similares \u00e1s realizadas por Zinoviev a outros partidos comunistas e noutros tempos \u00f3 Partido Comunista da Gran Breta\u00f1a, pero no momento da carta, cando as conversaci\u00f3ns para o tratado de comercio anglo-sovi\u00e9tico ti\u00f1an lugar e se preparaban as elecci\u00f3ns xerais no Reino Unido, Zinoviev e a Uni\u00f3n Sovi\u00e9tica amos\u00e1banse m\u00e1is discretos con respecto \u00f3s brit\u00e1nicos. A pesar da s\u00faa exhaustiva investigaci\u00f3n, conclu\u00edu que \"\u00e9 imposible dicir quen escribiu a Carta Zinoviev\", a pesar de que a s\u00faa opini\u00f3n \u00e9 que foi encargada polos c\u00edrculos da intelixencia do movemento de 'rusos brancos' a falsificadores de Berl\u00edn ou das rep\u00fablicas b\u00e1lticas, probablemente, en Riga.\nNo 2006, Gill Bennett incorporou alg\u00fans dos seus achados a prop\u00f3sito da Carta Zinoviev no cap\u00edtulo cuarto da s\u00faa biograf\u00eda do axente do SIS Desmond Morton. Outro libro do 2006 sobre espionaxe atrib\u00fae a autor\u00eda a , un antigo axente de intelixencia de Baron Wrangel durante a Guerra Civil Rusa."}
{"id": "309447", "revid": "56817", "url": "https://gl.wikipedia.org/wiki?curid=309447", "title": "Paulo Pedro XIII Terzean", "text": "Paulo Pedro XIII Terzean (en , \"P\u00f2\u0121os Petros \u017dG. T\u2019erzean\"), nado o 1 de setembro de 1855 en K\u00fctahya (Imperio Otom\u00e1n) e finado o 15 de decembro de 1931 en Bsumar (L\u00edbano), foi o 13\u00ba Patriarca de Cilicia da Igrexa Cat\u00f3lica Armenia dende o 23 de abril de 1910 at\u00e9 o 31 de maio de 1931.\nTraxectoria.\nNaceu en K\u00fctahya, no Imperio Otom\u00e1n (hoxe Turqu\u00eda), o 1 de setembro de 1855.\nO 8 de abril de 1892 foi nomeado bispo de Adana.\nO 23 de abril de 1910 foi elixido patriarca de Cilicia, cargo no que permaneceu at\u00e9 o 31 de maio de 1931, cando retirouse. Finou en Bsumar (L\u00edbano), o 15 de decembro do mesmo ano."}
{"id": "309448", "revid": "25871", "url": "https://gl.wikipedia.org/wiki?curid=309448", "title": "Paulo Pedro XII Sappaghean", "text": "Paulo Pedro XII Sappaghean (en , \"P\u00f2\u0121os Petros \u017dB. Sappa\u0121ean\" ), nado o 12 de febreiro de 1836 en Alepo (Siria) e finado en agosto de 1915 en Constantinopla, foi o 12\u00ba Patriarca de Cilicia da Igrexa Cat\u00f3lica Armenia dende o 4 de agosto de 1904 at\u00e9 abril de 1910.\nTraxectoria.\nNaceu en Alepo o 12 de febreiro de 1836. Foi ordenado sacerdote arredor do ano 1857. Exerceu o seu ministerio pastoral sucesivamente en Urfa, Malatya e Al-Husn. Posteriormente foi vigairo patriarcal en Xerusal\u00e9n e Beirut.\nO 28 de agosto de 1901 foi nomeado bispo de Alexandr\u00eda, en Exipto. Recibiu a consagraci\u00f3n episcopal de mans do patriarca Paulo Pedro XI o 21 de novembro do mesmo ano.\nO 4 de agosto de 1904 foi elixido patriarca de Cilicia, cargo no que permaneceu at\u00e9 a s\u00faa renuncia en abril de 1910. Finou en Constantinopla en agosto de 1915."}
{"id": "309457", "revid": "98629", "url": "https://gl.wikipedia.org/wiki?curid=309457", "title": "Hoatz\u00edn", "text": "O hoatz\u00edn (\"Opisthocomus hoazin\"), \u00e9 unha especie de ave tropical que vive en pantanos, bosques h\u00famidos e mangleirais da bac\u00eda do r\u00edo Amazonas e do delta do r\u00edo Orinoco, en Am\u00e9rica do Sur. \nCo\u00f1\u00e9cense varias especies f\u00f3siles, inclu\u00edndo unha de \u00c1frica, e outra de Europa.\nCaracter\u00edsticas.\nO hoatz\u00edn \u00e9 do tama\u00f1o dun fais\u00e1n, cunha lonxitude total de 65 cm, un longo pescozo e a cabeza pequena. A cara, sen plumas, \u00e9 de cor azul; os ollos son de cor granate.A cabeza est\u00e1 coroada por unha crista de plumas acabadas en punta e cor marela.A cola \u00e9 longa, de cor marr\u00f3n p\u00e1lida, acabada nunha punta ancha.As partes superiores do corpo son escuras, cun bordo de cor marr\u00f3n p\u00e1lido nas coberteiras alaress, e raias no lombo e a caluga. As partes inferiores son brillantes, e os flancos son de cor casta\u00f1a arrubiada (vis\u00edbeis s\u00f3 cando a ave abre as s\u00faas \u00e1s).\nUnha das s\u00faas caracter\u00edstica diferencial \u00e9 a de posu\u00edr poutas en dous dos seus dedos das \u00e1s.\nBiolox\u00eda.\nAlimentaci\u00f3n.\nO hoatz\u00edn \u00e9 herb\u00edvoro: come follas e froitos. Ten un aparello dixestivo infrecuente nas aves, moi amplo, adpatado para a fermentaci\u00f3n da materia vexetal, dunha maneira en certo modo an\u00e1loga ao aparello dixestivo dos mam\u00edferos ruminantes. Estas aves desprenden un mal olor, causado pola fermentaci\u00f3n dos alimentos no seu parello dixestivo.\nCostumes.\nO hoatz\u00edn \u00e9 unha especie ruidosa, cunha variedade de chamadas roucas, inclu\u00edndo xemidos, grallos, asub\u00edos e gru\u00f1idos. Estas chamadas a mi\u00fado as\u00f3cianse con movementos corporais, como a expansi\u00f3n das \u00e1s.\nTaxonom\u00eda.\n\u00c9 o \u00fanico membro do x\u00e9nero \"Opisthocomus\", o que o converte na \u00fanica especie existente da familia dos opistoc\u00f3midos, e da orde dos opistocomiformes.\nA posici\u00f3n taxon\u00f3mica da familia foi moi debatida e a\u00ednda est\u00e1 lonxe de ser clara.\nEtimolox\u00eda.\nX\u00e9nero.\nO nome do x\u00e9nero, \"Opisthocomus\", est\u00e1 formado pola uni\u00f3n dos elementos do lat\u00edn cient\u00edfico \"Opistho-\" e \"-comus\". O primeiro est\u00e1 tirado da ra\u00edz do adverbio do grego antigo \u1f42\u03c0\u03b9\u03c3\u03b8\u03b5\u03bd \"\u00f3pisthen\", 'detr\u00e1s', 'cara a atr\u00e1s'; e o segundo derviva do subatantivo do grego antigo \u03ba\u03cc\u03bc\u03b7 \"k\u00f3m\u0113\", 'pelo', 'cabeleira'. Literalmente: 'os de cabeleira cara a atr\u00e1s', en referencia \u00e1 s\u00faa gran crista de plumas.\nEspecie.\nO epiteto espec\u00edfico, \"hoazin\", deriva do n\u00e1huatl \"hu\u0101ctzin\".\nDescrici\u00f3n da especie, sistem\u00e1tica e evoluci\u00f3n.\nA especie foi descrita orixinariamente en 1766 polo zo\u00f3logo alem\u00e1n Statius M\u00fcller, co nome \"Phasianus hoazin\". \nHoubo moito debate sobre as relaci\u00f3ns de hoatz\u00edn coas outras aves. Por mor das s\u00faas diferenzas foi situada na s\u00faa propia familia, a dos opistoc\u00f3midos, e na s\u00faa propia orde, a dos opistocomiformes. En varias ocasi\u00f3ns foi relacionado con outros taxa, como os tinamiformes, os galiformes, os r\u00e1lidos, os ot\u00eddidos (da orde dos gruiformes), os cariamiformes, gangas, columbiformes, musof\u00e1xidos, cuculiformes e coliiformes.\nEn 2015, unha investigaci\u00f3n xen\u00e9tica indicou que o hoatz\u00edn \u00e9 o \u00faltimo membro supervivente dunha li\u00f1a de aves que se desviou na s\u00faa propia direcci\u00f3n hai 64 mill\u00f3ns de anos, pouco despois do evento da extinci\u00f3n que acabou cos dinosauros."}
{"id": "309458", "revid": "27155", "url": "https://gl.wikipedia.org/wiki?curid=309458", "title": "Opisthocomus hoazin", "text": ""}
{"id": "309460", "revid": "25871", "url": "https://gl.wikipedia.org/wiki?curid=309460", "title": "Abraham Isaac Sidrak", "text": "Abraham Isaac Sidrak (en ), nado en Beni Chokeir (Exipto) o 19 de agosto de 1955, \u00e9 o Patriarca de Alexandr\u00eda da Igrexa Cat\u00f3lica Copta e bispo da Alexandr\u00eda dende o 15 e xaneiro de 2013.\nTraxectoria.\nLaham naceu en Beni Chokeir, preto de Asiut, Exipto, o 19 de agosto de 1955. O 7 de febreiro de 1980 foi ordenado sacerdote da eparqu\u00eda de Asiut.\nO 29 de setembro de 2002 foi nomeado bispo de Minia. Recibiu a consagraci\u00f3n episcopal o 15 de novembro, de mans do patriarca Estevo X Ghatas.\u200f\u200e\nO 15 de xaneiro de 2013 foi elixido patriarca de Alexandr\u00eda e bispo de Alexandr\u00eda. O papa Bieito XVI concedeulle tres d\u00edas m\u00e1is tarde a comu\u00f1\u00f3n eclesial.\nO 19 de febreiro de 2014 o papa Francisco reco\u00f1eceuno como membro da Congregaci\u00f3n para as Igrexas Orientais."}
{"id": "309462", "revid": "23204", "url": "https://gl.wikipedia.org/wiki?curid=309462", "title": "Angband (videoxogo)", "text": "Angband \u00e9 un videoxogo clasificado dentro dos x\u00e9nero \"roguelike\" de alxubes, derivado do similar videoxogo \"Moria\". Bas\u00e9ase nas historias de J. R. R. Tolkien, nas que Angband \u00e9 a fortaleza de Morgoth. A \u00faltima versi\u00f3n est\u00e1 dispo\u00f1ible para os principais sistemas operativos, inclu\u00edndo UNIX, Windows, Mac OS X e Android. Foi desenvolvido por varias persoas de forma comunitaria e aberta, sendo publicado coma \"freeware\" baixo a licenza libre GPLv2.\nSistema de xogo.\nA finalidade do xogo \u00e9 explorar uns cen niveis dun alxube, nos que o xogador debe ir mellorando o seu equipo e ga\u00f1ando experiencia mentres loita con varios inimigos inspirados na mitolox\u00eda de Tolkien principalmente, loitando finalmente con Morgoth no \u00faltimo nivel. O xogo parte dun nivel exterior, a cidade, onde o xogador pode comprar e vender armas, armaduras, poci\u00f3ns etc. Cada nivel do alxube x\u00e9rase aleatoriamente, facendo a cada nivel \u00fanico en canto a disposici\u00f3n e contidos. O combate ten lugar en base a quendas, e o xogador disp\u00f3n dun inventario limitado para os obxectos que vai atopando ao longo dos niveis.\nGr\u00e1ficos.\nOs gr\u00e1ficos nativos do xogo est\u00e1n feitos con c\u00f3digo ASCII de 128 caracteres, pero permite empregar varios paquetes de gr\u00e1ficos simples que melloran a visualizaci\u00f3n do xogo."}
{"id": "309464", "revid": "75439", "url": "https://gl.wikipedia.org/wiki?curid=309464", "title": "Dolo (dereito)", "text": "Do lat\u00edn \"dolus\", o dolo \u00e9 o termo legal que describe o co\u00f1ecemento ou vontade de realizar o tipo obxectivo dun delito (dolus naturalis).\nTam\u00e9n se di que \u00e9 a forma m\u00e1is grave da culpabilidade e adoita definirse como conciencia ou vontade dun resultado t\u00edpico.\nNos actos xur\u00eddicos, vontade maliciosa de enganar a algu\u00e9n ou de incumprir unha obriga.\nContexto.\nNas diferentes escolas penais modernas, a discusi\u00f3n en relaci\u00f3n co dolo escenificouse principalmente sobre o alcance que se lle da ao elemento cognitivo do mesmo e a s\u00faa situaci\u00f3n sistem\u00e1tica:\nTam\u00e9n se pode definir como aquela intenci\u00f3n positiva de causar dano ou prexu\u00edzo na persoa o unha propiedade doutro.\nDereito natural e dereito positivo.\n\u00c9 no dereito positivo onde o dolo adquire unha especial importancia, xa que \u00e9 no seu contexto onde a vontade ou conciencia na realizaci\u00f3n dun feito poden ter consecuencias para o individuo.\nO Dolo no Dereito Penal.\nDereito Penal.\nO dereito penal e o conxunto de normas xur\u00eddico \u2013 positivas (normas establecidas nun momento dado ou vixentes) reguladoras do poder do Estado, que definen como delitos ou estados perigosos certos presupostos, aos que se lle asignan certas penas ou medidas de seguridade. Tam\u00e9n se di que \u00e9 a parte do dereito que estuda o fen\u00f3meno criminal: o delito, o delincuente e a pena.\nConxunto de normas xur\u00eddicas establecidas polo Estado, con rango de lei, que tipifican os delitos, as faltas e as s\u00faas penas ou medidas de seguridade.\nFacultade do Estado para establecer normas penais e aplicalas aos infractores das mesmas.\nPor todo isto, o dereito penal \u00e9 positivo, p\u00fablico e imperativo.\nA infracci\u00f3n penal: o delito e a falta.\nO artigo 5 do c\u00f3digo penal, di que \u201cnon hai pena sen dolo ou imprudencia\u201d.\nO artigo 10 di que \u201cson delitos ou faltas as acci\u00f3ns e omisi\u00f3ns dolosas ou imprudentes penadas pola lei\u201d.\nDeste xeito, deducimos as seguintes consecuencias:\nElementos do dolo.\nElemento intelectual ou cognoscitivo.\nPara actuar de xeito doloso, o suxeito debe saber que \u00e9 o que fai e co\u00f1ecer os elementos que conforman o feito tipificado como delito. Dito co\u00f1ecemento constit\u00fae as\u00ed un requisito previo \u00e1 vontade (non se pode facer algo se non se sabe primeiro que se vai a facer).\nPor\u00e9n, non \u00e9 necesario que o suxeito antes de actuar realice unha reflexi\u00f3n sobre a s\u00faa futura acci\u00f3n, e suficiente con que el mesmo reco\u00f1eza que na situaci\u00f3n concorren os elementos obxectivos descritos ou tipificados como feito delitivo.\nPor outra parte, tampouco \u00e9 imprescind\u00edbel que o suxeito te\u00f1a un co\u00f1ecemento exacto de cada un dos elementos t\u00edpicos (tipificados como delito), sen\u00f3n que \u00e9 suficiente con que pos\u00faa un co\u00f1ecemento aproximado da significaci\u00f3n social ou xur\u00eddica dos elementos do tipo. Por exemplo, no caso dun roubo, non \u00e9 necesario que o suxeito co\u00f1eza exactamente o significado do concepto de \"cousa moble allea\"; \u00e9 suficiente que o individuo sexa consciente de que est\u00e1 subtraendo un obxecto ao seu dono.\nElemento volitivo.\nPara que se dunha actuaci\u00f3n dolosa non \u00e9 dabondo co co\u00f1ecemento dos elementos dun feito t\u00edpico, e preciso tam\u00e9n querer realizalo.\n\u00c9 a concorrencia desa vontade o que fundamenta o maior desvalor da acci\u00f3n do tipo de inxusto doloso fronte ao imprudente: quen act\u00faa co dolo decidiuse en contra do ben xur\u00eddico protexido no tipo correspondente.\nEn funci\u00f3n da maior ou menor intensidade con que se presenten os seus elementos, poden identificarse 3 clases de dolo:\nO intervalo de pena establecido no correspondente tipo de inxusto apl\u00edcase igualmente \u00e1s 3 formas de dolo, de xeito que, en realidade, a distinci\u00f3n ten relevancia sobre todo \u00e1 hora de marcar a fronteira entre o tipo doloso e o imprudente: onde remata o dolo eventual, comeza a imprudencia consciente.\nTipos de Dolo.\nDolo directo ou de primeiro grao.\nAdoita identificarse coa intenci\u00f3n ou prop\u00f3sito. A finalidade do suxeito que act\u00faa con dolo directo coincide exactamente coa produci\u00f3n do resultado.\nDolo indirecto ou de segundo grao.\nA finalidade do suxeito non \u00e9 producir o resultado, pero este as\u00famese como consecuencia necesaria do que se desexa.\nDolo eventual.\n\u00c9 a forma m\u00e1is d\u00e9bil de dolo, xa que nestes supostos tanto o elemento cognoscitivo como o volitivo aparecen menos intensamente. A finalidade do suxeito que act\u00faa con dolo eventual non \u00e9 producir o resultado, pero reco\u00f1ece a posibilidade de que este se produza e non obstante segue actuando.\nDiferenza entre dolo e imprudencia.\nO dolo implica, como xa dixemos anteriormente, o co\u00f1ecemento e a vontade de realizar os elementos obxectivos do tipo penal.\nA imprudencia e a falta de dilixencia debida. Infr\u00ednxese unha norma de comportamento axeitado. A falta de dilixencia non \u00e9 un co\u00f1ecemento e unha vontade de querer facer un tipo penal. Act\u00faase de maneira non dilixente, Infr\u00ednxese a norma que se esixe. Non existe car\u00e1cter de vontade."}
{"id": "309466", "revid": "23204", "url": "https://gl.wikipedia.org/wiki?curid=309466", "title": "Aiguafreda", "text": "Aiguafreda \u00e9 un concello da provincia de Barcelona, en Catalu\u00f1a, pertencente \u00e1 comarca do Vall\u00e8s Oriental.\nXeograf\u00eda.\nO concello local\u00edzase \u00f3 norte da comarca do \"Vall\u00e8s Oriental\". Limita \u00f3 norte coa comarca de Osona, \u00f3 oeste co r\u00edo Congost e o PEIN dos \"Cingles del Berti\", \u00f3 leste e sur do concello est\u00e1 cuberto por bosques que pertencen \u00f3 Parque Natural do Montseny, limitando con outros concellos da comarca do Vall\u00e8s Oriental.\nEconom\u00eda.\nOs sectores principais son o sector servizos e a industria (especialmente a metalurxia). Os sectores t\u00e9xtil e a construci\u00f3n foron sectores tradicionalmente importantes, mais cara final so s\u00e9culo XX e comezos do XXI sufriron un importante retroceso.\nPatrimonio.\nO patrimonio natural \u00e9 de gran valor, debido a presenza do parque natural do Montseny e dos \"Cingles do Bert\u00ed\". Este feito converteu o concello nun referente do excursionismo catal\u00e1n dende o s\u00e9culo XIX. A comezos do s\u00e9culo XXI, a\u00ednda son moitos os sendeiros e percorridos que parten ou atravesan o municipio.\nSon moitos os elementos hist\u00f3ricos que interese cultural e art\u00edstico. Alg\u00fan deles son:"}
{"id": "309468", "revid": "89787", "url": "https://gl.wikipedia.org/wiki?curid=309468", "title": "Laura Quintill\u00e1n", "text": "Laura Quintill\u00e1n N\u00fa\u00f1ez, nada en Montevideo en 1956, \u00e9 unha violinista e pol\u00edtica galega do Partido Comunista dos Traballadores de Galiza.\nTraxectoria.\nNaceu nunha familia de emigrantes galegos no Uruguai. Estudou na Escola Universitaria de M\u00fasica con Jorge Risi. Foi membro da Orquesta Sinf\u00f3nica del Sodre e da Siegerland-Orchester. En 1979 foi un dos membros fundadores do grupo Milladoiro, forma parte do grupo Tangata e act\u00faa tam\u00e9n a d\u00fao coa s\u00faa irm\u00e1 Marina. Colaborou con artistas como Emilio Cao ou Carlos N\u00fa\u00f1ez. Militante do Partido Comunista do Pobo Galego cando en 2008 esa formaci\u00f3n rompeu co PCPE integrouse en Comunistas da Galiza, o novo referente galego do PCPE, participou en varias candidaturas electorais tanto do PCPG como de Comunistas da Galiza-PCPE.\nNas elecci\u00f3ns municipais de 2015 foi a cabeza de lista da s\u00faa formaci\u00f3n ao concello de Vigo. Tras o cisma no PCPE de 2019 integrouse no novo Partido Comunista dos Traballadores de Espa\u00f1a, chamado en Galiza Partido Comunista dos Traballadores da Galiza. Nas elecci\u00f3ns Xerais de abril de 2019 en Espa\u00f1a encabezou a candidatura deste partido ao Congreso dos Deputados pola povincia de Pontevedra, repetindo candidatura nas elecci\u00f3ns locais de 2019 ao concello de Vigo, nas elecci\u00f3ns xerais de novembro do mesmo ano e nas elecci\u00f3ns ao Parlamento de Galicia de 2020."}
{"id": "309469", "revid": "1131", "url": "https://gl.wikipedia.org/wiki?curid=309469", "title": "Stade du Pays de Charleroi", "text": "O Stade du Pays de Charleroi \u00e9 un estadio de f\u00fatbol da cidade de Charleroi, B\u00e9lxica. Foi constru\u00eddo pra albergar partidos da Eurocopa 2000 de B\u00e9lxica e dos Pa\u00edses Baixos, substitu\u00edndo o actual ao antigo Mambourg. Na actualidade, este \u00e9 o estadio do R.Charleroi S.C.. Para a Eurocopa do 2000 a capacidade era de 30 000 asentos pero m\u00e1is tarde, reduciuse a 25 000 pola pouca afluencia de xente que \u00eda aos partidos do Charleroi. No ano 2013, a capacidade reduciuse de novo a 14 000 bancadas."}
{"id": "309471", "revid": "89787", "url": "https://gl.wikipedia.org/wiki?curid=309471", "title": "Victor Young", "text": "Victor Young, nado en Chicago (Illinois) o 8 de agosto de 1900 e finado en Palm Springs (California) o 10 de novembro de 1956 foi un compositor, violinista e director de orquestra estadounidense.\nTraxectoria.\nYoung naceu nunha familia de m\u00fasicos, pois o seu pai foi membro da compa\u00f1\u00eda de \u00f3pera de Joseph Sheehan. Comezou a tocar o viol\u00edn aos seis anos e mand\u00e1rono a Polonia con dez anos para quedar co seu av\u00f3 e estudar no Conservatorio Imperial de Varsovia. Estudou piano con Isidor Philipp en Par\u00eds e sendo un adolescente iniciou unha carreira como violinista de concertos coa Filharm\u00f3nica de Varsovia.\nEn San Petersburgo co\u00f1eceu o tsar Nicolao, que quedou tan impresionado que lle deu moitos regalos, mais o seu \u00e9xito acabou coa revoluci\u00f3n. Foi perseguido polos bolxeviques, e foi condenado a morte. Tras unha fuxida chegou a Varsovia, logo a Par\u00eds e por fin aos Estados Unidos.\nVolveu a Chicago en 1920 e uniuse \u00e1 orquestra do Central Park Casino. Marchou logo aos \u00c1nxeles coa s\u00faa moza polaca, atopando traballo como violinista para Sid Grauman e logo con Paramount-Publix Theatres. Tras volver a Chicago volveu a Hollywood a mediados da d\u00e9cada de 1930 onde se concentrou no seu traballo cinematogr\u00e1fico e compo\u00f1endo para cantantes populares como Bing Crosby. Entre as s\u00faas canci\u00f3ns destacaron \"When I Fall In Love\", \"Moonlight Serenade (Summer Love)\" e \"My Foolish Heart\".\nYoung finou en Palm Springs (California por mor dunha hemorraxia cerebral aos 56 anos. Ga\u00f1ou postumamente o Oscar \u00e1 mellor banda sonora."}
{"id": "309473", "revid": "25871", "url": "https://gl.wikipedia.org/wiki?curid=309473", "title": "Tonalita", "text": "A tonalita \u00e9 unha rocha \u00edgnea plut\u00f3nica composta de cuarzo e plaxioclasio, horneblenda e biotita. \u00c9 unha rocha f\u00e9lsica faner\u00edtica da serie \u00edgnea subalcalina e ten un gran de intermedio a groso. Tam\u00e9n cont\u00e9n ortoclasio mais en cantidades menores. Foi descrita por primeira vez no monte Adamello nos Alpes italianos e o seu nome deriva da poboaci\u00f3n de Tonale, pr\u00f3xima ao sitio da s\u00faa primeira descrici\u00f3n. O plaxioclasio pode chegar a compo\u00f1er m\u00e1is da metade da rocha.\nUnha variedade de tonalita \u00e9 a trondhjemita que se caracteriza por non ter horneblenda, denominada as\u00ed pola cidade norueguesa de Trondheim."}
{"id": "309474", "revid": "1131", "url": "https://gl.wikipedia.org/wiki?curid=309474", "title": "Estadio Jan Breydel", "text": "O Estadio Jan Breydel \u00e9 un estadio multi\u00fasos da cidade de Bruxas, B\u00e9lxica. Este estadio \u00e9 fogar de dous equipos veci\u00f1os: o Cercle Brugge e o Club Bruxas. O campo foi constru\u00eddo no ano 1975. Neste estadio a capacidade \u00e9 de 29 042 espectadores.\nAntes do ano 1999 e da Eurocopa 2000, o Estadio Jan Breydel cham\u00e1base Olympiastadion (Estadio Ol\u00edmpico en holand\u00e9s) e nel cab\u00edan 18.000 espectadores. O actual nome fai referencia ao revolucionario do s\u00e9culo XIV, Jan Breydel."}
{"id": "309477", "revid": "5863", "url": "https://gl.wikipedia.org/wiki?curid=309477", "title": "Diciopedia do S\u00e9culo 21", "text": ""}
{"id": "309480", "revid": "89787", "url": "https://gl.wikipedia.org/wiki?curid=309480", "title": "Katie White", "text": "Katie Rebecca White, nada en Lowton o 18 de xaneiro de 1983, \u00e9 unha artista musical inglesa membro do d\u00fao The Ting Tings. Despois de conseguir \u00e9xito co grupo punk TKO, o seu pai, David White, introduciu a Jules De Martino para que escribise canci\u00f3ns para TKO. Katie e Jules formaron The Ting Tings no 2007.\nTraxectoria.\nKatie White criouse nunha granxa de Lowton co seu pai David White, a s\u00faa nai Lynne e a s\u00faa irm\u00e1 Helena. Cando ti\u00f1a 12 anos, o av\u00f3 de Katie, Ken White, ga\u00f1ou \u00a36,6 milll\u00f3ns na Loter\u00eda Nacional do Reino Unido, e deulle a cada un dos seus tres fillos, David, Stephen e Richard, \u00a31mill\u00f3n. David usou a s\u00faa parte dos cartos para crear unha empresa de xesti\u00f3n musical."}
{"id": "309481", "revid": "23204", "url": "https://gl.wikipedia.org/wiki?curid=309481", "title": "Katie Rebecca White", "text": ""}
{"id": "309482", "revid": "50011", "url": "https://gl.wikipedia.org/wiki?curid=309482", "title": "Campionato de Galicia de f\u00fatbol 1926/27", "text": "O Campionato de Galicia da Serie A 1926/27 foi a d\u00e9cimo terceira edici\u00f3n do Campionato de Galicia de f\u00fatbol organizado pola Federaci\u00f3n Galega de F\u00fatbol. Comezou en outubro de 1926 e rematou en agosto de 1927. Os dous primeiros postos do torneo outorgaban a clasificaci\u00f3n para a Copa de Espa\u00f1a.\nParticiparon o Celta de Vigo, o Eiri\u00f1a Club de F\u00fatbol, o Deportivo da Coru\u00f1a, o Racing Club de Ferrol e o Uni\u00f3n Sporting Club. O Pontevedra Athletic Club retirouse do campionato antes de que principiase a competici\u00f3n. O torneo foi disputado en forma de liga a catro voltas. Proclamouse campi\u00f3n o Deportivo da Coru\u00f1a e subcampi\u00f3n o Celta de Vigo.\nCalendario.\nSegunda volta.\n(1) "}
{"id": "309485", "revid": "98629", "url": "https://gl.wikipedia.org/wiki?curid=309485", "title": "Tele2 Arena", "text": "O Tele2 Arena \u00e9 un estadio multi\u00fasos situado na cidade de Estocolmo, Suecia. Sobre todo, util\u00edzase para f\u00fatbol e para concertos, a\u00ednda que serve pra moitas m\u00e1is cousas. Ten unha capacidade de 33 000 espectadores e act\u00faa como sede do Djurg\u00e5rdens IF e do Hammarby IF que xogan na Allsvenskan, a primeira divisi\u00f3n sueca de f\u00fatbol.\nHistoria.\nCunha capacidade de ata 40 000 espectadores e un teito retr\u00e1ctil, este estadio pode albergar: concertos, deportes de motor, deportes ecuestres, deportes de xeo, banquetes, exposici\u00f3ns, eventos de empresa e xuntas de accionistas, ademais de f\u00fatbol.\nO custo cifrouse en 2,7 bill\u00f3ns de coroas suecas inclu\u00edndo a apropiaci\u00f3n dos terreos e a construci\u00f3n dun novo aparcadoiro debaixo do estadio.\nO multi\u00fasos foi feito pra albergar o partido inaugural do Campionato do Mundo de H\u00f3ckey sobre Xeo 2013, pero o final da construci\u00f3n atrasouse ata xullo do 2013 e ese partido non se puido celebrar. Nun principio, tam\u00e9n estaba previsto que o Tele2 Arena acollera a final da Superliga sueca de floorball, pero despois da demora, decidiuse que as finais do 2013 e do 2014 se trasladasen ao Malm\u00f6 Arena. Tam\u00e9n se decidiu que o Tele2 Arena fose o estadio nacional de Suecia no speedway e no f\u00fatbol americano.\nEventos.\nAqu\u00ed xogan dous equipos de f\u00fatbol da cidade:o Djurg\u00e5rdens IF e o Hammarby IF. O IF Brommapojkarna \u00e9 outro club estocolm\u00e9s que xoga aqu\u00ed, pero isto s\u00f3 o fai cando hai derbis, o resto de partidos x\u00f3gaos no Grimsta IP.\nMadonna visitou o Tele2 Arena co seu Rebel Heart Tour o d\u00eda 14 de novembro do 2014.\nO 28 de febreiro e o 1 de marzo do 2014, a s\u00faper estrela sueca Avicii celebrou dous concertos aqu\u00ed con 35 000 e 40 000 espectadores respectivamente.\nOs Rolling Stones tam\u00e9n pisaron este estadio o 1 de xullo do 2014 grazas \u00e1 s\u00faa xira 14 On Fire Tour.\nNo ver\u00e1n do 2015 celebrarase o Campionato do Mundo de F\u00fatbol Americano aqu\u00ed como \u00fanica sede."}
{"id": "309487", "revid": "89787", "url": "https://gl.wikipedia.org/wiki?curid=309487", "title": "Bioxeograf\u00eda", "text": "A bioxeograf\u00eda \u00e9 unha disciplina cient\u00edfica que ten por obxecto o estudo da distribuci\u00f3n actual das especies de seres vivos, e dos seus ecosistemas, na Terra, as causas que a orixinaron, as\u00ed como os procesos que a modifican e que a poden facer desaparecer.\nComprende d\u00faas partes, en atenci\u00f3n aos dous grupos fundamentais en que normalmente se consideran divididos estes seres: a xeograf\u00eda bot\u00e1nica ou fitoxeograf\u00eda (entendendo aqu\u00ed o termo \"bot\u00e1nica\" en sentido amplo) e a xeograf\u00eda zool\u00f3xica o zooxeograf\u00eda (aplicando o mesmo criterio \"amplo\" \u00e1 zoolox\u00eda).\nA bioxeograf\u00eda \u00e9 unha ciencia interdisciplinaria a\u00ednda que, formalmente, \u00e9 unha rama da xeograf\u00eda (Clasificaci\u00f3n UNESCO 250501) e, dentro desta da xeograf\u00eda f\u00edsica, \u00e9 \u00e1 vez parte fundamental da biolox\u00eda, recibindo parte dos seus fundamentos de ciencias especializadas como a bot\u00e1nica, a zoolox\u00eda e outras ciencias biol\u00f3xicas.\nO co\u00f1ecemento da variaci\u00f3n espacial nos n\u00fameros e tipos de organismos \u00e9 tan vital para n\u00f3s hoxe en d\u00eda como o foi para os nosos primeiros antecesores humanos.\nOrixes.\nUn dos primeiros cient\u00edficos que reco\u00f1eceu a importancia da distribuci\u00f3n xeogr\u00e1fica das especies foi Charles Darwin, quen sinalou na s\u00faa revista \"The Zoology of Archipelagoes\" que ser\u00eda bo examinalas. E dous cap\u00edtulos de \"On the Origin of Species\" est\u00e1n dedicados \u00e1 s\u00faa distribuci\u00f3n xeogr\u00e1fica.\nA teor\u00eda cient\u00edfica da bioxeograf\u00eda xorde da obra de Alexander von Humboldt (1769-1859), Hewett Cottrell Watson (1804-1881), Alphonse de Candolle (1806\u20131893), Alfred Russel Wallace (1823\u20131913), Philip Lutley Sclater (1829\u20131913) e outros bi\u00f3logos e exploradores.\nCausas da particular distribuci\u00f3n mundial dos seres vivos.\nA distribuci\u00f3n dos seres vivos \u00e9 o resultado da evoluci\u00f3n biol\u00f3xica e da dispersi\u00f3n das estirpes, da evoluci\u00f3n clim\u00e1tica global e rexional e da evoluci\u00f3n da distribuci\u00f3n de terras e mares, debida sobre todo aos avatares da orox\u00e9nese e do desprazamento dos continentes.\nA bioxeograf\u00eda \u00e9 tam\u00e9n unha ciencia hist\u00f3rica, \u00e9 dicir, que se ocupa do estudo de sistemas cuxa evoluci\u00f3n seguiu unha traxectoria \u00fanica, que debe estudarse en concreto, non pudendo obterse o seu co\u00f1ecemento dedutivamente a partir de principios xerais. En particular, os seres vivos presentes nunha rexi\u00f3n non poden deducirse dos factores xeogr\u00e1ficos, sen\u00f3n que deben ser examinados empiricamente. Os padr\u00f3ns de distribuci\u00f3n das especies en distintas zonas xeogr\u00e1ficas xeralmente pode explicarse por unha combinaci\u00f3n de factores hist\u00f3ricos, tales como: a especiaci\u00f3n, a extinci\u00f3n. a deriva continental, as glaciaci\u00f3ns, e as variaci\u00f3ns do n\u00edvel do mar, as v\u00edas fluviais etc., en combinaci\u00f3n coas restrici\u00f3ns xeogr\u00e1ficas que impo\u00f1en o illamento;, e as fontes de enerx\u00eda dispo\u00f1\u00edbeis nos ecosistemas.\nA superficie da Terra non \u00e9 uniforme, non se dan nela as mesmas condici\u00f3ns en t\u00f3dalas s\u00faas partes. A primeira distinci\u00f3n, e fundamental, \u00e9 entre o medio subacu\u00e1tico e o medio suba\u00e9reo ou terrestre. En ambos os casos un primeiro factor fundamental \u00e9 a dispo\u00f1ibilidade de enerx\u00eda primaria, a que entra nos ecosistemas grazas aos produtores primarios, que \u00e9 xeralmente a luz solar. A distribuci\u00f3n deste factor segue un gradiente latitudinal, no que a enerx\u00eda e a temperatura son m\u00e1ximas nas rexi\u00f3ns ecuatoriais e dimin\u00faen en direcci\u00f3n \u00e1s polares. Var\u00eda tam\u00e9n a estacionalidade, que se vai facendo m\u00e1is marcada canto m\u00e1is nos afatemos do ecuador.\nEn ambientes terrestres o segundo gran factor \u00e9 a distribuci\u00f3n das precipitaci\u00f3ns ou, m\u00e1is ben, do balance entre precipitaci\u00f3ns e evapotranspiraci\u00f3n, cunha franxa intertropical e d\u00faas temperadas caracterizadas pola m\u00e1xima humidade.\nNos oc\u00e9anos o segundo gran factor \u00e9 a distribuci\u00f3n de nutrientes, moi desigual, con ecosistemas m\u00e1is produtivos e diversos en augas relativamente fr\u00edas, pero fertilizadas por afloramentos de nutrientes desde o fondo.\nO que estuda a bioxeograf\u00eda.\nA bioxeograf\u00eda non estuda s\u00f3 a distribuci\u00f3n de especies e taxons de categor\u00eda superior, as s\u00faas \u00e1reas, do que se ocupa a especialidade chamada corolox\u00eda, sen\u00f3n tam\u00e9n se ocupa da do estudo da distribuci\u00f3n de ecosistemas e biomas. A\u00ednda que a realidade \u00e9 sempre complexa, a ciencia debe realizar operaci\u00f3ns de simplificaci\u00f3n para facela acces\u00edbel ao estudo , sobre todo, para lograr descrici\u00f3ns \u00fatiles.\nPara a bioxeograf\u00eda a tarefa \u00e9 definir \u00e1reas relativamente homox\u00e9neas e distintas das circundantes, que estean caracterizadas por valores m\u00e1is ou menos uniformes dos factores bi\u00f3ticos e abi\u00f3tiocos, e por ter unha biota e uns ecosistemas igualmente homox\u00e9neos. Estas \u00e1reas, m\u00e1is ou menos idealizadas, son suscept\u00edbeis de seren presentadas cartogr\u00e1ficamente.\nPor outra parte, o estudo xeogr\u00e1fico da diversidade ambiental e ecol\u00f3xica debe contemplar as diferenzas de escala; posto que a \u00e1rea que nun mapa continental se presenta homox\u00e9neo, por exemplo como bosque mediterr\u00e1neo, \u00e9 en realidade a unha escala inferior un mosaico de situaci\u00f3ns, con ambientes especiais como bosques galer\u00eda, nas beiras dos r\u00edos, ou terreos salinos en concas endorreicas; o diferenzas debidas un relevo marcado, como a que hai entre zonas soleadas (nas ladeiras orientadas cara o sur) e avesedos (nas opostas).\nComo ciencia interdisplinaria ou sint\u00e9tica, a bioxeograf\u00eda comprende conceptos relacionados coa xeograf\u00eda, a biolox\u00eda, a edafolox\u00eda (a ciencia do solo), a xeolox\u00eda, a climatolox\u00eda, a ecolox\u00eda e a evoluci\u00f3n, entre outras disciplinas.\nConceptos fundamentais.\nAlg\u00fans conceptos fundamentais da bioxeograf\u00eda son:\nPadr\u00f3ns e procesos.\nPara entender o padr\u00f3n de distribuci\u00f3n dos organismos c\u00f3mpre ser consciente de que este padr\u00f3n xorde da interacci\u00f3n de dous tipos de procesos. Procesos espazo-temporais de organismos vivos (bi\u00f3ticos) e do planeta (abi\u00f3ticos); son procesos que se producen diversamente no espazo ao longo do tempo. Estes procesos son de tres tipos principais: a extinci\u00f3n, a dispersi\u00f3n e a vicariancia.\nO factor humano.\nA bioxeograf\u00eda ten que ter en conta, para a interpretaci\u00f3n do seu obxecto de estudo, as acci\u00f3ns antopox\u00e9nicas, o factor humano. A humanidade alterou significativamente, e desde os seus albores, desde o paleol\u00edtico superior, desde o final do \u00faltimo per\u00edodo glacial, os ambientes terrestres; ena actualidade, tam\u00e9n os oce\u00e1nicos. Xa antes da actual explosi\u00f3n demogr\u00e1fica e industrial, era impos\u00edbel encontrar nos continentes un s\u00f3 recuncho que non gardara memoria da alteraci\u00f3n humana, a\u00ednda que a conciencia deste feito \u00e9 recente. Actualmente \u00e9 xa moi pequena a proporci\u00f3n de \u00e1reas que merezan seren chamadas \"naturais\", e o que encontramos no seu lugar son ambientes antropizados en diverso grao.\nDivisi\u00f3ns da bioxeograf\u00eda: ecol\u00f3xica e hist\u00f3rica.\nA bioxeograf\u00eda dividiuse en d\u00faas ramas, a co\u00f1ecida como bioxeograf\u00eda hist\u00f3rica e a bioxeograf\u00eda ecol\u00f3xica, cada unha delas apoiada nun destes elementos.\nAlg\u00fans consideran estas d\u00faas ramas como irreconcili\u00e1beis; por\u00e9n, cada unha \u00e9 o complemento da outra.\nAs grandes rexi\u00f3ns bioxeogr\u00e1ficas.\nRexi\u00f3ns bioxeogr\u00e1ficas terrestres.\nA bioxeograf\u00eda divide a parte continental da Terra en oito grandes rexi\u00f3ns bioxeogr\u00e1ficas:\nO conxunto das rexi\u00f3ns pale\u00e1rtica e a ne\u00e1rtica constit\u00fae pra moito autores a rexi\u00f3n hol\u00e1rtica.\nRexi\u00f3ns bioxeogr\u00e1ficas mari\u00f1as.\nAs rexi\u00f3ns bioxeogr\u00e1ficas mari\u00f1as est\u00e1n delimitadas por zonas clim\u00e1ticas e por correntes oce\u00e1nicas, que poden servir de fronteiras para varios tipos de seres vivos.\nEstas grandes rexi\u00f3ns poden a\u00ednda subdividirse, e recentemente \u00fasase o concepto de grande ecosistema mari\u00f1o como a unidade de estudo e conservaci\u00f3n das especies mari\u00f1as.\nHistoria da bioxeograf\u00eda.\nUnha pregunta que podemos facer cando consideramos a historia da bioxeograf\u00eda \u00e9 en que medida a relixi\u00f3n influ\u00edu (ou contin\u00faa influ\u00edndo) nas ideas que nela se formulan. Desde un certo punto de vista, a idea dun centro de creaci\u00f3n das especies e, a partir de a\u00ed, a s\u00faa dispersi\u00f3n ao resto del planeta foi o eixe das primeiras ideas sobre a distribuci\u00f3n dos seres vivos, e a\u00ednda cando aparentemente estas ideas quedaron atr\u00e1s coa aparici\u00f3n dos naturalistas, moitos continuaron tendo unha noci\u00f3n de que o eixe principal da distribuci\u00f3n era a dispersi\u00f3n, e esta idea estaba influ\u00edda indirectamente poas ideas relixiosas e filos\u00f3ficas.\nS\u00e9culo XVIII.\nOs primeiros descubrimentos que contribu\u00edron ao desenvolvemento da bioxeograf\u00eda como ciencia comezaron a mediados do s\u00e9culo XVIII, cando os europeos exploraron o mundo e descubriron a biodiversidade da vida. Durante este s\u00e9culo a maior\u00eda das visi\u00f3n do mundo form\u00e1ronse ao redor da relixi\u00f3n e por moitos te\u00f3logos base\u00e1ndose na Biblia. Carolus Linnaeus, na metade do s\u00e9culo XVIII, iniciou as maneiras de clasificar os organismos a trav\u00e9s da exploraci\u00f3n de territorios desco\u00f1ecidos. Cando se deu de conta de que as especies non eran tan perpetuas como el cr\u00eda, desenvolveu a \"explicaci\u00f3n da monta\u00f1a\" para explicar a distribuci\u00f3n da biodiversidade. Cando a Arca de No\u00e9 varou no monte Ararat e as augas descenderon, os animais dispers\u00e1ronse en diferentes direcci\u00f3ns na monta\u00f1a. Isto demostrar\u00eda a existencia de diferentes especies en diferentes climas, demostrando que as especies non eran constantes.\nS\u00e9culo XIX.\nNon foi at\u00e9 a introduci\u00f3n das ideas vicariancistas de Alfred Russel Wallace no s\u00e9cuulo XIX cando o enfoque empezou a cambiar verdadeiramente. \u00c9 ent\u00f3n cando comeza unha nova etapa na historia da bioxeograf\u00eda, acompa\u00f1ada polo novo paradigma da biolox\u00eda, a teor\u00eda da evoluci\u00f3n, a\u00ednda que alg\u00fans autores xa formulan ideas evolucionistas antes que Darwin, pero sen telas concretado ou s\u00f3 cit\u00e1ndoas como exemplos illados. E sen d\u00fabida a evoluci\u00f3n cambiou a bioxeograf\u00eda como cambiou a todas as demais ramas da biolox\u00eda. A bioxeograf\u00eda de Darwin e Wallace predominar\u00eda durante case un s\u00e9culo, aniquilando a idea da dispersi\u00f3n nesta ciencia e circunscrib\u00edndoa basicamente a aspectos ecol\u00f3xicos.\nS\u00e9culo XX.\nO fin da chamada \"bioxeograf\u00eda darwinista\" termina coa aparici\u00f3n da \"bioxeograf\u00eda contempor\u00e1nea\", na que se buscan os factores que anteriormente se deixaban f\u00f3ra como produtos do azar; ademais, como en todas as ciencias, cambia polo desenvolvemento tecnol\u00f3xico e do pensamento, neste caso t\u00f3mase en conta a teor\u00eda da tect\u00f3nica de placas, disponse da tecnolox\u00eda para a an\u00e1lise filoxen\u00e9tica e rex\u00e9itanse algunhas teor\u00edas que se consideran obsoletas.\nIsto foi, para a bioxeograf\u00eda, unha revoluci\u00f3n cient\u00edfica, que significou un cambio de paradigma. Os resultados son numerosos enfoques distintos, baseados en diferentes criterios de busca e an\u00e1lise. Entre os que destacan son, sobre todo, a panbioxeograf\u00eda e a bioxeograf\u00eda cladista. Esta \u00faltima basea o seu m\u00e9todo en tres piares: o m\u00e9todo cladista, a tect\u00f3nica de placas e a cr\u00edtica do modelo dispersionista feita por Le\u00f3n Croizat, sendo considerada como unha das principais escolas actuais da bioxeograf\u00eda hist\u00f3rica. En parte polo impacto que tivo o cladismo na sistem\u00e1tica, a cal est\u00e1 intimamente relacionada coa bioxeograf\u00eda, xa que incluso son \u00e1reas nas que traballan os mesmos autores.\nAplicaci\u00f3ns modernas da bioxeograf\u00eda.\nA bioxeograf\u00eda hoxe incorpora moitos campos diferentes inclu\u00edndo, pero non limit\u00e1ndose, a xeograf\u00eda f\u00edsica, a xeolox\u00eda, a bot\u00e1nica, a zoolox\u00eda e a biolox\u00eda xeral. O enfoque principal que hoxe fai un bioxe\u00f3grafo \u00e9 sobre que factores ambientais e o que infl\u00fae o home na distribuci\u00f3n dunha especie concreta en estudo. En canto \u00e1s aplicaci\u00f3ns da bioxeograf\u00eda como ciencia de hoxe, os avances tecnol\u00f3xicos permitiron dispo\u00f1er de imaxes v\u00eda sat\u00e9lite e o seu procesamento na Terra.\nDous tipos principais de imaxes de sat\u00e9lite que son importantes dentro da bioxeograf\u00eda moderna son o \"Global Production Efficiency Model\" (GLO-PEM) (Modelo de eficiencia de produci\u00f3n global) e a \"General Information Sensing\" (GIS) (Detecci\u00f3n de Informaci\u00f3n Xeral). O GLO-PEM utiliza imaxes de sat\u00e9lite da \"observaci\u00f3ns de vexetaci\u00f3n repetitivas, espacialmente contiguas e tempos espec\u00edficos.\" Estas observaci\u00f3ns fanse a escala mundial. Os GIS poden mostrar certos procesos na superficie da Terra, como localizaci\u00f3n de baleas ubicaciones, a temperatura superficial do mar e a batimetr\u00eda. Os cient\u00edficos actuais tam\u00e9n utilizan os arrecifes de coral para afondar na historia da bioxeograf\u00eda a trav\u00e9s de arrecifes f\u00f3siles."}
{"id": "309488", "revid": "35560", "url": "https://gl.wikipedia.org/wiki?curid=309488", "title": "Avid Technology", "text": "Avid Technology, \u00e9 unha empresa para a creaci\u00f3n, xesti\u00f3n e distribuci\u00f3n de contidos dixitais non li\u00f1ais.\nEn 1989 presentou a edici\u00f3n dixital non li\u00f1al co sistema Avid Media Composer que revolucionou o proceso de posproduci\u00f3n.\nAs s\u00faas soluci\u00f3ns para cinema, v\u00eddeo, son, animaci\u00f3n, xogos e broadcast est\u00e1n avaladas polas s\u00faas m\u00e1is de 200 patentes e o reco\u00f1ecemento de toda a industria, con premios como o\u00a0Oscar, as\u00ed como varios Grammy\u00a0e\u00a0Emmy. \u00c9\u00a0unha empresa integrada na\u00a0AITE."}
{"id": "309491", "revid": "98629", "url": "https://gl.wikipedia.org/wiki?curid=309491", "title": "Melbourne Cricket Ground", "text": "O Melbourne Cricket Ground ou MCG \u00e9 un estadio multi\u00fasos situado na cidade de Melbourne, Australia, no que principalmente se practica o f\u00fatbol australiano, o cr\u00edcket e o f\u00fatbol. A capacidade deste estadio \u00e9 de 100.024 espectadores, o que fai que sexa o estadio m\u00e1is grande de Australia e un dos m\u00e1is grandes do mundo. O MCG \u00e9 sede de cinco equipos da Australian Football League: o Collingwood, o Essendon, o Hawthorn, o Melbourne e o Richmond."}
{"id": "309493", "revid": "1576", "url": "https://gl.wikipedia.org/wiki?curid=309493", "title": "Distribuci\u00f3n (biolox\u00eda)", "text": "En biolox\u00eda ch\u00e1mase distribuci\u00f3n, \u00e1rea de distribuci\u00f3n ou \u00e1rea de dispersi\u00f3n \u00e1 repartici\u00f3n xeogr\u00e1fica dos seres vivos, animais ou vexetais, na superficie do globo, buscando un modelo que a defina, as\u00ed como procurar a mellor maneira de explotar os recursos sen sobreexplotalos, e para anticipar os efectos do cambio clim\u00e1tico, se \u00e9 pos\u00edbel.."}
{"id": "309494", "revid": "1576", "url": "https://gl.wikipedia.org/wiki?curid=309494", "title": "Distribuci\u00f3n", "text": ""}
{"id": "309497", "revid": "5863", "url": "https://gl.wikipedia.org/wiki?curid=309497", "title": "Guerra da Independencia contra os franceses", "text": ""}
{"id": "309498", "revid": "89787", "url": "https://gl.wikipedia.org/wiki?curid=309498", "title": "Claudia Wallin", "text": "Claudia Varej\u00e3o Wallin \u00e9 unha xornalista brasileira, nada en R\u00edo de Xaneiro e radicada en Suecia, graduada en Xornalismo pola Universidade Federal do R\u00edo de Xaneiro e mestre en Estudos sobre a Rusia e ao Leste Europeo pola Universidade de Birmingham (Reino Unido). Traballou dez anos en Londres como directora da International Herald Tribune TV, xefe da oficina de Xornalismo da TV Globo de Londres e produtora da secci\u00f3n brasileira da BBC World Service, tras carreira no xornal O Globo do R\u00edo de Xaneiro. Colaboradora da Rede Bandeirantes, da BBC Brasil e correspondente da Radio Francia Internacional en Estocolmo.\nAutora do libro \"Um pa\u00eds sem excel\u00eancias e mordomias\", sobre a Suecia. Segundo Claudia Wallin, Suecia, hai menos de 100 anos, era un pa\u00eds pobre, pero habitado por un pobo determinado que conseguiu sa\u00edr da pobreza e do atraso con investimento en educaci\u00f3n, ciencia, tecnolox\u00eda, xustiza e proxectos nacionais integrados. Segundo Claudia Wallin, \u00e9 posible, con pequenos e grandes actos, rescatar unha cultura de respecto \u00e1s regras, \u00e1s leis e ao pobo e mellorar as condici\u00f3ns de vida para todos."}
{"id": "309499", "revid": "5863", "url": "https://gl.wikipedia.org/wiki?curid=309499", "title": "Novo Hospital de Vigo", "text": ""}
{"id": "309501", "revid": "5863", "url": "https://gl.wikipedia.org/wiki?curid=309501", "title": "Josep Llu\u00eds Villar Palas\u00ed", "text": ""}
{"id": "309502", "revid": "5863", "url": "https://gl.wikipedia.org/wiki?curid=309502", "title": "Villar Palas\u00ed", "text": ""}
{"id": "309503", "revid": "27155", "url": "https://gl.wikipedia.org/wiki?curid=309503", "title": "PCR en tempo real cuantitativa", "text": ""}
{"id": "309504", "revid": "56817", "url": "https://gl.wikipedia.org/wiki?curid=309504", "title": "Moian\u00e8s", "text": "O Moian\u00e8s \u00e9 unha comarca da provincia de Barcelona, situada no centro de Catalu\u00f1a. A s\u00faa capital \u00e9 Moi\u00e0. Era unha comarca hist\u00f3rica e o Parlamento de Catalu\u00f1a aprobou a s\u00faa creaci\u00f3n como comarca administrativa o 15 de abril de 2015.\nA comarca limita polo norte e leste con Osona, polo oeste co Bages, polo sur co Vall\u00e8s Occidental e polo sueste co Vall\u00e8s Oriental.\nConcellos.\nA comarca est\u00e1 formada por 10 concellos que pertenc\u00edan administrativamente a tres comarcas diferentes antes da creaci\u00f3n do Moian\u00e8s: o Bages, Osona e o Vall\u00e8s Oriental."}
{"id": "309505", "revid": "1987", "url": "https://gl.wikipedia.org/wiki?curid=309505", "title": "Xo\u00e1n XV, papa", "text": "Xo\u00e1n XV, nado en Roma e finado en abril de 996, foi o Papa n.\u00ba 137 da Igrexa cat\u00f3lica de 985 a 996.\nTraxectoria.\nTranscorridos quince d\u00edas desde a morte do antipapa Bonifacio VII e un ano da do papa Xo\u00e1n XIV, \u00e9 elixido como sucesor, e por imposici\u00f3n de Crescencio II, un presb\u00edtero romano, fillo dun sacerdote chamado Le\u00f3n, que tomar\u00e1 o nome de Xo\u00e1n XV.\nDurante o seu pontificado, de m\u00e1is de once anos de duraci\u00f3n, produciuse en Francia un feito de transcendental importancia ao substitu\u00edr a dinast\u00eda dos Capetos \u00e1 dinast\u00eda carolinxia no trono. A nova dinast\u00eda permanecer\u00eda no trono franc\u00e9s durante os seguintes oito s\u00e9culos.\nEn efecto, en 987, o arcebispo de Reims, Adalbero, apoiou e coroou como rei de Francia a Hugo Capeto fronte a Carlos de Lorena o irm\u00e1n do falecido Lotario que xunto ao seu fillo, o tam\u00e9n falecido Lu\u00eds V foron os \u00faltimos reis de ascendencia carolinxia.\nO novo rei nun intentou illar a Carlos e os seus partidarios carolinxios fixo elixir, en 989, a un sobri\u00f1o deste, Arnulfo, como novo arcebispo de Reims. Con todo Arnulfo traizoou a Hugo e pasouse ao bando do seu t\u00edo Carlos co apoio do Papa, que se negou a depolo ao considerar que tanto a investidura como a deposici\u00f3n dos bispos era unha prerrogativa que lle incumb\u00eda unicamente a el.\nHugo reaccionou tomando prisioneiros a Carlos e a Arnulfo e obrigando a este a renunciar ao seu bispado nun concilio celebrado en Reims, no ano 991, onde foi elixido para substitu\u00edlo o abade Xeberto, futuro papa Silvestre II.\nXo\u00e1n XV tentou ent\u00f3n anular a destituci\u00f3n de Arnulfo convocando en 993 un concilio que, celebrado en Chelles, resultou contrario \u00e1s pretensi\u00f3ns papais e confirmou a derrogaci\u00f3n. Iguais resultados tiveron un segundo e terceiro concilios convocados en Aquisgr\u00e1n e Roma ata que un novo concilio celebrado o 2 de xu\u00f1o de 995 declarou ilegal a destituci\u00f3n de Arnulfo que no entanto permaneceu encarcerado ata que tras a morte de Hugo, o 23 de outubro de 996, foi liberado e restaurado na s\u00faa dignidade arcebispal.\nNun s\u00ednodo celebrado na a bas\u00edlica romana de Letr\u00e1n o 31 de xaneiro de 993 converteuse no primeiro papa da historia en emitir formalmente un decreto de canonizaci\u00f3n ao elevar aos altares ao bispo Ulrico de Augsburgo.\nXo\u00e1n XV non logrou nunca ser apreciado polos romanos que o acusaban de venal e de pr\u00e1cticas nep\u00f3ticas o que o levaron ao final do seu pontificado a fuxir a Toscana cando Crescencio II aproveitou a s\u00faa impopularidade para expulsalo.\nO seu exilio durou pouco xa que pediu apoio ao emperador Ot\u00f3n III a cambio da coroaci\u00f3n imperial. Crescencio II, que de ning\u00fan modo quer\u00eda a Ot\u00f3n preto de Roma, reconciliouse co Papa polo que este puido volver para falecer a principios de abril de 996."}
{"id": "309508", "revid": "1410", "url": "https://gl.wikipedia.org/wiki?curid=309508", "title": "Pratt &amp; Whitney", "text": "Pratt &amp; Whitney \u00e9 un fabricante aeroespacial estadounidense con operaci\u00f3ns de servizos globais. Tr\u00e1tase dunha subsidiaria de United Technologies Corporation (UTC). Os motores de avi\u00f3n de Pratt &amp; Whitney son amplamente usados tanto na aviaci\u00f3n civil como na militar. A s\u00faa sede at\u00f3pase en East Hartford, Connecticut. Como un dos \"tres grandes\" fabricantes de motores de aviaci\u00f3n compite con General Electric e Rolls-Royce, a\u00ednda que tam\u00e9n formou empresas conxuntas con \u00e1mbalas d\u00faas. Ademais de motores para avi\u00f3ns, Pratt &amp; Whitney fabrica turbinas de gas para a industria e para a xeraci\u00f3n de enerx\u00eda, turbinas de uso mar\u00edtimo e motores para foguetes. En 2014 a compa\u00f1\u00eda ti\u00f1a 31 500 empregados e uns 11 000 clientes en 180 pa\u00edses de todo o mundo."}
{"id": "309509", "revid": "56817", "url": "https://gl.wikipedia.org/wiki?curid=309509", "title": "Max Records", "text": "Maxwell Records, nado en Portland, Oreg\u00f3n o 18 de xu\u00f1o de 1997, \u00e9 un actor estadounidense."}
{"id": "309510", "revid": "23204", "url": "https://gl.wikipedia.org/wiki?curid=309510", "title": "Maxwell Records", "text": ""}
{"id": "309511", "revid": "15490", "url": "https://gl.wikipedia.org/wiki?curid=309511", "title": "Gregorio V, papa", "text": "Gregorio V, nado en Saxonia c. 972 e finado en Roma o 18 de febreiro de 999, foi o Papa n.\u00ba 138 da Igrexa cat\u00f3lica de 996 a 999.\nTraxectoria.\nElixido papa por imposici\u00f3n do seu primo, o emperador Ot\u00f3n III, que se atopaba en Italia para reprimir o levantamento que contra Xo\u00e1n XV encabezara Crescencio II, ser\u00e1 o primeiro pont\u00edfice alem\u00e1n da historia do papado, e un dos m\u00e1is novos, ao ascender ao Trono de Pedro aos 24 anos de idade.\nCapel\u00e1n da corte de Ot\u00f3n III no momento da s\u00faa elecci\u00f3n, un os seus primeiros actos como Gregorio V foi coroar a Ot\u00f3n III o 21 de maio de 996 como emperador do Sacro Imperio. Tras a coroaci\u00f3n celebrouse un s\u00ednodo no que resultaron condenados ao desterro os xefes da rebeli\u00f3n, entre eles Crescencio II, a\u00ednda que dita pena foi posteriormente conmutada por intercesi\u00f3n de Gregorio V.\nO novo papa s\u00f3 contaba co apoio imperial xa que o pobo romano non aceptaba un papa estranxeiro rexendo os destinos da Igrexa; polo que, aproveitando que Ot\u00f3n III volveu a Alema\u00f1a e que o papa se atopaba na Lombard\u00eda, Crescencio II co apoio bizantino nomeou papa, en 997, a Xo\u00e1n Filigato, un bispo de orixe grega, que tomou o nome de Xo\u00e1n XVI.\nO nomeamento deste antipapa obrigou, en 998, ao emperador Ot\u00f3n III a regresar novamente a Italia onde tras restaurar a Gregorio V, fixo decapitar a Crescencio II e tras mutilar a Xo\u00e1n XVI reclu\u00eduno no mosteiro de Fulda at\u00e9 a s\u00faa morte en 1013.\nGregorio V actuou coherentemente como representante do emperador en Roma e outorgou moitos privilexios excepcionais a mosteiros do Sacro Imperio Romano Xerm\u00e1nico.\nDurante o pontificado do seu antecesor, Xo\u00e1n XV, produciuse a deposici\u00f3n de Arnulfo como arcebispo de Reims que foi substitu\u00eddo, coa oposici\u00f3n do papado, por Xeberto, o futuro Silvestre II que contaba co apoio do rei franc\u00e9s Hugo Capeto. A morte deste, en 996 deixou a Geberto sen apoios, xa que o seu sucesor Roberto II de Francia, que contraera matrimonio coa s\u00faa t\u00eda Bertha e desexaba a dispensa papal para dita uni\u00f3n, desexaba un achegamento co papa. Esta falta de apoio provocou que nun concilio celebrado en Pavia, en 997, se restitu\u00edse no arcebispado de Reims a Arnulfo e se condenase como usurpador a Xerberto."}
{"id": "309514", "revid": "624", "url": "https://gl.wikipedia.org/wiki?curid=309514", "title": "Xo\u00e1n XVI, antipapa", "text": "Xo\u00e1n XVI (de nome Xo\u00e1n Filigato ), nado en Rossano (Italia) e finado en Fulda (Alema\u00f1a) en 1013, foi un antipapa de 997 a 998.\nTraxectoria.\nNacido nos territorios bizantinos do sur de Italia, foi capel\u00e1n de Te\u00f3fano, a nai do emperador Ot\u00f3n II ata que, tras actuar como legado imperial en Italia, foi nomeado abade de Nonantula, e posteriormente, titor do fillo de emperador, o futuro Ot\u00f3n III.\nNomeado bispo de Piacenza, foi enviado a Constantinopla coa misi\u00f3n de concertar o matrimonio de Ot\u00f3n III. Ao regresar a Roma, o papa Xo\u00e1n XV acababa de falecer e fora elixido, imposto polo emperador pero co rexeitamento da nobreza e o pobo romano, Gregorio V.\nCando o emperador, que acudira a Roma para ser coroado por Gregorio V, abandonou Italia, a nobreza romana, encabezada por Crescencio II, elixiu e sentou na cadeira de San Pedro a Xo\u00e1n Filigato.\nO nomeamento do antipapa Xo\u00e1n XVI fixo que, en 998, o emperador Ot\u00f3n III volvese, \u00e1 fronte do seu ex\u00e9rcito, a Roma onde tras restaurar a Gregorio V, capturou ao antipapa e ordenou que lle arrincasen os ollos, lle cortasen a lingua, as orellas e o nariz e logo paseouno, montado nun asno, polas r\u00faas de Roma. Despois desa humillaci\u00f3n deportouno ao mosteiro de Fulda en Alema\u00f1a onde faleceu en 1013."}
{"id": "309515", "revid": "23204", "url": "https://gl.wikipedia.org/wiki?curid=309515", "title": "Ray Winstone", "text": "Raymond Andrew \"Ray\" Winstone, nado en Londres o 19 de febreiro de 1957, \u00e9 un actor ingl\u00e9s de cine e televisi\u00f3n. \u00c9 co\u00f1ecido polos seus papeis de \"tipo duro\", comezando co seu papel de Carlin no filme de 1979 \"Scum\" e como Will Scarlet na serie de televisi\u00f3n \"Robin of Sherwood\". Tam\u00e9n \u00e9 co\u00f1ecido pola s\u00faa faceta de actor de voz. Apareceu en filmes como \"Cold Mountain\", \"Nil By Mouth\", \"King Arthur\", \"The Proposition\", \"Infiltrados\", \"Beowulf\", \"Indiana Jones and the Kingdom of the Crystal Skull\", \"Ao l\u00edmite\" e \"Rango\". Interpretou a Tubal-cain en \"Noah\" (2014)."}
{"id": "309517", "revid": "23204", "url": "https://gl.wikipedia.org/wiki?curid=309517", "title": "Raymond Andrew Winstone", "text": ""}
{"id": "309518", "revid": "51078", "url": "https://gl.wikipedia.org/wiki?curid=309518", "title": "O2 World (Berl\u00edn)", "text": ""}
{"id": "309521", "revid": "1131", "url": "https://gl.wikipedia.org/wiki?curid=309521", "title": "Barclaycard Arena (Hamburgo)", "text": "O Hamburger Barclaycard Arena (orixinalmente chamado Color Line Arena) \u00e9 un pavill\u00f3n multi\u00fasos situado na cidade de Hamburgo, Alema\u00f1a. Inaugurouse no 2002 e conta cunha capacidade de 16.000 espectadores. Est\u00e1 ao lado do Imtech Arena e xunto ao Volksbank Arena no barrio de Bahrenfield.\nNeste polideporivo xogan como locais o club de balonm\u00e1n HSV Hamburg e o equipo de h\u00f3ckey sobre xeo Hamburg Freezers. Ademais, este multi\u00fasos albergou a fase final do Campionato Mundial de Balonm\u00e1n Masculino de 2007 e varios dos combates de boxeo de Wladimir Klitschko.\nEventos impotantes.\nEn novembro do 2005, a WWE organizou un evento como parte do tour das Survivor Series.\nO 19 de outubro do 2010, o m\u00fasico Sting realizou un concerto coa Royal Philharmonic Orchestra."}
{"id": "309522", "revid": "22795", "url": "https://gl.wikipedia.org/wiki?curid=309522", "title": "\u00c1rea de distribuci\u00f3n", "text": ""}
{"id": "309523", "revid": "22795", "url": "https://gl.wikipedia.org/wiki?curid=309523", "title": "\u00c1rea de dispersi\u00f3n", "text": ""}
{"id": "309524", "revid": "23204", "url": "https://gl.wikipedia.org/wiki?curid=309524", "title": "Mikl\u00f3s R\u00f3zsa", "text": "Mikl\u00f3s R\u00f3zsa ([\u02c8miklo\u02d0\u0283 \u02c8ro\u02d0\u0292\u0252]), nado en Budapest (Hungr\u00eda) o 18 de abril de 1907 e finado nos \u00c1nxeles o 27 de xullo de 1995 foi un compositor h\u00fangaro que traballou en Alema\u00f1a, Francia, o Reino Unido, os Estados Unidos de Am\u00e9rica e Italia. \u00c9 co\u00f1ecido por compo\u00f1er case un cento de bandas sonoras cinematogr\u00e1ficas. Por\u00e9n, sempre seguiu traballando en m\u00fasica para concertos, o que chamaba a s\u00faa \"dobre vida\".\nTraxectoria.\nR\u00f3zsa foi introducido na m\u00fasica cl\u00e1sica e na tradicional pola s\u00faa nai, Regina Berkovits, pianista, e o seu pai, Gyula, industrial namorado da m\u00fasica popular h\u00fangara. O seu t\u00edo materno, Lajos Berkovits, violinista da \u00d3pera de Budapest deulle o seu primeiro instrumento aos cinco anos. Con oito anos xa actuaba en p\u00fablico e compo\u00f1\u00eda.\nEn 1925 entrou na Universidade de Leipzig para estudar qu\u00edmica, mais decidido a converterse en compositor cambiouse ao conservatorio desa cidade ao ano seguinte. En 1929 recibiu os seus diplomas \"cum laude\". En 1932 mudouse a Par\u00eds por suxesti\u00f3n do organista e compositor Marcel Dupr\u00e9.\nR\u00f3zsa comezou na m\u00fasica cinematogr\u00e1fica en 1934 a trav\u00e9s do seu amigo o compositor su\u00edzo Arthur Honegger. Cando se mudou a Londres foi contratado polo produtor h\u00fangaro Alexander Korda para o filme \"Knight Without Armour\" (1937). A\u00ednda que a carreira cinematogr\u00e1fica de R\u00f3zsa acabou tras sufrir un infarto mentres estaba de vacaci\u00f3ns en Italia en 1982, continuou a compo\u00f1er concertos."}
{"id": "309525", "revid": "47401", "url": "https://gl.wikipedia.org/wiki?curid=309525", "title": "Miklos Rozsa", "text": ""}
{"id": "309526", "revid": "839", "url": "https://gl.wikipedia.org/wiki?curid=309526", "title": "Marian Jaworski", "text": "Marian Franciszek Jaworski (en ), nado o 21 de setembro de 1926 en Lw\u00f3w (Polonia) e finado o 5 de setembro de 2020, foi un eclesi\u00e1stico cat\u00f3lico latino, arcebispo de Lviv dos Latinos dende 1991 at\u00e9 2008, e cardeal dende 1998.\nTraxectoria.\nMarian Jaworski naceu o 21 de agosto de 1926 en Lw\u00f3w, ent\u00f3n parte da Segunda Rep\u00fablica de Polonia (hoxe \"Lviv\", Ucra\u00edna). Logo rematar a secundaria en 1945, entrou no seminario maior de Lviv, e posteriormente estudou en Kalwaria Zebrzydowska. O 25 de xu\u00f1o de 1950 foi ordenado sacerdote polo arcebispo de Lviv Eugeniusz Baziak. Doutorouse en 1952 en Teolox\u00eda pola Universidade Iaguel\u00f3nica de Cracovia, e en 1955 en Filosof\u00eda pola Universidade Cat\u00f3lica de Lublin.\nO 21 de maio de 1984 foi nomeado administrador apost\u00f3lico de Lviv e bispo titular de \"Lambaesis\". Recibiu a consagraci\u00f3n episcopal na catedral de Cracovia o 23 de xu\u00f1o, de mans do arcebispo de Cracovia Franciszek Macharski. O 16 de xaneiro de 1991 foi nomeado arcebispo de Lviv.\nNo consistorio do 21 de febreiro de 1998 o papa Xo\u00e1n Paulo II creouno cardeal \"in pectore\". No seguinte consistorio, en 2001, o papa revelou o seu nome, co t\u00edtulo de cardeal-presb\u00edtero de San Sisto.\nRetirouse como arcebispo de Lviv o 21 de outubro de 2008. Finou o 5 de setembro de 2020."}
{"id": "309527", "revid": "98629", "url": "https://gl.wikipedia.org/wiki?curid=309527", "title": "Max Steiner", "text": "Maximilian Raoul Walter Steiner, nado en Viena (Austria) o 10 de maio de 1888 e finado en Hollywood (California) o 28 de decembro de 1971 foi un compositor cinematogr\u00e1fico austr\u00edaco nacionalizado estadounidense, co\u00f1ecido como Max Steiner.\nTraxectoria.\nSteiner naceu en Viena, onde se formou musicalmente, estudando na academia musical vienesa con persoeiros como Gustav Mahler. Axi\u00f1a se ligou \u00e1 opereta vienesa, creando grandes composici\u00f3ns e sendo reco\u00f1ecido publicamente. Por mor da primeira guerra mundial tivo que trasladarse aos Estados Unidos, onde comezou a traballar en Broadway, tam\u00e9n cun r\u00e1pido \u00e9xito. Trala orquestraci\u00f3n de \"Rio Rita\" foi chamado por Hollywood, co fin de adaptar a s\u00faa obra. Comezou na RKO, mais o seu \u00e9xito coa banda sonora de \"King Kong\" (1933) xunto coa s\u00faa amizade con David O. Selznick f\u00edxolle abandonar a produtora, pois necesitaba unha compa\u00f1\u00eda m\u00e1is potente que puidese soportar o volume e nivel de traballo que era capaz de desenvolver. Entrou na Warner Bros., na que chegou a ser directivo ata a s\u00faa morte.\nCompuxo a banda sonora de m\u00e1is de trescentos filmes, entre os que destaca \"Foise co vento\" (1939), filme que supuxo o fin do sinfonismo cl\u00e1sico. Nel chegan a crearse dezaseis leitmotivs, que soan cada vez que aparecen as personaxes ou mesmo cando se fala deles."}
{"id": "309529", "revid": "1131", "url": "https://gl.wikipedia.org/wiki?curid=309529", "title": "Xuventude de Galicia", "text": "A Xuventude de Galicia, tam\u00e9n co\u00f1ecido como Centro Galego en Lisboa, \u00e9 unha asociaci\u00f3n cultural formada en Lisboa (Portugal) no ano 1908, cuxo obxectivo \u00e9 difundir e dar a co\u00f1ecer a cultura e as tradici\u00f3ns galegas en todas as s\u00faas manifestaci\u00f3ns. Na actualidade esta agrupaci\u00f3n non s\u00f3 segue a cumprir con estes ideais, sen\u00f3n que tam\u00e9n funciona como centro de ocio e recreo.\nNacemento.\nFundouse o 10 de novembro do 1908. A primeira xunta directiva estaba constitu\u00edda por Jos\u00e9 Lorenzo Covas, Manuel \u00c1lvarez Covas, Ramiro Vidal Carrera, Francisco S\u00e1nchez, Marcelino Outerelo Rocha, Casimiro Movilla e Ramiro Mart\u00edn Mart\u00edn.\nOs primeiros cinco presidentes foron Manuel \u00c1lvarez Covas, Manuel \u00c1lvarez Gonz\u00e1lez, Clemente Outerelo Ant\u00f3n, Lorenzo Varela Cid e \u00c1lvaro Moreira. No 2015, este cargo pertenc\u00eda a Constantino Domingos Costal.\nLocalizaci\u00f3n.\nEst\u00e1 localizada na R\u00faa J\u00falio de Andrade, n\u00ba 3 en Lisboa, dende xullo do 1988, por doaz\u00f3n do socio, Manuel Cordo Boullosa, nun palacete constru\u00eddo a finais do s\u00e9culo XIX sobre un proxecto dun arquitecto italiano.\nObxectivos.\nA Xuventude de Galicia ad\u00edcase dende hai m\u00e1is de cen anos a divulgar a cultura, a historia, os costumes e a gastronom\u00eda de Galicia e de Espa\u00f1a en Portugal.\nA s\u00faa vocaci\u00f3n \u00e9 a de fomentar, entre os seus asociados, actividades culturais, recreativas e sociais, creando entre eles vencellos de amizade e compa\u00f1eirismo. Procura tam\u00e9n manter a continuidade dos valores, costumes e usos tradicionais de Galicia, non deixando de promover, por outra banda, un intercambio cultural con outras asociaci\u00f3ns similares co fin de estreitar os lazos culturais existentes entre Portugal e Espa\u00f1a.\nReco\u00f1ecementos.\nO Centro Galego de Lisboa est\u00e1 inscrito na \"Federa\u00e7\u00e3o Portuguesa das Colectividades de Cultura e Recreio\" e foi declarado de \"Utilidade P\u00fablica\" o 26 de novembro do 1980, distinci\u00f3n concedida soamente as asociaci\u00f3ns que presten servizos relevantes \u00e1 comunidade ou te\u00f1an actividades de interese xeral.\nNo 2008 publ\u00edcase \"Historia dunha emigraci\u00f3n difusa. 500 anos de emigraci\u00f3n galega a Lisboa\", unha obra da colecci\u00f3n Memoria Viva, de Acuarela Comunicaci\u00f3n. \u00c9 o resultado de m\u00e1is de dous anos de traballo de investigaci\u00f3n, procura de testemu\u00f1as, recompilaci\u00f3n documental e produci\u00f3n fotogr\u00e1fica. Con este libro, Xan Leira pretende tam\u00e9n homenaxear \u00e1 Xuventude de Galicia polo seu aniversario do primeiro s\u00e9culo dende a s\u00faa creaci\u00f3n.\nNeste volume anal\u00edzase, por primeira vez, o legado e as ensinanzas da migraci\u00f3n intrapeninsular e intraeuropea. Esta edici\u00f3n cont\u00e9n o valor hist\u00f3rico de m\u00e1is de 70 historias editadas e m\u00e1is dun milleiro de fotograf\u00edas antigas ou de produci\u00f3n propia, o que converte a este libro en material de consulta para obter unha nova perspectiva sobre a historia da emigraci\u00f3n galega.\nActividades e servizos.\nO local situado no centro de Lisboa onde est\u00e1 estabelecida a sede desta instituci\u00f3n acolle unha ampla variedade de actividades.\nDende 1958 div\u00falganse as danzas e m\u00fasica tradicional de Galicia por parte do grupo \u201cAnaqui\u00f1os da Terra\u201d.\nTam\u00e9n conta cun gran n\u00famero de exposici\u00f3ns, conferencias e moitas outras actividades relacionadas coa cultura e a tradici\u00f3n Galega; o Coro da Xuventude de Galicia, fundado no 2003; un equipo deportivo; un proxecto co obxectivo de ampliar o \u00e1mbito do ensino da m\u00fasica mais al\u00f3 da Escola de Gaitas, que deu lugar a creaci\u00f3n da \u201cEscola de M\u00fasica\u201d no 2011. O Centro colabora tam\u00e9n coa \"Sociedade Espa\u00f1ola de Beneficencia\" co apoio econ\u00f3mico da Xunta de Galicia a pesar de vivir das cotas dos seus socios, cotas das clases, do bar restaurante, festas, donativos e das axudas econ\u00f3micas da Xunta previamente mencionadas.\nCabe destacar a publicaci\u00f3n dunha serie de revistas entre as cales atopamos \"La Voz de Breog\u00e1n\", publicada no 1957, unha revista mensual na cal colaborou Otero Pedrayo; \"Heraldo de Galicia\", creada no 1959 e que informa sobre as actividades da sociedade e publica artigos sobre a cultura galega; \"Bolet\u00edn da Xuventude de Galicia\", existente en castel\u00e1n, galego e portugu\u00e9s dende 1970; \"O Galego\", revista trimestral gratu\u00edta que comezou a redactarse no 1988; \"Galicia ao Lonxe\", fundada no 1994, publica artigos sobre a cultura galega e portuguesa ademais doutras actividades culturais como cine, fotograf\u00eda e concertos.\nBiblioteca \u201cManuel Boullosa\u201d.\nDentro dos servizos que a instituci\u00f3n ofrece atopamos a biblioteca que leva o nome do seu benfeitor \u201cManuel Boullosa\u201d e que cont\u00e9n diversa documentaci\u00f3n, en galego ou sobre Galicia, e tam\u00e9n, a\u00ednda que en menor medida, en castel\u00e1n, portugu\u00e9s e franc\u00e9s e conta con case 11\u00a0 000 exemplares, entre libros, publicaci\u00f3ns peri\u00f3dicas, rexistros sonoros e audiovisuais.\nO fondo bibliogr\u00e1fico est\u00e1 formado por uns 10\u00a0 800 libros, dos que case 10\u00a0 000 est\u00e1n en galego. Estas cifras son estimativas, xa que o proceso de catalogaci\u00f3n foi interrompido e posteriormente retomado.\nPor non estar completo o proceso de catalogaci\u00f3n, o servizo lim\u00edtase a consultas e asesoramento, a\u00ednda que nalg\u00fans casos real\u00edzanse pr\u00e9stamos dos libros.\nInici\u00e1ronse tam\u00e9n dous fondos especiais, que son considerados de grande importancia, o \"Fondo Emigraci\u00f3n Galega\", con aproximadamente uns 216 t\u00edtulos; e o \"Fondo Cami\u00f1o de Santiago\", que cont\u00e9n aproximadamente uns 168 t\u00edtulos e que tenta divulgar e ofrecer todo o material e informaci\u00f3n pos\u00edbel do Cami\u00f1o Portugu\u00e9s.\nPor segundo ano consecutivo, este centro cultural contou coa colaboraci\u00f3n dunha asociaci\u00f3n portuguesa de recente creaci\u00f3n, a \"Asociaci\u00f3n de Peregrinos V\u00eda Lusitana\" (APVL), que est\u00e1 a actualizar moita informaci\u00f3n importante relativa ao Cami\u00f1o Portugu\u00e9s, que vai de Lisboa a Tui, ficando as\u00ed, esa parte m\u00e1is desco\u00f1ecida, un pouco m\u00e1is completa e actualizada."}
{"id": "309530", "revid": "23204", "url": "https://gl.wikipedia.org/wiki?curid=309530", "title": "Franz Waxman", "text": "Franz Wachsmann, nado en K\u00f6nigsh\u00fctte (Chorz\u00f3w) (hoxe en Polonia) o 24 de decembro de 1906 e finado nos \u00c1nxeles o 24 de febreiro de 1967 foi un compositor xermano-estadounidense co\u00f1ecido como Franz Waxman. Destacou especialmente polo seu traballo no mundo do cinema.\nTraxectoria.\nWaxman naceu no reino de Prusia (hoxe Silesia) nunha familia de orixe xud\u00eda. Aos tres anos sufriu unha ferida nun ollo con auga fervendo que lle deixou secuelas permanentes. En 1923 entrou na Academia Musical de Dresden, onde estudou composici\u00f3n e direcci\u00f3n. Nesa \u00e9poca viv\u00eda dos cartos que fac\u00eda tocando m\u00fasica popular. Mentres traballaba como pianista cos Weintraub Syncopaters co\u00f1eceu a Frederick Hollander, que o presentou ao c\u00e9lebre director Bruno Walter.\nWaxman traballou como orquestrador para a industria cinematogr\u00e1fica alem\u00e1, inclu\u00edndo a banda sonora de Hollander para \"Der blaue Engel\" en 1930. A s\u00faa primeira composici\u00f3n para o cinema foi en 1934 no filme \"Liliom\". Ese ano recibiu unha grave malleira duns simpatizantes nazis en Berl\u00edn que o levaron a abandonar Alem\u00f1a e marchar coa s\u00faa dona primeiro a Par\u00eds e logo a Hollywood.\nEn Hollywood co\u00f1eceu a James Whale, que co\u00f1ec\u00eda o seu traballo en \"Liliom\". O \u00e9xito da s\u00faa m\u00fasica para \"A noiva de Frankenstein\" (1935) converteuno en xefe musical dos Universal Studios. Por\u00e9n, estaba m\u00e1is interesado en compo\u00f1er ca en dirixir, polo que deixou a Universal para entrar na MGM como compositor. Estivo no estudio ata que en 1943 pasou \u00e1 Warner Bros., onde traballou con outros grandes compositores, como Max Steiner e Erich Wolfgang Korngold.\nEn 1947 fundou o Los Angeles Music Festival. Ese mesmo ano f\u00edxose m\u00fasico aut\u00f3nomo e ga\u00f1ou dous Oscars consecutivos en 1950 e 1951. Traballou en m\u00e1is de 1950 filmes e tam\u00e9n na televisi\u00f3n."}
{"id": "309532", "revid": "22570", "url": "https://gl.wikipedia.org/wiki?curid=309532", "title": "Son grave", "text": "En m\u00fasica, os sons graves son os sons de baixa frecuencia do espectro audible (20\u00a0Hz- 20.000\u00a0Hz), son sons que est\u00e1n a menos de 250\u00a0Hz.\nO son \u00e9 unha sensaci\u00f3n percibida polo o\u00eddo ao recibir variaci\u00f3ns de presi\u00f3n, que son xeradas por movementos vibratorios. os sons transm\u00edtense a trav\u00e9s de calquera medio el\u00e1stico: gases, l\u00edquidos e s\u00f3lidos. Polo xeral chegan ao noso sistema auditivo polo aire da atmosfera e prop\u00e1ganse con \u00e9xitos debido \u00a0aos compo\u00f1entes desta coma o os\u00edxeno. As ondas graves son omnidireccionais e, ao ser o valor da frecuencia inversamente proporcional ao tama\u00f1o da onda, son m\u00e1is grandes que as agudas, polo que chegan a m\u00e1is espazo que as agudas. Tam\u00e9n debido ao tama\u00f1o, son as menos afectadas por\u00a0fen\u00f3menos como a refracci\u00f3n, difracci\u00f3n etc.\nPor outro lado, como definici\u00f3n m\u00e1is precisa, unha enciclopedia de grao superior dinos:\nNos apartados de reproduci\u00f3n de sons ou audiovisuais, xeralmente estas frecuencias son reproducidas por medio dun woofer ou subwoofer."}
{"id": "309534", "revid": "56817", "url": "https://gl.wikipedia.org/wiki?curid=309534", "title": "Ni\u00f3bidas", "text": "Os Ni\u00f3bidas eran, segundo a\u00a0mitolox\u00eda grega, os fillos e fillas de Anfi\u00f3n de\u00a0Tebas\u00a0e\u00a0N\u00edobe. O mito di que N\u00edobe ousou fachendear ante Leto porque esta s\u00f3 tivo dous fillos (\u00c1rtemis e Apolo), mentres que ela tivo moitos m\u00e1is, un exemplo cl\u00e1sico de\u00a0\"hybris\". Por este motivo, Apolo e \u00c1rtemis asasinaron os fillos de N\u00edobe coas s\u00faas frechas. Apolo disparou aos var\u00f3ns e \u00c1rtemis \u00e1s mulleres. Por\u00e9n, segundo algunhas fontes houbo dous Ni\u00f3bidas que suplicaron a Leto para salvarse: Apolodoro di que foron Melibea (Chloris) e Amiclas.\nOs Ni\u00f3bidas foron soterrados polos deuses en Tebas. Ovidio remarcou que t\u00f3dolos homes lamentaron a extinci\u00f3n da li\u00f1axe de Anfi\u00f3n, mais ningu\u00e9n consolou a N\u00edobe, ag\u00e1s o seu irm\u00e1n P\u00e9lope."}
{"id": "309535", "revid": "5863", "url": "https://gl.wikipedia.org/wiki?curid=309535", "title": "Centro Galego en Lisboa", "text": ""}
{"id": "309536", "revid": "23204", "url": "https://gl.wikipedia.org/wiki?curid=309536", "title": "Provincia de G\u00fciana", "text": "A Provincia de G\u00fciana (en castel\u00e1n, \"Provincia de Guayana\") \u00e9 unha das provincias hist\u00f3ricas que se constitu\u00edron durante o per\u00edodo colonial espa\u00f1ol e que terminar\u00eda formando parte integral da Capitan\u00eda Xeneral de Venezuela despois da s\u00faa creaci\u00f3n en 1777.\nM\u00e1is tarde formou parte da Gran Colombia e, unha vez que este pa\u00eds desapareceu, da Rep\u00fablica de Venezuela.\nAbarcaba un territorio que comprende os actuais estados venezolanos de Bol\u00edvar, Delta Amacuro e Amazonas, as\u00ed como a actual zona en reclamaci\u00f3n da G\u00fciana Esequiba (\"Guayana Esequiba\") e parte de Pacaraima e Pirara, no Brasil."}
{"id": "309537", "revid": "27155", "url": "https://gl.wikipedia.org/wiki?curid=309537", "title": "Nucleoporina", "text": "As nucleoporinas son unha familia de prote\u00ednas que son as unidades constitu\u00edntes que forman o complexo dos poros nucleares. O complexo do poro nuclear \u00e9 unha estrutura bastante masiva que se estende a trav\u00e9s da envoltura nuclear, formando unha v\u00eda de paso que regula o fluxo de macromol\u00e9culas entre o n\u00facleo celular e o citoplasma. Os poros nucleares, \u00e1 s\u00faa vez, permiten o transporte de mol\u00e9culas hidrosolubles a trav\u00e9s da envoltura nuclear. As nucleoporinas, unha familia de arredor de 30 prote\u00f1inas, son os principais compo\u00f1entes do complexo do poro nuclear en c\u00e9lulas eucariotas. A nucleoporina 62 \u00e9 o membro m\u00e1is abundante desta familia. As nucleoporinas te\u00f1en a capacidade de transportar mol\u00e9culas a trav\u00e9s da envoltura nuclear con rapidez. Un s\u00f3 complexo do poro nuclear pode transportar 60.000 mol\u00e9culas de prote\u00ednas a trav\u00e9s da envoltura nuclear por minuto.\nFunci\u00f3n.\nAs nucleoporinas median no transporte de macromol\u00e9culas entre o n\u00facleo e o citoplasma da c\u00e9lula eucariota. Certos membros da familia das nucleoporinas forman o armaz\u00f3n estrutural do complexo do poro nuclear. Por\u00e9n, a funci\u00f3n primaria das nucleoporinas \u00e9 interaccionar coas mol\u00e9culas transportadoras chamadas carioferinas ou Kaps. Estas carioferinas interaccionan con aquelas nucleoporinas que conte\u00f1en repetici\u00f3ns FG, \u00e9 dicir, que conte\u00f1en secuencias repetidas dos amino\u00e1cidos fenilalanina (F) e glicina (G). Ao facelo, as carioferinas poden transportar o seu cargamento a trav\u00e9s da envoltura nuclear. As nucleoporinas s\u00f3 son necesarias para o transporte de mol\u00e9culas hidrof\u00edlicas grandes de m\u00e1is de 40 kDa, xa que as mol\u00e9culas m\u00e1is pequenas pasan a trav\u00e9s dos poros nucleares por difusi\u00f3n pasiva. As nucleoporinas xogan un importante papel no transporte de ARNm do n\u00facleo ao citoplasma despois da transcrici\u00f3n. Dependendo da s\u00faa funci\u00f3n, certas nucleoporinas est\u00e1n localizadas nun s\u00f3 dos lados (citos\u00f3lico ou nucleopl\u00e1smico) do complexo do poro nuclear. Outras nucleoporinas poden encontrarse en ambos os lados.\nEstrutura.\nAs nucleoprote\u00ednas son prote\u00ednas entre 35 e 400 kDa de estrutura variada, pero que comparten alg\u00fans compo\u00f1entes estruturais b\u00e1sicos. Moitas nucleoporinas te\u00f1en unha rexi\u00f3n central para a uni\u00f3n con outras mol\u00e9culas. As nucleoporinas agr\u00e9ganse para formar un complexo do poro nuclear, un anel octogonal que atravesa a envoltura nuclear. Hai tres tipos de nucleoporinas con estrutura e funci\u00f3n caracter\u00edstica, que se denominan nucleoporinas estruturais, nucleoporinas de membrana, e nucleoporinas FG.\nAs nucleoporinas estruturais forman a porci\u00f3n do anel do complexo do poro nuclear. Abranguen o grosor da membrana da envoltura nuclear e adoitan considerarse o armaz\u00f3n do complexo do poro. As nucleoporinas estruturais \u00fanense formando complexos Y que est\u00e1n compostos por sete nucleoporinas. Cada poro nuclear cont\u00e9n dezaseis complexos Y e un total de 112 nucleoporinas estruturais. A estrutra dun complexo Y \u00e9 moi similar \u00e1 da COPII. A relaci\u00f3n da curvatura da membrana dun poro nuclear cos complexos Y pode considerarse an\u00e1loga \u00e1 que se produce na formaci\u00f3n por evaxinaci\u00f3n dunha ves\u00edcula revestida COPII.\nAs nucleoprote\u00ednas de membrana est\u00e1n localizadas na curvatura do poro nuclear. Estas prote\u00ednas est\u00e1n incrustadas na membrana nuclear na rexi\u00f3n onde est\u00e1n en conexi\u00f3n a capa externa e a interna.\nAs nucleoporinas FG denom\u00ednanse as\u00ed porque conte\u00f1en repetici\u00f3ns de fenilalanina-glicina (FG), as cales son pequenos segmentos hidrof\u00f3bicos que interrompen longos tramos de amino\u00e1cidos hidrof\u00edlicos. Estes segmentos con repetici\u00f3ns FG enc\u00f3ntranse en porci\u00f3ns longas con enrolamento aleatorio da prote\u00edna, que se estenden no canal dos poros nucleares e son responsables principalmente da exclusividade selectiva dos complexos dos poros nucleares \u00e1 hora de deixar pasar mol\u00e9culas. Estes segmentos das nucleoporinas FG forman unha masa de cadeas que permite que difundan a trav\u00e9s delas pequenas mol\u00e9culas, pero impide o paso das grandes macromol\u00e9culas hidr\u00f3filas. Estas grandes mol\u00e9culas s\u00f3 poden cruzar o poro nuclear se van en compa\u00f1\u00eda dunha mol\u00e9cula de sinalizaci\u00f3n que as transporta e que interacciona temporalmente co segmento con repetici\u00f3ns FG das nucleoporinas. As nucleoporinas FG tam\u00e9n conte\u00f1en unha porci\u00f3n globular que serve como \u00e1ncora para a uni\u00f3n ao resto do complexo do poro nuclear.\nAs nucleoporinas forman varios subcomplexos entre elas. O m\u00e1is com\u00fan \u00e9 o complexo p62, que \u00e9 unha ensamblaxe composta por NUP62, NUP58, NUP54 e NUP45. Outro exemplo deses complexos \u00e9 o complexo NUP107-160, composto por moitas nucleoprote\u00ednas diferentes. O complexo NUP107-160 foi localizado nos cinetocoros dos cromosomas e xoga un papel na mitose.\nLocalizaci\u00f3n.\nNa seguinte t\u00e1boa ind\u00edcase a localizaci\u00f3n de diferentes nucleoporinas (Nups) nas distintas partes do complexo do poro nulcear.\nMecanismo de transporte.\nAs nucleoporinas regulan o transporte de macromol\u00e9culas a trav\u00e9s da envoltura nuclear ao interaccionaren coas prote\u00ednas transportadoras carioferinas. As carioferinas \u00fanense o seu cargamento e interaccionan reversiblemente coas repetici\u00f3ns FG das nucleoporinas. As carioferinas e o seu cargamento pasan entre as repetici\u00f3ns FG ata que difunden a favor do gradiente de concentraci\u00f3n a trav\u00e9s do complexo do poro nuclear. As carioferinas, segundo o tipo que sexan, poden funcionar como importinas (transportando prote\u00ednas do citoplasma ao n\u00facleo) ou como exportinas (transportando prote\u00ednas do n\u00facleo ao citoplasma). A liberaci\u00f3n do cargamento das carioferinas \u00e9 impulsada pola prote\u00edna Ran, que \u00e9 unha prote\u00edna G. A prote\u00edna Ran \u00e9 pequena dabondo como para poder difundir a trav\u00e9s dos poros nucleares a favor de gradiente e sen interaccionar coas nucleoporinas. A Ran pode unirse a GTP ou a GDP e ten a capacidade de cambiar a afinidade da carioferina polo seu cargamento. Dentro do n\u00facleo, RanGTP causa que as carioferinas importinas cambien de conformaci\u00f3n, o que fai que se libere o cargamento transportado. A RanGTP pode tam\u00e9n unirse a carioferinas exportinas e pasar a trav\u00e9s do poro nuclear ata o citosol. Unha vez no citosol, a RanGTP pode ser hidrolizada a RanGDP, o que permite que se libere o cargamento das exportinas.\nPatolox\u00eda.\nAsoci\u00e1ronse varias enfermidades con defectos nas nucleoporinas, especialmente diabetes, cirrose biliar primaria, enfermidade de Parkinson e enfermidade de Alzheimer. A sobreexpresi\u00f3n de xenes que codifican diversas nucleoporinas tam\u00e9n se relacionou coa formaci\u00f3n de tumores cancerosos.\nAs nucleoporinas son moi sensibles aos cambios na concentraci\u00f3n de glicosa. Por tanto, as persoas que te\u00f1en diabetes a mi\u00fado mostran un incremento da glicosilaci\u00f3n das nucleoporinas, especialmente da nucleoporina 62.\nEn certas condici\u00f3ns autoinmunes os anticorpos anti-p62, que inhiben os complexos p62, foron asociados coa cirrose biliar primaria, que destr\u00fae os condutos biliares do f\u00edgado.\nA diminuci\u00f3n da produci\u00f3n do complexo p62 \u00e9 com\u00fan a moitas enfermidades neurodexenerativas. A modificaci\u00f3n do promotor de p62 por oxidaci\u00f3n est\u00e1 correlacionada coa enfermidade de Alzheimer, e coas de Huntington, e Parkinson entre outros trastornos neurodexenerativos.\nO incremento da expresi\u00f3n do xene \"NUP88\", que codifica a nucleoporina 88, at\u00f3pase comunmente en displasias precancerosas e neoplasmas malignos.\nExemplos.\nAs distintas nucleoporinas nom\u00e9anse segundo o seu peso molecular en kDa. Por exemplo a nucleoporina de 35 kDa \u00e9 a NUP35. Alg\u00fans exemplos da familia das nucleoporinas son:"}
{"id": "309539", "revid": "54334", "url": "https://gl.wikipedia.org/wiki?curid=309539", "title": "Stanislaus Ladus\u00e3ns", "text": "Stanislaus Ladus\u00e3ns, nado en Rudzei\u0161i, Letonia, o 22 de agosto de 1912 e finado o 25 de xullo de 1993, foi un sacerdote brasileiro.\nTraxectoria.\nFoi profesor do Conxunto de Investigaci\u00f3n Filos\u00f3fica da Pontif\u00edcia Universidade Cat\u00f3lica do Rio de Janeiro, membro da Academia Brasileira de Filosof\u00eda, enviado ao Brasil pola Compa\u00f1\u00eda de Xes\u00fas en 17 de febreiro de 1947. Xa ordenado sacerdote, doutorouse en Filosof\u00eda pola Pontificia Universidade Gregoriana. Desde 1953 o Prof. Pe. Stanislaus Ladus\u00e3ns asumiu a direcci\u00f3n da Biblioteca do Centro de Estudos Superiores da Compa\u00f1\u00eda de Xes\u00fas, especializada en Filosof\u00eda e Teolox\u00eda, que foi iniciada en Nova Friburgo (Brasil), dando a mesma un decisivo impulso."}
{"id": "309540", "revid": "23204", "url": "https://gl.wikipedia.org/wiki?curid=309540", "title": "Centelles", "text": "Centelles \u00e9 un concello da provincia de Barcelona, en Catalu\u00f1a, pertencente \u00e1 comarca de Osona."}
{"id": "309542", "revid": "89787", "url": "https://gl.wikipedia.org/wiki?curid=309542", "title": "Erupci\u00f3n minoica", "text": "A erupci\u00f3n minoica de Thera, tam\u00e9n co\u00f1ecida como a erupci\u00f3n de Thera ou erupci\u00f3n de Santorini, foi unha importante e catastr\u00f3fica erupci\u00f3n volc\u00e1nica cun \u00cdndice de Explosividade Volc\u00e1nica (IEV) de 6 ou 7 e unha Densidade L\u00edtica Equivalente (DLE) de 60\u00a0km\u00b3, que se calcula que se produciu a mediados do II milenio a. C.. A erupci\u00f3n foi un dos m\u00e1is grandes eventos volc\u00e1nicos da Terra rexistrados na historia. A erupci\u00f3n devastou a illa de Thera (tam\u00e9n chamada Santorini), inclu\u00edndo o asentamento Minoico en Akrotiri, as\u00ed como as comunidades e \u00e1reas agr\u00edcolas nas illas pr\u00f3ximas e na costa de Creta.\nNon hai rexistros antigos claros da erupci\u00f3n, que parece inspirar a alg\u00fans mitos gregos, puido causar disturbios en Exipto.\nErupci\u00f3n.\nAntecedentes.\nA evidencia xeol\u00f3xica mostra que o volc\u00e1n Thera fixo erupci\u00f3n en numerosas ocasi\u00f3ns durante varios centos de miles de anos antes da erupci\u00f3n minoica. Nun proceso de repetici\u00f3n, o volc\u00e1n poder\u00eda entrar en erupci\u00f3n violentamente, logo, eventualmente colapsar nunha caldeira m\u00e1is ou menos circular chea de auga de mar, con numerosas pequenas illas formando un c\u00edrculo. A caldeira ser\u00eda reenchida lentamente co magma, constru\u00edndo un novo volc\u00e1n, que entrar\u00eda en erupci\u00f3n e logo derrubar\u00edase nun proceso c\u00edclico en curso.\nInmediatamente antes da erupci\u00f3n minoica, as paredes da caldeira formaban unha serie de illas anulares conc\u00e9ntricas cunha \u00fanica entrada que se estend\u00eda entre Thera e a pequena illa de Aspronisi. Esta erupci\u00f3n catacl\u00edsmica centrouse nunha pequena illa ao norte da illa existente de Nea Kameni no centro da caldeira ent\u00f3n existente. a parte norte da caldeira foi reenchido pola cinza volc\u00e1nica e lava, logo derrubouse de novo.\nMagnitude.\nInvestigaci\u00f3ns feita por un equipo de cient\u00edficos internacionais en 2006, revelaron que a erupci\u00f3n de Santorini foi moito maior que a estimaci\u00f3n orixinal de 39\u00a0km\u00b3 de Densidade L\u00edtica Equivalente (DLE), ou o volume total de material expulsado desde o volc\u00e1n, que se publicou en 1991.. Cun DLE estimado de m\u00e1is de 60\u00a0km\u00b3, o volume de ejecta foi de aproximadamente 100\u00a0km\u00b3. Si \u00e9 as\u00ed, o \u00cdndice de Explosividade Volc\u00e1nica (IEV) foi 7. O volc\u00e1n expulsou ata catro veces m\u00e1is que a erupci\u00f3n ben rexistrada polo Krakatoa en 1883. A erupci\u00f3n volc\u00e1nica de Thera e a posterior ca\u00edda de cinza probablemente esterilizou a illa, como ocorreu en Krakatoa. S\u00f3 a erupci\u00f3n volc\u00e1nica do Monte Tambora de 1815, como a erupci\u00f3n Hatepe do Lago Taupo ao redor do 180, e talvez a erupci\u00f3n da Monta\u00f1a Baekdu ao redor do 970 lanzou m\u00e1is material \u00e1 atmosfera durante os tempos hist\u00f3ricos.\nSecuencia.\nEn Santorini, hai unha grosa capa de tefra branca de 60 m. que cobre o chan delineando claramente o nivel do chan antes da erupci\u00f3n. Esta capa ten tres bandas distintas que indican as diferentes fases da erupci\u00f3n. Os estudos identificaron catro grandes fases da erupci\u00f3n, e unha capa menor de tefra previa. A delgadeza da primeira capa de cinzas, xunto coa notable falta de erosi\u00f3n desa capa polas choivas do inverno antes de que depositara a seguinte capa, indican que o volc\u00e1n deu unha advertencia \u00e1 poboaci\u00f3n local poucos meses antes. Dado que non atop\u00e1ronse restos humanos no sitio de Akrotiri, esta actividade volc\u00e1nica preliminar causou probablemente a fuxida da poboaci\u00f3n da illa. Tam\u00e9n se suxire que varios meses antes da erupci\u00f3n, Santorini experimentou un ou m\u00e1is terremotos, que danou os asentamentos locais.\nA intensa actividade magm\u00e1tica da primeira fase importante (B01/ minoica A) da erupci\u00f3n depositou ata 7 m de pedra p\u00f3mez e cinzas, cun compo\u00f1ente l\u00edtico menor ao sueste e o leste. A evidencia arqueol\u00f3xica indican o enterramento de estruturas artificiais con danos limitados. A segunda (B02/minoica B) e terceira (B03/minoica C) fases da erupci\u00f3n inclu\u00edron fluxo pirocl\u00e1stico e a posible xeraci\u00f3n de tsunamis. As estruturas artificiais non enterradas durante a minoica 1 foron completamente destru\u00eddas. A terceira fase tam\u00e9n se caracterizou polo inicio do colapso da caldeira. A cuarta e \u00faltima fase principal (B04/minoica D) estivo marcada por actividade variada: fluxos de dep\u00f3sitos ricos en base l\u00edtica, lahares, fluxos de cascallos, e dep\u00f3sitos de cinzas de ignimbrita. Esta fase caracter\u00edzase polo colapso total da caldeira, que produciu o tsunami.\nXeomorfolox\u00eda.\nA\u00ednda que non se co\u00f1ece o proceso de fractura, a an\u00e1lise estat\u00edstica de altitude indica que a caldeira formouse xusto antes da erupci\u00f3n. Durante este per\u00edodo, a superficie da illa era m\u00e1is pequena e as costas sur e leste parec\u00edan en regresi\u00f3n. Durante o per\u00edodo de erupci\u00f3n a paisaxe estaba cuberta polos sedimentos de pedra p\u00f3mez. Nalg\u00fans lugares, a costa desapareceu baixo grosas deposici\u00f3ns de toba, e outras li\u00f1as de costas recentes estend\u00e9ronse cara ao mar. Logo da erupci\u00f3n, a xeomorfolox\u00eda da illa caracter\u00edzase por unha fase de erosi\u00f3n intensa, durante a cal a pedra p\u00f3mez foi retir\u00e1ndose progresivamente das zonas altas cara \u00e1s inferiores.\nVulcanolox\u00eda.\nEsta erupci\u00f3n pliniana resultou nun penacho de cinzas estimado de 30 a 35\u00a0km. de altura, que se estendeu ata a estratosfera. Ademais, o magma que sa\u00edu do volc\u00e1n entrou en contacto coa auga mari\u00f1a da ba\u00eda, o que ocasionou nunha violenta erupci\u00f3n de vapor.\nA erupci\u00f3n tam\u00e9n xerou un tsunami de 35 a 150 m. dealtura que devastou a costa norte de Creta, a 110\u00a0km. de distancia. O tsunami afectou a cidades costeiras, como Amnisos, onde derribou paredes dos edificio ou deixounas f\u00f3ra da ali\u00f1aci\u00f3n. Na illa de Anafi, a 27\u00a0km. ao leste, atop\u00e1ronse capas de cinza de 3 m. de espesura, como as\u00ed como capas de pedra p\u00f3mez en abas a 250 m. sobre o nivel do mar.\nNoutras partes do Mediterr\u00e1neo hai dep\u00f3sitos de pedra p\u00f3mez que poder\u00edan ser causadas pola erupci\u00f3n de Thera. Capas de cinza en perforaci\u00f3ns no fondo do mar e de lagos en Turqu\u00eda, mostran que a maior ca\u00edda de cinza foi cara ao leste e nordeste de Santorini. A cinza que se atopa en Creta agora s\u00e1bese que foi dunha fase preliminar da erupci\u00f3n, algunhas semanas ou meses antes das principais fases eruptivas, e tivo pouco impacto na illa. Afirmouse que acharonse dep\u00f3sitos de cinza de Santorini no delta do Nilo, pero agora s\u00e1bese que isto foi un erro de identificaci\u00f3n.\nDataci\u00f3n da erupci\u00f3n.\nA erupci\u00f3n minoica \u00e9 un marcador clave para a cronolox\u00eda da Idade de Bronce do mundo mediterr\u00e1neo oriental. Proporciona un punto fixo para ali\u00f1ar toda a cronolox\u00eda do segundo milenio antes de Cristo no mar Exeo, porque a evidencia da erupci\u00f3n at\u00f3pase en toda a rexi\u00f3n. Malia esta evidencia, a data exacta da erupci\u00f3n \u00e9 dif\u00edcil de determinar. Tradicionalmente, os arque\u00f3logos sit\u00faana aproximadamente o 1500 a.C. As datas de radiocarbono, inclu\u00edndo a an\u00e1lise dunha rama de oliveira enterrada debaixo dun fluxo de lava do volc\u00e1n deu unha data entre 1627 a.C. e 1600 a.C (95% intervalo de confianza ), suxiren unha data m\u00e1is dun s\u00e9culo antes. Polo tanto, as datas do radiocarbono e as datas arqueol\u00f3xicas est\u00e1n en substancial desacordo.\nOs aneis das \u00e1rbores datan a erupci\u00f3n no 1628 a.C.\nImpacto hist\u00f3rico.\nCivilizaci\u00f3n minoica.\nA erupci\u00f3n devastou o asentamento minoico pr\u00f3ximo ao Akrotiri en Santorini, que foi sepultado por unha capa de pedra p\u00f3mez. Crese que a erupci\u00f3n tam\u00e9n afectou gravemente \u00e1 poboaci\u00f3n minoica en Creta, a\u00ednda que a magnitude do impacto \u00e9 debatido. As primeiras teor\u00edas propo\u00f1en que a ca\u00edda de cinza de Thera na metade oriental de Creta afogou a vida das plantas, causando a inanici\u00f3n da poboaci\u00f3n local. Pero, logo de exames de campo m\u00e1is exhaustivas, esta teor\u00eda perdeu credibilidade, xa que se determinou que en ning\u00fan lugar de Creta caeron m\u00e1is de 5\u00a0mm. de cinzas.. Propux\u00e9ronse outras teor\u00edas baseadas na evidencia arqueol\u00f3xica atopada en Creta que indica que un tsunami, probablemente asociado \u00e1 erupci\u00f3n, impactou en \u00e1reas do litoral de Creta e puideron devastar os asentamentos costeiros dos minoicos. Outra teor\u00eda \u00e9 que gran parte do dano feito aos asentamentos minoicos son o resultado dun gran terremoto, e o lume que causou, que precedeu a erupci\u00f3n de Thera.\nEn Thera atop\u00e1ronse importantes restos minoicos da era Minoica tard\u00eda encima do nivel da capa de cinzas e do nivel estratigr\u00e1fico do tsunami, polo que non est\u00e1 claro se estas causas naturais foron suficientes para provocar a ca\u00edda da civilizaci\u00f3n minoica. Como os minoicos eran unha potencia mar\u00edtima e depend\u00eda dos buques para a s\u00faa subsistencia, a erupci\u00f3n de Thera probablemente causou dificultades econ\u00f3micas significativas para os minoicos. Si estes efectos foron suficientes para desencadear a ca\u00edda da civilizaci\u00f3n \u00e9 intensamente debatido. A conquista mic\u00e9nica produciuse a finais de per\u00edodo minoico II. Os mic\u00e9nicos eran unha civilizaci\u00f3n militar. Usando a s\u00faa armada funcional e un ex\u00e9rcito ben equipado eran capaces dunha invasi\u00f3n. O armamento mic\u00e9nico atopouse nos enterros en Creta. Isto demostra a influencia militar mic\u00e9nica non moitos anos logo da erupci\u00f3n. Moitos arque\u00f3logos especulan que a erupci\u00f3n causou unha crise na civilizaci\u00f3n minoica, fac\u00e9ndoos vulnerables \u00e1 conquista polos mic\u00e9nicos.\nRexistros chineses.\nO inverno volc\u00e1nico causado por unha erupci\u00f3n a finais do s\u00e9culo XVII a.C. foi usado por alg\u00fans investigadores para comparalo c\u00e1s entradas nos rexistros chineses que documentan o colapso da dinast\u00eda Xia da China. Segundo os \"Anais do Bamb\u00fa\", o colapso da dinast\u00eda e o auxe da dinast\u00eda Shang, que sucederon aproximadamente no 1618 a.C., foron acompa\u00f1ados por \"n\u00e9boa amarela, un tenue sol, tres soles, xeadas en xullo, a fame e a extinci\u00f3n dos cinco cereais\"..\nEfecto na historia de Exipto.\nNon quedan rexistros escritos exipcios da erupci\u00f3n, e a ausencia de tales rexistros \u00e1s veces atrib\u00faense \u00e1 desorde xeral en Exipto ao redor do Segundo Per\u00edodo Intermedio.\nFortes tormentas que devastaron gran parte de Exipto, e foron descritas na Estela da tempestade de Amosis I, os cambios clim\u00e1ticos a curto prazo atribu\u00edronse \u00e1 erupci\u00f3n de Thera.\nA\u00ednda que argumentouse que os danos desta tormenta puideron ser causados por un terremoto trala erupci\u00f3n de Thera, tam\u00e9n suxeriuse que foi causada durante unha guerra cos hicsos, e a referencia a unha \"tormenta\" non \u00e9 m\u00e1is que unha met\u00e1fora para o caos, no que o fara\u00f3n estaba tratando de impo\u00f1er a orde.\nDocumentos, como o Speos Artemidos de Hatshepsut, representan tormentas similares, pero falan claramente en sentido figurado, non literalmente. As investigaci\u00f3ns indican que este ronsel particular \u00e9 s\u00f3 outra referencia ao Fara\u00f3n superando os poderes do caos e a escuridade.\nTradici\u00f3ns gregas.\nA erupci\u00f3n de Thera e a choiva volc\u00e1nica puido inspirar aos mitos da Titanomaquia na Teogon\u00eda de Hes\u00edodo. A titanomaquia poder\u00eda ter colleitado elementos da memoria popular da Anatolia occidental como conto que estendeuse cara ao oeste. As li\u00f1as de Hes\u00edodo compar\u00e1ronse coa actividade volc\u00e1nica, citando aos raios de Zeus como raios volc\u00e1nicos, a terra e o mar fervendo como resultado do colapso da c\u00e1mara magm\u00e1tica, inmensa lapas e calor como evidencia da explosi\u00f3n fre\u00e1tica, entre outras moitas descrici\u00f3ns.\nAtlantida.\nExiste algunha evidencia arqueol\u00f3xica, sismol\u00f3xica e vulcanol\u00f3xica de que o mito da Atl\u00e1ntida, descrito por Plat\u00f3n, bas\u00e9ase na erupci\u00f3n de Santorini."}
{"id": "309544", "revid": "15490", "url": "https://gl.wikipedia.org/wiki?curid=309544", "title": "Bieito VIII, papa", "text": "Bieito VIII (de nome Teofilacto), nado en Roma e finado o 9 de abril de 1024, foi o Papa n\u00ba 143 da Igrexa cat\u00f3lica de 1012 a 1024.\nTraxectoria.\nAproveitando a morte de Crescencio III (1012) os seus inimigos e rivais pol\u00edticos, os condes de T\u00fasculo, aproveitaron para nomear a un dos seus fillos, Teofilacto, como papa o 18 de maio de 1012, permanecendo no cargo at\u00e9 a s\u00faa morte o 9 de abril de 1024, data en que foi sucedido polo seu irm\u00e1n, Xo\u00e1n XIX.\nApenas nomeado, foi expulsado de Roma pola familia dos Crescencio, que puxeron no seu lugar ao antipapa Gregorio. Ano e medio m\u00e1is tarde, en 1014, Bieito VIII foi reposto no papado polo rei Henrique II de Saxonia quen, favor\u00e1bel \u00e1 reforma da Igrexa, se decantou por Bieito ao consideralo m\u00e1is proclive \u00e1 mesma. Como recompensa por este acto Henrique II obtivo a coroaci\u00f3n imperial en Roma no ano 1014 onde por primeira vez en Occidente o emperador recibiu do papa, xunto \u00e1 coroa, o globo coa cruz como s\u00edmbolo do poder universal.\nNese mesmo ano de 1014 introduciu de forma definitiva no credo niceno-constantinopolitano a procedencia do Esp\u00edrito Santo do Pai \u201ce do Fillo\u201d que desembocar\u00e1 anos m\u00e1is tarde no Cisma das Igrexas de Oriente e Occidente.\nEn 1016 Bieito VIII \u00e1 fronte de tropas italianas vence aos sarracenos que atacaran a Italia central e inmediatamente at\u00f3pase co enfrontamento co Imperio bizantino no sur de Italia cando o emperador destes, Basilio II, renova a pol\u00edtica de restauraci\u00f3n practicada outrora por Xustiniano ao reconquistar, na batalla de Cannas en 1018, a Apulia que se sublevou no ano 1009. O papa, que apoiara aos sublevados de Apulia con tropas normandas que se asentaron no sur de Italia ao seu regreso dunha peregrinaci\u00f3n a Terra Santa e coas que Bieito VIII pactara unha alianza a cambio de conceder a estes o perd\u00f3n por un crime de sangue, viu ameazados os seus propios territorios polo que xuntamente cos apulios e os normandos pediu auxilio a Henrique II.\nEn 1020, aproveitando a viaxe do papa a Bamberg para a consagraci\u00f3n da s\u00faa nova catedral acordouse unha expedici\u00f3n de auxilio que en 1021 conseguiron eliminar a supremac\u00eda bizantina no sur de Italia e crear un cinto defensivo. No devandito encontro entre o papa e o emperador expux\u00e9ronse algunhas ideas de reforma da Igrexa e convocouse en 1022 o S\u00ednodo de Pavia que se celebrou baixo a presidencia do papa e do emperador e no que se repetiu a esixencia can\u00f3nica de celibato para o alto clero at\u00e9 o subdi\u00e1cono, e estableceuse que os fillos habidos da ligaz\u00f3n de sacerdotes non libres con mulleres libres haber\u00edan de seguir o estado do pai para que non se perdese para a Igrexa nin puidesen ser perigosos pola herdanza do ben eclesi\u00e1stico. Decret\u00e1ronse tam\u00e9n severas condenas contra os sacerdotes que practicaban a simon\u00eda e condenouse as\u00ed mesmo o duelo.\nTregua de Deus.\nA Bieito VIII d\u00e9bese un decreto co\u00f1ecido como \"Tregua de Deus\" polo que se regulaba a guerra entre pr\u00edncipes cristi\u00e1ns. Tivo a s\u00faa orixe nun decreto da Igrexa para defender aos humildes fronte aos se\u00f1ores feudais, a chamada \"Paz de Deus\". A \"Tregua de Deus\" base\u00e1base nun principio can\u00f3nico que prohib\u00eda as hostilidades entre o s\u00e1bado pola noite e o luns pola ma\u00f1\u00e1."}
{"id": "309547", "revid": "25871", "url": "https://gl.wikipedia.org/wiki?curid=309547", "title": "Xo\u00e1n XIX, papa", "text": "Xo\u00e1n XIX (de nome Romano), nado en Roma e finado en outubro de 1032, foi o Papa n\u00ba 144 da Igrexa cat\u00f3lica de 1024 a 1032.\nTraxectoria.\nSucesor, no solio pontificio, do seu irm\u00e1n Bieito VIII, no momento da s\u00faa elecci\u00f3n era c\u00f3nsul e senador ademais de laico, polo que recibiu todas as ordes sacras at\u00e9 a dignidade de bispo nun s\u00f3 d\u00eda a cambio dunha importante cantidade de di\u00f1eiro co que iniciou o seu pontificado cunha das secuelas que o definir\u00edan: a simon\u00eda.\nNon \u00e9 de estra\u00f1ar, por tanto, que estivese disposto a reco\u00f1ecer o t\u00edtulo de Ecum\u00e9nico ao Patriarca de Constantinopla a cambio dunha importante cantidade de di\u00f1eiro. Esta postura provocou o rexeitamento xeneralizado de toda a Igrexa e Xo\u00e1n XIX viuse obrigado a dar marcha atr\u00e1s.\nAo morrer o emperador Henrique II, deu o seu apoio a Conrado II a quen coroou, xunto \u00e1 s\u00faa consorte Xisela, o 26 de marzo de 1027, en San Pedro."}
{"id": "309552", "revid": "89787", "url": "https://gl.wikipedia.org/wiki?curid=309552", "title": "Alison Lohman", "text": "Alison Marion Lohman, nada en Palm Springs (California) o 18 de setembro de 1979, \u00e9 unha actriz estadounidense. Interpretou a Astrid en \"White Oleander\" (2002), e apareceu en \"Matchstick Men\" (2003), \"Where the Truth Lies\" (2005), \"The Big White\" (2005), \"Flicka\" (2006) e \"Drag Me to Hell\" (2009), al\u00e9n de papeis menores en \"Big Fish\" (2003), \"Beowulf\" (2007) e \"Gamer\" (2009)."}
{"id": "309553", "revid": "23204", "url": "https://gl.wikipedia.org/wiki?curid=309553", "title": "Alison Marion Lohman", "text": ""}
{"id": "309554", "revid": "89787", "url": "https://gl.wikipedia.org/wiki?curid=309554", "title": "Selecci\u00f3n de f\u00fatbol de San Tom\u00e9 e Pr\u00edncipe", "text": "A Selecci\u00f3n de f\u00fatbol de San Tom\u00e9 e Pr\u00edncipe \u00e9 o equipo representativo do de San Tom\u00e9 e Pr\u00edncipe nas competici\u00f3ns oficiais internacionais de f\u00fatbol. A s\u00faa organizaci\u00f3n est\u00e1 a cargo da Federa\u00e7\u00e3o Santomense de Futebol, afiliada \u00e1 Confederaci\u00f3n Africana de F\u00fatbol (CAF) e \u00e1 FIFA. \u00c9 unha selecci\u00f3n con moi pouca historia internacional, non conseguindo participar nunca nin na Copa do Mundo nin na Copa \u00c1frica de Naci\u00f3ns.\nHistoria.\nEn 2003, San Tom\u00e9 e Pr\u00edncipe abandonou as competencias internacionais tras ser derrotado por . Ap\u00f3s varios anos sen disputar partidos, foi eliminada da clasificaci\u00f3n mundial da FIFA, ata que tras nove anos participou na fase de clasificaci\u00f3n da CAF para a Copa Mundial de F\u00fatbol de 2014, quedando eliminada na primeira rolda ante o por un marcador de 6 a 1.\nFixo parte das eliminatorias para a Copa de \u00c1frica de Naci\u00f3ns 2013 superando contra todo progn\u00f3stico a 1 a 0 como locais na ida e empatando a cero no xogo de volta. Superada esta serie correspondese enfrontarse contra , comezando como local obtivo un serprenedente 2 a 1, pero no xogo de volta, en Freetown, os locais venceron 4 a 2, eliminando a San Tom\u00e9 e Pr\u00edncipe da competici\u00f3n."}
{"id": "309556", "revid": "1987", "url": "https://gl.wikipedia.org/wiki?curid=309556", "title": "Bieito IX, papa", "text": "Bieito IX (de nome Teofilacto, nome orixinal Teofilatto; Theophylactus en lat\u00edn), nado en Roma en 1012 ou 1021 e finado en Grottaferrata, Estados Pontificios (Italia), en 1055, foi o papa n\u00ba 145, 147 e 150 da Igrexa cat\u00f3lica de 1032 a 1044 nun primeiro per\u00edodo; de abril a maio de 1045 nun segundo per\u00edodo e de 1047 a 1048 nun terceiro per\u00edodo.\nTraxectoria.\nDa dinast\u00eda dos Teofilactos que lle deu seis papas \u00e1 cristiandade, foi sobri\u00f1o dos papas Xo\u00e1n XIX e Bieito VIII e descendente de Xo\u00e1n XI, Xo\u00e1n XII e Xo\u00e1n XIII. Elixido sumo pont\u00edfice con pouca idade, a\u00ednda que parece unha lenda ou un erro hist\u00f3rico supor que ti\u00f1a 12 anos ao empezar a ser papa, cando quizais contaba xa con 20 ou 25 anos.\nPrimeiro per\u00edodo (1032-1044).\nO 21 de outubro de 1032 foi elixido sumo pont\u00edfice. Segundo Rodolfus Glaber, ser\u00eda papa con 12 anos, un dato que hoxe se considerar\u00eda un erro que non corresponder\u00eda \u00e1 realidade. Chega \u00e1 cadeira pontificia grazas a que o seu pai, o Conde Alberico III, que era o verdadeiro dono de Roma, suborna \u00e1 Curia e consegue para o seu fillo tan prezado posto. En 1037 viaxou para atoparse co Emperador Conrado II e excomungou a Heriberto Arcebispo de Mil\u00e1n, con quen Conrado II ti\u00f1a unha antiga inimizade. A morte do Emperador Conrado II, privara ao Papa Bieito IX do seu principal apoio. Finalmente un capit\u00e1n romano, Gerardo dei Sasso expulsouno de Roma e puxo no seu lugar ao Bispo de Sabinia.\nSegundo per\u00edodo (abril a maio de 1045).\nExpulsou \u00e1 forza a Silvestre III e foi reelecto o 10 de abril de 1045, pero en maio, abdicou ao vender, co prop\u00f3sito de casar, o seu cargo pontificio por 1500 libras de ouro ao Arcipreste Xo\u00e1n de Graciano, futuro papa papa|Gregorio VI. Bieito IX abandona Roma.\nEn 1046 xunto a Silvestre III quixo derrocar ao papa Gregorio VI, pero o rei alem\u00e1n Henrique III viaxou at\u00e9 al\u00ed e organizou o Concilio de Sutri que o 20 de decembro o expulsou de Roma.\nTerceiro per\u00edodo (novembro de 1047 a xullo de 1048).\nBieito atacou Roma e foi aceptado polo clero e o pobo para evitar tumultos e derramamentos de sangue para ser elixido por terceira vez o 8 de novembro de 1047. Con todo non o aceptaron os Crescencios, inimigos hist\u00f3ricos dos Condes. Entre as d\u00faas familias estalou unha guerra desapiadada. Bieito convocou varios S\u00ednodos, en Spello, en Roma e en Marsella. Expulsado e excomungado o 17 de xullo de 1048, despois de oito meses polos Consellos de San Bartolomeu. Nunca cesou de loitar por reconquistar o Papado. M\u00e1is adiante f\u00edxose monxe de San Basilio en Grottaferrata onde morreu o 18 de setembro de 1055."}
{"id": "309558", "revid": "55340", "url": "https://gl.wikipedia.org/wiki?curid=309558", "title": "V\u00edtor II, papa", "text": "V\u00edtor II (de nome Gebhard de Dollnstein-Hirschberg ), nado en Baviera e finado en Arezzo o 28 de xu\u00f1o de 1057, foi o Papa n\u00ba 153 da Igrexa cat\u00f3lica de 1055 a 1057.\nTraxectoria.\nFillo dun bar\u00f3n suabo, o conde Hartwing de Calw, e parente do emperador Henrique III, foi nomeado bispo de Eichst\u00e4tt en 1042, cando contaba 24 anos de idade, grazas \u00e1 influencia do seu t\u00edo, o bispo Gerhard de Ratisbona. Desde esa posici\u00f3n apoiou as pol\u00edticas e intereses do emperador Henrique e converteuse nun dos seus principais asesores.\nFoi nomeado ao papado en Maguncia, en setembro de 1054, por Henrique III,e unha delegaci\u00f3n romana encabezada por Hildebrando, futuro papa Gregorio VII, sendo consagrado na catedral de San Pedro, e o seu pontificado enm\u00e1rcase na reforma gregoriana.\nEn xu\u00f1o de 1055, V\u00edtor II atopouse co emperador en Florencia, onde celebrou un concilio que reforzou a condena de Le\u00f3n IX ao matrimonio dos sacerdotes, a simon\u00eda e a perda dos bens da Igrexa.\nEn 1056 desprazouse a Alema\u00f1a para solicitar a protecci\u00f3n imperial fronte aos normandos. Durante a s\u00faa estancia en terras xermanas Henrique III faleceu, deixando no trono ao seu fillo de seis anos Henrique IV e como rexente a s\u00faa vi\u00fava a emperatriz Agnes de Poitou.\nV\u00edtor II faleceu pouco despois en Arezzo, o 28 de xu\u00f1o de 1057, por mor da malaria sendo enterrado na cidade de R\u00e1vena.\nTras a s\u00faa morte, e aproveitando o baleiro de poder en Alema\u00f1a cun emperador que \u00e9 s\u00f3 un neno e unha rexente totalmente inexperta, a nobreza romana volver\u00e1 ser a instituci\u00f3n determinante na elecci\u00f3n papal e V\u00edtor II converterase no \u00faltimo Papa nomeado por un emperador alem\u00e1n."}
{"id": "309569", "revid": "89787", "url": "https://gl.wikipedia.org/wiki?curid=309569", "title": "Envoltura v\u00edrica", "text": "A envoltura v\u00edrica \u00e9 unha estrutura que rodea a c\u00e1pside v\u00edrica t\u00edpica de moitos virus animais. S\u00f3 uns poucos virus de plantas e bacteri\u00f3fagos te\u00f1en envoltura. Nos animais a envoltura prov\u00e9n fundamentalmente da membrana plasm\u00e1tica das c\u00e9lulas do hospedador (ou \u00e1s veces da s\u00faa membrana nuclear ou de org\u00e1nulos); pero esta membrana lipoporteica de orixe celular non \u00e9 o \u00fanico compo\u00f1ente da envoltura, xa que cont\u00e9n tam\u00e9n glicoprote\u00ednas, que se proxectan ao exterior como esp\u00edculas, que est\u00e1n codificadas no xenoma v\u00edrico. Estas esp\u00edculas son moi importantes como ant\u00edxenos ou para a adhesi\u00f3n dos virus \u00e1s c\u00e9lulas. Estes compo\u00f1entes proteicos v\u00edricos ins\u00edrense na membrana da c\u00e9lula antes de que o virus se ensamble e despois durante a liberaci\u00f3n do virus xa est\u00e1n incorporados \u00e1 membrana. Nalg\u00fans virus as prote\u00ednas da membrana son tan numerosas que cobren toda a superficie do virus, como ocorre nos \"Hepadnaviridae\".\nDebaixo da envoltura normalmente est\u00e1 a c\u00e1pside, pero moitos virus entre a envoltura e a c\u00e1pside presentan unha matriz proteica cementante (exemplo: \"Rhabdoviridae\").\nA envoltura \u00e9 flexible, pleom\u00f3rfica (cambia de forma). Ademais, a bicapa lip\u00eddica da envoltura \u00e9 relativamente sensible ao desecamento, \u00e1 calor e aos deterxentes, polo que pode usarse \u00e9ter para disolver os l\u00edpidos, e o virus queda inactivado.\nA funci\u00f3n principal da envoltura \u00e9 axudar ao virus a entrar na c\u00e9lula h\u00f3spede. As glicoprote\u00ednas da superficie serven para identificar e unirse aos puntos receptores na membrana do h\u00f3spede. A envoltura v\u00edrica fusi\u00f3nase despois coa membrana da c\u00e9lula, o que permite a entrada da c\u00e1pside e do xenoma v\u00edrico.\nXeralmente, a c\u00e9lula infectada queda danada pola sa\u00edda de part\u00edculas v\u00edricas envoltas e adoita morrer, outras veces queda debilitada e pode seguir liberando virus durante un per\u00edodo longo sen que a c\u00e9lula morra.\nAlg\u00fans virus te\u00f1en envolturas con varias membranas, que lles proporcionan protecci\u00f3n contra o sistema inmunitario (por exemplo, poxvirus), e facilitan a s\u00faa adaptaci\u00f3n a novos h\u00f3spedes.\nExemplos de virus envoltos.\nOs seguintes son grupos de virus envoltos que son pat\u00f3xenos para os humanos:"}
{"id": "309570", "revid": "25871", "url": "https://gl.wikipedia.org/wiki?curid=309570", "title": "Costas Mandylor", "text": "Costas Mandylor, nado como Costas Theodosopoulos en Melbourne o 3 de setembro 1965, \u00e9 un actor australiano de ascendencia grega. \u00c9 co\u00f1ecido por interpretar a Kenny en \"Picket Fences\", e a Mark Hoffman na saga de \"Saw\"."}
{"id": "309571", "revid": "89787", "url": "https://gl.wikipedia.org/wiki?curid=309571", "title": "Xogos da Lusofon\u00eda", "text": "Os Xogos da Lusofon\u00eda son un evento multideportivo entre pa\u00edses de lingua portuguesa, constitu\u00edndo unha especie de Xogos Ol\u00edmpicos disputados entre os diversos pa\u00edses lus\u00f3fonos.\nCompetici\u00f3n.\n\"Unidos pelo desporto\", este \u00e9 o lema da Associa\u00e7\u00e3o dos Comit\u00e9s Ol\u00edmpicos de L\u00edngua Oficial Portuguesa (ACOLOP), que foi fundada o 8 de xu\u00f1o de 2004, co obxectivo de integrar o mundo lus\u00f3fono polo deporte e xa oficialmente reco\u00f1ecida polo Comit\u00e9 Ol\u00edmpico Internacional.\nO portugu\u00e9s \u00e9 o idioma oficial de Angola, Brasil, Cabo Verde, Guinea-Bissau, Macau, Mozambique, Portugal, San Tom\u00e9 e Pr\u00edncipe, Timor-Leste e, dende 2007, Guinea Ecuatorial. Na actualidade, \u00e9 a cuarta lingua materna m\u00e1is falada do mundo, con cerca de 260 mill\u00f3ns de falantes nativos, estando case 5 mill\u00f3ns deles espallados por outros pa\u00edses do mundo (principalmente EUA, Canad\u00e1, Francia e o Reino Unido entre outros).\nOs membros asociados da ACOLOP, Guinea Ecuatorial, India e Sri Lanka, pa\u00edses onde o portugu\u00e9s non \u00e9 lingua oficial, foron convidados a participar nos Xogos da Lusofon\u00eda. A influencia do Imperio Portugu\u00e9s sobre os continentes africano, asi\u00e1tico e oce\u00e1nico, durante a Era dos Descubrimentos, explica a perpetuaci\u00f3n de variaci\u00f3ns da lingua portuguesa nalgunhas rexi\u00f3ns desas tres naci\u00f3ns.\nA Galiza, terra onde se orixinou a lingua portuguesa e onde moitos fil\u00f3logos afirman que o galego e o portugu\u00e9s e a mesma lingua, foi convidada varias veces a participar nos Xogos, ficando fora dos mesmos por causa do desinterese mostrado polo goberno auton\u00f3mico."}
{"id": "309572", "revid": "23204", "url": "https://gl.wikipedia.org/wiki?curid=309572", "title": "Costas Theodosopoulos", "text": ""}
{"id": "309574", "revid": "27155", "url": "https://gl.wikipedia.org/wiki?curid=309574", "title": "Envoltura viral", "text": ""}
{"id": "309576", "revid": "27155", "url": "https://gl.wikipedia.org/wiki?curid=309576", "title": "Envoltura do viri\u00f3n", "text": ""}
{"id": "309578", "revid": "23204", "url": "https://gl.wikipedia.org/wiki?curid=309578", "title": "Sebastian Roch\u00e9", "text": "Sebastian Roch\u00e9, nado en Par\u00eds o 4 de agosto de 1964 \u00e9 un actor franco-escoc\u00e9s. \u00c9 co\u00f1ecido por interpretar a Kurt Mendel en \"Odyssey 5\", a Jerry Jacks en \"General Hospital\", a Thomas Jerome Newton en \"Fringe\" e a Balthazar on \"Supernatural\".\nAdemais do seu traballo en televisi\u00f3n, Roch\u00e9 tam\u00e9n apareceu en \"O derradeiro dos mohicanos\" (1992), \"O pacificador\" (1997), \"15 Minutes\" (2001), \"Sorry, Haters\" (2005), \"The Namesake\" (2006), \"Beowulf\" (2007), \"Happy Tears\" (2009), \"Safe House\" (2012), \"Wer\" (2013) e \"A Walk Among the Tombstones\" (2014)."}
{"id": "309584", "revid": "89787", "url": "https://gl.wikipedia.org/wiki?curid=309584", "title": "Distrito de \u00c1gua Grande", "text": "\u00c1gua Grande \u00e9 un distrito de San Tom\u00e9 e Pr\u00edncipe. A s\u00faa capital, San Tom\u00e9, tam\u00e9n \u00e9 a capital do pa\u00eds. A s\u00faa \u00e1rea \u00e9 de 17 quil\u00f3metros cadrados e \u00e9 o menor dos 7 distritos en termos de \u00e1rea mais \u00e9 o maior en poboaci\u00f3n.\nCidades irmandadas.\nO distrito de \u00c1gua Grande est\u00e1 irmandada coas seguintes cidades:"}
{"id": "309588", "revid": "1131", "url": "https://gl.wikipedia.org/wiki?curid=309588", "title": "Editorial de los Bibli\u00f3filos Gallegos", "text": "Bibli\u00f3filos Gallegos foi unha editorial galega fundada en Santiago de Compostela en 1949.\nHistoria.\nA Editorial de los Bibli\u00f3filos Gallegos nace en Santiago de Compostela en 1949 co obxectivo de paliar, dalgunha maneira, a case nula actividade editorial daqueles d\u00edas no que respecta ao libro galego. Moi pr\u00f3xima ao Instituto Padre Sarmiento e ao Seminario de Estudos Galegos, os seus principais fundadores foron Francisco S\u00e1nchez Cant\u00f3n e Xos\u00e9 Filgueira Valverde, presidente e secretario respectivamente da nova empresa. Felipe Cordero Carrete, outro dos promotores, desempe\u00f1ar\u00eda o posto de xerente e Marcelino Blanco de la Pe\u00f1a ser\u00eda o vicepresidente. Participaron neste proxecto tam\u00e9n Ram\u00f3n Cabanillas, Gaspar Mass\u00f3 Garc\u00eda, Antonio Rey Soto, Valent\u00edn Paz Andrade, Ram\u00f3n Baltar Dom\u00ednguez ou Francisco Fern\u00e1ndez del Riego, entre outros. No ano 1994, a editorial ext\u00ednguese.\nCaracter\u00edsticas.\nBibli\u00f3filos Gallegos foi unha das primeiras iniciativas editoriais da posguerra, xunto a outras como a colecci\u00f3n de poes\u00eda Benito Soto (1949-50) ou a editorial Monterrey (1959), centr\u00e1ndose en obras de car\u00e1cter hist\u00f3rico. Cabe destacar que os dirixentes non realizaban traduci\u00f3ns do castel\u00e1n ao galego e intentaban manter a obra na s\u00faa forma orixinal. Ademais, buscaban a publicaci\u00f3n de obras de tem\u00e1tica variada, un co\u00f1ecemento m\u00e1is profundo de Galicia e a difusi\u00f3n do mundo das artes, da literatura, da historia e da etnograf\u00eda. Os seus promotores, nunha circular de presentaci\u00f3n e subscrici\u00f3n \u00e1 nova editora con data de xaneiro de 1948, explicaban deste xeito as intenci\u00f3ns e o esp\u00edrito que os mov\u00eda:\nPara tal fin proxectaron a creaci\u00f3n de tres colecci\u00f3ns diferentes e ben definidas: a \"Biblioteca de Galicia\", concibida para dar a co\u00f1ecer textos in\u00e9ditos ou reimpresi\u00f3ns de obras existentes; \"Obradoiro\", serie de pequenas monograf\u00edas de divulgaci\u00f3n art\u00edstica profusamente ilustradas; e, por \u00faltimo, a \"Colecci\u00f3n de los Bibli\u00f3filos Gallegos\", reservada para reedici\u00f3ns facsimilares de obras raras e notables.\nTraxectoria.\nEn 1949 sa\u00edron do prelo os tres primeiros t\u00edtulos en cadans\u00faa colecci\u00f3n: \"Cami\u00f1os no tempo\" de Ram\u00f3n Cabanillas, \"El P\u00f3rtico de la Gloria\" de \u00c1ngel del Castillo e unha coidada edici\u00f3n facs\u00edmile da \"Descripci\u00f3n del Reyno de Galizia\" do Licenciado Molina. Seguir\u00edan logo outros importantes como a novela \"A xente da Barreira\" de Ricardo Carballo Calero, o \"Diccionario Bio-bibliogr\u00e1fico de Escritores\" de Antonio Couceiro Freijomil, o \"Cancioeiro da Poes\u00eda C\u00e9ltiga\" de Julius Pokorny, en versi\u00f3n galega de Celestino Fern\u00e1ndez de la Vega e Ram\u00f3n Pi\u00f1eiro, e a reedici\u00f3n facsimilar da \"Relaci\u00f3n de Exequias de la Reyna Do\u00f1a Margarita de Austria\", ademais de varias entregas das monograf\u00edas de arte \"Obradoiro\".\nPor\u00e9n, este pulo inicial \u2013con grande presenza divulgativa e publicitaria na prensa da \u00e9poca, convocatorias de premios, cat\u00e1logos comerciais etc.- e o ritmo de produci\u00f3n de tres ou catro t\u00edtulos anuais, s\u00f3 se mantivo \u00f3 longo do primeiro quinquenio. Despois decrecer\u00eda considerablemente. A editorial convocou un certame de \u2018novela galega\u2019, a\u00ednda que o de \u2018galega\u2019 refer\u00edase tanto ao tema coma ao idioma. O premio concedeuse en abril do 1950 \u00e1 obra de Ricardo Carballo Calero, \"A xente da Barreira\"."}
{"id": "309593", "revid": "1505", "url": "https://gl.wikipedia.org/wiki?curid=309593", "title": "Distrito de Pagu\u00e9", "text": "Pagu\u00e9 \u00e9 un distrito de San Tom\u00e9 e Pr\u00edncipe, que ocupa toda a Illa do Pr\u00edncipe. Ten cerca de 7,000 habitantes e ocupa unha superficie de 142\u00a0km\u00b2. A capital do distrito e localidade m\u00e1is importante \u00e9 Santo Ant\u00f3nio.\nHistoria.\nA illa foi descuberta polos exploradores portugueses o 17 de xaneiro de 1471, que a denominaron como \"Illa de Santo Ant\u00f3nio\".\nCo obxectivo de favorecer o seu poboamento, en 1502 converteuse nunha donataria, nomeada como \"Illa do Pr\u00edncipe\" introd\u00facese \u00e1 cultura cana de azucre. F\u00f3ra nomeada illa do Pr\u00edncipe por Xo\u00e1n II de Portugal. O rei adoraba ao seu \u00fanico fillo e herdeiro Afonso, Pr\u00edncipe de Portugal que, na s\u00faa honra, bautizou como \"Principe\" a illa m\u00e1is pequena do arquip\u00e9lago de San Tom\u00e9 e Pr\u00edncipe.\nEconom\u00eda.\nA econom\u00eda do distrito aposta polo turismo para o seu desenvolvemento, m\u00e1is xacementos de petr\u00f3leo foron descubertos nas augas da illa e iso abriu novas perspectivas para o futuro."}
{"id": "309594", "revid": "5132", "url": "https://gl.wikipedia.org/wiki?curid=309594", "title": "Campionato Mundial de Baloncesto de 1986", "text": ""}
{"id": "309597", "revid": "6279", "url": "https://gl.wikipedia.org/wiki?curid=309597", "title": "Rep\u00fablica italiana", "text": ""}
{"id": "309600", "revid": "5132", "url": "https://gl.wikipedia.org/wiki?curid=309600", "title": "Basketball Euroleague", "text": ""}
{"id": "309601", "revid": "6279", "url": "https://gl.wikipedia.org/wiki?curid=309601", "title": "X\u00f3nico", "text": ""}
{"id": "309602", "revid": "6279", "url": "https://gl.wikipedia.org/wiki?curid=309602", "title": "Mar Liguria", "text": ""}
{"id": "309603", "revid": "22570", "url": "https://gl.wikipedia.org/wiki?curid=309603", "title": "Gran Premio de Austria de 1983", "text": "O Gran Premio de Austria de 1983 foi unha carreira do Campionato do Mundo F\u00f3rmula 1 celebrada no Circu\u00edto de \u00d6sterreichring o 14 de agosto de 1983. Foi a 11\u00aa carreira da tempada de F\u00f3rmula Un de , o 16\u00ba Gran Premio de Austria e a d\u00e9cimo cuarta que se celebrou en \u00d6sterreichring. A carreira levouse a cabo sobre 53 voltas ao circu\u00edto de 5\u00b4942 quil\u00f3metros para unha distancia total de carreira de 315 quil\u00f3metros. A carreira foi ga\u00f1ada polo Renault de Alain Prost.\nNotas.\n\"A menos que se indique o contrario, todos os resultados da carreira tom\u00e1ronse de \""}
{"id": "309604", "revid": "23204", "url": "https://gl.wikipedia.org/wiki?curid=309604", "title": "Michael Mann", "text": "Michael Kenneth Mann, nado en Chicago, Illinois o 5 de febreiro de 1943, \u00e9 un director, guionista e produtor estadounidense. Entre os seus filme m\u00e1is co\u00f1ecidos est\u00e1n \"O derradeiro dos mohicanos\" (1992), o drama \"The Insider\" (1999), \"Ali\" (2001), \"Heat\" (1995) e \"Collateral\" (2004)."}
{"id": "309605", "revid": "89787", "url": "https://gl.wikipedia.org/wiki?curid=309605", "title": "Cycas", "text": "Cycas \u00e9 o x\u00e9nero tipo e o \u00fanico x\u00e9nero reco\u00f1ecido na familia Cycadaceae. Ac\u00e9ptanse 95 especies neste x\u00e9nero. A primeira especie de c\u00edcada descrita foi \"Cycas circinalis\", end\u00e9mica da India, e foi a especie tipo do nome xen\u00e9rico \"Cycas\". A especie m\u00e1is co\u00f1ecida \u00e9 \"Cycas revoluta\", que se cultiva moito co nome de \"falsa palma\" debido ao seu aspecto de palma (pero non ten que ver taxonomicamente coas palmeiras ou Arecaceae).\nO x\u00e9nero \u00e9 nativo do Vello Mundo, coas especies concentradas arredor das rexi\u00f3ns ecuatoriais do leste e sueste de Asia, inclu\u00edndo as Filipinas con 10 especies (9 das cales son end\u00e9micas), leste de \u00c1frica (inclu\u00edndo Madagascar), norte de Australia, Polinesia, e Micronesia. Australia ten 26 especies, mentres que a \u00e1rea de Indochina ten unhas 30. India ten 9 especies. A especie que vive m\u00e1is ao norte (\"C. revoluta\") enc\u00f3ntrase a 31\u00b0N no Xap\u00f3n meridional. A especie que vive m\u00e1is ao sur (\"C. megacarpa\") enc\u00f3ntrase a 26\u00b0S no sueste de Queensland. Debido \u00e1 presenza dun gran n\u00famero de especies de \"Cycas\" na China e Australia, estes dous pa\u00edses consid\u00e9ranse os dous centros de diversidade de \"Cycas\".\nEstas plantas son dioicas (con plantas macho e femia), e a familia Cycadaceae \u00e9 singular entre as c\u00edcadas polo feito de que non forma conos con sementes nas plantas femias, sen\u00f3n grupos de estruturas parecidas a follas chamadas megaespor\u00f3filos que levan sementes nas marxes inferiores, e conos ou estr\u00f3bilos produtores de pole nas plantas macho.\nO c\u00e1udice \u00e9 cil\u00edndrico, rodeado de bases de pec\u00edolos persistentes. A maior\u00eda das especies forman troncos ben aparentes ramificados ou non, pero nalgunhas especies o tronco principal pode ser subterr\u00e1neo e a coroa de follas parece sa\u00edr directamente do chan. Te\u00f1en dous tipos de follaxe, follas t\u00edpicas e escamosas. As follas t\u00edpicas fotosint\u00e9ticas son pinnadas (ou m\u00e1is raramente bipinnadas) e dispostas en espiral, con queratinose dura e grosa. Non son permanentes e caen ao chan deixando na planta a base da folla. Os fol\u00edolos son articulados, te\u00f1en un nervio central pero carecen de nervios secundarios. As follas escamosas son persistentes, de cor marr\u00f3n e de funci\u00f3n protectora. Os megaespor\u00f3filos non est\u00e1n reunidos en conos. A polinizaci\u00f3n \u00e9 anem\u00f3fila.\nA mi\u00fado estas especies consid\u00e9ranse f\u00f3siles viventes, e os primeiros f\u00f3siles do x\u00e9nero \"Cycas\" datan do Cenozoico, a\u00ednda que f\u00f3siles similares a \"Cycas\", que poden considerarse Cycadaceae, poden atoparse xa nos estratos do Mesozoico. O x\u00e9nero \"Cycas\" non est\u00e1 estreitamente relacionado con outros x\u00e9neros de c\u00edcadas, e os estudos filoxen\u00e9ticos mostraron que Cycadaceae \u00e9 o grupo irm\u00e1n de todas as outras c\u00edcadas existentes.\nAs plantas tardan varios anos en medrar, e a reproduci\u00f3n sexual ten lugar despois de 10 anos de crecemento exclusivamente vexetativo, que ten lugar por medio de bulbilos que se orixinan na base do tronco.\nAs especies de \"Cycas\" est\u00e1n ameazadas en todo o mundo e case todas as especies figuran na lista vermella da IUCN. \"Cycas beddomei\" \u00e9 a \u00fanica especie do x\u00e9nero \"Cycas\" listada no Ap\u00e9ndice I de CITES. \"Cycas rumphii\" e \"Cycas pectinata\" son os que te\u00f1en unha distribuci\u00f3n mundial m\u00e1is ampla."}
{"id": "309606", "revid": "27155", "url": "https://gl.wikipedia.org/wiki?curid=309606", "title": "Cycadaceae", "text": ""}
{"id": "309607", "revid": "56817", "url": "https://gl.wikipedia.org/wiki?curid=309607", "title": "Gran Premio dos Pa\u00edses Baixos de 1983", "text": "O Gran Premio dos Pa\u00edses Baixos de 1983 foi unha carreira de automobilismo de F\u00f3rmula Un, celebrada o 28 de agosto de 1983 no circu\u00edto de Zandvoort. Foi a d\u00e9cimo segunda carreira da tempada de F\u00f3rmula Un de . Foi o 32\u00ba Gran Premio dos Pa\u00edses Baixos. A carreira disputouse sobre 72 voltas ao circu\u00edto de 4\u00b4252 quil\u00f3metros para unha distancia total de carreira de 306 quil\u00f3metros.\nA carreira rematou cun resultado de 1\u00ba e 2\u00ba para os Ferraris de Ren\u00e9 Arnoux e Patrick Tambay, con John Watson terceiro nun McLaren. Derek Warwick no cuarto lugar logrou os primeiros puntos, tanto para el mesmo como para o equipo Toleman. A carreira caracterizouse por unha colisi\u00f3n entre o l\u00edder do campionato Alain Prost e o retador m\u00e1is pr\u00f3ximo Nelson Piquet, que de inmediato obrigou a Piquet a abandonar a carreira e obrigou a Prost a retirarse pouco despois. Esta foi a s\u00e9tima e \u00faltima vitoria de Ren\u00e9 Arnoux na F\u00f3rmula Un.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "309608", "revid": "23204", "url": "https://gl.wikipedia.org/wiki?curid=309608", "title": "Dennis Banks", "text": "Dennis Banks, nado na reserva india de Leech Lake o 12 de abril de 1937, e finado en Rochester o 29 de outubro de 2017, foi un l\u00edder, mestre, activista e autor do pobo ojibwa. Banks tam\u00e9n \u00e9 co\u00f1ecido como Nowa Cumig (\"Naawakamig\" no sistema ojibwe de escrita). O seu nome en lingua ojibwa significa \"no centro do universo\". Foi durante moito tempo o l\u00edder do American Indian Movement, que cofundou e 1968 en Minneapolis.\nCine.\nBanks tivo papeis nos filmes \"War Party\" (1988), \"O derradeiro dos mohicanos\" (1992), \"Thunderheart\" (1992) e \"Older Than America\" (2008)."}
{"id": "309609", "revid": "23204", "url": "https://gl.wikipedia.org/wiki?curid=309609", "title": "Nowa Cumig", "text": ""}
{"id": "309613", "revid": "1576", "url": "https://gl.wikipedia.org/wiki?curid=309613", "title": "Escudo das G\u00fcaianas", "text": ""}
{"id": "309614", "revid": "1576", "url": "https://gl.wikipedia.org/wiki?curid=309614", "title": "Macizo g\u00fcaian\u00e9s", "text": ""}
{"id": "309615", "revid": "92340", "url": "https://gl.wikipedia.org/wiki?curid=309615", "title": "Honorio II, antipapa", "text": "Honorio II, de nome Pietro Cadalo, nado en Verona cara a 1009 e finado en Roma en 1072, foi antipapa de 1061 at\u00e9 o ano da s\u00faa morte.\nTraxectoria.\n\u00c1 morte de Nicolao II, os conselleiros de Henrique IV, daquela con once anos de idade, considerando que, segundo o establecido na \"Constitutio Lotharii\" e no \"Privilegium Ottonianum\", o emperador ti\u00f1a dereito a que toda elecci\u00f3n papal contase coa s\u00faa aprobaci\u00f3n, responderon \u00e1 elecci\u00f3n de Alexandre II, nomeando ao ent\u00f3n bispo de Parma, Pietro Cadalo, que tomar\u00e1 o nome de Honorio II.\nHonorio perdeu pronto, en 1062, o devandito apoio, ao sufrir In\u00e9s, a nai de Henrique IV e rexente durante a minor\u00eda de idade do seu fillo, un golpe de estado polo que se viu obrigada a ceder a rexencia aos arcebispos Anno de Colonia e Adalberto de Bremen que deron as costas ao antipapa.\nPosteriormente nun concilio celebrado en Mantua, en 1064, Alexandre II logrou a destituci\u00f3n e excomu\u00f1\u00f3n de Honorio."}
{"id": "309616", "revid": "89787", "url": "https://gl.wikipedia.org/wiki?curid=309616", "title": "Escudo g\u00fcian\u00e9s", "text": "O escudo g\u00fcian\u00e9s ou escudo das G\u00fcianas, macizo g\u00fcian\u00e9s ou simplemente G\u00fciana, \u00e9 unha rexi\u00f3n xeogr\u00e1fica situada ao nordeste de Am\u00e9rica do Sur.\nXeolox\u00eda.\nO escudo G\u00fcian\u00e9s \u00e9 unha formaci\u00f3n xeol\u00f3xica moi antiga, unha das zonas m\u00e1is antigas da Terra, que se estende por Venezuela (a G\u00fciana Venezolana), Brasil (G\u00fciana Brasileira), G\u00fciana, Suriname, G\u00fciana Francesa e unha pequena parte de Colombia, (parte da Rexi\u00f3n Amaz\u00f3nica, no departamento de Guain\u00eda).\nOs seus l\u00edmites son o r\u00edo Orinoco ao norte e ao oeste, e a selva amaz\u00f3nica ao sur. Ten unha forma irregular e est\u00e1 constitu\u00eddo, desde o punto de vista xeol\u00f3xico, por un macizo ou escudo antigo da era prec\u00e1mbrica, cunha cobertura sedimentaria tam\u00e9n moi antiga, formada por arenitas e cuarcitas moi resistentes \u00e1 erosi\u00f3n.\nEsta cobertura sufriu un levantamento e pregamento case desde o momento da formaci\u00f3n do planeta Terra, que deu lugar a unhas mesetas moi altas e rematadas por pendentes moi verticais, chamadas tepuis, un termo de orixe ind\u00edxena (da lingua pem\u00f3n) que significa \"monta\u00f1a\".\nNesta zona enc\u00f3ntrase a fervenza m\u00e1is alta do mundo, o Salto \u00c1ngel (\"Kerepakupai Ven\u00e1\", en pem\u00f3n, que significa \"salto do lugar m\u00e1is profundo\"). o salto de auga m\u00e1is alto do mundo, cunha altura de 979 m (807 m de ca\u00edda ininterrompida), Est\u00e1 no Parque Nacional Canaima, no estado de Bol\u00edvar, Venezuela, que foi declarado Patrimonio da Humanidade pola UNESCO en 1994.\nFauna, flora e xea.\n\u00c9 unha das rexi\u00f3ns con maior biodiversidade do mundo. A G\u00fciana conta con m\u00e1is de 2.200 especies de vertebrados.\nO escudo g\u00fcian\u00e9s est\u00e1 cuberto pola maior masa forestal tropical inalterada do mundo.\nNesta rexi\u00f3n predominan as sabanas e o bosques galer\u00eda ao longo dos r\u00edos. Cara ao leste, onde a altura \u00e9 menor, desenv\u00f3lvense selvas tropicais e mangleiros sobre as costas do Atl\u00e1ntico.\nNalg\u00fans sectores es rochas est\u00e1n cubertas de sedimentos que conte\u00f1en importantes dep\u00f3sitos de minerais, entre eles de ferro e bauxita, que se explotan intensamente."}
{"id": "309617", "revid": "22795", "url": "https://gl.wikipedia.org/wiki?curid=309617", "title": "Escudo das G\u00fcianas", "text": ""}
{"id": "309618", "revid": "22795", "url": "https://gl.wikipedia.org/wiki?curid=309618", "title": "Macizo g\u00fcian\u00e9s", "text": ""}
{"id": "309619", "revid": "22795", "url": "https://gl.wikipedia.org/wiki?curid=309619", "title": "G\u00fciania", "text": ""}
{"id": "309620", "revid": "8354", "url": "https://gl.wikipedia.org/wiki?curid=309620", "title": "Clemente III, antipapa", "text": "Guibert ou Wibert de Ravenna, nado en Parma en 1029 e finado o 8 de xaneiro de 1100 en Civita Castellana, foi antipapa desde o 25 de febreiro de 1080 at\u00e9 a s\u00faa morte.\nTraxectoria.\nNaceu en Parma e ti\u00f1a relaci\u00f3n familiar cos Marqueses de Canossa. Sendo cl\u00e9rigo, foi designado como chanceler imperial de Italia pola Emperatriz Agnes en 1057, posici\u00f3n que mantivo at\u00e9 1063. En 1058 participou na elecci\u00f3n do papa Nicolao II pero coa s\u00faa morte en 1061, asociouse co partido imperial de antirreforma Transpadino para establecer a Cadalo de Parma como o antipapa Honorio II opositor do papa Alexandre II.\nCon todo, debido \u00e1s campa\u00f1as de Godofredo III, duque da Baixa Lorena, o arcebispo Anno de Colonia e San Pedro Dami\u00e1n, a igrexa rexeitou a Honorio II e reco\u00f1eceu a Alexandre II; probabelmente como resultado desas actividades, a emperatriz Agnes relevouno do cargo de chanceler imperial de Italia.\nOs seguintes nove anos permaneceu cun perfil baixo, pero aparentemente continuou cultivando contactos dentro da corte de Alema\u00f1a, para 1072, o emperador Henrique IV, nomeouno arcebispo da sede vacante en R\u00e1vena. E, a\u00ednda que o papa Alexandre II era remiso a confirmar este nomeamento, foi convencido por Hildebrando para facelo, quizais como un acordo pacificador. Guibert tomou ent\u00f3n un xuramento de alianza cara ao Santo Pai e os seus sucesores sendo por isto colocado en R\u00e1vena en 1073.\nDisputas co papa Gregorio.\nPouco despois de que o papa Alexandre II morrese, Hildebrando foi elixido como o seguinte papa, sendo establecido como papa Gregorio VII o 29 de abril de 1073. Guibert asistiu ao concilio coresmal do papa Gregorio en marzo de 1074 levado a cabo en Roma, onde importantes leis foron en contra da simon\u00eda e da incontinencia do clero, pero pronto emerxeu como un dos l\u00edderes da oposici\u00f3n das reformas gregorianas.\nAsistindo ao primeiro concilio coresmal de Gregorio, Guibert rexeitou presenciar o seguinte, o concilio coresmal de 1075, a\u00ednda que estaba ligado polo xuramento a obedecer os chamamentos para o evento. Pola s\u00faa ausencia fixo manifesta a s\u00faa oposici\u00f3n a Gregorio VII, quen o suspendeu polo seu rexeitamento a ir ao concilio.\nA maior causa da disputa foi a insistencia do papa Gregorio de abandonar o concubinato clerical e a simon\u00eda e pola expulsi\u00f3n do ministerio a bispos e sacerdotes obstinados en manter aos seus concubinas.\nFoi no mesmo ano que o emperador Henrique IV comezou a s\u00faa guerra aberta contra Gregorio. No Concilio de Worms (Alema\u00f1a) en xaneiro de 1076, adoptouse a determinaci\u00f3n de depor a Gregorio, e a esta decisi\u00f3n un\u00edronse os bispos desimon\u00edacos da Italia Transpadana. Entre eles debeu atoparse Guibert, quen compartiu a sentenza de excomu\u00f1\u00f3n e interdici\u00f3n, pola cal Gregorio se pronunciou en contra dos bispos transpadanos no concilio coresmal de 1076."}
{"id": "309626", "revid": "92340", "url": "https://gl.wikipedia.org/wiki?curid=309626", "title": "Teodorico, antipapa", "text": "Teodorico, finado en Cava de' Tirreni, Salerno, en 1102, foi antipapa entre 1100 e 1101.\nTraxectoria.\nOs seguidores do falecido antipapa Clemente III, de forma secreta entronizaron ao bispo de Albano, como sucesor de Clemente III na antiga Bas\u00edlica de San Pedro, co nome pontifical de Teodorico, pero m\u00e1is adiante ser\u00eda forzado a abandonar Roma e tra\u00eddo ante o papa Pascual II, quen o condenou, declarouno antipapa, e enviouno ao mosteiro da Cava, en Salerno. Al\u00ed morrer\u00eda meses m\u00e1is tarde en 1102, segundo o epitafio que se conserva na cripta do mosteiro.\nFoi sucedido no cargo polo antipapa Alberte en 1102."}
{"id": "309629", "revid": "1131", "url": "https://gl.wikipedia.org/wiki?curid=309629", "title": "Estadio Azteca", "text": "O Estadio Azteca \u00e9 un estadio de f\u00fatbol situado en Santa \u00darsula, Cidade de M\u00e9xico, M\u00e9xico. Ten unha capacidade de 104.000 espectadores para partidos de f\u00fatbol e ata 120.000 para concertos. Grazas \u00e1s 104.000 localidades do campo, este estadio \u00e9 considerado o terceiro m\u00e1is grande do mundo logo do Estadio Renungrado Primeiro de Maio de Pyongyang, Corea do Norte e do Salt Lake Stadium de Calcuta, India. Foi dese\u00f1ado polos arquitectos Pedro Ram\u00edrez V\u00e1zquez e Rafael Mijares Alc\u00e9rreca pra acoller os Xogos Ol\u00edmpicos de 1968 e o Mundial de F\u00fatbol M\u00e9xico 1970."}
{"id": "309630", "revid": "22795", "url": "https://gl.wikipedia.org/wiki?curid=309630", "title": "Escudo G\u00fcian\u00e9s", "text": ""}
{"id": "309631", "revid": "27155", "url": "https://gl.wikipedia.org/wiki?curid=309631", "title": "Escudo (xeolox\u00eda)", "text": "En xeolox\u00eda denom\u00ednase escudo a unha rexi\u00f3n continental constitu\u00edda por rochas formadas no prec\u00e1mbrico, que non foron recubertas polo mar.\nOs escudos est\u00e1n formados polas rochas m\u00e1is antigas da codia terrestre, granitizadas e metamorfizadas. Desde as s\u00faas orixes permaneceron est\u00e1beis e conservando a s\u00faa rixidez.\nO feito de que nunca puideran ser somerxidos nas transgresi\u00f3ns mari\u00f1as d\u00e9bese a que sufriron movementos tect\u00f3nicos verticais. Non experimentaron pregamentos, xa que resistiron a todos os pulos horizontais.\nUn escudo \u00e9 xeralmente unha grande \u00e1rea de rochas \u00edgneas e metam\u00f3rficas expostas que son tectonicamente est\u00e1beis e experimentaron pouca actividade orox\u00e9nica.\nEn todos os casos, a idade destas rochas \u00e9 de m\u00e1is de 570 mill\u00f3ns de anos, incluso algunhas datan de hai de 2 a 3,5 miles de mill\u00f3nes de anos.\nA causa da s\u00faa estabilidade, a erosi\u00f3n aplanou a topograf\u00eda da maior\u00eda dos escudos continentais; por\u00e9n, comunmente pos\u00faen unha superficie bastante convexa e poden estar rodeados dunha rexi\u00f3n recuberta de sedimentos denominada plataforma. Xuntos, a zona exposta, a plataforma recuberta e o basamento cristalino son as partes est\u00e1beis da codia continental que compo\u00f1en os crat\u00f3ns.\nOs escudos son normalmente os n\u00facleos dos continentes e a maior\u00eda est\u00e1n bordeados por cintos de rochas c\u00e1mbricas pregadas. Estes cintos sold\u00e1ronse aos bordos dos escudos preexistentes, incrementando as\u00ed o tama\u00f1o dos protocontinentes que constit\u00faen. As marxes dos escudos foron sometidas \u00e1s forzas xeotect\u00f3nicas que, \u00e1 s\u00faa vez, as destru\u00edron e reconstruiron, xunto aos crat\u00f3ns en que se integran.\nNas rexi\u00f3ns setentrionais do globo, enc\u00f3ntranse: \nNo hemisferio sur destacan:"}
{"id": "309632", "revid": "89787", "url": "https://gl.wikipedia.org/wiki?curid=309632", "title": "Salchipapa", "text": "As salchipapas son un prato de comida r\u00e1pida popular consumida en distintos pa\u00edses de Am\u00e9rica latina como Bolivia, Chile, Colombia, Ecuador e o Per\u00fa. Consiste nun prato de salchichas enteiras ou cortadas en toros, acompa\u00f1adas de patacas fritidas e diversos mollos. Como \u00e9 o caso doutras comidas lixeiras populares de Suram\u00e9rica, como as empanadillas e os anticuchos, as salchipapas son vendidas ata altas horas da noite. A expansi\u00f3n do consumo do prato chegou ata os Estados Unidos de Am\u00e9rica, onde restaurantes latinoamericanos incl\u00faen as salchipapas no seu men\u00fa. Este fen\u00f3meno tam\u00e9n pode ser observado en certas cidades de Espa\u00f1a, particularmente nas que te\u00f1en unha notoria presenza latinoamericana.\nO seu nome est\u00e1 composto polas palabras que designan os seus ingredientes principais en castel\u00e1n, \"salchicha\" (salchicha) e \"papas\" (patacas)."}
{"id": "309635", "revid": "56817", "url": "https://gl.wikipedia.org/wiki?curid=309635", "title": "La Granja", "text": ""}
{"id": "309636", "revid": "12452", "url": "https://gl.wikipedia.org/wiki?curid=309636", "title": "Eparqu\u00eda ortodoxa rusa de Arxentina e Sudam\u00e9rica", "text": ""}
{"id": "309637", "revid": "6279", "url": "https://gl.wikipedia.org/wiki?curid=309637", "title": "Metr\u00f3pole ortodoxa grega de Buenos Aires e Sudam\u00e9rica", "text": ""}
{"id": "309638", "revid": "89787", "url": "https://gl.wikipedia.org/wiki?curid=309638", "title": "Autorretrato (Leonardo)", "text": "Este Autorretrato (en italiano, Autoritratto) \u00e9 un dos debuxos m\u00e1is co\u00f1ecidos do pintor italiano Leonardo da Vinci. Foi pintado en torno ao ano 1513 e at\u00f3pase na Biblioteca Real de Tur\u00edn. Est\u00e1 realizado en xiz vermella e mide 33 cent\u00edmetros de alto e 21,6\u00a0cm. de ancho.\nDescrici\u00f3n da obra.\nLeonardo realizaba todos os seus debuxos, incluso os esbozos, coidando cada detalle. Se se obs\u00e9rvase atentamente o debuxo, c\u00e1ese na conta de que cada cabelo, cada pelo da barba, est\u00e1n realizados con enorme precisi\u00f3n, a\u00ednda que o rostro non estea acabado; falta de feito a parte superior da fronte e parte da barba pero produce a impresi\u00f3n de verse.\nEste autorretrato, m\u00e1is que ser fiel como unha fotograf\u00eda, \u00e9 unha interpretaci\u00f3n que Leonardo d\u00e1 ao seu propio rostro, xogando sobre a base de xogos de luces e sensaci\u00f3ns.\nEste debuxo ten unha historia realmente sorprendente \u00e1s s\u00faas costas: \u00e1 morte de Leonardo, caeu nas mans de Francesco Melzi o seu fiel colaborador que herdara todos os manuscritos e os debuxos, e \u00e1 morte deste \u00faltimo, toda a colecci\u00f3n dispersouse entre os fillos de Melzi e este retrato foi cedido, vendido, etc\u00e9tera, e non se soubo m\u00e1is del. Reapareceu a principios do s\u00e9culo XIX en Mil\u00e1n. A confirmaci\u00f3n v\u00e9n do feito do que fora copiado e reproducido nunha gravaci\u00f3n para un libro, e desaparece novamente ata 1840, cando un coleccionista que o comprou quizais en Inglaterra ou en Francia, vendeuno a Carlos Alberto de Savoia, xunto a debuxos doutros grandes artistas como Rafael Sanzio e \nMichelangelo. Desde ent\u00f3n permanece na Biblioteca Real de Tur\u00edn.\nIdentificaci\u00f3n.\nA\u00ednda que a maior\u00eda dos estudosos o consideraran o \u00fanico autorretrato seguro do Xenio e na Biblioteca Real contin\u00faan consider\u00e1ndoo como tal na exposici\u00f3n Dis. It. 1/30, a identificaci\u00f3n do home representando o propio Leonardo non \u00e9 seguro hoxe en d\u00eda. Mentres o leonardista americano Louis A. Waldman identifica ao home retratado como o t\u00edo de Leonardo, Francesco da Vinci, outros identificano con Ser Piero da Vinci ou cunha figura idealizada dun ensaio do pasado, como Pit\u00e1goras ou Dem\u00f3stenes."}
{"id": "309642", "revid": "23204", "url": "https://gl.wikipedia.org/wiki?curid=309642", "title": "Jodhi May", "text": "Jodhi Tania May, nada como Jodhi Tania Edwards en Londres o 8 de maio de 1975, \u00e9 unha actriz inglesa de cine, teatro e televisi\u00f3n. \u00c9 a actriz m\u00e1is nova en recibir o premio do Festival de Cine de Cannes.\nNo 2015, apareceu na tempada 5 da serie da HBO \"Game of Thrones\"."}
{"id": "309643", "revid": "23204", "url": "https://gl.wikipedia.org/wiki?curid=309643", "title": "Jodhi Tania May", "text": ""}
{"id": "309644", "revid": "23204", "url": "https://gl.wikipedia.org/wiki?curid=309644", "title": "Jodhi Tania Edwards", "text": ""}
{"id": "309646", "revid": "1131", "url": "https://gl.wikipedia.org/wiki?curid=309646", "title": "Magazine Fort", "text": "Magazine Fort (en irland\u00e9s D\u00fan na hArmlainne) \u00e9 un edificio constru\u00eddo por orde do primeiro duque de Dorset en 1734 en Phoenix Park de Dubl\u00edn e que tanto o goberno brit\u00e1nico como o Estado Libre destinaron a arsenal e fortaleza. Para constru\u00edlo derrubouse antes a residencia de sir Edward Fisher que databa de 1611. En 1801 aumentouse o complexo coa construci\u00f3n dunha \u00e1 destinada a albergar as tropas. Durante o per\u00edodo brit\u00e1nico o edificio v\u00edase como un s\u00edmbolo do poder brit\u00e1nico en Irlanda.\nAlzamento de Pascua.\nAo mediod\u00eda do 24 de abril de 1916 un pequeno grupo de membros dos Voluntarios irlandeses e do Sinn F\u00e9in atacaron Fort Magazine que o ex\u00e9rcito brit\u00e1nico utilizaba como arsenal e conseguiron desarmar os gardas, co prop\u00f3sito de apropiarse das armas e dar o sinal do comezo da sublevaci\u00f3n. Colocaron explosivos que fixeron estoupar pero a explosi\u00f3n foi tan pequena que non se o\u00edu na cidade nin puideron obter as armas \nIncursi\u00f3n de Nadal.\nO 23 de decembro de 1939 tras a aprobaci\u00f3n da lei de Poderes de Emerxencia polo parlamento irland\u00e9s un comando do IRA atacou o edificio fac\u00e9ndose con gran cantidade de armas e munici\u00f3n, non obstante nos d\u00edas seguintes detiv\u00e9ronse a dous dos participantes e recuperouse moito do material roubado."}
{"id": "309647", "revid": "55340", "url": "https://gl.wikipedia.org/wiki?curid=309647", "title": "Paulo Pedro XI Emmanowelean", "text": "Paulo Pedro XI Emmanowelean (en , \"P\u00f2\u0121os Petros \u017dA \u0112mmanow\u0113lean\" ), nado o 16 de xaneiro de 1826 en Telerpen (Imperio Otom\u00e1n) e finado o 18 de abril de 1904 en Constantinopla, foi o 11\u00ba Patriarca de Cilicia da Igrexa Cat\u00f3lica Armenia dende o 26 de xullo de 1899 at\u00e9 o seu pasamento.\nTraxectoria.\nNaceu en Telerpen, hoxe en Siria, o 16 de xaneiro de 1826. O 26 de agosto de 1881 foi nomeado bispo de Cesarea de Capadocia (hoxe Kayseri).\nO 26 de xullo de 1899 foi elixido patriarca de Cilicia, cargo no que permaneceu at\u00e9 a s\u00faa morte, o 18 de abril de 1904 en Constantinopla."}
{"id": "309648", "revid": "23204", "url": "https://gl.wikipedia.org/wiki?curid=309648", "title": "Georges Delerue", "text": "Georges Delerue, nado en Roubaix (departamento do Norte) o 12 de marzo de 1925 e finado nos \u00c1nxeles (California) o 20 de marzo de 1992 foi un m\u00fasico franc\u00e9s que compuxo m\u00e1is de 350 bandas sonoras para cinema e televisi\u00f3n.\nTraxectoria.\nDelerue naceu en Roubaix, nun ambiente musical. O seu av\u00f3 lideraba un coro afeccionado e a s\u00faa nai cantaba e tocaba o piano. Aos catorce anos tocaba o clarinete no conservatorio local. En 1940 tivo que abandonar os seus estudos para traballar nunha f\u00e1brica e axudar a s\u00faa familia. A\u00ednda as\u00ed continuou a tocar o clarinete en bandas locais, pas\u00e1ndose logo ao piano. Tras unha longa convalecencia tras ser diagnosticado con escoliose decidiu dedicarse \u00e1 composici\u00f3n.\nEn 1945 foi aceptado no Conservatorio de Par\u00eds e ao mesmo tempo traballaba tocando en bailes e celebraci\u00f3ns e tam\u00e9n tocando jazz en bares. Comezou a escribir m\u00fasica para teatro a finais da d\u00e9cada de 1940. Nesa \u00e9poca f\u00edxose amigo de Maurice Jarre e de Pierre Boulez.\nA principios da d\u00e9cada de 1950 compo\u00f1\u00eda m\u00fasica para curtametraxes e para obras teatrais do Th\u00e9\u00e2tre Babylone e da Op\u00e9ra Comique. Comezou tam\u00e9n a colaborar con Boris Vian en varios proxectos. A s\u00faa primeira composici\u00f3n para televisi\u00f3n foi en 1952 e a s\u00faa primeira banda sonora cinematogr\u00e1fica chegou en 1959 con \"Le bel \u00e2ge\".\nDurante a s\u00faa carreira traballou en varias ocasi\u00f3ns con directores coma Fran\u00e7ois Truffaut, Oliver Stone ou Jack Clayton e ga\u00f1ou un Oscar e tres premios C\u00e9sar consecutivos.\nFaleceu en 1992 dun infarto de miocardio, sendo enterrado no Forest Lawn Memorial Park Cemetery de Glendale, California."}
{"id": "309649", "revid": "23204", "url": "https://gl.wikipedia.org/wiki?curid=309649", "title": "Asian Kung-Fu Generation", "text": ", escrito como ASIAN KUNG-FU GENERATION, \u00e9 un grupo xapon\u00e9s de rock alternativo formado en Iocoama en 1996."}
{"id": "309650", "revid": "23204", "url": "https://gl.wikipedia.org/wiki?curid=309650", "title": "Louis de Fun\u00e8s", "text": "Louis Germain David de Fun\u00e8s de Galarza, co\u00f1ecido como Louis de Fun\u00e8s ([lwi d\u0259 fy.n\u025bs]), nado en Courbevoie (Altos do Sena) o 31 de xullo de 1914 e finado en Nantes (Loira Atl\u00e1ntico) foi un popular actor franc\u00e9s, un dos grandes da comedia xunto con Andr\u00e9 Bourvil e Fernandel. Foi co\u00f1ecido en varios pa\u00edses europeos (Checoslovaquia, Alema\u00f1a, Espa\u00f1a, Turqu\u00eda e a Uni\u00f3n Sovi\u00e9tica particularmente) durante moitos anos, mais era un desco\u00f1ecido no mundo angloparlante.\nTraxectoria.\nLouis de Fun\u00e8s naceu en Francia de pais espa\u00f1ois. O seu pai, o nobre sevillano Carlos Luis de Funes de Galarza, era avogado en Espa\u00f1a pero converteuse en cortador de diamantes en Francia. A s\u00faa nai, Leonor Soto Reguera, nada en Ortigueira, era filla do notario e pol\u00edtico Teolindo Soto Barro. A parella co\u00f1eceuse nesa vila, onde Funes chegara tras cambiar o bufete pola representaci\u00f3n de xoias. Como as s\u00faas familias se opo\u00f1\u00edan ao matrimonio establec\u00e9ronse en Francia en 1904.\nDurante a s\u00faa infancia gust\u00e1balle o debuxo e o piano e na s\u00faa mocidade tivo traballos modestos, dos que era repetidamente despedido. Chegou a ser pianista, traballando como m\u00fasico de jazz no barrio de Pigalle. Durante un ano estudou interpretaci\u00f3n na escola Simon, onde logrou contactos \u00fatiles, inclu\u00edndo a Daniel G\u00e9lin. Continuou os seus estudos de piano nunha escola de m\u00fasica durante a ocupaci\u00f3n de Par\u00eds durante a segunda guerra mundial. Al\u00ed co\u00f1eceu unha secretaria, Jeanne Barthel\u00e9my de Maupassant, sobri\u00f1a neta de Guy de Maupassant. Casaron en 1943 e estiveron xuntos ata a morte de Fun\u00e8s.\nComezou a s\u00faa carreira no mundo do espect\u00e1culo no teatro, onde logrou un certo \u00e9xito. A s\u00faa carreira teatral continuou mesmo cando xa se convertera nunha estrela. Debutou no cinema en 1945 grazas ao seu contacto con Daniel G\u00e9lin. Durante os seguintes vinte anos interveu nuns 130 filmes. Acadou o estrelato en 1963 co filme de Jean Girault \"Pouic-Pouic\".\nAos 49 anos conseguiu inesperadamente reco\u00f1ecemento internacional co \u00e9xito de \"O xendarme de Saint-Tropez\", que ser\u00eda o primeiro dunha serie de seis filmes. Entre 1964 e 1979 foi sete veces o protagonista do filme de m\u00e1is \u00e9xito do ano. Fun\u00e8s finou en 1983, v\u00edtima dun infarto, poucos meses despois de acabar o seu \u00faltimo filme."}
{"id": "309651", "revid": "27155", "url": "https://gl.wikipedia.org/wiki?curid=309651", "title": "Surfactante", "text": "Os surfactantes ou axentes tensioactivos son compostos que rebaixan a tensi\u00f3n superficial (ou tensi\u00f3n interfacial) entre dous l\u00edquidos, entre un gas e un l\u00edquido ou entre un l\u00edquido e un s\u00f3lido. Os surfactantes poden actuar como deterxentes, axentes humectantes, emulsionantes, axentes escumantes e dispersantes. Nos organismos vivos hai compostos surfactantes naturais como o surfactante pulmonar ou axente tensioactivo pulmonar.\nEtimolox\u00eda.\nO termo surfactante procede do ingl\u00e9s \"surfactant\" (surface active agent, axente activo de superficie). Tensioactivo significa que ten actividade sobre a tensi\u00f3n superficial, a cal rebaixa.\nComposici\u00f3n e estrutura.\nOs surfactantes son xeralmente compostos org\u00e1nicos que son anfip\u00e1ticos, o que significa que conte\u00f1en tanto grupos hidr\u00f3fobos (as s\u00faas \"colas\") e grupos hidr\u00f3filos (as s\u00faas \"cabezas\"). Por tanto, un surfactante cont\u00e9n tanto compo\u00f1entes insolubles en auga (ou liposolubles) coma un compo\u00f1enete hidrosoluble. Os surfactantes difunden na auga e ads\u00f3rbense nas interfaces entre o aire e a auga ou entre o aceite e a auga, no caso da auga mesturada con aceite. O grupo hidrof\u00f3bico insoluble en auga pode situarse f\u00f3ra da fase acuosa, estend\u00e9ndose no aire ou na fase aceitosa, mentres que os grupos das cabezas hidrosolubles permanecen na fase acuosa.\nA produci\u00f3n mundial de surfactantes est\u00edmase en 15 Mton/ano, dos cales a metade son xab\u00f3ns. Outros surfactantes producidos a grande escala son sulfonatos de alquilbenceno lineares (1700 kton/ano), sulfonatos de lignina (600 kton/ano), etoxilatos de \u00e1cido graxo (700 ktons/ano) e etoxilatos de alquilfenol (500 kton/ano).\nEstrutura das fases do surfactante na auga.\nNa masa da fase acuosa, os surfactantes forman agregados, como as micelas esf\u00e9ricas, nas que as colas hidr\u00f3fobas forman o interior do agregado e as cabezas hidr\u00f3filas est\u00e1n en contacto co l\u00edquido que as rodea. Poden formarse tam\u00e9n outros tipos de agregados, como micelas cil\u00edndricas ou bicapas lip\u00eddicas. A forma dos agregados depende da estrutura qu\u00edmica dos surfactantes, concretamente o balance de tama\u00f1o entre a cabeza hidr\u00f3fila a e a cola hidr\u00f3foba. Unha medida disto \u00e9 o balance hidr\u00f3filo-lip\u00f3filo. Os surfactantes reducen a tensi\u00f3n superficial da auga ao adsorberse na interface l\u00edquido-aire. A relaci\u00f3n que liga a tensi\u00f3n superficial e o exceso de superficie co\u00f1\u00e9cese como isoterma de Gibbs.\nDin\u00e1mica dos surfactantes en interfaces.\nA din\u00e1mica da adsorci\u00f3n do surfactante \u00e9 de grande importancia para aplicaci\u00f3ns pr\u00e1cticas como a formaci\u00f3n de escuma, emulsi\u00f3n ou cobertura, nos que se xeran rapidamente burbullas e deben ser estabilizadas. A din\u00e1mica da adsorci\u00f3n depende do coeficiente de difusi\u00f3n do surfactante. A medida quen se crea a interface, a adsorci\u00f3n est\u00e1 limitada pola difusi\u00f3n do surfactante \u00e1 interface. Nalg\u00fans casos, pode existir unha barreira enerx\u00e9tica para a adsorci\u00f3n ou desadsorci\u00f3n do surfactante. Se cada barreira limita a taxa de adsorci\u00f3n, a din\u00e1mica dise que est\u00e1 \u2018limitada cineticamente'. Ditas barreiras de enerx\u00eda poden deberse a repulsi\u00f3ns electrost\u00e1ticas est\u00e9ricas.\nA reolox\u00eda da superficie das capas de surfactante, inclu\u00edndo a elasticidade e viscosidade da capa, xoga un importante papel na estabilidade das escumas e emulsi\u00f3ns.\nCaracterizaci\u00f3n de interfaces e capas de surfactante.\nA tensi\u00f3n superficial e interfacial pode caracterizarse por medio de m\u00e9todos cl\u00e1sicos como o m\u00e9todo da gota pendente ou da gota rotante.\nAs tensi\u00f3ns superficiais din\u00e1micas, \u00e9 dicir, as tensi\u00f3ns superficiais en funci\u00f3n do tempo, poden obterse co aparello de presi\u00f3n de burbulla m\u00e1ximo.\nA estrutura das capas do surfactante pode estudarse por elipsometr\u00eda ou reflectividade de raios X.\nA reolox\u00eda de superficie pode caracterizarse polo m\u00e9todo da gota oscilante ou re\u00f3metros de superficie de cizalla, como o re\u00f3metro de superficie de cizalla de barra magn\u00e9tica, de cono dobre, ou de anel dobre.\nDeterxentes en bioqu\u00edmica e biotecnolox\u00eda.\nEn soluci\u00f3n, os deterxentes axudan a solubilizar diversas especies qu\u00edmicas ao disociaren agregados e despregamento de prote\u00ednas. Os surfactantes m\u00e1is usados no laboratorio de bioqu\u00edmica son o SDS e o CTAB. Os deterxentes son reactivos clave para a extracci\u00f3n de prote\u00ednas por lise de c\u00e9lulas e tecidos: desorganizan a bicapa lip\u00eddica das membranas (SDS, Triton X-100, X-114, CHAPS, DOC e NP-40), e solubilizan prote\u00ednas. Os deterxentes m\u00e1is suaves como o octil tioglic\u00f3sido, o octil glic\u00f3sido ou o dodecil malt\u00f3sido util\u00edzanse para solubilizar prote\u00ednas de membrana como encimas e receptores sen desnaturalizalos. O material non solubilizado \u00e9 recollido por centrifugaci\u00f3n ou outros medios. Na electroforese, por exemplo, as prote\u00ednas son tratadas clasicamente con SDS para desnaturalizar as estruturas terciarias e cuaternarias nativas, o que permite a separaci\u00f3n de prote\u00ednas de acordo cos seus pesos moleculares, como na SDS-PAGE.\nOs deterxentes foron tam\u00e9n usados para descelularizar \u00f3rganos. Este proceso mant\u00e9n unha matriz de prote\u00ednas que preserva a estrutura do \u00f3rgano e a mi\u00fado a rede microvascular. Estes procesos foron usados con \u00e9xito para preparar \u00f3rganos como o f\u00edgado e o coraz\u00f3n para o transplante en ratas. Os surfactantes pulmonares son tam\u00e9n segregados de forma natural polas c\u00e9lulas de tipo II dos alv\u00e9olos pulmonares de mam\u00edferos.\nClasificaci\u00f3n.\nAs \"colas\" da maior\u00eda dos surfactantes son bastante similares, constan dunha cadea hidrocarbonada, que pode ser ramificada, linear ou arom\u00e1tica. Os fluorosurfactantes te\u00f1en cadeas fluorocarbonadas. Os surfactantes de siloxano te\u00f1en cadeas de siloxano.\nMoitos surfactantes importantes son unha cadea de poli\u00e9ter que termina nun grupo ani\u00f3nico moi polar. Os grupos poli\u00e9ter adoitan ter secuencias etoxiladas (similares a \u00f3xido de polietileno) inseridas para incrementar o car\u00e1cter hidr\u00f3filo do surfactante. Inversamente, poden inserirse \u00f3xidos de polipropileno para incrementar o car\u00e1cter lip\u00f3filo do surfactante.\nAs mol\u00e9culas de surfactante poden ter unha ou d\u00faas colas; os de d\u00faas colas dise que son de \"cadea dobre\".\nO m\u00e1is com\u00fan \u00e9 que os surfactantes se clasifiquen de acordo co grupo polar de cabeza. Un surfactante non i\u00f3nico non ten grupos cargados na s\u00faa cabeza. A cabeza dun surfactante i\u00f3nico leva cargas netas positivas ou negativas. Se a carga \u00e9 negativa, o surfactante \u00e9 ani\u00f3nico, e se \u00e9 positiva, cati\u00f3nico. Se a cabeza cont\u00e9n dous grupos con cargas opostas, denom\u00ednase zwitteri\u00f3nico. Surfactantes com\u00fans de cada tipo son os seguintes:\nAni\u00f3nicos.\n\u00c9steres de fosfato, sulfato e sulfonato.\nOs surfactantes ani\u00f3nicos conte\u00f1en grupos fncionais ani\u00f3nicos nas s\u00faas cabezas, como sulfatos, sulfonatos, fosfatos e carboxilatos.\nImportantes alquil sulfatos son: lauril sulfato am\u00f3nico, lauril sulfato de sodio (dodecil sulfato de sodio, SLS, ou SDS), e os relacionados alquil-\u00e9ter sulfatos lauril \u00e9ter sulfato de sodio (SLES), e miristil \u00e9ter sulfato de sodio.\nOutros son:\nCarboxilatos.\nSon os surfactantes m\u00e1is com\u00fans e comprenden os sales de carboxilato (xab\u00f3ns), como o estearato de sodio. Entre as especies m\u00e1is especializadas est\u00e1n o lauro\u00edl sarcosinato de sodio e os fluorosurfactantes baseados no carboxilato como o perfluorononanoato, perfluorooctanoato (PFOA ou PFO).\nGrupos de cabeza polares.\nAminas primarias, secundarias ou terciarias dependentes do pH quedan cargadas positivamente a pH &lt; 10: octenidina dihidrochloruro.\nSales de amonio cuaternario cargadas permanentemente: bromuro de cetrimonio (CTAB), cloruro de cetilpiridinio (CPC), cloruro de benzalconio (BAC), cloruro de benzetonio (BZT), cloruro de dimetildioctadecilamonio e bromuro de dioctadecildimetilamonio (DODAB).\nSurfactantes zwitteri\u00f3nicos.\nOs surfactantes zwitteri\u00f3nicos (anf\u00f3teros) te\u00f1en tanto centros cati\u00f3nicos coma ani\u00f3nicos unidos \u00e1 mesma mol\u00e9cula. A parte cati\u00f3nica est\u00e1 baseada nunha amina primaria, secundaria ou terciaria ou cati\u00f3ns amonio cuaternarios. A parte ani\u00f3nica pode ser m\u00e1is variable e incl\u00fae sulfonatos, como nas sulta\u00ednas CHAPS (3-[(3-colamidopropil)dimetilammonio]-1-propanosulfonato) e cocamidopropil hidroxisulta\u00edna. As beta\u00ednas como a beta\u00edna cocamidopropil te\u00f1en un carboxilato co amonio. Os surfactantes zwitteri\u00f3nicos biol\u00f3xicos m\u00e1is com\u00fans te\u00f1en un ani\u00f3n fosfato coa amina ou o amonio, como os fosfol\u00edpidos fosfatidilserina, fosfatidiletanolamina, fosfatidilcolina e esfingomielinas.\nNon i\u00f3nicos.\nOs surfactantes non i\u00f3nicos te\u00f1en grupos hidr\u00f3filos que conte\u00f1en ox\u00edxeno unidos covalentemente, que est\u00e1n unidos a estrutruas parentais hidr\u00f3fobas. A solubilidade en auga dos grupos con ox\u00edxeno \u00e9 o resultado do establecemento de enlaces de hidr\u00f3xeno. Estes enlaces dimin\u00faen cando sobe a temperatura, e a solubilidade en auga dos surfactantes non i\u00f3nicos decece tam\u00e9n co incremento da temperatura.\nOs surfactantes non i\u00f3nicas son menos sensibles \u00e1 dureza da auga que os surfactantes ani\u00f3nicos, e fan menos escuma. As diferenzas entre os distintos tipos de surfactants ani\u00f3nicos son pequenas e a elecci\u00f3n dun deles adoita depender do custo das propiedades especiais asociadas a el (por exemplo, eficiencia, toxicidade, compatibilidade dermatol\u00f3xica, biodegradabilidade) ou o permiso para usalo en alimentos.\n\u00c9steres de \u00e1cido graxo de compostos polihidroxi.\n\u00c9steres de \u00e1cido graxo de sorbitol.\n\u00c9steres de sorbit\u00e1n:\nTweens:\nDe acordo coa composici\u00f3n do seu contrai\u00f3n.\nNo caso dos surfactantes i\u00f3nicos, o contrai\u00f3n pode ser:\nEn farmacia.\nUn axente humectante \u00e9 un surfactante que cando se disolve en auga rebaixa o \u00e1ngulo de contacto de avance, axuda ao desprazamento dunha fase a\u00e9rea na superficie e substit\u00faea por unha fase l\u00edquida. Exemplos de aplicaci\u00f3n de humectantes en farmacia e medicina son a aplicaci\u00f3n para o desprazamento de aire da superficie do xofre, carb\u00f3n vexetal e outros pos co prop\u00f3sito de dispersar estes f\u00e1rmacos en veh\u00edculos l\u00edquidos; o desprazamento de aire da matriz dos algod\u00f3ns e vendaxes para que as soluci\u00f3ns medicinais poidan ser absorbidas para a s\u00faa aplicaci\u00f3n en varias \u00e1reas do corpo; o desprazamento de sucidade e residuos producidos polo uso de deterxentes no lavado de feridas; e aplicaci\u00f3n de loci\u00f3ns medicinais e sprays na superficie da pel e membranas mucosas.\nFormas farmac\u00e9uticas.\nO corpo humano produce diferentes tipos de surfactantes en distintas partes e \u00f3rganos do corpo con diversas funci\u00f3ns. O surfactante pulmonar prod\u00facese nos pulm\u00f3ns para facilitar a respiraci\u00f3n ao incrementar a capacidade pulmonar total e a elasticidade pulmonar. Na s\u00edndrome de dificultade respiratoria aguda unha terapia de substituci\u00f3n de surfactante axuda aos pacientes a ter unha respiraci\u00f3n normal usando formas farmac\u00e9uticas dos surfactantes. Un dos surfactantes pulmonares m\u00e1is importantes \u00e9 Survanta (beractant, de orixe bovina) ou a s\u00faa forma xen\u00e9rica Beraksurf producida por Abbvie e Tekzima, respectivamente.\nMercado actual e previsi\u00f3ns.\nA produci\u00f3n global anual de surfactantes foi de 13 mill\u00f3ns de toneladas en 2008. En 2014, o mercado mundial de surfactantes acadou un volume de m\u00e1is de 33 miles de mill\u00f3ns de d\u00f3lares. Os investigadores de mercados esperan que os ingresos anuais se incrementen nun 2,5% ao ano ata uns 40,4 miles de mill\u00f3ns de d\u00f3lares ata 2022. O tipo m\u00e1is importante comercialmente de surfactantes \u00e9 actualmente o surfactante ani\u00f3nico alquil benceno sulfonato (LAS), que \u00e9 amplamente usado en limpadores e deterxentes.\nControversia sobre sa\u00fade e medio ambiente.\nOs surfactantes son depositados decote por numerosas v\u00edas en terra e nos sistemas acu\u00e1ticos, quer como parte dun proceso intencionado quer como lixo dom\u00e9stico ou industrial. Alg\u00fans deles s\u00e1bese que son t\u00f3xicos para os animals, ecosistemas e humanos e poden incrementar a difusi\u00f3n doutros contaminantes ambientais. Como resultado, hai restrici\u00f3ns propostas ou voluntarias sobre o uso dalg\u00fans surfactantes. Por exemplo, o PFOS \u00e9 un contaminante org\u00e1nico persistente segundo a Convenci\u00f3n de Estocolmo. Ademais, chegouse a un acordo voluntario sobre o PFOA entre Axencia de Protecci\u00f3n Ambiental dos Estados Unidos e oito compa\u00f1\u00edas qu\u00edmicas para reducir e eliminar as emisi\u00f3ns deste composto e os seus precursores.\nOs dous principais surfactantes usados o ano 2000 eran os alquilbenceno sulfonatos lineares (LAS) e os alquil fenol etoxilatos (APE). Degr\u00e1danse en condici\u00f3ns aer\u00f3bicas como as das plantas de tratamento de augas residuais e no solo orixinando o metabolito nonilfenol, que se cre que \u00e9 un interferente end\u00f3crino.\nUn deterxente de lavalouzas ordinario, por exemplo, promove a penetraci\u00f3n de auga no solo, pero o efecto dura s\u00f3 uns poucos d\u00edas (moitos deterxentes en po de lavander\u00eda com\u00fans conte\u00f1en niveis de compostos como \u00e1lcalis e axentes quelantes que poden danar as plantas e non deber\u00eda aplicarse aos solos). Os axentes humidificadores do solo comerciais contin\u00faan funcionando durante un considerable per\u00edodo de tempo, pero finalmente degr\u00e1danse pola acci\u00f3n dos microorganismos do solo. Por\u00e9n, alg\u00fans poden interferir cos ciclos vitais dalg\u00fans organismos acu\u00e1ticos, polo que debe terse coidado de impedir a escorredura destes produtos nos regatos e r\u00edos, e o exceso de produto non deber\u00eda ser baldeado.\nOs surfactantes ani\u00f3nicos poden encontrarse nos solos como resultado da aplicaci\u00f3n de certos compost, rega con augas residuais e procesos de remediaci\u00f3n. Concentraci\u00f3ns relativamente altas de surfactantes, xunto con multimetais, poden representar un risco ambiental. A baixas concentraci\u00f3ns, a aplicaci\u00f3n de surfactantes \u00e9 improbable que te\u00f1a un efecto significativo sobre a mobilidade dos metais traza.\nBiosurfactantes.\nOs biosurfactantes son substancias activas sobre as superficies sintetizadas polas c\u00e9lulas vivas. Ademais dos producidos polos seres pluricelulares, como o xa mencionado surfactante pulmonar, outro grupo deles son os sintetizados por microorganismos. O interese nos surfactantes microbianos d\u00e9bese \u00e1 s\u00faa diversidade, car\u00e1cter amable co medio ambiente, posibilidade de produci\u00f3n a grande escala, selectividade, funcionamento en condici\u00f3ns extremas, e potenciais aplicaci\u00f3ns na protecci\u00f3n ambiental. Alg\u00fans exemplos de biosurfactantes microbianos son o Emulsan producido por \"Acinetobacter calcoaceticus\", Os soforol\u00edpidos producidos por varios l\u00e9vedos pertencentes ao clado de \"Candida\" e \"Starmerella\", e ramnol\u00edpidos producidos por \"Pseudomonas aeruginosa\".\nOs biosurfactantes potencian a emulsificaci\u00f3n de hidrocarburos, te\u00f1en o potencial de solubilizar hidrocarburos contaminantes e de incementar a s\u00faa dispo\u00f1ibilidade para a degradaci\u00f3n microbiana. O uso de compostos qu\u00edmicos artificiais para o tratamento dun lugar polucionado por hidrocarburos, contamina o medio ambiente cos seus subprodutos, mentres que o tratamento biol\u00f3xico pode destru\u00edr eficazmente os contaminantes, \u00e1 vez que eles mesmos son biodegradables. Por tanto, os biosurfactantes producidos por microorganismos poden xogar un importnte papel na biorremediaci\u00f3n acelerada de sitios contaminados por hidrocarburos. Estes compostos poden tam\u00e9n utilizarse para potenciar a recuperaci\u00f3n de petr\u00f3leo en verteduras e poden considerarse para outras posibles aplicaci\u00f3ns na protecci\u00f3n ambiental. Outras aplicaci\u00f3ns son as formulaci\u00f3ns de herbicidas e pesticidas, deterxentes, produtos cosm\u00e9ticos e de coidado da sa\u00fade, polpa e papel, carb\u00f3n, t\u00e9xtiles, procesamento da cer\u00e1mica, uso na industria alimentaria, procesamento do mineral de uranio e deshidrataci\u00f3n mec\u00e1nica da turba.\nCo\u00f1\u00e9cense varios microorganismos que sintetizan axentes activos sobre as superficies; a maior\u00eda deles son bacterias e l\u00e9vedos. Cando crecen nun substrato de hidrocarburos como fonte de carbono, estes microorganismos sintetizan unha ampla variedade de compostos qu\u00edmicos con actividade sobre as superficies, como glicol\u00edpidos, fosfol\u00edpidos e outros. Estes produtos qu\u00edmicos sintet\u00edzanse para emulsionar o substrato de hidrocarburos e facilitar o seu transporte ao interior das c\u00e9lulas. Nalgunhas especies de bacterias como \"Pseudomonas aeruginosa\", os biosurfactantes est\u00e1n tam\u00e9n implicados nun comportamento de movemento en grupo chamado enxameamento.\nSeguridade e riscos ambientais.\nA maior\u00eda dos surfactantes ani\u00f3nicos e non ani\u00f3nicos non son t\u00f3xicos e te\u00f1en uns LD50 comparables ao do cloruro s\u00f3dico. A toxicidade dos compostos de amonio cuaternarios, que son antibacterianos e antif\u00fanxicos, var\u00eda. Os cloruros de dialquildimetilamonio (DDAC, DSDMAC) usados como abrandadores de fibras te\u00f1en un baixo LD50 (5 g/kg) e non son t\u00f3xicos, mentres que o desinfectante cloruro de alquilbencildimetilamonio ten un LD50 de 0,35 g/kg.\nA exposici\u00f3n prolongada a surfactantes pode irritar e danar a pel porque os surfactantes distorsionan a bicapa lip\u00eddica da membrana das c\u00e9lulas da pel e outras c\u00e9lulas. A irritaci\u00f3n da pel increm\u00e9ntase xeralmente na serie surfactantes non i\u00f3nicos, anf\u00f3teros, ani\u00f3nicos, cati\u00f3nicos.\nA biodegradabilidade dun surfactante est\u00e1 determinada polo seu grupo hidrocarbonado hidr\u00f3fobo.\nBiosurfactantes e vertedura da \"Deepwater Horizon\".\nEstudouse o uso de biosurfactantes como maneira de retirar o petr\u00f3leo de lugares contaminados e encontrouse que era seguro e efectivo na retirada de produtos petrol\u00edferos do solo. Outros estudos atoparon que os surfactantes son a mi\u00fado m\u00e1is t\u00f3xicos que o petr\u00f3leo que est\u00e1 sendo dispersado, e a combinaci\u00f3n do petr\u00f3leo e o surfactante pode ser m\u00e1is t\u00f3xico que calquera deles por separado. Os biosurfactantes non foron utilizados pola compa\u00f1\u00eda British Petroleum na vertedura da plataforma petrol\u00edfera \"Deepwater Horizon\". Por\u00e9n, espall\u00e1ronse contidades sen precedentes de Corexit (ingrediente activo: dioctil sodio sulfosuccinato (DOSS), sorbit\u00e1n monooleato (Span 80) e sorbit\u00e1n polioxietilenado monooleato (Tween-80)), directamente no oc\u00e9ano na zona da vertedura e sobre a superficie da auga, e en teor\u00eda estes surfactantes illan as pingas de petr\u00f3leo, facendo que sexa m\u00e1is f\u00e1cil que os microbios que consomen o petr\u00f3leo dixiran este.\nOs biosurfactantes producidos polas bacterias e outros microbios poden utilizarse para mellorar a produci\u00f3n de petr\u00f3leo polo m\u00e9todo de recuperaci\u00f3n de petr\u00f3leo mellorado microbiano (MEOR, do ingl\u00e9s \"microbial enhanced oil recovery method\").\nAplicaci\u00f3ns.\nOs surfactantes desempe\u00f1an un importante papel como axentes de limpeza, humidificaci\u00f3n, dispersi\u00f3n, emulsificaci\u00f3n, formaci\u00f3n de escuma e antiescumantes en moitas aplicaci\u00f3ns pr\u00e1cticas e produtos, como deterxentes, abrandadores de fibras, emulsi\u00f3ns, xab\u00f3ns, pinturas, adhesivos, tintas, produtos antin\u00e9boa, ceras para esqu\u00ed, ceras para snowboard, destintado de papel reciclado, en procesos de flotaci\u00f3n, lavado e encim\u00e1ticos e laxantes. Tam\u00e9n hai formulaci\u00f3ns agroqu\u00edmicas como alg\u00fans herbicidas, insecticidas, biocidas (desinfectantes) e espermicidas (nonoxinol-9). Os produtos de coidado persoal como os cosm\u00e9ticos, xamp\u00fas, xeles de ducha, acondicionadores de cabelo (para despois do champ\u00fa) e pastas de dentes. Os surfactantes son utilizados para apagar incendios e en oleodutos (axentes redutores do arrastre de l\u00edquidos). Os pol\u00edmeros surfactantes \u00e1lcalis son tam\u00e9n utilizados para mobilizar o cru nos pozos de petr\u00f3leo). Os surfactantes util\u00edzanse como plastificadores en nanocelulosa, ferroflu\u00eddos, e detectores de fugas. Os surfactantes \u00fasanse con puntos cu\u00e1nticos (semicondutores usados en nanotecnolox\u00eda) para manipular o crecemento e ensamblaxe dos puntos, reacci\u00f3ns nas s\u00faas superficies, propiedades el\u00e9ctricas etc.; \u00e9 importante comprender como se sit\u00faan os surfactantes na superficie dos puntos cu\u00e1nticos."}
{"id": "309653", "revid": "23204", "url": "https://gl.wikipedia.org/wiki?curid=309653", "title": "Edward Blatchford", "text": "Edward Blatchford (tam\u00e9n acreditado como Ed Blatchford), nado en Farmington Hills, M\u00edchigan, o 28 de xullo de 1972, \u00e9 un actor estadounidense. \u00c9 co\u00f1ecido por interpretar a Peter Collins en \"Malibu, CA\", do produtor Peter Engel. Traballou con Engel noutras series, como \"Saved by the Bell\", \"Hang Time\" e \"City Guys\". No cine, apareceu en filmes como \"O derradeiro dos mohicanos\" (1992) e \"Nowhere to Run\" (1993).\nNo 2010, Blatchford protagonizou e escribiu a curtametraxe independente \"Saved by the Belding\". Tr\u00e1tase dunha parodia da s\u00faa aparici\u00f3n como convidado na serie \"Saved by the Bell\", onde interpreta a Rod Belding, irm\u00e1n de Richard Belding (Dennis Haskins)."}
{"id": "309654", "revid": "23204", "url": "https://gl.wikipedia.org/wiki?curid=309654", "title": "Ed Blatchford", "text": ""}
{"id": "309658", "revid": "5863", "url": "https://gl.wikipedia.org/wiki?curid=309658", "title": "Universidade CEU San Pablo", "text": ""}
{"id": "309659", "revid": "22570", "url": "https://gl.wikipedia.org/wiki?curid=309659", "title": "Gran Premio de Italia de 1983", "text": "O Gran Premio de Italia de 1983 foi unha carreira de F\u00f3rmula 1 celebrada no circu\u00edto de Monza o 13 de setembro de 1983. A carreira, que se disputou sobre 52 voltas, foi a d\u00e9cimo terceira proba da tempada de . A carreira foi o 53\u00ba Gran Premio de Italia.\nA carreira foi o escenario dun espect\u00e1culo moi infrecuente nos pits. Logo de terminar a s\u00faa parada en boxes o McLaren- TAG de Niki Lauda parouse diante dos boxes de Brabham. O dono do equipo Brabham (e o xefe da Asociaci\u00f3n de Construtores de F\u00f3rmula Un) Bernie Ecclestone sa\u00edu e axudou a darlle un empurr\u00f3n ao McLaren para que volvera \u00e1 carreira.\nDurante a cualificaci\u00f3n Nelson Piquet rexistrou unha velocidade m\u00e1xima de 306\u00a0km/h no seu Brabham BT52 con motor BMW. Os \u00fanicos outros pilotos para romper a barreira dos 300\u00a0km/h foron o seu compa\u00f1eiro de equipo Riccardo Patrese e o McLaren de Niki Lauda e John Watson. Esta foi a primeira carreira na que os dous McLaren utilizaron os novos motores turbo TAG - Porsche en lugar do motor Cosworth DFV V8 que o equipo utilizara desde (Lauda debutara co motor TAG na carreira anterior no Pa\u00edses Baixos, mentres que Watson a\u00ednda usou o DFV).\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "309666", "revid": "1131", "url": "https://gl.wikipedia.org/wiki?curid=309666", "title": "Aut\u00f3dromo Termas de R\u00edo Hondo", "text": "O Aut\u00f3dromo Internacional de Termas de R\u00edo Hondo \u00e9 un aut\u00f3dromo localizado nas aforas da cidade de Termas de R\u00edo Hondo e \u00e1 beira do Encoro de Termas de R\u00edo Hondo na Provincia de Santiago del Estero, Arxentina.\nO circu\u00edto comezouse a constru\u00edr no 2007 e rematouse en maio do 2008. A construci\u00f3n foi executada polo goberno da provincia e valeu sobre 144 mill\u00f3ns de pesos arxentinos. Este aut\u00f3dromo recibe cada ano, as mellores competici\u00f3ns do pa\u00eds: o Turismo Carretera, o TC2000 e a Top Race."}
{"id": "309667", "revid": "23204", "url": "https://gl.wikipedia.org/wiki?curid=309667", "title": "Steven Waddington", "text": "Steven Waddington, nado en Leeds o 28 de novembro de 1968, \u00e9 un actor ingl\u00e9s co\u00f1ecido por interpretar o papel de Duncan Heyward no filme de Michael Mann \"O derradeiro dos mohicanos\" (1992)."}
{"id": "309674", "revid": "23204", "url": "https://gl.wikipedia.org/wiki?curid=309674", "title": "Estevo Pedro X Azarean", "text": "Estevo Pedro X Azarean (en , \"Step\u2019anos Petros \u017d. Azarean\" ), nado o 31 de decembro de 1826 en Constantinopla (Imperio Otom\u00e1n) e finado o 1 de maio de 1899 na mesma cidade, foi o 10\u00ba Patriarca de Cilicia da Igrexa Cat\u00f3lica Armenia dende o 6 de xullo de 1881 at\u00e9 o seu pasamento.\nTraxectoria.\nNaceu en Constantinopla o 31 de decembro de 1826. Foi vigairo patriarcal, e durante o cisma de 1870 estivo no exilio xunto ao patriarca Hasownean.\nO 14 de agosto de 1877 foi nomeado arcebispo titular de Nicosia, e recibiu a ordenaci\u00f3n episcopal o 23 de setembro de mans do patriarca Ant\u00f3n Pedro IX.\nO 6 de xullo de 1881 foi elixido patriarca de Cilicia, Como patriarca elixido en circunstancias dif\u00edciles por mor do recente cisma, concovou un s\u00ednodo en 1890 para achegar as diferentes posici\u00f3ns e sanar as feridas na Igrexa Cat\u00f3lica Armenia. Tam\u00e9n foi quen de aproveitar o traslado da s\u00e9 patriarcal a Constantinopla, e no aniversario da ordenaci\u00f3n sacerdotal de Le\u00f3n XIII foi nomeado representante do sult\u00e1n Abdul Hamid II.\nPermaneceu no cargo at\u00e9 a s\u00faa morte, o 1 de maio de 1899 en Constantinopla."}
{"id": "309678", "revid": "23204", "url": "https://gl.wikipedia.org/wiki?curid=309678", "title": "Colm Meaney", "text": "Colm J. Meaney (en ), nado en Dubl\u00edn o 30 de maio de 1953, \u00e9 un actor irland\u00e9s. \u00c9 co\u00f1ecido por interpretar a Miles O'Brien en ' e '."}
{"id": "309679", "revid": "23204", "url": "https://gl.wikipedia.org/wiki?curid=309679", "title": "Colm \u00d3 Maonaigh", "text": ""}
{"id": "309680", "revid": "23204", "url": "https://gl.wikipedia.org/wiki?curid=309680", "title": "Colm J. Meaney", "text": ""}
{"id": "309684", "revid": "1131", "url": "https://gl.wikipedia.org/wiki?curid=309684", "title": "Laguna Seca", "text": "O Mazda Raceway Laguna Seca ou simplemente Laguna Seca \u00e9 un aut\u00f3dromo situado en Monterey, no estado de California (Estados Unidos). O trazado principal ten 3,602 m de longo.\nDende a s\u00faa apertura no ano 1957, este aut\u00f3dromo leva albergado campionatos como: a CART, o Campionato Mundial de Motociclismo, o Campionato IMSA GT, as America Le Mans Series, a Rolex Sports Cars Series e o Campionato do Mundo de Superbikes.\nA curva 8 do trazado \u00e9 unha das m\u00e1is co\u00f1ecidas curvas do mundo. O \"Corkscrew\" (\"tirarrollas\") \u00e9 unha popular chicane con forma deste instrumento que cont\u00e9n un not\u00e1bel cambio de nivel."}
{"id": "309689", "revid": "1131", "url": "https://gl.wikipedia.org/wiki?curid=309689", "title": "\u00dclker Sports Arena", "text": "O Fenerbah\u00e7e International Sports Complex \u00dclker Sports Arena (En turco: Fenerbah\u00e7e Uluslararas\u0131 Spor Kompleksi \u00dclker Spor Arena) \u00e9 un pavill\u00f3n multi\u00fasos localizado no barrio de Ata\u015fehir, en Istambul, Turqu\u00eda. Este \u00e9 un polideportivo inaugurado o 25 de xaneiro do 2012 e que conta cunha capacidade de 15.000 persoas pra concertos e de 13.000 persoas pra partidos de baloncesto.\nHistoria.\nO pavill\u00f3n, que conta con 13.000 asentos, acolle eventos deportivos nacionais e internacionais de:baloncesto, voleibol, loita e halterofilia, ademais de concertos e congresos. O polideportivo tam\u00e9n posee cafeter\u00edas e restaurantes. O \u00dclker Sports Arena cobre unha \u00e1rea de 55.000 metros cadrados, o que o converte nun dos pavill\u00f3ns m\u00e1is grandes da cidade."}
{"id": "309690", "revid": "865", "url": "https://gl.wikipedia.org/wiki?curid=309690", "title": "Smoke City", "text": "Smoke City foi un grupo musical ingl\u00e9s que mesturaba acid jazz e trip hop, al\u00e9n de ritmos brasileiros como a samba e a bossa nova. \u00c9 co\u00f1ecido polo sinxelo \"Underwater Love\", que foi un grande \u00e9xito en 1997, despois de que fose empregado no anuncio de televisi\u00f3n de Levi's \"Mermaids\" (dirixido por Michel Gondry).\nEn 1997, o grupo lanzou o seu primeiro \u00e1lbum de estudio, \"Flying Away\", que inclu\u00eda os \u00e9xitos \"Underwater Love\", \"Mr. Gorgeous (e Miss Curvaceous)\" e \"\u00c1guas de Mar\u00e7o (Joga Bossa Mix)\". O seu seguinte e derradeiro \u00e1lbum, \"Heroes of Nature\", lanzouse no 2001."}
{"id": "309691", "revid": "98629", "url": "https://gl.wikipedia.org/wiki?curid=309691", "title": "Gran Premio de Europa de 1983", "text": "O Gran Premio de Europa de 1983 foi unha carreira de F\u00f3rmula 1 celebrada no circu\u00edto de Brands Hatch o 25 de setembro de 1983. Esta carreira viu a Bruno Giacomelli lograr o seu \u00faltimo punto nun campionato, e foi a primeira carreira do m\u00e9dico e actual propietario do circu\u00edto Jonathan Palmer. Tam\u00e9n tivo lugar exactamente 22 anos antes da primeira carreira do A1 Grand Prix de Brands Hatch, o 25 de setembro de 2005. Foi a \u00fanica carreira na historia da F1 en que ambos coches Toleman terminaron nos puntos.\nPalmer debutou nun terceiro coche de Williams nunha \u00fanica aparici\u00f3n. Era o piloto de probas de Williams e piloto de f\u00e1brica de Honda ese ano, a carreira foi a recompensa que deulle Frank Williams polo seu traballo duro.\nTam\u00e9n foi a \u00faltima aparici\u00f3n do equipo Theodore Racing, que deixou a F1 antes da seguinte carreira en Sur\u00e1frica.\nCualificaci\u00f3n.\nElio de Angelis logrou a pole cun tempo que foi de 2\u00b48 segundos m\u00e1is lento que o tempo da pole do Gran Premio do Reino Unido de 1982 en Brands Hatch establecido por Keke Rosberg no Williams FW08 con Efecto solo. O tempo De Angelis tam\u00e9n foi 3\u00b46 segundos m\u00e1is r\u00e1pido que o tempo da pole de Rosberg na Carreira de Campi\u00f3ns f\u00f3ra de campionato que se disputou no circu\u00edto no principio do ano.\nLotus e Brabham dominaron a cualificaci\u00f3n, co compa\u00f1eiro de equipo de De Angelis Nigel Mansell terceiro cualificado e o Brabham con motor BMW de Riccardo Patrese segundo na grella e Nelson Piquet cuarto. Lotus e Brabham foron os \u00fanicos equipos que conseguiron un tempo por baixo de 1:13.0 durante a cualificaci\u00f3n. O l\u00edder do Mundial Alain Prost cualificou oitavo no Renault RE40, un posto por detr\u00e1s o seu compa\u00f1eiro de equipo Eddie Cheever, estaban separados dos catro primeiros polos Ferraris de Ren\u00e9 Arnoux (5\u00ba) e Patrick Tambay (6\u00ba).\nKeke Rosberg, foi o m\u00e1is r\u00e1pido dos non turbos no seu Williams con motor Ford, estaba na parte traseira da grella no posto 16 da grella, case 3 segundos m\u00e1is lento que o Renault turbo alimentado do Lotus de Angelis. O tempo de Rosberg foi de 0\u00b48 segundos m\u00e1is r\u00e1pido que o do s\u00faa pole na carreira de campi\u00f3ns case 5 meses atr\u00e1s (o casco de Rosberg luc\u00eda un adhesivo de \"I love turbo\" (amo o turbo), para lembrar a Williams a necesidade do motor Honda turbo que usar\u00edan na pr\u00f3xima carreira para ser competitivos). Kenny Acheson ( RAM - Ford), Corrado Fabi (Osella - Alfa Romeo) e Jacques Laffite (Williams-Ford) non puideron clasificarse mentres que o Theodore-Ford de Johnny Cecotto retirouse antes do inicio da fin de semana. Foi a segunda non-cualificaci\u00f3n consecutiva de Laffite logo de non lograr clasificarse na carreira anterior en Italia, foi a terceira (e \u00faltima) vez da s\u00faa longa carreira. O seu fracaso anterior para cualificar foi en cando non puido clasificarse para o Gran Premio de M\u00f3naco.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "309692", "revid": "89787", "url": "https://gl.wikipedia.org/wiki?curid=309692", "title": "Abdi \u0130pek\u00e7i Arena", "text": "O Abdi \u0130pek\u00e7i Arena \u00e9 un pavill\u00f3n multi\u00fasos situado no distrito de Zeytinburnu de Istambul, Turqu\u00eda xusto nas aforas da antiga cidade de Yedikule de Constantinopla. Foi dese\u00f1ado en 1979 e inaugurado en 1986.\nA cancha ten unha capacidade de 12.270 espectadores e alberga eventos deportivos nacionais e internacionais como: baloncesto, voleibol, loita e halterofilia, ademais de concertos, congresos e moitas m\u00e1is cousas.\nO polideportivo acolle os partidos como local do Anadolu Efes S.K., do Galatasaray Liv Hospital, do Be\u015fikta\u015f e do Galatasaray Odeabank; todos equipos de baloncesto."}
{"id": "309693", "revid": "98629", "url": "https://gl.wikipedia.org/wiki?curid=309693", "title": "Shulamith Firestone", "text": "Shulamit Firestone, nada en Otava o 7 de xaneiro de 1954 e finada en Nova York o 28 de agosto de 2012, foi unha pensadora e activista do feminismo.\nTraxectoria.\nFoi a segunda dos seis fillos dunha familia xud\u00eda ortodoxa. Asistiu a unha escola rab\u00ednica e m\u00e1is tarde graduouse en pintura no School of the Art Institute of Chicago. En 1967 mudouse a Nova York, onde fundou o New York Radical Woman e comezou a escribir ensaios sobre os dereitos das mulleres e o poder feminino. Liderou grupos e actividades pola liberaci\u00f3n feminina nesa cidade e en Chicago, como a denominada Blue Stockings Society e, tras abandonala, a New York Radical Feminist.\nA s\u00faa obra de 1970 \"The Dialectic of Sex\" foi bandeira da denominada \"segunda onda\" do feminismo. Nela acolle ideas da psican\u00e1lise de Sigmund Freud e Wilhelm Reich as\u00ed como dos cl\u00e1sicos do marxismo para sentar as bases dunha nova ideolox\u00eda feminista liberadora dos condicionantes biol\u00f3xicos, sociais e culturais que te\u00f1en anulada \u00e1 muller na sociedade capitalista occidental.\nA s\u00faa delicada sa\u00fade mental condicionou a s\u00faa vida ata que apareceu morta no seu apartamento onde viv\u00eda reclu\u00edda de xeito asocial nunha loita de d\u00e9cadas contra a s\u00faa esquizofrenia.\nPensamento.\nA c\u00f3pula, o embarazo o parto e a lactaci\u00f3n son condicionantes biol\u00f3xicos que escravizan a muller e sobre os cales se imp\u00f3n unha sociedade patriarcal estruturada sobre a dominaci\u00f3n masculina. Por iso a defensa do dereito ao aborto \u00e9 ferramenta imprescindible e fundamental da liberaci\u00f3n da muller.\nAvoga pola cibern\u00e9tica para unha fertilizaci\u00f3n en laboratorios que ceibe \u00e1 muller das s\u00faas cadeas biol\u00f3xicas e lle permita subvertir a orde establecida pola sociedade patriarcal e faloc\u00e9ntrica. \u00c9 necesario que os homes se encarguen da crianza dos meni\u00f1os ata que se rache coa familia biol\u00f3xica mediante unha sociedade de comunas que controle comunitariamente a fertilidade humana e onde as diferenzas xenitais non supo\u00f1an diferenzas inducidas culturalmente. Igual que a sociedade socialista se acada mediante a revolta da clase traballadora dominada e a s\u00faa ditadura para controlar os medios de produci\u00f3n, a sociedade patriarcal debe ser derrotada mediante a revolta da clase feminina dominada co fin de que esta acade o poder para controlar os medios de reproduci\u00f3n.\nUnha das s\u00faas ideas controvertidas foi a ruptura do tab\u00fa do incesto e a apolox\u00eda da pederastia ao defender que a idade de iniciaci\u00f3n sexual humana non debe guiarse por criterios de idade (nin x\u00e9nero, nin clase, nin raza)."}
{"id": "309694", "revid": "55340", "url": "https://gl.wikipedia.org/wiki?curid=309694", "title": "Partido Regionalista de El Bierzo", "text": "O Partido Regionalista de El Bierzo (\"Partido Rexionalista do Bierzo\" en galego) ou \"PRB\" xurdiu no ano 2001 como unha escisi\u00f3n do Partido de El Bierzo liderada por Tarsicio Carballo, un feito paradoxal, se temos en conta que foi el quen fundara o Partido de El Bierzo no ano 1979.\n\u00c9 un partido de ideolox\u00eda bercianista que avoga pola creaci\u00f3n dunha rexi\u00f3n aut\u00f3noma para o Bierzo debido ao seu pasado coma provincia no s\u00e9culo XIX e as caracter\u00edsticas particulares da rexi\u00f3n. O partido defende a integraci\u00f3n no Bierzo de todas aquelas bisbarras que foron parte da antiga provincia do Bierzo e que hoxe non o son como Valdeorras, Villablino e algunhas aldeas adxacentes da bisbarra da Cepeda en Le\u00f3n. O partido defende a promoci\u00f3n e o uso da lingua galega no Bierzo.\nHistoria.\nNo ano 2000 celebrouse un congreso do partido, e unha nova direcci\u00f3n f\u00edxose cargo do Partido de El Bierzo. Isto xerou unha serie de desavinzas entre Tarsicio Carballo e a nova direcci\u00f3n do partido, o cal rematou nun enfrontamento cos membros do partido e na marcha de Tarsicio Carballo e os seus seguidores, os cales fundaron o Partido Regionalista de El Bierzo en 2001.\nO enfrontamento cos seus antigos compa\u00f1eiros do Partido de El Bierzo rematou nos xulgados, sendo Tarsicio Carballo condenado por aldraxes contra dirixentes do Partido de El Bierzo como Iv\u00e1n Alonso en 2009. Non obstante, a hostilidade entre Tarsicio Carballo e os dirixentes do PB subsiste dende ent\u00f3n.\nEste partido protagonizou acci\u00f3ns pol\u00edticas moi rechamantes no Bierzo. O seu fundador Tarsicio Carballo protagonizou unha folga de fame de 19 d\u00edas no 2010 para denunciar o abandono do Bierzo por parte das instituci\u00f3ns e para pedir melloras e m\u00e1is investimentos no Bierzo. O PRB en 2013 organizou unha campa\u00f1a para que todos os concellos do Bierzo puxesen unha r\u00faa chamada \"Provincia do Bierzo\", mesmo chegou a propo\u00f1er que o concello de Ponferrada substitu\u00edse os nomes da Avenida \"Reino de Le\u00f3n\" e a r\u00faa \"Fueros de Le\u00f3n\" por \"Provincia do Bierzo\" e \"B\u00e9rgida\". Tam\u00e9n reclamou que o bispado de Astorga traslade a s\u00faa sede diocesana a Ponferrada por ser a cidade m\u00e1is poboada da diocese. O partido tam\u00e9n reclama o traslado ao Bierzo de documentos hist\u00f3ricos coma o Edicto de Augusto e pediu a inclusi\u00f3n de contidos bercianos na s\u00faa programaci\u00f3n \u00e1 TVG.\nAl\u00e9n destas reclamaci\u00f3ns tan rechamantes. A maior\u00eda das reclamaci\u00f3ns do PRB son de car\u00e1cter local e municipalista: petici\u00f3ns para o arranxo de r\u00faas, construci\u00f3n e reparaci\u00f3n de infraestruturas, arranxo e construci\u00f3n de estradas e accesos viarios, coidado do medio ambiente, restauraci\u00f3n de monumentos, dotaci\u00f3n de medios para a loita contra os incendios, investimentos para o Bierzo etc\nO PRB celebra a fundaci\u00f3n do movemento bercianista o 23 de abril nun acto homenaxe nos restos do castro Bergidum.\nO partido ten presentado as s\u00faas candidaturas principalmente nas elecci\u00f3ns municipais e auton\u00f3micas durante estes anos. Para as vindeiras elecci\u00f3ns auton\u00f3micas e municipais do 2015, Tarsicio Carballo repite como candidato para a alcald\u00eda de Ponferrada.\nNas elecci\u00f3ns municipais de 2015, o PRB obtivo un concelleiros no concello de Ponferrada. Isto significou o regreso de Tarsicio Carballo \u00e1 pol\u00edtica municipal no concello de Ponferrada ao ser a testa de lista desta formaci\u00f3n pol\u00edtica.\nNas elecci\u00f3ns municipais de 2019, o PRB obtivo dous concelleiros no concello de Ponferrada, o que significa unha mellora nos resultados electorais en comparanza cos resultados de hai catro anos. Isto tam\u00e9n significou que Tarsicio Carballo, o presidente desta formaci\u00f3n pol\u00edtica, revalidou a s\u00faa acta de concelleiro.\nEn decembro de 2020, o PRB levou unha proposta ao pleno do Concello de Ponferrada para solicitar \u00e1 Xunta de Castela e Le\u00f3n converter ao Bierzo na d\u00e9cima provincia desta Comunidade aut\u00f3noma. Por\u00e9n, a proposta foi rexeitada polo pleno do Concello de Ponferrada de xeito maioritario. A Xunta directiva do partido decidiu non presentarse \u00e1s elecci\u00f3ns \u00e1s Cortes de Castela e Le\u00f3n convocadas para febreiro de 2022.\nResultados electorais.\nOs resultados electorais do partido nas elecci\u00f3ns presentadas son os seguintes:\nElecci\u00f3ns \u00e1s Cortes de Castela e Le\u00f3n\nElecci\u00f3ns municipais"}
{"id": "309695", "revid": "1131", "url": "https://gl.wikipedia.org/wiki?curid=309695", "title": "Feliciano L\u00f3pez", "text": "Feliciano L\u00f3pez D\u00edaz-Guerra, nado en Portillo de Toledo o 20 de setembro de 1981, \u00e9 un tenista espa\u00f1ol.\nLogrou un total de 4 t\u00edtulos ATP en individuais e chegou a sete finais. En dobres, ga\u00f1ou un t\u00edtulo e foi finalista en catro ocasi\u00f3ns."}
{"id": "309696", "revid": "10599", "url": "https://gl.wikipedia.org/wiki?curid=309696", "title": "Feliciano L\u00f3pez D\u00edaz-Guerra", "text": ""}
{"id": "309697", "revid": "88215", "url": "https://gl.wikipedia.org/wiki?curid=309697", "title": "David Ferrer", "text": "David Ferrer Ern, nado en X\u00e0bia (Alacant) o 2 de abril de 1982, \u00e9 un tenista espa\u00f1ol. Actualmente ocupa a oitava posici\u00f3n do r\u00e1nking individual da ATP, sendo o n\u00famero 3 a mellor posici\u00f3n da s\u00faa carreira, que abandonou por \u00faltima vez aos 31 anos e 9 meses.\nConta cun t\u00edtulo Masters 1000 (o Masters de Par\u00eds 2012), oito t\u00edtulos en torneos ATP 500 e doce en torneos ATP 250. Ademais alcanzou a final de Roland Garros 2013 e do Torneo de Mestres de 2007, como tam\u00e9n alcanzou en seis ocasi\u00f3ns finais de torneos Masters 1000 (Masters de Roma 2010, Masters de Montecarlo 2011, Masters de Shangai 2011, Masters de Miami 2013, Masters de Par\u00eds 2013, Masters de Cincinnati 2014). \u00c9 o terceiro tenista espa\u00f1ol con m\u00e1is t\u00edtulos (24) detr\u00e1s de Rafael Nadal e Manuel Orantes. Tam\u00e9n \u00e9 o terceiro con m\u00e1is vitorias no circu\u00edto, e tras superar as 600 vitorias transf\u00f3rmase no tenista n\u00famero 22 na historia que supera a devandita barreira.\nMant\u00edvose no Top 20 durante as \u00faltimas dez tempadas, rematando catro delas entre os Top 5, inclu\u00edndo o n\u00famero 3 da tempada 2013.\nAdemais foi parte dunha exitosa xeraci\u00f3n de tenistas espa\u00f1ois ga\u00f1adores tres veces da Copa Davis, en 2008, 2009, e 2011, xunto a Rafael Nadal, Juan Carlos Ferrero, Tommy Robredo, Fernando Verdasco, Nicol\u00e1s Almagro, Feliciano L\u00f3pez e Marcel Granollers."}
{"id": "309698", "revid": "10599", "url": "https://gl.wikipedia.org/wiki?curid=309698", "title": "David Ferrer Ern", "text": ""}
{"id": "309699", "revid": "10599", "url": "https://gl.wikipedia.org/wiki?curid=309699", "title": "Roberto Bautista Agut", "text": ""}
{"id": "309700", "revid": "1131", "url": "https://gl.wikipedia.org/wiki?curid=309700", "title": "Roberto Bautista", "text": "Roberto Bautista Agut, nado en Castell\u00f3 de la Plana o 14 de abril de 1988, \u00e9 un tenista espa\u00f1ol.\nTraxectoria.\nConsiderado na s\u00faa adolescencia como unha das m\u00e1is firmes promesas do tenis espa\u00f1ol, en 2009 foi ga\u00f1ador dunha medalla de ouro e outra de bronce nos Xogos Mediterr\u00e1neos, celebrados en Pescara. Non obstante, tivo que esperar ata os 24 anos para ingresar entre os cen primeiros tenistas da clasificaci\u00f3n mundial, algo que logrou tras alzarse con tres vitorias na categor\u00eda Challenger. Venceu o seu primeiro torneo ATP World Tour en 2014, ano no que alcanzar\u00eda a s\u00faa mellor clasificaci\u00f3n ata a data (14\u00ba) e o premio ao tenista con mellor progresi\u00f3n da tempada.\nRoberto \u00e9 un tenista solvente en todas as superficies, cun servizo preciso (liderou a estat\u00edstica ATP de porcentaxe de primeiros saques en 2013), unha dereita potente e un eficaz golpe plano."}
{"id": "309701", "revid": "88215", "url": "https://gl.wikipedia.org/wiki?curid=309701", "title": "Tommy Robredo", "text": "Tommy Robredo Garc\u00e9s, nado en Hostalric (Xirona) o 1 de maio de 1982, \u00e9 un tenista espa\u00f1ol."}
{"id": "309702", "revid": "10599", "url": "https://gl.wikipedia.org/wiki?curid=309702", "title": "Tommy Robredo Garc\u00e9s", "text": ""}
{"id": "309703", "revid": "88215", "url": "https://gl.wikipedia.org/wiki?curid=309703", "title": "Fernando Verdasco", "text": "Fernando Verdasco Carmona, nado en Madrid o 15 de novembro de 1983, \u00e9 un tenista espa\u00f1ol."}
{"id": "309704", "revid": "10599", "url": "https://gl.wikipedia.org/wiki?curid=309704", "title": "Fernando Verdasco Carmona", "text": ""}
{"id": "309705", "revid": "89787", "url": "https://gl.wikipedia.org/wiki?curid=309705", "title": "Coalici\u00f3n por El Bierzo", "text": "Coalici\u00f3n por El Bierzo (\"Coalici\u00f3n polo Bierzo\" en galego) \u00e9 unha federaci\u00f3n de partidos pol\u00edticos de ideolox\u00eda bercianista, formada en 2017 e que ten a s\u00faa orixe nunha coalici\u00f3n e partidos e candidatos independentes que se estableceu para concorrer as elecci\u00f3ns municipais e auton\u00f3micas de maio de 2015.\nTraxectoria.\nA federaci\u00f3n form\u00e1rona o Partido de El Bierzo, o Partido de la Tierra 7, e antigos militantes do MASS, o PSOE e o PP, que se uniron a esta candidatura.\nA coalici\u00f3n bateu un r\u00e9cord na historia do bercianismo pol\u00edtico ao ser a ocasi\u00f3n na que se presentou o n\u00famero m\u00e1is grande de candidaturas na pr\u00e1ctica totalidade dos concellos do Bierzo e m\u00e1is Villablino, un fito que non acontecera antes. A coalici\u00f3n presentou 700 candidaturas en 39 concellos e 11 pedan\u00edas.\nEntre os seus candidatos tivo unha octoxenaria, que foi a candidata m\u00e1is lonxeva da provincia de Le\u00f3n nestas elecci\u00f3ns.\nOs seus l\u00edderes m\u00e1is visibles son Pedro Mu\u00f1oz F\u00e9rnandez, candidato \u00e1 alcald\u00eda no concello de Ponferrada, Iv\u00e1n Alonso, secretario xeral do PB e segunda na lista \u00e1 alcald\u00eda de Ponferrada, e a s\u00faa voceira Raquel D\u00edaz.\nOs resultados de \"Coalici\u00f3n por El Bierzo\" nas elecci\u00f3ns auton\u00f3micas e municipais de 2015 foron os mellores resultados electorais que o bercianismo obtivo ata a data dende a s\u00faa fundaci\u00f3n. A nivel municipal, CB obtivo 7.847 votos e 39 concelleiros, d\u00faas alcald\u00edas, presenza en 23 concellos bercianos, dous concelleiros no Consello Comarcal do Bierzo, e ademais obtivo un deputado provincial na Deputaci\u00f3n de Le\u00f3n. Nas elecci\u00f3ns auton\u00f3micas, malia os 5.026 votos, o partido non obtivo representaci\u00f3n nas Cortes de Castela e Le\u00f3n.\nNas elecci\u00f3ns municipais celebradas o 26 de maio de 2019, \"Coalici\u00f3n por el Bierzo\" obtivo 5.587 votos (2,12% do voto provincial) e 25 concelleiros, o cal significa que os resultados do partido foron m\u00e1is baixos que aqueles conseguidos catro anos antes en 2015. \nEn marzo de 2021, aproveitando o bicentenario da creaci\u00f3n da Provincia do Bierzo, o BNG, a pedimento de CB, presentou unha Proposta Non de Lei no Parlamento galego para incorporar ao Bierzo como unha provincia m\u00e1is a Galicia. A proposta foi rexeitada polo Parlamento de Galicia en abril dese ano. \nNas elecci\u00f3ns auton\u00f3micas de Castela e Le\u00f3n no ano 2022, CB presentouse xunto \u00e1 plataforma \"O Bierzo Existe\" nunha candidatura conxunta encabezada polo secretario de organizaci\u00f3n de CB, Ra\u00fal Rodr\u00edguez Canca. "}
{"id": "309706", "revid": "23204", "url": "https://gl.wikipedia.org/wiki?curid=309706", "title": "Festival de cine de Venecia", "text": ""}
{"id": "309707", "revid": "23204", "url": "https://gl.wikipedia.org/wiki?curid=309707", "title": "G\u00fciana Venezolana", "text": "A G\u00fciana Venezolana (en castel\u00e1n \"Guayana venezolana\") \u00e9 unha ampla rexi\u00f3n natural que se encontra ao sueste do r\u00edo Orinoco. Forma parte do macizo ou escudo g\u00fcian\u00e9s, que comparte con G\u00fciana, Suriname, a G\u00fciana Francesa e o Brasil, e que se estiende no territorio venezolano ao longo de medio mill\u00f3n de km\u00b2, aproximadamente.\nDelimitaci\u00f3n.\nA G\u00fciana venezolana, en termos xerais, \u00e9 o territorio comprendido entre o r\u00edo Orinoco e o r\u00edo Esequibo (exclu\u00edndo case toda a conca hidrogr\u00e1fica do r\u00edo Amazonas). Est\u00e9ndese polos estados de Bol\u00edvar, Amazonas, parte do de Delta Amacuro e a zona en disputa da G\u00fciana Esequiba, contando cunha extensi\u00f3n aproximada de 620.000\u00a0km\u00b2 (inclu\u00edndo 159.500\u00a0km\u00b2 da G\u00fciana Esequiba).\nEn termos m\u00e1is exactos, os seus l\u00edmites naturais son os seguientes:\nXeolox\u00eda.\nNa G\u00fciana venezolana dist\u00ednguen se no seu relevo d\u00faas formaci\u00f3ns xeol\u00f3xicas n\u00edtidamente diferenciadas:\nClima.\nA rexi\u00f3n ten un clima intertropical chuvioso no que non hai erdadeiras estaci\u00f3ns en canto \u00e1s precipitaci\u00f3ns, se exceptuamos unha pequena zona ao nordeste. As temperaturas dependen considerabelmente da altura, desde as m\u00e1is c\u00e1lidas das terras baixas, con medias anuais de 25 a 26\u00a0\u00b0C at\u00e9 as fr\u00edas das mesetas m\u00e1is elevadas (algo m\u00e1is de 10\u00a0\u00b0C no Roraima), pasando polo clima case primaveral da \"Gran Sabana\", sobre todo nas \u00e1reas por riba dos 1.200 msnm. As precipitaci\u00f3ns son moi elevadas, especialmente no estado Amazonas e no suroeste do estado Bol\u00edvar, de at\u00e9 os 3.521 mm anuais. \nVexetaci\u00f3n.\nA vexetaci\u00f3n \u00e9 de selva en case toda a rexi\u00f3n, con algunhas excepci\u00f3ns como \u00e9 o caso da Gran Sabana, ampla zona situada ao sueste do estado Bol\u00edvar, onde existen algunhas bosques de galer\u00eda e abundan as sabanas, m\u00e1is por raz\u00f3ns ed\u00e1ficas (solos rochosos e areosos) que por motivos clim\u00e1ticos.\nHidrograf\u00eda.\nR\u00edos moi caudalosos e con ribeiras de pendentes bastante fortes, case todos eles afluentes do Orinoco, constit\u00faen a nota distintiva da hidrograf\u00eda da G\u00fciana venezolana. Todos os afluentes do Orinoco pola s\u00faa marxe dereitaa, desde o seu nacemento at\u00e9 o delta, son r\u00edos g\u00fcianeses, entre os cales dstacan o r\u00edo Ventuari, o Cuchivero, o Caura, o Aro e o Caron\u00ed.\nEntre os r\u00edos da G\u00fciana venezolana que non forman parte da conca do Orinoco p\u00f3dense citar o Casiquiare e o Cuiun\u00ed. O Casiquiare non \u00e9 un afluente sen\u00f3n un efluente do Orinoco e, \u00e1 s\u00faa vez, recibe pol s\u00faa marxe esquerda ao Siapa. O Casiquiare representa un caso \u00fanico no mundo xa que, sendo un emisario natural do Orinoco, pon en comunicaci\u00f3n, a trav\u00e9s do r\u00edo Negro, \u00e1s concas do Orinoco e do Amazonas. O Cuiun\u00ed, pola s\u00faa parte, co seu afluente o Venamo, dir\u00edxese cara o Esequibo."}
{"id": "309710", "revid": "56817", "url": "https://gl.wikipedia.org/wiki?curid=309710", "title": "Gran Sabana", "text": "A Gran Sabana \u00e9 unha rexi\u00f3n natural localizada no sur de Venezuela, no escudo G\u00fcian\u00e9s, na parte sueste do estado de Bol\u00edvar, estend\u00e9ndose at\u00e9 a fronteira co Brasil.\nTen unha temperatura media de 23\u00a0\u00b0C. Nela conviven diversos grupos ind\u00edxenas, entre os que destacan os pem\u00f3ns.\nA Gran Sabana forma parte dun dos maiores Parques Nacionais da Venezuela, o Parque Nacional Canaima, onde se encontra o Salto \u00c1ngel que, con case un quil\u00f3metro de altura, \u00e9 a fervenza m\u00e1is alta do mundo."}
{"id": "309711", "revid": "89787", "url": "https://gl.wikipedia.org/wiki?curid=309711", "title": "Dromore, Condado de Tyrone", "text": "Dromore (irland\u00e9s: \"An Droim Mor\") \u00e9 unha vila, townland\u00a0e parroquia civil do\u00a0condado de Tyrone, Irlanda do Norte Situado a 15\u00a0km ao suroeste de\u00a0Omagh\u00a0e a\u00a026\u00a0km de\u00a0Enniskillen. A s\u00faa poboaci\u00f3n en 2008 estim\u00e1base en 1258.\u00a0\nDemograf\u00eda.\nA poboaci\u00f3n da vila de Dromore aumentou ao longo do s\u00e9culo XIX:"}
{"id": "309712", "revid": "5863", "url": "https://gl.wikipedia.org/wiki?curid=309712", "title": "Carmen Mej\u00eda", "text": ""}
{"id": "309713", "revid": "5863", "url": "https://gl.wikipedia.org/wiki?curid=309713", "title": "Celso Emilio", "text": ""}
{"id": "309714", "revid": "5863", "url": "https://gl.wikipedia.org/wiki?curid=309714", "title": "Fern\u00e1ndez-Oxea", "text": ""}
{"id": "309715", "revid": "5863", "url": "https://gl.wikipedia.org/wiki?curid=309715", "title": "Caridad Mateo", "text": ""}
{"id": "309716", "revid": "5863", "url": "https://gl.wikipedia.org/wiki?curid=309716", "title": "Delgado Gurriar\u00e1n", "text": ""}
{"id": "309717", "revid": "85894", "url": "https://gl.wikipedia.org/wiki?curid=309717", "title": "Ana Ledo", "text": "Ana Ledo Fern\u00e1ndez \u00e9 unha pol\u00edtica galega, concelleira e exalcaldesa de Boimorto.\nTraxectoria.\nA\u00ednda que independente, figurou como n\u00famero 2 na candidatura do PSdeG-PSOE por Boimorto nas Municipais de 2011. Nos comicios o PSdeG acabou empatado a concelleiros co PP, pero grazas ao apoio do BNG na investiura Jos\u00e9 Ignacio Portos foi designado alcalde.\nEn 2014 o alcalde Portos presentou a s\u00faa dimisi\u00f3n por motivos de sa\u00fade, e Ana Ledo foi elixida a nova alcaldesa de Boimorto, a primeira muller en dirixir o concello. Nas elecci\u00f3ns de 2015 presentouse de novo, como independente, encabezando a candidatura do PSdeG. Todos os integrantes da candidatura figuraban como independentes.\nTras as elecci\u00f3ns, PSdeG-PSOE e BNG acordaron elixir alcalde ao candidato do BNG Xos\u00e9 Lu\u00eds Rivas Cruz no lugar de Ana Ledo, a pesar de que o PSdeG-PSOE ti\u00f1a catro concelleiros e o BNG con dous."}
{"id": "309718", "revid": "1093", "url": "https://gl.wikipedia.org/wiki?curid=309718", "title": "Roberto Rey Mart\u00ednez", "text": ""}
{"id": "309719", "revid": "1093", "url": "https://gl.wikipedia.org/wiki?curid=309719", "title": "Mariano Iglesias Castro", "text": ""}
{"id": "309725", "revid": "1093", "url": "https://gl.wikipedia.org/wiki?curid=309725", "title": "Ignacio Codesido Barreiro", "text": ""}
{"id": "309729", "revid": "92340", "url": "https://gl.wikipedia.org/wiki?curid=309729", "title": "Celestino II, antipapa", "text": "Celestino II (de nome Teobaldo Boccapecci ou Boccapeconai, en lat\u00edn \"Thebaldus Buccapecora\") foi antipapa o 15 de decembro ou 16 de decembro de 1124. Era considerado o papa lex\u00edtimo, pero someteuse ao seu rival Honorio II.\nTraxectoria.\nPascual II f\u00edxoo cardeal di\u00e1cono. Foi elixido papa nunha elecci\u00f3n confusa e ca\u00f3tica, na cal Teobaldo e outro cardeal, Saxo, eran apoiados pola familia Pierleoni. Durante a investidura de Celestino, Roberto Frangipani e un destacamento de tropas irrompeu pola igrexa e proclamou papa ao cardeal Lamberto Scannaberchi (un erudito). Coa abdicaci\u00f3n de Celestino, Scannaberchi converteuse no papa Honorio II, que foi proclamado o 21 de decembro dese ano.."}
{"id": "309734", "revid": "23204", "url": "https://gl.wikipedia.org/wiki?curid=309734", "title": "V\u00edtor IV Conti, antipapa", "text": "V\u00edtor IV, de nome Gregorio Conti, nado en Ceccano, foi escollido para suceder ao antipapa Anacleto II (1130\u201338) o 13 de marzo de 1138.\nTraxectoria.\nInstado por Bernaldo de Claraval someteuse, dous meses despois, ao papa Inocencio II (1130\u201343). Antes da s\u00faa elecci\u00f3n, V\u00edtor IV era o cardeal Gregorio Conti."}
{"id": "309735", "revid": "98629", "url": "https://gl.wikipedia.org/wiki?curid=309735", "title": "V\u00edtor IV Montecelio, antipapa", "text": "V\u00edtor IV, nado en T\u00edvoli en 1095 e finado en Lucca o 20 de abril de 1164, foi antipapa da Igrexa cat\u00f3lica de Roma, entre 1159 e 1164.\nTraxectoria.\nNado co nome de Octaviano: Ottaviano Crescenzi Ottaviani dei Monticelli en T\u00edvoli, designado para suceder a Anacleto II. Morreu en Lucca o 20 de abril de 1164.\nFoi sacerdote cardeal de Santa Cecilia antes de ser elixido como antipapa polos xibelinos en 1159, seguindo \u00e1 morte do papa Hadri\u00e1n IV e da elecci\u00f3n de Alexandre III. A s\u00faa elecci\u00f3n foi apoiada polo emperador Frederico I Barbarroxa.\nFoi descrito por Xo\u00e1n de Salisbury como elocuente e refinado, pero mesqui\u00f1o e parsimonioso. Ao ser enviado co cardeal Xord\u00e1n de Santa Susana como legado papal para convocar a Conrado III de Alema\u00f1a a Italia para ser coroado Sacro Emperador Romano, involucrouse nun altercado co seu co-legado e, nas palabras de Salisbury, \u00abtomou a chacota \u00e1 igrexa\u00bb."}
{"id": "309738", "revid": "5863", "url": "https://gl.wikipedia.org/wiki?curid=309738", "title": "G\u00fciana Esequiba", "text": "A G\u00fciana Esequiba, tam\u00e9n co\u00f1ecida como Territorio do Esequibo, \u00e9 o nome dunha parte do escudo G\u00fcian\u00e9s comprendida entre o oeste do r\u00edo Esequibo at\u00e9 o cumio do monte Roraima.\nUnha rexi\u00f3n en litixio.\nA G\u00fciana Esequiba limita ao norte co oc\u00e9ano Atl\u00e1ntico, ao sur co Brasil, ao leste co r\u00edo Esequibo e ao oeste cos estados venezolanos de Delta Amacuro e Bol\u00edvar.\nTen unha extensi\u00f3n de 159\u00a0542\u00a0km\u00b2, que a Rep\u00fablica Cooperativa de G\u00fciana administra como propio, pero cuxa soberan\u00eda \u00e9 reclamada por Venezuela base\u00e1ndose no Acordo de Xenebra do 17 de febreiro de 1966.\nA s\u00faa poboaci\u00f3n, en 2010, era de 283.000 habitantes.\nSoamente a parte oriental da illa fluvial de Anacoco, no r\u00edo Cuiun\u00ed se encontra baixo a soberan\u00eda de Venezuela, pero \u00e9 protestada por G\u00fciana. Para Venezuela a totalidade da illa est\u00e1 f\u00f3ra da \u00e1rea en litixio, \nG\u00fciana non o entende as\u00ed para a metade oriental e, en consecuencia, sost\u00e9n que foi por un acto de anexi\u00f3n do ex\u00e9rcito venezolano cando en 1966 a ocupou militarmente.\nVenezuela reclama o territorio como propio e, nos seus mapas oficiais, a zona adoita aparecer raiada oblicuamente ou coa lenda \"Zona en Reclamaci\u00f3n\", Suxeita ao Acordo de Xenebra de 17 de febreiro de 1966.\nO territorio \u00e9 reclamado como parte integrante da xurisdici\u00f3n dos estados Bol\u00edvar, e Delta Amacuro.\nA disputa entre a Gran Breta\u00f1a e Venezuela.\nEn 1835, baixo os auspicios da \"Royal Geographical Society\", o explorador e naturalista de orixe alem\u00e1 Robert Hermann Schomburgk realizou unha exploraci\u00f3n bot\u00e1nica e xeogr\u00e1fica da G\u00fciana Brit\u00e1nica. Dela resultou un esquema do territorio no que unha li\u00f1a delimitaba o que el cr\u00eda que era o l\u00edmite occidental reclamado polos holandeses. Como resultado disto, foi comisionado en 1840 polo goberno brit\u00e1nico para estudar os l\u00edmites da G\u00fciana. Este exame deu lugar ao que se co\u00f1ece como a \"li\u00f1a Schomburgk\".\nO bosquexo inicial de Schomburgk, que fora publicado en 1840, foi a \u00fanica versi\u00f3n da \"li\u00f1a Schomburgk\" at\u00e9 1886, cando Grover Cleveland, presidente dos Estados Unidos, afirmou que a li\u00f1a fora trazada \"dunha maneira misteriosa\". A li\u00f1a foi moito m\u00e1is al\u00e1 da zona de ocupaci\u00f3n brit\u00e1nica e ll deu \u00e1 G\u00fciana Brit\u00e1nica o control da desembocadura do r\u00edo Orinoco.\nSegundo Schomburgk, o bosquexo non conti\u00f1a toda a zona que Gran Breta\u00f1a poder\u00eda reclamar lexitimamente. Venezuela protestou de que Schomburgk colocara os marcos da fronteira no r\u00edo Orinoco e, en 1844, reclamou o territorio da G\u00fciana situado ao oeste do r\u00edo Esequibo. Tam\u00e9n en 1844, foi ignorada unha proposta brit\u00e1nica a Venezuela para modificar a fronteira para dar o control total de Venezuela da desembocadura do r\u00edo Orinoco e o territorio adxacente. En 1850 Gran Breta\u00f1a e Venezuela alcanzaron un acordo polo que aceptaron non colonizar o territorio en disputa, a\u00ednda que os venezolanos non se estableceron neste territorio.\nA disputa non volveu a mencionarse at\u00e9 1876, cando se estableceron na zona persoas de fala inglesa nas minas de ouro na conca do r\u00edo Cuiun\u00ed, que era territorio venezolano m\u00e1is al\u00e1 da li\u00f1a Schomburgk, pero que estaba dentro da zona que, segundo Schomburgk, a Gran Breta\u00f1a poder\u00eda reclamar. En 1876, Venezuela reiterou a s\u00faa reclamaci\u00f3n at\u00e9 o r\u00edo Esequibo, ao que os brit\u00e1nicos responderon cunha contrademanda inclu\u00edndo toda a conca do Cuiun\u00ed, a\u00ednda que isto foi unha reclamaci\u00f3n no papel, que os brit\u00e1nicos nunca perseguiron.\nO 21 de febreiro de 1881, Venezuela propuxo unha li\u00f1a de fronteira que part\u00eda dun punto unha milla ao norte do r\u00edo Moruca, seguindo desde al\u00ed cara ao oeste e o sur o meridiano 60 \u00ba oeste, o que conceder\u00eda a Venezuela o distrito Barima.\nEn outubro de 1886 a Gran Breta\u00f1a declarou a \"li\u00f1a de Schomburgk\" como fronteira provisional da G\u00fciana Brit\u00e1nica, e en febreiro de 1887 Venezuela rompeu as relaci\u00f3ns diplom\u00e1ticas co Reino Unido. En 1894 Venezuela pediulle aos Estados Unidos que intervi\u00f1esen, alegando a doutrina Monroe como xustificaci\u00f3n. Pero os Estados Unidos non quixeron involucrarse, e s\u00f3 suxeriron a posibilidade dunha arbitraxe.\nOrganizaci\u00f3n territorial.\nEn G\u00fciana.\nG\u00fciana, oficialmente \"Co-operative Republic of Guyana\", estableceu a inclusi\u00f3n do Territorio Esequibo dentro dos seus l\u00edmites na Constituci\u00f3n de 1980, reformada en 1996, que di que:\nEstas \u00e1reas son as que conformaban a colonia da \"G\u00fciana Brit\u00e1nica\", antes da s\u00faa independencia, para a cal a Gran Breta\u00f1a reco\u00f1eceu como l\u00edmite occidente o r\u00edo Esequibo, cartografado politicamente ao seu favor en 1938.\nSegundo a divisi\u00f3n administrativa de G\u00fciana, a G\u00fciana Esequiba abarcar\u00eda a totalidade das rexi\u00f3ns de Barima-Waini, Cuyuni-Mazaruni, Pomeroon-Supenaam, Potaro-Siparuni, Alto Takutu-Alto Esequibo e a parte occidental da rexi\u00f3n de Illas Esequibo-Demerara Occidental.\nEn Venezuela.\nSegundo a lexislaci\u00f3n venezolana a G\u00fciana Esequiba \u00e9 parte integrante da xurisdici\u00f3n dos estados Bol\u00edvar e Delta Amacuro cuxo l\u00edmite com\u00fan vai pola c\u00faspide da Serran\u00eda de Imataca.\nO estado Bol\u00edvar, na s\u00faa constituci\u00f3n, establece o seguinte:\nPola s\u00faa parte, o territorio orixinal do que hoxe en d\u00eda \u00e9 o estado Delta Amacuro abarca desde o delta do Orinoco at\u00e9 o r\u00edo Esequibo. O sitio web da gobernaci\u00f3n deste estado sinala o seguinte sobre a s\u00faa territorialidade:\nHistoricamente en Venezuela foi directamente o poder central (goberno e demais organismos do Estado venezolano) o encargado do tratamento do caso da G\u00fciana Esequiba deixando \u00e1s gobernaci\u00f3ns e alcald\u00edas locais moi pouca participaci\u00f3n e poder de acci\u00f3n. D\u00e1selle un tratamento especial e diferenciado ao das xurisdici\u00f3ns destes dous estados nacionais, os cales non adoitan inclu\u00edr nos seus mapas a s\u00faa porci\u00f3n territorial dentro da G\u00fciana Esequiba, a\u00ednda que nos mapas nacionais do pa\u00eds si \u00e9 obrigatoria a inclusi\u00f3n da zona en reclamaci\u00f3n. Quizais sexa esta realidade o que a alg\u00fans levou a pensar de forma err\u00f3nea que a G\u00fciana Esequiba \u00e9 un novo estado ou territorio federal venezolano.\nNo ano 1999 ao decretarse a nova carta magna de Venezuela cons\u00e1grase como territorio venezolano, no artigo 10 da Constituci\u00f3n da Rep\u00fablica Bolivariana de Venezuela:"}
{"id": "309740", "revid": "22795", "url": "https://gl.wikipedia.org/wiki?curid=309740", "title": "Territorio do Esequibo", "text": ""}
{"id": "309748", "revid": "25871", "url": "https://gl.wikipedia.org/wiki?curid=309748", "title": "Gran Premio de Sur\u00e1frica de 1983", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami Kyalami, Gauteng, o 15 de outubro de 1983. Foi a \u00faltima rolda da tempada de F\u00f3rmula Un de . Foi o 29\u00ba Gran Premio de Sur\u00e1frica desde o primeiro Gran Premio disputado en 1934 e o d\u00e9cimo quinto que se celebrou en Kyalami, nos arredores de Xohanesburgo. Disputouse sobre 77 voltas ao circu\u00edto de catro quil\u00f3metros para unha distancia de carreira de 316 quil\u00f3metros.\nAntes da carreira, tres pilotos estaban a\u00ednda en condici\u00f3ns de ga\u00f1ar o Campionato do Mundo de Pilotos: Alain Prost ( Renault) lideraba o campionato con 57 puntos, seguido de Nelson Piquet (Brabham - BMW) con 55 e de Ren\u00e9 Arnoux ( Ferrari) con 49. Piquet cualificouse en segundo lugar, detr\u00e1s de Patrick Tambay (Ferrari) na pole position e por diante de Riccardo Patrese (Brabham), Arnoux e Prost terceiro, cuarto e quinto. Na sa\u00edda Piquet pasou a Tambay para tomar o liderado, con Patrese tomando o segundo lugar. Arnoux retirouse cun fallo no motor na volta 9. Prost abriuse paso ata o terceiro lugar, pero tam\u00e9n se retirou na volta 35 por unha avar\u00eda no turbo. Necesitando s\u00f3 para terminar cuarto ou mellor, Piquet desacelerou e foi superado por Patrese, Niki Lauda (McLaren) e Andrea de Cesaris ( Alfa Romeo). O motor de Lauda fallou na volta 71. A carreira terminou con Patrese en primeiro lugar, de Cesaris segundo e Piquet terceiro. Piquet ga\u00f1ou o campionato por dous puntos. John Watson, completou a s\u00faao \u00faltima tempada completa na F\u00f3rmula Un, foi descualificado por superar a outros coches na volta de formaci\u00f3n.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "309749", "revid": "23204", "url": "https://gl.wikipedia.org/wiki?curid=309749", "title": "Pascual III, antipapa", "text": "Pascual III, nado en Crema, c. 1100 e finado en Roma o 20 de setembro de 1168, foi antipapa da Igrexa cat\u00f3lica de Roma entre 1164 e 1168.\nTraxectoria.\nDe nome Guido, naceu en Cremona. Foi designado sucesor de V\u00edtor IV, co apoio de Frederico I Barbarroxa, para se opor ao papa Alexandre III, faleceu tras catro anos de pontificado e foi sucedido polo antipapa Calisto III."}
{"id": "309782", "revid": "839", "url": "https://gl.wikipedia.org/wiki?curid=309782", "title": "Ant\u00f3n Pedro IX Hasownean", "text": "Ant\u00f3n Pedro IX Hasownean (en , \"Anton Petros T\u2019. Hasownean\" ), nado o 13 de xu\u00f1o de 1809 en Constantinopla (Imperio Otom\u00e1n) e finado o 28 de febreiro de 1884, foi o 9\u00ba Patriarca de Cilicia da Igrexa cat\u00f3lica armenia dende o 14 de setembro de 1866 at\u00e9 xu\u00f1o de 1881.\nTraxectoria.\nHasownean naceu o 13 de xu\u00f1o de 1809 en Constantinopla. O 7 de xu\u00f1o de 1842 foi nomeado arcebispo coadxutor de Constantinopla e arcebispo titular de Anazarbus. Recibiu a consagraci\u00f3n episcopal de mans do prefecto da Congregaci\u00f3n para a Propagaci\u00f3n da Fe Giacomo Filippo Fransoni. O 2 de agosto de 1846 sucedeu como arcebispo de Constantinopla a Poghos Marowshean.\nLogo do pasamento de Gregorio Pedro VIII era necesario elixir un novo catholicos. Reunidos os bispos armenios en Bsumar, contando coa presenza do patriarca latino Giuseppe Valerga, elixiron o 14 de setembro de 1866 patriarca de Cilicia a Hasownean, quen moveu a s\u00e9 do patriarcado a Constantinopla, polo que o papa P\u00edo XI coa bula \"Reversurus\" do 12 de xullo de 1867 asociou o t\u00edtulo de Constantinopla \u00e1 s\u00e9 patriarcal armenia. \nDurante o seu pontificado tivo que afrontar un cisma na s\u00faa Igrexa, cando se atopaba en Roma para a celebraci\u00f3n do Concilio Vaticano Primeiro. Os motivos do cisma estaban nas latinizaci\u00f3ns e por algunhas provisi\u00f3ns da bula papal que foron levados a cabo polo patriarca. Os seus opositores elixiron a Hovhannes Kupelian como patriarca en 1872, e aproximadamente un terzo dos armenios cat\u00f3licos seguiron aos cism\u00e1ticos. O cisma durou at\u00e9 1879. \nA soluci\u00f3n ao cisma veu coa elecci\u00f3n dun novo patriarca. O 13 de decembro de 1880 o papa Le\u00f3n XIII creouno cardeal, co t\u00edtulo de Cardeal-Presb\u00edtero de Santi Vitale, Valeria, Gervasio e Protasio; pouco despois, en xu\u00f1o de 1881, renunciou ao cargo de patriarca. Finou tres anos m\u00e1is tarde, o 28 de febreiro de 1884."}
{"id": "309784", "revid": "98629", "url": "https://gl.wikipedia.org/wiki?curid=309784", "title": "Chlorella", "text": "Chlorella \u00e9 un x\u00e9nero de algas verdes unicelulares do grupo Chlorophyta. Ten forma esf\u00e9rica, cun di\u00e1metro entre 2 e 10 \u03bcm, e carece de flaxelos. \"Chlorella\" cont\u00e9n os pigmentos verdes fotosint\u00e9ticos clorofila \"a\" e \"b\" no seu cloroplasto. \u00c9 un organismo fotosint\u00e9tico que se multiplica rapidamente, requirindo s\u00f3 di\u00f3xido de carbono, auga, luz solar e pequenas cantidades de sales minerais. O nome procede do grego \"chloros\": verde; e do sufixo diminutivo latino \"-ela\": \"pequeno\".\nO bioqu\u00edmico alem\u00e1n Otto Heinrich Warburg recibiu o Premio Nobel de Fisiolox\u00eda ou Medicina de 1931 polo seu estudo da fotos\u00edntese en \"Chlorella\". En 1961 Melvin Calvin da Universidade de California recibiu o Premio Nobel de Qu\u00edmica polo seu estudo sobre as v\u00edas de asimilaci\u00f3n do CO2 en plantas usando \"Chlorella\". En anos recentes diminu\u00edu o seu uso como organismo experimental debido a que a s\u00faa reproduci\u00f3n asexual non permite aproveitar os avances da xen\u00e9tica.\n\"Chorella\" pode funcionar como endosimbionte doutros organismos, concretamente do protozoo \"Paramecium bursaria\".\nFonte de alimentaci\u00f3n.\nNoutras \u00e9pocas creuse que \"Chlorella\" poder\u00eda servir como fonte de alimento e de enerx\u00eda debido \u00e1 s\u00faa eficiencia fotosint\u00e9tica, que pode chegar teoricamente ao 8%, (comparable con outros cultivos altamente eficientes como a cana de azucre). Como posible fonte de alimento era tam\u00e9n (en principio) atractiva pola s\u00faa alta proporci\u00f3n de prote\u00ednas e outros nutrientes esenciais para o ser humano; en seco cont\u00e9n preto dun 45% de prote\u00edna, 20% de l\u00edpidos, 20% de carbohidratos, 5% de fibra, 10% de minerais e vitaminas. Por\u00e9n, por ser unha alga unicelular, a s\u00faa colleita a grande escala presenta enormes dificultades. Est\u00e1n empezando a usarse m\u00e9todos de produci\u00f3n en masa para o seu cultivo en grandes dep\u00f3sitos artificiais.\nHistoria.\nNas d\u00e9cadas de 1940 e 1950 creceu a preocupaci\u00f3n por unha posible explosi\u00f3n demogr\u00e1fica, e nese contexto \"Chlorella\" foi vista como unha nova e promisoria fonte primaria de alimento e como posible soluci\u00f3n \u00e1 crise mundial de alimentos.\nMoitas instituci\u00f3ns intensificaron os seus estudos sobre esta alga, inclu\u00edndo a Instituci\u00f3n Carnegie, a Fundaci\u00f3n Rockefeller, os National Institutes of Health, a Universidade de California, a Comisi\u00f3n de Enerx\u00eda At\u00f3mica dos Estados Unidos, e a Universidade Stanford. Despois da segunda guerra mundial, moitos europeos pasaban fame, e os partidarios do malthusianismo atribu\u00edano non s\u00f3 \u00e1 guerra sen\u00f3n tam\u00e9n \u00e1 incapacidade do planeta de producir alimento dabondo para unha poboaci\u00f3n en r\u00e1pido crecemento. Segundo un informe da FAO de 1946, o mundo ter\u00eda que producir dun 25 a un 35% m\u00e1is de alimentos en 1960 que en 1939 para manter o ritmo do crecemento demogr\u00e1fico, mentres que a mellora da sa\u00fade requirir\u00eda un incremento do 90 ao 100%. Dado que a carne era custosa de producir en termos de di\u00f1eiro e de enerx\u00eda, a escaseza de prote\u00ednas tam\u00e9n era un problema. Incrementar a \u00e1rea cultivada non parec\u00eda que ser\u00eda suficiente. As \u00fanicas esperanzas que quedaban eran as novas t\u00e9cnicas e tecnolox\u00edas de cultivo.\nEstudos iniciais sobre \"Chlorella\".\nProbas iniciais feitas polo Stanford Research Institute demostraron que \"Chlorella\" (se crec\u00eda en lugares soleados, t\u00e9pedos e pouco profundos) pod\u00eda converter o 20% da enerx\u00eda solar en biomasa, que ao secarse conti\u00f1a un 50% de prote\u00ednas. Ademais, \"Chlorella\" conti\u00f1a l\u00edpidos e vitaminas. A s\u00faa eficiencia fotosint\u00e9tica permit\u00eda m\u00e1is rendemento proteico por unidade de \u00e1rea que calquera outra planta; pred\u00edxose que con 20 traballadores, en 400 ha (4\u00a0km\u00b2) de granxa, poder\u00edan producirse 10.000 t de prote\u00ednas ao ano de \"Chlorella\". As investigaci\u00f3ns e produci\u00f3ns piloto desenvolvidas en Stanford e outras universidades tiveron gran repercusi\u00f3n na prensa, pero non se chegou a producir algas en masa.\nInviabilidade como fonte masiva de alimentos.\nFinalmente, demostrouse \"Chorella\" presenta moitas m\u00e1is dificultades para a s\u00faa produci\u00f3n do que previamente se pensaba. Os estudos experimentais fix\u00e9ranse en laboratorios, e non no campo. A eficiencia fotosint\u00e9tica m\u00e1xima desta alga s\u00f3 pod\u00eda conseguirse cultiv\u00e1ndoa \u00e1 sombra e con iluminaci\u00f3n artificial; a luz solar directa dimin\u00fae a eficiencia ata niveis non moi superiores aos dos cultivos convencionais (aproximadamente un 2,5%).\nAdemais, para que \"Chlorella\" fose realmente produtiva deber\u00eda cultivarse en auga carbonatada, o que engadir\u00eda mill\u00f3ns ao custo de produci\u00f3n. C\u00f3mpren tam\u00e9n complexos procesos adicionais para colleitala e facela unha fonte viable de alimento; entre outras cousas, as s\u00faas paredes celulares de celulosa deber\u00edan pulverizarse, xa que son indixeribles para o ser humano. A planta poder\u00eda s\u00f3 alcanzar o seu potencial nutricional en situaci\u00f3ns altamente modificadas artificialmente.\nO problema da necesidade de m\u00e1is alimentos para un mundo esfameado resolveuse, finalmente, con mellores eficiencias nos cultivos e non cun \"superalimento\" do tipo de \"Chlorella\".\nActualmente.\nActualmente, \"Chlorella\" comercial\u00edzana empresas que promoven os seus efectos como superalimento ou como suplemento dietario, e t\u00e9\u00f1enselle atribu\u00edndo propiedades beneficiosas para o control do peso, prevenci\u00f3n do cancro ou axuda ao sistema inmunol\u00f3xico, entre outras. En ocasi\u00f3ns estes efectos non est\u00e1n debidamente probados. Por exemplo, en 2005, nos Estados Unidos a FDA enviou unha notificaci\u00f3n a Joseph Mercola, un distribuidor l\u00edder de \"produtos naturais de sa\u00fade\", conmin\u00e1ndoo a absterse de realizar afirmaci\u00f3ns no seu sitio web sobre supostas propiedades medicinais de \"Chlorella\" (normalizar o nivel de azucre en sangue e a presi\u00f3n arterial e combater o cancro). Segundo a \"American Cancer Society\", \"os estudos cient\u00edficos dispo\u00f1ibles non apoian a s\u00faa efectividade para previr ou tratar o cancro ou calquera outra doenza en humanos\".\nNa actualidade Mercola e moitos outros vendedores de suplementos dietarios e medicina alternativa comercializan \"Chlorella\" como axente quelante (destinado a eliminar os metais pesados que se acumulan no corpo).\nEfectos medicinais en animais.\nAlg\u00fans estudos realizados demostraron que a administraci\u00f3n de \"Chlorella\" poder\u00eda ter efectos antitumorais e de control da hipertensi\u00f3n arterial, pero foron realizados en animais.\nDitos estudos non foron replicados polo momento en seres humanos.\nComo biocombustible.\nSegundo un estudo publicado en 2006, existe potencial para a produci\u00f3n industrial de biocombustible l\u00edquido a partir da especie \"Chlorella protothecoides\". Investigadores da Universidade Tsinghua de Pequ\u00edn extraeron unha gran cantidade de aceite de cultivos de \"C. protothecoides\" en fermentadores, que foi transformado por transesterificaci\u00f3n nun biodi\u00e9sel de alto poder calor\u00edfico.\nReduci\u00f3n do CO2 e produuci\u00f3n de O2.\nEn 1965, o experimento ruso BIOS-3 determinou que 8 m2 de \"Chlorella\" exposta pod\u00eda eliminar o di\u00f3xido de carbono e repo\u00f1er ox\u00edxeno nun contorno selado suficiente para a vida dunha soa persoa. A alga cultivouse en tanques baixo luz artificial.\nEn acuarios.\n\"Chlorella\" pode crecer excesivamente en acuarios, facendo que a auga se volva verde e opaca. Isto ocorre se hai altos niveis de nitratos e fosfatos ou se recibe luz solar directa. Diminu\u00edr eses contidos de fosfatos e nitratos, cambiar a auga parcialmente e colocalo \u00e1 sombra pode resolver o problema."}
{"id": "309791", "revid": "98629", "url": "https://gl.wikipedia.org/wiki?curid=309791", "title": "Arantxa S\u00e1nchez Vicario", "text": "Ar\u00e1nzazu Isabel Mar\u00eda S\u00e1nchez Vicario, m\u00e1is co\u00f1ecida como Arantxa S\u00e1nchez Vicario, nada en Barcelona o 18 de decembro de 1971, \u00e9 unha ex tenista espa\u00f1ola.\nDurante a s\u00faa carreira foi n\u00famero 1 do mundo da WTA en 1995. Ga\u00f1ou catro t\u00edtulos do Grand Slam en categor\u00eda individual, seis en categor\u00eda de dobres e catro en dobres mixtos, ademais de catro medallas ol\u00edmpicas e cinco t\u00edtulos de Copa Federaci\u00f3n co Equipo espa\u00f1ol.\nTraxectoria.\nArantxa S\u00e1nchez Vicario naceu en Barcelona en 1971 nunha familia con grande afecci\u00f3n ten\u00edstica, sendo a menor dos catro irm\u00e1ns do matrimonio formado por Emilio S\u00e1nchez Benito e Mar\u00eda Luisa Vicario Rubio (Marisa, Emilio, Javier e Arantxa). Aos 4 anos de idade comezou a xogar ao tenis, seguindo os pasos dos seus irm\u00e1ns m\u00e1is vellos Emilio e Javier. En 1985, con 14 anos, f\u00edxose profesional. Nos seus inicios alcum\u00f3uselle como \"o abell\u00f3n de Barcelona\".\nIndividual e dobres.\nArantxa sacudiu o mundo do tenis cando en 1989, sendo 10\u00aa do mundo e apenas co\u00f1ecida no circu\u00edto, derrotou \u00e1 n\u00famero 1 do mundo Steffi Graf na final do torneo de Roland Garros. Con esta vitoria, ademais de ga\u00f1ar o t\u00edtulo, Arantxa convert\u00edase na xogadora m\u00e1is nova ata ese momento en ga\u00f1ar o Aberto de Francia de Tenis (a marca s\u00f3 lle durou un ano, xa que na seguinte edici\u00f3n, a serbia Monica Seles ga\u00f1aba o t\u00edtulo con tan s\u00f3 16 anos). A partir dese momento, os partidos entre Steffi e Arantxa converter\u00edanse nun cl\u00e1sico do tenis feminino pola s\u00faa dureza e gran xogo. A\u00ednda que Arantxa carec\u00eda de talento ten\u00edstico compens\u00e1bao con fartura grazas \u00e1 s\u00faa entrega na pista. Nas semifinais do Masters do Canad\u00e1 de 1989, Arantxa despachou a Gabriela Sabatini 3-6, 7-5 e 6-3, antes de perder ante Martina Navr\u00e1tilov\u00e1 na final. En 1992, Arantxa arroiou a Sabatini na final do torneo de Key Biscayne por 6-1 e 6-4.\nO ano m\u00e1is exitoso da xogadora espa\u00f1ola en categor\u00eda individual foi 1994, cando ga\u00f1ou oito torneos, entre eles o Roland Garros por segunda vez e o Aberto dos Estados Unidos. En 1998, ga\u00f1ou o seu terceiro t\u00edtulo no torneo franc\u00e9s, completando desta forma, o seu cuarteto de t\u00edtulos de Grand Slam en categor\u00eda individual. Cabe destacar que tam\u00e9n foi finalista en categor\u00eda individual nos catro torneos do Grand Slam. Ese mesmo ano Arantxa S\u00e1nchez Vicario \u00e9 galardoada co Premio Pr\u00edncipe de Asturias dos Deportes.\nS\u00e1nchez Vicario converteuse na n\u00famero 1 do mundo no r\u00e1nking da WTA na categor\u00eda individual en 1995 (durante doce semanas). Esta clasificaci\u00f3n coincidiu no tempo coa s\u00faa primeira posici\u00f3n na categor\u00eda de dobres, polo que se converteu na segunda xogadora na historia (a primeira foi Martina Navr\u00e1tilov\u00e1 en 1987) en manter simultaneamente o n\u00famero 1 en ambas as categor\u00edas. S\u00f3 outras tres xogadoras repetiron este feito, Martina Hingis, Lindsay Davenport e Kim Clijsters.\nNo r\u00e1nking de dobres permaneceu entre os anos 1992 e 1997 un total de 111 semanas como n\u00famero 1 do mundo. No r\u00e1nking individual da WTA terminou entre as dez primeiras xogadoras do mundo un total de 11 tempadas. Na categor\u00eda de dobres estivo 10 tempadas entre as dez mellores do mundo, destacando en 1995 e 1996 cando finalizou como n\u00famero 1 do mundo.\nEn categor\u00eda de dobres, Arantxa S\u00e1nchez Vicario ga\u00f1ou os t\u00edtulos en Australia nos anos 1992 (xunto a Helena Sukov\u00e1), 1995 (con Jana Novotn\u00e1) e 1996 (con Chanda Rubin), no Aberto dos Estados Unidos en 1993 (con Helena Sukova) e 1994 (xunto a Jana Novotn\u00e1), e en Wimbledon en 1995 (tam\u00e9n con Jana). Ga\u00f1ou ademais catro t\u00edtulos do Grand Slam en categor\u00eda de dobres mixtos.\nRepresentando a Espa\u00f1a.\nEn 1991, Arantxa axudou a Espa\u00f1a a ga\u00f1ar o seu primeiro t\u00edtulo na Copa Federaci\u00f3n, derrotando ao equipo dos Estados Unidos na final. Foi xogadora dos equipos espa\u00f1ois que ga\u00f1aron a Copa Federaci\u00f3n cinco veces en 1991, 1993, 1994, 1995 e 1998. S\u00e1nchez Vicario ten a marca de maior n\u00famero de triunfos en categor\u00eda individual e dobres conseguida por calquera xogadora nesa competici\u00f3n, con 72 vitorias. Tam\u00e9n ten as marcas de maior cantidade de partidos disputados (100 partidos, dos cales 72 foron individuais e 28 foron de dobres), e m\u00e1is edici\u00f3ns xogadas (16).\nArantxa S\u00e1nchez Vicario foi tam\u00e9n parte dos equipos espa\u00f1ois que ga\u00f1aron a Copa Hopman en 1990 e 2002.\nRepresentou a Espa\u00f1a nos cinco edici\u00f3ns dos Xogos Ol\u00edmpicos. A s\u00faa primeira participaci\u00f3n foi nos Xogos Ol\u00edmpicos de Se\u00fal 1988, onde participou unicamente en categor\u00eda individual e perdeu en 1\u00aa rolda. Na s\u00faa segunda participaci\u00f3n, en Barcelona, competiu en individuais (perdeu en semifinais ante Jennifer Capriati) e en dobres (conseguiu a medalla de prata xunto a Conchita Mart\u00ednez). Catro anos despois, en Atlanta 1996, perdeu a final individual ante Lindsay Davenport e alcanzou as semifinais na categor\u00eda de dobres, xunto a Conchita Mart\u00ednez. En Sydney 2000 perdeu en cuartos de final en categor\u00eda individual e alcanzou 2\u00aa rolda en categor\u00eda de dobres. Finalmente, en Atenas 2004, perdeu en 1\u00aa rolda na categor\u00eda de dobres. Nesas 5 participaci\u00f3ns, a tenista espa\u00f1ola conseguiu d\u00faas medallas de prata e d\u00faas de bronce.\nArantxa S\u00e1nchez Vicario anunciou a s\u00faa retirada do tenis en novembro de 2002. Con todo, regresou en 2004 para xogar nalg\u00fans torneos de dobres e poder disputar os seus quintos Xogos Ol\u00edmpicos.\nEn 2012 regresa \u00e1 competici\u00f3n como capit\u00e1 da Copa Federaci\u00f3n de tenis xunto ao adestrador Gabriel Urp\u00ed, posto no que non conseguiu unha soa vitoria do equipo espa\u00f1ol e tras pouca implicaci\u00f3n co equipo, foi animada pola RFET para dimitir do cargo.\nVida privada.\nO seu primeiro matrimonio foi co xornalista (director do diario Sport desde outubro de 2007) Joan Vehils, co que contraeu matrimonio o 21 de xullo de 2000 no Castelo de Sant Mar\u00e7al en Cerdanyola del Vall\u00e8s, separ\u00e1ndose un ano m\u00e1is tarde.\nO 12 de setembro de 2008 casou no Castelo de Peralada (Xirona) co seu actual marido, Jos\u00e9 Santacana Blanch. O 31 de outubro de 2008 anunciou \u00e1 prensa a trav\u00e9s dun comunicado que estaba a esperar o seu primeiro fillo para a seguinte primavera. As\u00ed, a s\u00faa primeira filla, Arantxa, naceu o 27 de febreiro de 2009 en Barcelona. O 28 de outubro de 2011 naceu o seu segundo fillo, un neno chamado Leo.\nA tenista fixou a s\u00faa residencia en Andorra para eludir impostos, sen informarse ben dos requisitos legais. En 2011 perdeu un xu\u00edzo contra Facenda, tendo ent\u00f3n que pagar varios mill\u00f3ns de euros dos impostos que non pagou de 1989 a 1993, deix\u00e1ndoa practicamente na ru\u00edna. En febreiro de 2012 publicou a s\u00faa autobiograf\u00eda \"Arantxa \u00a1Vamos! Memorias Memorias de una lucha, una vida y una mujer\", onde acusou publicamente aos seus pais de controlar en exceso a s\u00faa vida e di\u00f1eiro e de arruinala pola s\u00faa mala xesti\u00f3n econ\u00f3mica (inclu\u00edndo o fixar a s\u00faa residencia en Andorra)."}
{"id": "309792", "revid": "22570", "url": "https://gl.wikipedia.org/wiki?curid=309792", "title": "Real Federaci\u00f3n Espa\u00f1ola de Tenis", "text": "A Real Federaci\u00f3n Espa\u00f1ola de Tenis (RFET) \u00e9 o m\u00e1ximo \u00f3rgano regulador do tenis en Espa\u00f1a. O seu labor \u00e9 o goberno, xesti\u00f3n, administraci\u00f3n e regulamentaci\u00f3n do deporte do tenis en Espa\u00f1a. A s\u00faa sede est\u00e1 en Barcelona.\nEst\u00e1 integrada polas federa\u00adciones de tenis de \u00e1mbito auton\u00f3mico e polos clubs deportivos, deportistas, t\u00e9cnicos-adestradores e xu\u00edces-\u00e1rbitros da devandita modalidade deportiva.\nA nivel internacional, a RFET \u00e9 a entidade deportiva que ostenta a representaci\u00f3n de Espa\u00f1a nas actividades e competici\u00f3ns ten\u00edsticas oficiais de car\u00e1cter internacional celebradas dentro e f\u00f3ra do territorio espa\u00f1ol. \u00c9 competencia da RFET a elecci\u00f3n dos tenistas que han de integrar as selecci\u00f3ns nacionais de tenis como o Equipo Nacional de Copa Davis.\nOs torneos m\u00e1is destacados a nivel internacional nos que obstenta a representaci\u00f3n a federaci\u00f3n son a Copa Davis e Copa Federaci\u00f3n xunto cos Xogos Ol\u00edmpicos dentro da delegaci\u00f3n do Comit\u00e9 Ol\u00edmpico Espa\u00f1ol.\nAfiliaci\u00f3ns.\nA RFET forma parte da Federaci\u00f3n Internacional de Tenis (ITF) e da Asociaci\u00f3n Europea de Tenis (AET), cuxa representaci\u00f3n exerce en Espa\u00f1a con car\u00e1cter exclusivo.\nTam\u00e9n se encontra afiliada ao Comit\u00e9 Ol\u00edmpico Espa\u00f1ol como federaci\u00f3n espa\u00f1ola con deporte ol\u00edmpico."}
{"id": "309794", "revid": "75439", "url": "https://gl.wikipedia.org/wiki?curid=309794", "title": "Gregorio Pedro VIII Ter Astowa\u00e7atowrean", "text": "Gregorio Pedro VIII Ter Astowa\u00e7atowrean (en , \"Grigor Petros \u00cb. T\u0113r Astowa\u00e7atowrean\" ), finado o 9 de xaneiro de 1866, foi o 8\u00ba Patriarca de Cilicia da Igrexa Cat\u00f3lica Armenia dende o 17 de xullo de 1843 at\u00e9 o seu pasamento.\nTraxectoria.\nFoi director do seminario de Bsumar e vigairo patriarcal. O 17 de xullo de 1847 foi elixido patriarca de Cilicia logo da morte de Xacobe Pedro VII Holasean.\nDurante o seu pontificado convert\u00e9ronse moitos armenios ao catolicismo, polo que o patriarca dirixiu os seus esforzos \u00e1 atenci\u00f3n pastoral dos seus fieis, constru\u00edndo igrexas, capelas e escolas, e tratando de mellorar a formaci\u00f3n dos seminaristas. En 1853 convocou por primeira vez un s\u00ednodo en Bsumar, onde se tomaron decisi\u00f3n nos \u00e1mbitos lit\u00farxico, pastoral e can\u00f3nico. Durante o s\u00ednodo o patriarca ordenou cinco novos bispos.\nFinou no cargo o 9 de xaneiro de 1866."}
{"id": "309795", "revid": "75439", "url": "https://gl.wikipedia.org/wiki?curid=309795", "title": "Rescate financeiro", "text": "Rescate financeiro (\"bail-out\" en ingl\u00e9s) \u00e9 o termo que se lle atrib\u00fae \u00e1 acci\u00f3n de concederlle unha axuda econ\u00f3mica a unha empresa ou a un Estado que estea sufrindo unha seria dificultade financeira ou unha situaci\u00f3n de quebra. Este termo tam\u00e9n pode ser utilizado para refer\u00edrmonos ao feito de permitir que unha empresa en situaci\u00f3n pr\u00f3xima \u00e1 ru\u00edna quebre sen que se produza contaxio financeiro. Un rescate pode evitar un proceso de insolvencia, a\u00ednda que isto non acontece sempre.\nO termo procede do vocabulario de \u00e1mbito mar\u00edtimo e significa \"achicar auga dun barco que se est\u00e1 a afundir utilizando un balde pequeno\". O termo \"bail-out\" (rescate) difer\u00e9nciase do termo \"bail-in\" (rescate interno), acu\u00f1ado ao redor de 2010, en que os propietarios de bonos ou os depositantes de instituci\u00f3ns financeiras sistemicamente importantes a nivel mundial (en ingl\u00e9s G-SIFI: \"Systemically Important Financial Institution\") son obrigados a formar parte do proceso, mais os contribu\u00edntes supostamente non. Alg\u00fans gobernos te\u00f1en autoridade para participar no proceso de insolvencia: un exemplo disto foi cando o goberno dos Estados Unidos interveu no rescate a General Motors entre os anos 2009 e 2013.\nResumo.\nUn rescate p\u00f3dese realizar por mero beneficio, por exemplo cando un investidor predador restablece unha empresa que ten moitas dificultades comprando as s\u00faas acci\u00f3ns a prezos de saldo; para a mellora social, por exemplo, falando hipoteticamente, un fil\u00e1ntropo reinventa unha empresa non rendible de comida r\u00e1pida torn\u00e1ndoa nunha rede de distribuci\u00f3n de comida sen fins lucrativos; ou se o rescate dunha empresa fose considerado unha necesidade para evitar grandes problemas socioecon\u00f3micos: por exemplo, o goberno dos Estados Unidos asume que o transporte \u00e9 a columna vertebral da s\u00faa econom\u00eda, o que mant\u00e9n o poder xeopol\u00edtico da naci\u00f3n. As\u00ed pois, o goberno estadounidense ten como pol\u00edtica protexer do fracaso as maiores empresas do pa\u00eds dedicadas a esta actividade (empresas a\u00e9reas, empresas petroleiras etc.) mediante subvenci\u00f3ns e pr\u00e9stamos con xuros baixos. Estas empresas, entre outras, son consideradas \u00abgrandes de m\u00e1is para caer\u00bb dado que o goberno considera os seus bens e servizos como produtos de primeira necesidade para manter o benestar da naci\u00f3n e, acot\u00edo, de forma indirecta, a s\u00faa propia seguridade.\nOs rescates de emerxencia realizados polo Estado poden ser controvertidos. Por exemplo, en 2008 xurdiron debates de se rescatar ou non o sector automobil\u00edstico estadounidense que estaba fracasando e de como facelo. Os contrarios, coma o neoliberal Hugh Hewitt, viron este rescate como algo totalmente inaceptable para os contribu\u00edntes. Hewitt censuraba calquera rescate para as denominadas Big Three (as tres principais empresas de automoci\u00f3n americanas: Ford, General Motors e Chrysler) argumentando que a mala xesti\u00f3n fora a causante da quebra destas empresas e, polo tanto, merec\u00edan ser desmanteladas organicamente polas forzas do mercado libre para que os empresarios puidesen xurdir das s\u00faas cinsas; afirmaba, as\u00ed mesmo que o rescate crea normas m\u00e1is permisivas para as grandes empresas ao incentivar o risco financeiro, que \u00e1 s\u00faa vez xera risco moral, xa que garante a existencia dunha rede de seguridade (outros pagar\u00e1n) que non deber\u00eda ser considerada nas ecuaci\u00f3ns de negocios, mais, desgraciadamente, si que a \u00e9; por \u00faltimo, o rescate promove a burocracia centralizada ao permitir que os poderes do goberno determinen as s\u00faas condici\u00f3ns. Outros, como o economista Jeffrey Sachs, caracterizan este rescate particular como un mal necesario e argumentan que a probable incompetencia da xerencia das empresas de automoci\u00f3n non \u00e9 unha raz\u00f3n suficiente para deixalos fracasar completamente, co risco de perturbar a delicada situaci\u00f3n econ\u00f3mica (actual) dos EUA, onde tres mill\u00f3ns de persoas dependen da solvencia das Big Three e a situaci\u00f3n xa \u00e9 sombr\u00eda abondo. De calquera xeito, para representar as cuesti\u00f3ns de forma simple, p\u00f3dense xeneralizar os puntos de discordia neste caso maiormente, as virtudes da iniciativa privada en comparaci\u00f3n coas da planificaci\u00f3n central, e os perigos da volatilidade dun mercado libre fronte aos perigos dunha burocracia socialista. Al\u00e9n diso, os rescates realizados polos gobernos son criticados por considerarse medidas que garanten o benestar das empresas, incentivando a irresponsabilidade empresarial e permitindo o risco moral. Os gobernos de todo o mundo te\u00f1en rescatado empresas dos seus pa\u00edses con certa frecuencia desde o inicio do s\u00e9culo XX. Polo xeral, as necesidades das entidades rescatadas son subordinadas \u00e1s necesidades do Estado.\nBailout (rescate) fronte a bail-in (rescate interno).\nTeor\u00eda.\nEsta ferramenta de rescate interno (bail-in) chamou a atenci\u00f3n de todo o mundo por primeira vez en Chipre, como se ver\u00e1 a continuaci\u00f3n, mais xa se falara desde 2010. A resoluci\u00f3n das G-SIFI constitu\u00edu o obxecto dun documento conxunto da Reserva Federal e do Banco de Inglaterra en 2012. O Consello de Estabilidade Financeira (Financial Stability Board, FSB) publicou en outubro de 2011 un documento de orientaci\u00f3n titulado \"Key Attributes of Effective Resolution Regimes for Financial Institutions\", que trata do sistema de rescate actual. O campo de acci\u00f3n deste r\u00e9xime de rescates internos planeados (bail-in) para os pa\u00edses participantes non se limita s\u00f3 aos grandes bancos nacionais, sen\u00f3n tam\u00e9n a entidades \u00absistemicamente significantes ou moi importantes\u00bb. Ademais tam\u00e9n se aplica a outras d\u00faas categor\u00edas de instituci\u00f3ns: por un lado as G-SIFI, noutras palabras, os bancos transfronteirizos que est\u00e1n operando nun pa\u00eds que est\u00e1 realizando un rescate interno (bail-in), e por outro lado as Infraestruturas dos Mercados Financeiros (en ingl\u00e9s Financial Merket Infraestructures, FMI) coma as c\u00e1maras de compensaci\u00f3n. A inclusi\u00f3n das FMI nos rescates internos potenciais \u00e9 en si mesma unha diverxencia considerable. O FSB indica que entre estas infraestruturas se incl\u00faen sistemas multilaterais de compensaci\u00f3n e liquidaci\u00f3n de valores e produtos derivados e toda unha serie de sistemas de intercambio e transacci\u00f3n, coma sistemas de pagamento, depositarios de valores (DCV) e rexistros de operaci\u00f3ns. Isto poder\u00eda significar que, nun hipot\u00e9tico caso no cal un acredor non asegurado presente unha reclamaci\u00f3n, por exemplo contra unha c\u00e1mara de compensaci\u00f3n, ou contra un mercado de valores, esta reclamaci\u00f3n poder\u00eda quedar cuberta se a instituci\u00f3n precisase ser rescatada. A inclusi\u00f3n das FMI significa que gran parte do sistema financeiro mundial \u00e9 susceptible dun rescate interno e que poder\u00eda ser rescatada. O antigo subdirector do Banco de Inglaterra, Paul Tucker, escolleu comezar a s\u00faa carreira acad\u00e9mica en Harvard cun discurso pronunciado en Washington en outubro de 2013 e dirixido ao Instituto Internacional de Finanzas no cal suxeriu que os bancos e outras instituci\u00f3ns dos Estados Unidos xa non deb\u00edan ser consideradas \u00abgrandes de m\u00e1is para caer\u00bb e a partir deste momento poder\u00edase proceder a un rescate interno nos mesmos. No congreso da comunidade financeira da Uni\u00f3n Europea sobre o \u00abFuturo dos bancos en Europa\u00bb (en decembro de 2013) participou o ministro de econom\u00eda irland\u00e9s, Michael Noonan, quen propuxo un plan de rescates internos, tendo en conta que as alianzas bancarias se estaban a debater durante o evento. O subdirector do Banco de Inglaterra, John Cunliffe, suxeriu en marzo de 2014 nun discurso pronunciado no Real Instituto de Asuntos Internacionais que os bancos nacionais eran \u00abdemasiado grandes como para caer\u00bb, e que en lugar de nacionalizalos, coma sucedera co grupo HBOS e co Banco de Escocia (RBS) e estivera a piques de suceder co Barclays (todos a finais de 2008), a partir de agora poder\u00eda procederse a realizar rescates internos. O economista Graeme Archer puntualizou, en marzo de 2014, que ning\u00fan castigo persoal (como o despido ou o encarceramento) \u00e9 necesario segundo a \u00faltima lexislaci\u00f3n e polo tanto, unha acci\u00f3n correctiva \u00e9 improbable.\nPr\u00e1ctica.\nA diferenza entre rescate (bailout) e rescate interno (bail-in) percibiuse por primeira vez durante a crise financeira de Chipre entre 2012 e 2013. Dous bancos chipriotas foron expostos a un recorte \u00e1 alza dun 50% no 2011, durante a crise da d\u00e9beda de Grecia, a cal provocou o temor a un colapso dos bancos chipriotas. Os rumores circularon durante un tempo ata que a principios de 2013 acadaron un punto cr\u00edtico. O 25 de marzo de 2013, a Troika, unha pouco clara coalici\u00f3n entre a Uni\u00f3n Europea, o Banco Central Europeo e o Fondo Monetario Internacional, anunciou un rescate de 10 mil mill\u00f3ns de euros coa condici\u00f3n de que Chipre accedese a pechar o seu segundo banco m\u00e1is importante, o Banco Popular de Chipre (tam\u00e9n co\u00f1ecido como o Laiki Bank). Os chipriotas tiveron que aceptar a confiscaci\u00f3n de todos os dep\u00f3sitos que estaban sen asegurar, e posiblemente en torno a un 40% dos dep\u00f3sitos non asegurados do Banco de Chipre (o maior banco da illa). Ning\u00fan dep\u00f3sito sen asegurar igual ou inferior a 100 000 \u20ac se ver\u00eda comprometido.\nA confiscaci\u00f3n de todos os dep\u00f3sitos superiores a 100 000 \u20ac considerouse un rescate interno, para diferencialo dun rescate debido \u00e1 confiscaci\u00f3n dos fondos dos depositantes. O Banco de Chipre levou ao cabo o rescate interno a favor dos depositantes o 28 de abril de 2013."}
{"id": "309796", "revid": "89787", "url": "https://gl.wikipedia.org/wiki?curid=309796", "title": "Fundaci\u00f3n Rosal\u00eda de Castro", "text": "A Fundaci\u00f3n Rosal\u00eda de Castro \u00e9 unha instituci\u00f3n cultural galega, constitu\u00edda o 15 de novembro de 1947 por Xos\u00e9 Mosquera P\u00e9rez (\"O Vello dos Contos\") no Hotel Compostela de Santiago de Compostela baixo o nome \"Patronato Rosal\u00eda de Castro\" que se converteu en Fundaci\u00f3n Rosal\u00eda de Castro nun acto celebrado no Colexio de Fonseca da mesma cidade o 29 de decembro de 1995. Os seus estatutos foron legalizados pola Xunta de Galicia en decembro de 1997 e renovados en 2008 (en vigor desde 2009).\nEn 2015 r\u00e9xese por unha Presidencia elixida polo Padroado entre os seus membros. O Padroado \u00e9 o \u00f3rgano de goberno, representaci\u00f3n e administraci\u00f3n da Fundaci\u00f3n e est\u00e1 composto por quince membros institucionais e por personalidades da cultura que te\u00f1an especial v\u00ednculo coa obra de Rosal\u00eda de Castro. O Padroado designa un Presidente, un Vicepresidente, un Secretario e un Tesoureiro de entre os seus membros. Designar\u00e1 tam\u00e9n unha Comisi\u00f3n Executiva que se comp\u00f3n pola Presidencia, pola Vicepresidencia, pola Secretar\u00eda, pola Tesourar\u00eda e por catro vogal\u00edas (sendo unha delas a Direcci\u00f3n do Centro de Estudos Rosalianos) cuxas funci\u00f3ns son: a xesti\u00f3n ordinaria dos asuntos da Fundaci\u00f3n, a adopci\u00f3n de Acordos por raz\u00f3n de urxencia dando ulterior conta ao Padroado e as funci\u00f3ns que este delegue.\nNos seus 67 anos de historia contou con nove presidentes que foron \u2014cronoloxicamente citados\u2014: Lu\u00eds Iglesias Iglesias, Juan Gil Armada, Xos\u00e9 Mosquera P\u00e9rez, Octavio Sanmart\u00edn Dom\u00ednguez, Agust\u00edn Sixto Seco, Carlos Bali\u00f1as Fern\u00e1ndez (en funci\u00f3ns tras a morte de Sixto Seco), Helena Villar Janeiro, Ana Blanco G\u00f3mez (durante dous meses tras a dimisi\u00f3n de Villar Janeiro) e Anxo Angueira, que a dirixe a maio de 2015.\nEste organismo naceu coa vontade de restaurar a casa na que vivira Rosal\u00eda de Castro nos seus derradeiros anos e de a converter nunha casa museo (e sostela posteriormente), coidar do Pante\u00f3n de Galegos Ilustres e difundir e promover a cultura galega.\nEntre as s\u00faas finalidades est\u00e1n: fomentar o co\u00f1ecemento e a conservaci\u00f3n da memoria de Rosal\u00eda, de Manuel Murgu\u00eda e dos seus fillos; a promoci\u00f3n do estudo, da edici\u00f3n e da divulgaci\u00f3n da vida e obra de Rosal\u00eda, da Galicia do seu tempo e da s\u00faa influencia posterior; conservar o conxunto da Casa-Museo de Rosal\u00eda, conservar e incrementar o patrimonio rosaliano (mobles, pertenzas, recordos persoais de Rosal\u00eda etc.) dispo\u00f1\u00e9ndoo do mellor xeito para que poida ser contemplado e estudado, coidar do Mausoleo de Rosal\u00eda sito no Pante\u00f3n de Galegos Ilustres (Igrexa de San Domingos de Bonaval en Santiago) e m\u00e1is da campa que albergou antes o seu corpo no cemiterio de Adina en Iria Flavia (Padr\u00f3n, A Coru\u00f1a); celebrar actos, cando menos, nas d\u00faas datas rosalianas (24 de febreiro e 15 de xullo) ademais da celebraci\u00f3n da Misa Votiva do 25 de xullo \u2014acto que se vi\u00f1a celebrando desde 1932 e desde 1969 en lingua galega convert\u00e9ndose no \u00fanico acto p\u00fablico en que se consent\u00edan o galego, as reivindicaci\u00f3ns galeguistas e a presenza de pol\u00edticos disidentes durante a ditadura franquista\u2014 e da Ofrenda Floral no Pante\u00f3n de Galegos Ilustres ante a tumba da poetisa e fomentar e difundir a lingua e a cultura galegas.\nNo ano 2015 estaba representada no Pleno do Consello da Cultura Galega e na Asociaci\u00f3n de Casas-Museo e Fundaci\u00f3ns de Escritores (ACAMFE).\nTen a s\u00faa sede na Casa da Matanza (antigamente co\u00f1ecida como \"Horta da Paz\"), en Padr\u00f3n (A Coru\u00f1a).\nCreaci\u00f3n.\nNo ano 1946, sa\u00edu \u00e1 venda a Casa da Matanza por 100 000 pesetas. Nese momento, Xos\u00e9 Mosquera P\u00e9rez, xornalista de Uni\u00f3n Radio Galicia na d\u00e9cada de 1930 e redactor de \"La Noche\", co\u00f1eceu a noticia por medio de Xes\u00fas Rey-Alvite e, xunto con Manuel Beiras e Camilo Agrasar foron a Padr\u00f3n para negociar coa dona da casa. Non obstante, descubriron que non ti\u00f1an medios suficientes para comprala. As\u00ed pois, Mosquera decidiu pedirlle axuda econ\u00f3mica ao seu amigo Jos\u00e9 Villar Granjel e contoulle a intenci\u00f3n que ti\u00f1a de adquirir a casa para a converter nun s\u00edmbolo de galeguidade e para fundar un Padroado composto por galegos ilustres que conservasen a casa e a memoria de Rosal\u00eda.\nAs\u00ed foi como o 15 de novembro de 1947 Xos\u00e9 Mosquera convocou en Santiago un grupo de antigos galeguistas (Ram\u00f3n Otero Pedrayo, Manuel G\u00f3mez Rom\u00e1n, Lu\u00eds Iglesias Iglesias, Ferm\u00edn Bouza-Brey, Paulino Pedret, Felipe Cordero Carrete, Aquilino Iglesia Alvari\u00f1o, Manuel Beiras Garc\u00eda, Xaime Isla Couto, Ant\u00f3n Fraguas e Xes\u00fas Ferro Couselo) e constitu\u00edron o Padroado Rosal\u00eda de Castro co prop\u00f3sito de facerse cargo do inmoble e de transformar a casa nun verdadeiro museo rosaliano, con biblioteca especializada, aberto ao p\u00fablico.\nTan s\u00f3 d\u00faas semanas despois, faleceu Jos\u00e9 Villar Granjel e legou a s\u00faa metade da casa ao Padroado. Xos\u00e9 Mosquera, pola s\u00faa banda, estaba gravemente endebedado co pago da s\u00faa metade da casa, d\u00e9beda que pagou o Centro Galego de Bos Aires, conseguindo as\u00ed que toda a casa fose propiedade do Padroado. Como agradecemento coloc\u00f3uselle unha placa ao lado do Mausoleo de Rosal\u00eda no Pante\u00f3n de Galegos Ilustres.\nHistoria.\nDe 1949 a 1970: das presidencias de Lu\u00eds Iglesias a Octavio Sanmart\u00edn.\nA inscrici\u00f3n legal e a constituci\u00f3n da xunta de goberno do Padroado formaliz\u00e1ronse durante a presidencia de Lu\u00eds Iglesias ao tempo que se lle deu realce \u00e1 Misa Votiva por Rosal\u00eda cada 25 de xullo en Santiago. Foron asign\u00e1ndose diferentes cargos directivos a diferentes compostel\u00e1ns para que levasen o Padroado desde al\u00ed. As\u00ed, aparec\u00edan ligadas \u00e1 casa personaxes como Pura Lorenzana, Xes\u00fas Carro, Chamoso Lamas, Xos\u00e9 Landeira Yrago, Raimundo Garc\u00eda Dom\u00ednguez (\"Borob\u00f3\") ou Ram\u00f3n Pi\u00f1eiro. O 10 de setembro de 1950 produciuse a primeira e \u00fanica visita da derradeira descendente de Rosal\u00eda, a s\u00faa filla Gala Murgu\u00eda de Castro (1871-1964), coa intenci\u00f3n de que describise a casa en tempo da s\u00faa nai para preservar a casa igual que en 1885.\nO 26 de abril de 1951 comezou a presidencia o marqu\u00e9s de Figueroa, Juan Gil Armada. Neste tempo realizouse unha restauraci\u00f3n de urxencia na casa de Rosal\u00eda dirixida por Manuel G\u00f3mez Rom\u00e1n. Un ano despois, o 24 de xullo de 1952, o Padroado recibiu simbolicamente, nun acto celebrado no Concello de Padr\u00f3n, a chave da Casa de mans do seu alcalde. Por\u00e9n, neste tempo a vida da casa comezou a decaer e as visitas \u00e1 casa eran levadas a cabo por Camilo Agrasar, barbeiro da vila de Padr\u00f3n e grande amante da figura de Rosal\u00eda; ademais dun dos impulsores do nacemento do Padroado. As relaci\u00f3ns cos Centros Galegos de Hispanoam\u00e9rica tam\u00e9n foron promovidas nestes anos.\nXos\u00e9 Mosquera P\u00e9rez, un dos fundadores do Padroado, asumiu a presidencia tras a dimisi\u00f3n do marqu\u00e9s de Figueroa en 1961 mais o seu estado de sa\u00fade non lle permitiu levar a cabo todas as s\u00faas ambici\u00f3ns en torno \u00e1 casa de Rosal\u00eda. Faleceu en 1965.\nEntre 1965 e 1970 ocupou a presidencia Octavio Sanmart\u00edn Dom\u00ednguez. Durante o seu mandato o Padroado adoptou oficialmente a lingua galega posibilitando que a Misa Votiva pasase a ser oficiada nesa lingua. Con todo, Octavio Sanmart\u00edn non foi capaz de realizar toda a actividade que planeara por cuesti\u00f3ns de sa\u00fade, polo que decidiu pasar os poderes a unha nova xunta.\nDesde 1970: o nacemento e vida da Casa-Museo.\n1970-2004: Agust\u00edn Sixto Seco.\nRememorando a constituci\u00f3n orixinal do Padroado, o 29 de decembro de 1970 Agust\u00edn Sixto Seco inaugurou a nova xunta de goberno no sal\u00f3n artesoado de Fonseca en Santiago de Compostela. Con el comezou unha nova etapa da historia do Padroado (e da futura Fundaci\u00f3n).\nEn febreiro de 1971 comezaron as obras de restauraci\u00f3n da casa de Rosal\u00eda da man do arquitecto Andr\u00e9s Fern\u00e1ndez-Albalat grazas a unha subscrici\u00f3n popular iniciada por \"La Voz de Galicia\".\nPoucos meses despois, o 15 de xullo de 1971, a Casa da Matanza foi aberta ao p\u00fablico. Por petici\u00f3n de Sixto Seco, esta quedou ao coidado de Maruxa Villanueva, \"Custodia\" da Casa a partir dese mesmo ano e \"Mestresa\" a partir de 1972 quen vivir\u00eda nunha vivenda contigua \u00e1 Casa desde 1974 ata a s\u00faa morte en novembro de 1998. Neste acto izaronse por primeira vez as bandeiras de Espa\u00f1a e de Galicia ante as principais autoridades civ\u00eds, militares e acad\u00e9micas de Galicia.\nUn ano m\u00e1is tarde, o 15 de xullo de 1972, inaugurouse a Casa Museo de Rosal\u00eda baixo a direcci\u00f3n de Xos\u00e9 Filgueira Valverde. Colocouse tam\u00e9n unha placa de pedra \u00e1 entrada do xard\u00edn nas catro linguas do Estado (galego, catal\u00e1n, vasco e castel\u00e1n) cos d\u00edas e coas horas de visita da Casa-Museo de Rosal\u00eda.\nA partir da d\u00e9cada de 1970, grazas \u00e1 apertura pol\u00edtica, o Padroado baleirouse de todas as connotaci\u00f3ns pol\u00edticas nacionalistas, especialmente da de refuxio do galeguismo.\nDous anos despois da inauguraci\u00f3n da Casa-Museo esta foi declarada Monumento Nacional por Xo\u00e1n Carlos de Bord\u00f3n, naquel ent\u00f3n Pr\u00edncipe de Espa\u00f1a, acabando co perigo de que o trazado da AP-9 pasase pola horta. Isto significaba que se protexer\u00eda toda a s\u00faa contorna mais o certo \u00e9 que non foi as\u00ed, xa que a aldea quedou desfigurada e perd\u00e9ronse as vistas a Padr\u00f3n e ao r\u00edo Sar.\nEn 1975 un grupo de activistas culturais e escritores galegos por iniciativa do presidente do Padroado, Agust\u00edn Sixto Seco, acordan espallar por vilas e cidades de Galicia o esp\u00edrito da Casa-Museo de Rosal\u00eda, sendo en Vilagarc\u00eda de Arousa onde se inaugura esta primeira delegaci\u00f3n baixo a presidencia do profesor, escritor e galeguista Manuel Trigo D\u00edaz que desenvolve toda unha serie de actividades, ata o seu pasamento en 1992, arredor da obra e figura de Rosal\u00eda e que convoca por vez primeira o Premio Medalla de Ouro do Padroado que se lle concede ese ano ao poeta galego Xavier Rodr\u00edguez Barrio.\nCon motivo do centenario da morte de Rosal\u00eda, en 1985 inaugurouse un Auditorio dunha capacidade aproximada de 150 persoas que funcionaba como un sal\u00f3n de actos onde se realizaban diversos actos culturais tanto da Fundaci\u00f3n como de quen o solicitase.\nEn 1995 recibiu a Medalla de Prata de Galicia polos seus m\u00e9ritos ao servizo de Galicia. Pese a iso, co paso dos anos, a Casa comezou a presentar unha serie de problemas e carencias que convert\u00edan a Casa da Matanza nun aut\u00e9ntico caos. Debido a isto en 1997, con motivo do 25 aniversario da inauguraci\u00f3n da Casa-Museo e do cincuentenario da Fundaci\u00f3n f\u00edxose unha remodelaci\u00f3n xeral que se alongou durante tres anos con pequenos reaxustes.\nTam\u00e9n en 1997 acordouse a creaci\u00f3n do Centro de Estudos Rosalianos (CER) co prop\u00f3sito de estudar e de difundir a obra rosaliana por todo o mundo desde a propia sede da Fundaci\u00f3n seguindo o artigo 6 \u2014especialmente o punto primeiro\u2014 dos estatutos: \nO 15 de xullo de 1999 inaugurouse o CER baixo a direcci\u00f3n de Xes\u00fas Alonso Montero.\nCoa chegada do 2002 a Fundaci\u00f3n entrou nunha grave crise que a levou a reducir o seu programa \"ao m\u00ednimo\" a consecuencia das escasas subvenci\u00f3ns que recib\u00eda en comparaci\u00f3n \u00e1 veci\u00f1a Fundaci\u00f3n Camilo Jos\u00e9 Cela; unha crise da que tardou moito en sa\u00edr.\nAgust\u00edn Sixto Seco finou o 30 de decembro de 2004 deixando un baleiro na presidencia que ocupou Carlos Bali\u00f1as, en funci\u00f3ns mentres non se escollese a un novo presidente.\n2004-2012: Helena Villar Janeiro.\nHelena Villar Janeiro foi elixida presidenta da Fundaci\u00f3n e tomou posesi\u00f3n do cargo o 3 de agosto de 2005 con varios proxectos en mente, entre eles a creaci\u00f3n dunha aula pedag\u00f3xica e a remodelaci\u00f3n do Museo. A partir deste momento promocion\u00e1ronse diversas actividades culturais, exposici\u00f3ns, concursos, a Ruta rosaliana etc. para promover a vida e a obra de Rosal\u00eda.\nDurante o mandato de Villar Janeiro decidiuse a supresi\u00f3n da Misa Votiva e da Ofrenda Floral no ano 2007 o que causou un gran descontento por moitos galegos xa que a Fundaci\u00f3n defend\u00eda que a Misa Votiva \"se convertera nunha parafernalia na que levaban a voz cantante moitos pol\u00edticos que non se caracterizaban precisamente por ser defensores da nosa lingua\" e que \"non lle corresponde a unha fundaci\u00f3n organizar misas e que no canto da cerimonia relixiosa se celebra agora, en Bonaval o 25 de xullo, un acto civil no que o presidente da Xunta se achega \u00e1 sociedade galega\". Os seus detractores defend\u00edan que, a pesar de ser un acto relixioso, non deixaba de ser unha homenaxe a Rosal\u00eda no d\u00eda de Santiago e no d\u00eda de Galicia.\nEn 2008 inaugurouse unha aula did\u00e1ctica que po\u00f1\u00eda a Casa-Museo ao servizo do ensino galego, promov\u00eda a entrada de Rosal\u00eda e a s\u00faa lectura nas aulas dos primeiros niveis de educaci\u00f3n e as\u00ed mesmo proporcionaba ao profesorado ferramentas para axudar a introducir a figura de Rosal\u00eda dunha forma axeitada.\nCon todo, co paso dos anos, a escaseza de fondos e o desinterese pola Casa-Museo fix\u00e9ronse notorios chegando a perder importantes apoios econ\u00f3micos. Todo isto sumado a outros factores econ\u00f3micos levaron a Villar Janeiro a renunciar ao seu cargo o 12 de abril de 2012.\nDesde 2012: Anxo Angueira.\nO 1 de xu\u00f1o de 2012 foi elixido Anxo Angueira como novo presidente da Fundaci\u00f3n. En outubro dese mesmo ano a Fundaci\u00f3n recibiu os fondos necesarios por parte da Consellar\u00eda de Cultura para a rehabilitaci\u00f3n e o correcto funcionamento da Casa-Museo que levaba anos en constante decadencia.\nAs\u00ed foi como en decembro de 2012 comezaba a primeira fase da restauraci\u00f3n da Casa-Museo en que se restaurou a planta baixa ata mediados de marzo de 2013 e en outubro de 2013 comezaba a segunda fase en que restaurou o primeiro andar e que conclu\u00edu a mediados de decembro dese mesmo ano. Unha segunda etapa da restauraci\u00f3n era a adaptaci\u00f3n da Casa-Museo aos tempos modernos xa que moitos aspectos do Museo quedaran desfasados, as\u00ed, co investimento da Deputaci\u00f3n da Coru\u00f1a comezaron a renovar a museograf\u00eda da planta baixa e inaugurouse a mesma en marzo de 2015. A maio de 2015 esp\u00e9rase poder realizar a reforma da museograf\u00eda do primeiro andar da Casa-Museo e completar as\u00ed a reforma.\nEn decembro de 2015 Anxo Angueira xunto ao secretario xeral de Cultura, Anxo Lorenzo, anunciaron a apertura do Arquivo informatizado da Fundaci\u00f3n logo de rematar unha primeira fase de organizaci\u00f3n, descrici\u00f3n e informatizaci\u00f3n dos fondos da entidade. O Arquivo da Fundaci\u00f3n constit\u00fae un espazo aberto \u00e1 investigaci\u00f3n para que se co\u00f1ezan e se difundan os seus fondos.\nTam\u00e9n comezou a difusi\u00f3n de Rosal\u00eda a trav\u00e9s de Internet como na p\u00e1xina web do Consello da Cultura Galega ou mesmo a trav\u00e9s da rede social Twitter inclu\u00edndo a creaci\u00f3n en 2013 dunha nova p\u00e1xina web m\u00e1is actualizada con motivo do 150 aniversario de \"Cantares gallegos\".\nContribuci\u00f3ns \u00e1 lingua, literatura e cultura galegas.\nObras e folletos.\nA primeira obra editada polo Padroado foi \"In\u00e9ditos de Rosal\u00eda\" (1953) de Juan Naya.\nA partir de 1971 o Padroado tratou de editar anualmente alg\u00fan libro ou folleto en relaci\u00f3n directa coa obra de Rosal\u00eda ou dirixidos \u00e1 formaci\u00f3n dos nenos galegos baixo o t\u00edtulo com\u00fan de \u00abEdici\u00f3ns do Patronato\u00bb. Entre estas colaboraci\u00f3ns destacan:\nAdemais o Padroado (e posterior Fundaci\u00f3n) publicou unha serie de publicaci\u00f3ns coa intenci\u00f3n de promocionar a Casa e, tam\u00e9n, transmitir a Rosal\u00eda:"}
{"id": "309797", "revid": "1131", "url": "https://gl.wikipedia.org/wiki?curid=309797", "title": "Guerra dos \u00d3sos", "text": "A Guerra dos \u00d3sos (), tam\u00e9n co\u00f1ecida como a Gran Carreira dos Dinosauros () foi un per\u00edodo de intensa competici\u00f3n na procura de descubrimentos de f\u00f3siles durante a Idade Dourada dos Estados Unidos, marcado por unha acalorada rivalidade entre Edward Drinker Cope da Academia de Ciencias Naturais de Filadelfia, e Othniel Charles Marsh do Museo Peabody de Historia Natural de Yale. Estes dous paleont\u00f3logos empregaron m\u00e9todos deshonestos para superarse o un \u00f3 outro, recorrendo a subornos, roubos e destruci\u00f3n de \u00f3sos. Estes dous investigadores tam\u00e9n se atacaron mutuamente en obras cient\u00edficas, procurando arruinar a credibilidade do seu rival para deixalo sen financiamento.\nInicialmente Cope e Marsh eran colegas que se trataban de maneira educada, pero tras diversas disputas persoais convert\u00e9ronse en inimigos ac\u00e9rrimos. A s\u00faa procura de \u00f3sos levounos \u00f3 oeste, \u00f3s ricos sitios paleontol\u00f3xicos de Colorado, Nebrasca e Wyoming. Entre os anos 1877 e 1892 \u00e1mbolos dous utilizaron o seu patrimonio e a s\u00faa influencia para financiar as s\u00faas propias expedici\u00f3ns e obter os servizos e \u00f3sos de dinosauros de cazadores de f\u00f3siles. \u00d3 final da Guerra dos \u00d3sos, os dous esgotaran o seu patrimonio na procura da supremac\u00eda paleontol\u00f3xica.\nCope e Marsh quedaron econ\u00f3mica e socialmente arruinados polos seus esforzos para superar e deshonrar \u00f3 contrario, mais realizaron importantes contribuci\u00f3ns \u00e1 ciencia e \u00e1 disciplina da paleontolox\u00eda e forneceron unha cantidade substancial de material para traballos posteriores, deixando unha gran cantidade de caixas de f\u00f3siles sen abrir tralas s\u00faas mortes. Os seus traballos levaron \u00f3 descubrimento e descrici\u00f3n formal de m\u00e1is de 136 novas especies de dinosauros. A Guerra dos \u00d3sos tivo como resultado un incremento no co\u00f1ecemento da vida prehist\u00f3rica e espertou o interese do p\u00fablico polos dinosauros, dando lugar a unha continuaci\u00f3n nas escavaci\u00f3ns de f\u00f3siles en Norteam\u00e9rica durante as d\u00e9cadas posteriores. Public\u00e1ronse tam\u00e9n unha considerable cantidade de libros hist\u00f3ricos e adaptaci\u00f3ns de ficci\u00f3n sobre este per\u00edodo de intensa actividade paleontol\u00f3xica.\nHistoria.\nContexto.\nDurante un certo tempo Cope e Marsh mantiveron unha amizade. Co\u00f1ec\u00e9ronse en Berl\u00edn en 1864 e pasaron varios d\u00edas xuntos como colegas. Chegaron incluso a nomear especies en honor mutuo. Co paso do tempo a s\u00faa relaci\u00f3n empeorou, debido en parte \u00f3 car\u00e1cter temperamental de \u00e1mbolos dous. Cope era co\u00f1ecido por ser belicoso e ti\u00f1a un temperamento irascible, mentres que Marsh era m\u00e1is pausado, met\u00f3dico e introvertido, e \u00e1mbolos dous eran combativos e desconfiados. As s\u00faas diferenzas estend\u00e9ronse \u00f3 plano cient\u00edfico, xa que Cope era un firme defensor do neolamarckismo, mentres que Marsh apoiaba a teor\u00eda da evoluci\u00f3n por selecci\u00f3n natural de Charles Darwin. Incluso no mellor momento da s\u00faa relaci\u00f3n persoal, ti\u00f1an unha tendencia a desprezarse sutilmente. En palabras dun observador externo: \"O patricio Edward poder\u00eda considerar que Marsh non era exactamente un cabaleiro. O acad\u00e9mico Othniel probablemente consideraba a Cope como non moi profesional\".\nCope e Marsh ti\u00f1an orixes moi diferentes. Cope naceu no seo dunha rica e influente familia de cu\u00e1queros con orixe en Filadelfia. Malia que seu pai quer\u00eda que Cope traballara como granxeiro, este distinguiuse como naturalista. En 1864, sendo xa membro da Academia das Ciencias Naturais, Cope comezou a traballar como profesor de zoolox\u00eda no Haverford College e uniuse a Ferdinand Hayden nas s\u00faas expedici\u00f3ns cara \u00f3 oeste. Por outra banda, Marsh, fillo dunha familia con poucos recursos procedente de Lockport, Nova York, ter\u00eda crecido na pobreza de non ser pola axuda de seu t\u00edo, o fil\u00e1ntropo George Peabody. Marsh persuadiu \u00f3 seu t\u00edo para que constru\u00edse o Museo Peabody de Historia Natural, quedando el como director do museo. Isto combinado coa herdanza que recibiu de Peabody cando este morreu no ano 1869, fixo posible que Marsh gozase dunha c\u00f3moda posici\u00f3n financeira a\u00ednda que, debido en parte \u00e1 visi\u00f3n estrita que ti\u00f1a seu t\u00edo do matrimonio, Marsh permaneceu solteiro toda a s\u00faa vida.\nNunha ocasi\u00f3n os dous cient\u00edficos marcharon nunha expedici\u00f3n de recolecci\u00f3n de f\u00f3siles nos pozos de marga de Cope en Nova Jersey, onde William Parker Foulke descubrira o esp\u00e9cime holotipo do dinosauro \"Hadrosaurus foulkii\", descrito polo paleont\u00f3logo Joseph Leidy (baixo a direcci\u00f3n do cal Cope estudara anatom\u00eda comparada). Este foi un dos primeiros descubrimentos de dinosauros nos Estados Unidos, e os pozos eran ricos en f\u00f3siles. Ao finalizar esta expedici\u00f3n Marsh subornou en segredo os operadores dos pozos para que lle levaran a el os f\u00f3siles que descubrisen nun futuro, en lugar de levarllos a Cope. \u00c1mbolos dous comezaron a atacarse mutuamente en diversos artigos e publicaci\u00f3ns, deteriorando a s\u00faa relaci\u00f3n persoal. Marsh procurou humillar a Cope indicando que a s\u00faa reconstruci\u00f3n do plesiosaurio \"Elasmosaurus\" era defectuosa, coa cabeza situada onde ter\u00eda que ir a cola. \u00d3 mesmo tempo Cope empezou a buscar \u00f3sos no que Marsh consideraba o seu terreo privado en Kansas e Wyoming, o que empeorou a\u00ednda m\u00e1is a s\u00faa relaci\u00f3n.\n1872-1877: primeiras expedici\u00f3ns.\nNa d\u00e9cada de 1870 a atenci\u00f3n profesional de Cope e Marsh dirixiuse cara \u00f3 oeste estadounidense por mor das novas sobre grandes descubrimentos de f\u00f3siles. Utilizando a s\u00faa influencia en Washington, Cope conseguiu un posto no Servizo Xeol\u00f3xico dos Estados Unidos baixo as ordes de Ferdinand Hayden. Malia que este posto non estaba remunerado, ofreceulle a Cope unha grande oportunidade para recoller f\u00f3siles no oeste e publicar os seus achados. A habilidade de Cope para escribir de maneira dram\u00e1tica comprac\u00eda a Hayden, quen necesitaba causar unha impresi\u00f3n popular cos informes oficiais do Servizo. En xu\u00f1o de 1872 Cope partiu na s\u00faa primeira viaxe, co plan de observar por si mesmo as capas fosil\u00edferas do Eoceno de Wyoming. Isto provocou un distanciamento entre Cope, Hayden e Leidy. Fora Leidy quen recibira gran parte dos f\u00f3siles das colecci\u00f3ns de Hayden ata que Cope entrou no servizo, e agora Cope comezaba a procurar f\u00f3siles no territorio que xa reservara o propio Leidy. Hayden intentou aliviar a tensi\u00f3n con Leidy por medio dunha carta:\nCope levou consigo a s\u00faa familia ata Denver, mentres que Hayden intentaba evitar que Cope e Leidy fixesen prospecci\u00f3ns na mesma zona. Seguindo unha pista dada polo xe\u00f3logo Fielding Bradford Meek, Cope ti\u00f1a a intenci\u00f3n de investigar tam\u00e9n os informes de \u00f3sos que Meek atopara preto da estaci\u00f3n de tren de Black Buttes. Cope encontrou o lugar e os restos esquel\u00e9ticos dun dinosauro \u00f3 que denominou \"Agathaumas sylvestris\". Crendo que contaba co pleno apoio de Hayden e do servizo, Cope viaxou ata Fort Bridger en xu\u00f1o, descubrindo \u00f3 chegar que non ti\u00f1a os homes, carros, cabalos e equipamento que esperaba encontrar al\u00ed. Cope reuniu un equipo pagado por el mesmo, que consist\u00eda en dous carreteiros, un coci\u00f1eiro e un gu\u00eda, xunto con tres homes de Chicago que estaban interesados en estudar con el. Finalmente, resultou que dous dos homes de Cope eran empregados de Marsh. Cando o paleont\u00f3logo rival descubriu que os seus homes estaban aceptando di\u00f1eiro de Cope, p\u00faxose furioso. A\u00ednda que estes homes intentaron asegurarlle a Marsh que a\u00ednda traballaban para el (un deles suxeriu que aceptou o traballo para arredar a Cope dos mellores f\u00f3siles), a preguiza de Marsh \u00e1 hora de chegar a acordos en firme e de facer pagamentos puido incitalos a buscar outro traballo. A viaxe de Cope levou a expedici\u00f3n a trav\u00e9s de terreos agrestes que s\u00f3 Hayden reco\u00f1ecera previamente, descubrindo decenas de novas especies. Mentres tanto, un dos homes de Marsh envioulle unha parte do seu material a Cope por equivocaci\u00f3n. Cando recibiu os f\u00f3siles, Cope devolveullos a Marsh, pero este incidente danou a\u00ednda m\u00e1is a s\u00faa relaci\u00f3n.\nEn 1872 remataron os finximentos de cordialidade entre os dous, e na primavera de 1873 comezaron as hostilidades abertas. Naquel momento Leidy, Cope e Marsh estaban realizando importantes descubrimentos de r\u00e9ptiles e mam\u00edferos prehist\u00f3ricos nas capas fosil\u00edferas do oeste \u00f3 mesmo tempo. Os paleont\u00f3logos ti\u00f1an o costume de enviar telegramas escritos apresuradamente \u00f3 leste para describir os seus achados, publicando as descrici\u00f3ns m\u00e1is completas s\u00f3 cando volv\u00edan das s\u00faas viaxes. Entre os novos exemplares descritos estaban os \"Uintatherium\", \"Loxolophodon\", \"Eobasileus\", \"Dinoceras\" e \"Tinoceras\". Por\u00e9n, gran parte destes achados non eran diferentes dos demais, e de feito Cope e Marsh sab\u00edan que alg\u00fans dos f\u00f3siles que estaban a recoller xa foran descubertos anteriormente por outros. Finalmente resultou que moitos dos nomes de Marsh foron v\u00e1lidos, mentres que ning\u00fan dos de Cope o foi. Marsh tam\u00e9n situou as novas especies dentro dunha nova orde de mam\u00edferos denominada Cinocerea. Cope quedou humillado e era incapaz de deter os cambios do seu rival. No seu lugar publicou un estudo anal\u00edtico de grande alcance onde propuxo un novo modelo de clasificaci\u00f3n para os mam\u00edferos do Eoceno, no que descartaba os x\u00e9neros de Marsh en favor dos seus. Marsh non cedeu e continuou afirmando que todos os nomes que Cope propuxo para os Dinocerata eran incorrectos.\n\u00d3 mesmo tempo que discut\u00edan sobre a clasificaci\u00f3n e a nomenclatura, volveron \u00f3 oeste en busca de m\u00e1is f\u00f3siles. Marsh fixo a s\u00faa \u00faltima viaxe patrocinada por Yale en 1873, cun grupo de trece estudantes e protexido por un grupo de soldados que quer\u00edan facer unha demostraci\u00f3n de forza \u00e1 tribo dos s\u00edux. A causa das preocupaci\u00f3ns xeradas polas s\u00faas expedici\u00f3ns m\u00e1is caras de anos anteriores, Marsh fixo que os estudantes pagasen os seus propios gastos, polo que a viaxe s\u00f3 lle custou a Yale uns 1857,50 $, unha cifra moi inferior \u00f3s 15 000 $ que Marsh solicitara na s\u00faa anterior expedici\u00f3n. Esta expedici\u00f3n ser\u00eda a \u00faltima de Marsh, xa que durante o resto da Guerra dos \u00d3sos preferiu contratar os servizos de buscadores locais. A\u00ednda que ti\u00f1a suficientes \u00f3sos como para pasar anos estud\u00e1ndoos, o seu desexo de conseguir m\u00e1is f\u00f3siles seguiu en aumento. Cope foi a\u00ednda m\u00e1is prol\u00edfico na s\u00faa recolecci\u00f3n de \u00f3sos nesta tempada que na de 1872, a\u00ednda que a tendencia de Marsh de contratar buscadores de forma exclusiva provocou que o seu rival fose considerado \"persona non grata\" en Bridger. Canso de traballar \u00e1s ordes de Hayden, Cope conseguiu un traballo remunerado co Corpo de Enxe\u00f1eiros, a\u00ednda que se viu limitado por esta asociaci\u00f3n. Mentres que Cope ti\u00f1a que seguir as rutas e lugares marcados por esta entidade para as prospecci\u00f3ns, Marsh pod\u00eda procurar f\u00f3siles sen este tipo de restrici\u00f3ns.\nA mediados da d\u00e9cada de 1870 a atenci\u00f3n dos dous cient\u00edficos tornouse cara a Dacota do Sur, onde o descubrimento de ouro nos montes de Black Hills aumentou as tensi\u00f3ns entre os nativos americanos e os Estados Unidos. Marsh, que desexaba os f\u00f3siles que se atopaban naquela rexi\u00f3n, viuse enleado nas disputas pol\u00edticas entre o ex\u00e9rcito e os nativos. Co obxectivo de ga\u00f1arse o apoio do xefe Nube Vermella dos s\u00edux para poder facer prospecci\u00f3ns, Marsh prometeulle un pago polos f\u00f3siles encontrados e que volver\u00eda a Washington para facer presi\u00f3n al\u00ed en favor dos nativos no referente \u00f3 trato impropio que estes estaban a recibir. Finalmente Marsh escapuliuse do campamento e, segundo o seu propio relato (probablemente esaxerado), xuntou varios carros cheos de f\u00f3siles e retirouse xusto antes de que chegara un grupo hostil de indios miniconjou. Si que intercedeu en nome de Nube Vermella perante o Departamento do Interior e do presidente Ulysses S. Grant, pero segundo Thomson a s\u00faa intenci\u00f3n poder\u00eda ter sido simplemente ga\u00f1arse unha reputaci\u00f3n propia fronte \u00e1 administraci\u00f3n impopular de Grant. En 1875 tanto Cope coma Marsh fixeron unha pausa nas s\u00faas recolecci\u00f3ns, por mor da presi\u00f3n financeira e da necesidade de catalogar os seus achados acumulados, mais unha serie de novos descubrimentos provocaron que os dous volvesen \u00f3 oeste antes do final da d\u00e9cada.\n1877-1892: descubrimentos en Como Bluff.\nEn 1877 Marsh recibiu unha carta de Arthur Lakes, un profesor de escola de Golden, Colorado. Nesta carta Lakes informaba que mentres fac\u00eda sendeirismo por unhas monta\u00f1as pr\u00f3ximas a vila de Morrison xunto co seu amigo H. C. Beckwith, descubrira uns \u00f3sos de gran tama\u00f1o incrustados na rocha. Lakes describiu na s\u00faa carta que os \u00f3sos eran \"aparentemente unha v\u00e9rtebra e un \u00famero dalg\u00fan saurio xigantesco\". Mentres esperaba unha resposta de Marsh, Lakes desenterrou varios \u00f3sos m\u00e1is de gran tama\u00f1o e enviounos a New Haven. Como Marsh tardaba en responder, Lakes envioulle tam\u00e9n unha remesa de \u00f3sos a Cope.\nCando Marsh lle respondeu a Lakes, pagoulle 100 d\u00f3lares \u00f3 prospector, inst\u00e1ndoo a que gardase o segredo sobre estes achados. Tras saber que Lakes mantivera correspondencia con Cope, enviou a Morrison a Benjamin Mudge, o seu recolledor de campo, para asegurarse os servizos de Lakes. Marsh publicou unha descrici\u00f3n dos descubrimentos de Lakes no \"American Journal of Science\" do 1 de xullo, e antes de que Cope puidese publicar a s\u00faa propia interpretaci\u00f3n dos achados Lakes escribiulle para dicirlle que os \u00f3sos lle ser\u00edan entregados a Marsh, algo que supo\u00f1\u00eda un grave insulto para Cope.\nUnha segunda carta chegou do oeste, esta vez dirixida a Cope. O escritor O. W. Lucas era un naturalista que se encontraba recollendo plantas cerca de Ca\u00f1on City, Colorado, cando descubriu un conxunto de \u00f3sos f\u00f3siles. Tras recibir m\u00e1is mostras de Lucas, Cope conclu\u00edu que estes dinosauros eran herb\u00edvoros grandes, remarcando alegremente que o esp\u00e9cime era maior que calquera outro descrito ata o momento, inclu\u00edndo o do descubrimento de Lakes. Tras saber dos descubrimentos de Lucas, Marsh ordenoulle a Mudge e a un antigo estudante, Samuel Wendell Williston, que establecesen unha escavaci\u00f3n cerca de Ca\u00f1on City. Desgraciadamente para Marsh, soubo por medio de Williston que Lucas estaba atopando os mellores \u00f3sos e rexeitara abandonar a Cope en favor de traballar para Marsh. Marsh fixo regresar a Williston cara a Morrison, onde se esboroou a pequena escavaci\u00f3n de Marsh, case matando os seus axudantes. Este problema poder\u00eda ter sido a fin da subministraci\u00f3n de \u00f3sos procedentes do oeste para Marsh, de non ser por unha terceira carta que lle chegou posteriormente, enviada por dous traballadores do ferrocarril.\nNo momento dos descubrimentos de Lakes, estaba a constru\u00edrse o Ferrocarril Transcontinental nunha zona remota de Wyoming. A terceira carta que recibiu Marsh era de dous homes que se identificaron como Harlow e Edwards (os seus nomes reais eran Carlin e Reed), traballadores da Union Pacific Railroad. Os dous homes afirmaron ter descuberto grandes cantidades de f\u00f3siles en Como Bluff, avis\u00e1ndoo de que hab\u00eda outras persoas na zona \"que andaban na procura dese tipo de cousas\", algo que Marsh interpretou como unha referencia a Cope, e ordenoulle a Williston que fose a Como Bluff. Este envioulle unha mensaxe de volta, confirmando a veracidade da existencia de grandes cantidades de \u00f3sos e da presenza de homes de Cope naquela zona. Temendo repetir os mesmos erros que cometera con Lakes, Marsh enviou rapidamente di\u00f1eiro \u00f3s dous novos cazadores de \u00f3sos, inst\u00e1ndoos a que lle enviasen m\u00e1is f\u00f3siles. Williston chegou a un acordo preliminar con Carlin e Reed, que non puideran cobrar o cheque de Marsh xa que estaba endosado a nome dos seus pseud\u00f3nimos, mais Carlin decidiu finalmente ir a New Haven para tratar directamente con Marsh. Este redactou un contrato que inclu\u00eda un pagamento mensual fixo, coa posibilidade de primas adicionais para Carlin e Reed segundo a importancia dos descubrimentos. Marsh reservouse o dereito de enviar os seus propios superintendentes para supervisar as escavaci\u00f3ns se fose necesario, e aconselloulle \u00f3s homes que intentaran manter a Cope f\u00f3ra da rexi\u00f3n. Malia a reuni\u00f3n cara a cara, Carlin non conseguiu obter mellores condici\u00f3ns por parte de Marsh. O paleont\u00f3logo conseguiu que Carlin e Reed traballaran baixo as condici\u00f3ns fixadas, pero estes sent\u00edronse coaccionados por Marsh para aceptar o trato. O investimento de Marsh na rexi\u00f3n de Como Bluff pronto deu bos resultados. Mentres que os recolectores de Marsh volv\u00edan \u00f3 leste para pasar o inverno, Reed enviou unha serie de vag\u00f3ns cheos de \u00f3sos f\u00f3siles por v\u00eda f\u00e9rrea a Marsh durante todo o ano 1877. Na edici\u00f3n de decembro de 1877 da revista \"American Journal of Science\" Marsh describiu e deulle nome a varios dinosauros como o estegosauro, o \"Allosaurus\" ou o \"Diplodocus\".\nA pesar das precauci\u00f3ns de Marsh para evitar que o seu rival soubese dos ricos sitios de Como Bluff, os rumores sobre os descubrimentos estend\u00e9ronse rapidamente. Isto foi en parte grazas a que Carlin e Reed estiveron implicados na expansi\u00f3n destes rumores, filtr\u00e1ndolle informaci\u00f3n \u00f3 \"Laramie Daily Sentinel\" que publicou un artigo sobre os achados en abril de 1878. Este artigo esaxeraba o prezo que Marsh pagara polos \u00f3sos, probablemente coa intenci\u00f3n para aumentar o prezo e a demanda de m\u00e1is \u00f3sos. Marsh, procurando encubrir a filtraci\u00f3n, soubo por mediaci\u00f3n de Williston que Carlin e Reed mantiveran contactos cun home que traballaba para Cope baixo o nome de \"Haines\". Cope tivera noticia dos descubrimentos de Como Bluff e enviara a varios \"ladr\u00f3ns de dinosauros\" \u00e1 zona, nun intento de roubar discretamente f\u00f3siles no territorio de Marsh. Durante o inverno de 1878 o descontento de Carlin polas demoras nos pagamentos por parte de Marsh aumentou, e a comezos de 1879 pasou a traballar directamente para Cope.\nCope e Marsh empregaban o seu propio patrimonio para financiar expedici\u00f3ns cada ver\u00e1n, e pasaban os invernos publicando os seus descubrimentos. En pouco tempo un gran n\u00famero de cazadores de f\u00f3siles en carros tirados por mulas ou en trens encontr\u00e1banse enviando toneladas de f\u00f3siles cara \u00f3 leste. As escavaci\u00f3ns paleontol\u00f3xicas duraron quince anos, dende 1877 ata 1892. Tanto os traballadores de Cope como os de Marsh sufriron dificultades por mor das condici\u00f3ns atmosf\u00e9ricas, ademais de sabotaxes e obst\u00e1culos provocados polos asalariados do rival. Carlin bloqueou o acceso de Reed \u00e1 estaci\u00f3n de tren de Como, v\u00e9ndose obrigado a transportar os \u00f3sos barranco abaixo e colocar os esp\u00e9cimes na plataforma baixo un intenso fr\u00edo. Cope ordenoulle a Carlin que delimitase a s\u00faa propia zona de escavaci\u00f3n en Como Bluff, mentres que Marsh enviou a Reed a espiar o seu antigo amigo. Cando se esgotou a escavaci\u00f3n n.\u00ba 4 de Reed, Marsh ordenoulle que retirarse os fragmentos de \u00f3sos do resto de sitios escavados. Reed confirmoulle que destru\u00edra t\u00f3dolos \u00f3sos restantes para evitar que caesen en mans de Cope. Preocupado pola posibilidade de que houbese forasteiros superando os l\u00edmites das \u00e1reas de escavaci\u00f3n de Reed, Marsh enviou a Lakes a Como para que prestase axuda nas escavaci\u00f3ns, e en xu\u00f1o de 1879 el mesmo visitou Como. Cope tam\u00e9n fixo unha xira polas s\u00faas escavaci\u00f3ns en agosto. Malia que os homes de Marsh continuaban a principiar novas escavaci\u00f3ns e descubrindo m\u00e1is f\u00f3siles, as relaci\u00f3ns entre Lakes e Reed empeoraron e \u00e1mbolos dous dimitiron en agosto dese mesmo ano. Marsh intentou calmalos envi\u00e1ndoos \u00f3s extremos opostos das escavaci\u00f3ns, pero tras verse obrigado a abandonar unha zona no medio dunha xistra glacial, Lakes presentou a s\u00faa dimisi\u00f3n definitiva e regresou \u00f3 seu posto no ensino en 1880. A marcha de Lakes non aliviou as tensi\u00f3ns entre os homes de Marsh. O seu substituto, un home do mundo do ferrocarril chamado Kennedy, consideraba que non ti\u00f1a que renderlle contas a Reed e as disputas entre ambos provocaron o abandono do resto de traballadores de Marsh. Marsh intentou separar a Kennedy e Reed, enviando a Como \u00f3 irm\u00e1n de Samuel Williston, Frank, nun intento de manter a paz. Frank Williston acabou por deixar tam\u00e9n o traballo e mudouse a vivir con Carlin. As escavaci\u00f3ns de Cope en Como empezaron a decaer e os substitutos de Carlin abandonaron o traballo pouco tempo despois.\nA medida que progresaba a d\u00e9cada de 1880 os homes de Cope e Marsh enfront\u00e1ronse a unha dura competencia por parte do outro bando as\u00ed como \u00e1 de terceiros tam\u00e9n interesados nos \u00f3sos. O profesor Alexander Emanuel Agassiz da Universidade Harvard enviou os seus propios representantes \u00f3 oeste, mentres que Carlin e Frank Williston fundaron unha empresa de venda de \u00f3sos para venderlle os f\u00f3siles \u00f3 mellor ofertante. Reed marchou e comezou a traballar como pastor de ovellas en 1884, e as escavaci\u00f3ns de Marsh en Como produciron pouco material trala s\u00faa partida. Malia todos estes obst\u00e1culos, naquel momento Marsh ti\u00f1a m\u00e1is escavaci\u00f3ns en funcionamento que Cope, quen malia que \u00f3 principio da d\u00e9cada de 1880 ti\u00f1a m\u00e1is \u00f3sos dos que pod\u00eda gardar nun s\u00f3 edificio, quedou atr\u00e1s nesta carreira polos dinosauros.\nOs descubrimentos de Cope e Marsh estiveron acompa\u00f1ados de acusaci\u00f3ns sensacionalistas de espionaxe, subornos e roubos de traballadores e f\u00f3siles. \u00c1mbolos dous eran tan protectores cos seus sitios que destru\u00edan f\u00f3siles pequenos ou danados para evitar que caesen en mans do seu rival, ou ench\u00edan as s\u00faas escavaci\u00f3ns con terra e rochas. Nunha ocasi\u00f3n cando supervisaba as s\u00faas escavaci\u00f3ns de Como en 1879, Marsh examinou achados recentes e marcou varios deles para a s\u00faa destruci\u00f3n. Noutra ocasi\u00f3n os equipos rivais dos dous cient\u00edficos pelexaron entre si tir\u00e1ndose pedras os uns \u00f3s outros.\nDisputas persoais e \u00faltimos anos.\n\u00d3 tempo que Cope e Marsh compet\u00edan por f\u00f3siles no oeste americano, tam\u00e9n fac\u00edan todo o posible por arruinar a credibilidade profesional do contrario. Sent\u00edndose humillado polo seu erro \u00e1 hora de reconstru\u00edr o plesiosauro \"Elasmosaurus\", Cope intentou encubrir a s\u00faa equivocaci\u00f3n mercando t\u00f3dalas copias que atopou da revista na que foi publicada a reconstruci\u00f3n. Marsh pola s\u00faa banda asegurouse de que se fixese p\u00fablica a historia. A r\u00e1pida produci\u00f3n de artigos cient\u00edficos por parte de Cope axudaba a que Marsh non tivese dificultades para atopar erros ocasionais cos que atacar a Cope. Marsh non era tampouco infalible, con erros como o de po\u00f1er un cranio equivocado nun esqueleto de \"Apatosaurus\" e describilo como un novo x\u00e9nero, \"Brontosaurus\".\nA finais da d\u00e9cada de 1880 a atenci\u00f3n p\u00fablica pola competici\u00f3n entre Cope e Marsh esvaeceuse, centr\u00e1ndose m\u00e1is noutros asuntos internacionais que polas historias do \"Salvaxe Oeste\". Grazas a John Wesley Powell, xefe do Servizo Xeol\u00f3xico dos Estados Unidos, e \u00f3s seus contactos con persoas ricas e poderosas de Washington, Marsh pasou a estar \u00e1 fronte do servizo gobernamental consolidado e quedou satisfeito por sa\u00edr do centro de atenci\u00f3n sensacionalista. Cope estaba nunha situaci\u00f3n peor, tras gastar gran parte do seu di\u00f1eiro adquirindo \"The American Naturalist\" e polas dificultades para atopar traballo, debido en parte \u00f3 seu temperamento, as\u00ed coma \u00f3s aliados de Marsh no \u00e1mbito da educaci\u00f3n superior. Cope empezou a investir en prospecci\u00f3ns de ouro e prata no oeste, lidando cos mosquitos da malaria e cun duro clima co obxectivo de procurar f\u00f3siles el mesmo. Por mor de varios problemas na miner\u00eda e dunha falta de apoio por parte do goberno federal, a s\u00faa situaci\u00f3n financeira continuou deterior\u00e1ndose ata o punto de que a s\u00faa colecci\u00f3n de f\u00f3siles se converteu na s\u00faa \u00fanica posesi\u00f3n significativa. Pola s\u00faa banda Marsh acabou por ga\u00f1arse a antipat\u00eda dos seus axudantes m\u00e1is leais, inclu\u00edndo a de Williston, por mor do seu rexeitamento a compartir as conclusi\u00f3ns que obtivera dos seus achados e dos seus constantes atrasos e irregularidades nos seus pagamentos.\nA oportunidade de Cope de aproveitar unha vulnerabilidade de Marsh xurdiu en 1884, cando o 48\u00ba Congreso dos Estados Unidos comezou a investigar os procedementos do servizo xeol\u00f3xico. Cope trabara amizade con Henry Fairfield Osborn, naquel ent\u00f3n profesor de anatom\u00eda na Universidade Princeton. Osborn era semellante a Marsh en moitos aspectos, pausado e met\u00f3dico, pero acabou por ser unha influencia prexudicial para Marsh. Cope buscou traballadores descontentos dispostos a pronunciarse en contra de Powell e do Servizo. Powell e Marsh conseguiron refutar con \u00e9xito as acusaci\u00f3ns de Cope, e as s\u00faas alegaci\u00f3ns non chegaron \u00e1 prensa de masas. Osborn amosouse indeciso \u00e1 hora de endurecer a s\u00faa campa\u00f1a contra Marsh, polo que Cope decidiu recorrer a outro aliado que lle mencionara previamente a Osborn, un \"home da prensa de Nova York\" chamado William Hosea Ballou. Malia verse obstaculizado no seus intentos de expulsar a Marsh da presidencia da Academia Nacional de Ciencias, Cope conseguiu unha considerable axuda financeira despois de que a Universidade de Pensilvania lle ofrecera un posto como profesor.\n\u00d3 longo dos anos Cope mantivera un elaborado diario inclu\u00edndo nel os erros e felon\u00edas cometidas por Marsh e Powell, diario que gardaba nun caix\u00f3n inferior do seu escritorio persoal. Ballou planeou a publicaci\u00f3n dunha primeira serie de artigos, que se converter\u00edan nunha serie de debates na prensa entre Marsh, Powell e Cope. A\u00ednda que a comunidade cient\u00edfica co\u00f1ec\u00eda a rivalidade de Marsh e Cope dende hab\u00eda tempo, o p\u00fablico co\u00f1eceu a deshonrosa conduta dos dous homes cando o \"New York Herald\" publicou unha historia co titular \"Scientists Wage Bitter Warfare\" (\"Cient\u00edficos Libran unha Amarga Guerra\"). Segundo a autora Elizabeth Shor, a comunidade cient\u00edfica viuse galvanizada:\nNos artigos de prensa, Cope atacaba a Marsh acus\u00e1ndoo de plaxio e mala xesti\u00f3n financeira, e atacaba a Powell polos seus erros de clasificaci\u00f3n xeol\u00f3xica e por malversaci\u00f3n de fondos gobernamentais. Marsh e Powell publicaron a s\u00faa propia visi\u00f3n da historia, devolvendo acusaci\u00f3ns contra Cope. Os artigos de Ballou estaban pobremente investigados e escritos, e o propio Cope quedou prexudicado trala publicaci\u00f3n dun artigo no \"The Philadelphia Inquirer\" no que insinuaba que os membros do consello da Universidade de Pensilvania pedir\u00edan a dimisi\u00f3n de Cope a menos que este presentase probas para as s\u00faas acusaci\u00f3ns contra Marsh e Powell. O propio Marsh mantivo viva a historia do \"Herald\" cunha irada r\u00e9plica, mais a finais de xaneiro a historia desapareceu dos xornais, e a situaci\u00f3n apenas cambiou entre os dous rivais.\nNon se convocou ningunha vista no Congreso para investigar a malversaci\u00f3n de fondos de Powell, e nin Cope nin Marsh quedaron como responsables dos seus erros, mais parte das acusaci\u00f3ns de Ballou contra Marsh quedaron asociadas co Servizo Xeol\u00f3xico. Perante un sentimento anti-servizo exacerbado pola seca no oeste e a preocupaci\u00f3n sobre as apropiaci\u00f3ns das granxas abandonadas nesa mesma zona, Powell pasou a estar baixo unha estreita vixilancia por parte do Comit\u00e9 Dom\u00e9stico de Apropiaci\u00f3ns. Incitado a actuar polos aparentes gastos extravagantes de Marsh utilizando os fondos do Servizo, o Comit\u00e9 esixiu que entregase un orzamento detallado do Servizo. Cando se puxo fin \u00e1s apropiaci\u00f3ns en 1892, Powell envioulle un telegrama a Marsh esixindo a s\u00faa dimisi\u00f3n, o que para Marsh supo\u00f1\u00eda unha afronta persoal ademais de financeira.\nA maiores, gran parte dos aliados de Marsh estaban retir\u00e1ndose ou xa faleceran, o que reduc\u00eda a s\u00faa credibilidade cient\u00edfica. Pola s\u00faa banda, Cope conseguiu un cargo no Servizo Xeol\u00f3xico de Texas e malia estar a\u00ednda ofendido polos ataques persoais que recibira durante o asunto do \"Herald\", non aproveitou o cambio nas s\u00faas fortunas e non continuou atacando a Marsh. A situaci\u00f3n de Cope continuou mellorando durante os primeiros anos da d\u00e9cada de 1890, recibindo un ascenso para ocupar o lugar de Leidy como profesor de zoolox\u00eda e resultando elixido presidente da American Association for the Advancement of Science o mesmo ano que Marsh deixara o seu cargo \u00e1 fronte da Academia das Ciencias. Por\u00e9n, cara a finais da d\u00e9cada a s\u00faa sorte volveuse a tornar, a medida que Marsh recuperaba parte do seu prestixio conseguindo a Medalla Cuvier, o galard\u00f3n paleontol\u00f3xico considerado como o m\u00e1is importante nese campo.\nA rivalidade entre Cope e Marsh durou ata a morte de Cope en 1897, e para ent\u00f3n \u00e1mbolos dous quedaran na ru\u00edna financeira. Cope sufriu unha enfermidade debilitante nos seus \u00faltimos anos e viuse obrigado a vender parte da s\u00faa colecci\u00f3n de f\u00f3siles e a arrendar unha das s\u00faas casas para conseguir chegar a fin de mes. Marsh tivo que hipotecar a s\u00faa residencia e solicitar un soldo a Yale para poder subsistir. Cope lanzoulle un \u00faltimo desaf\u00edo a Marsh antes de morrer: Doou o seu cranio \u00e1 ciencia para que se puidese medir o seu cerebro, coa esperanza de que fose maior que o do seu adversario. Marsh non aceptou o desaf\u00edo, e o cranio de Cope a\u00ednda se conserva na Universidade de Pensilvania. Houbo un debate sobre se o cranio almacenado nesta universidade \u00e9 realmente o de Cope. A universidade afirmou que cr\u00edan que o cranio aut\u00e9ntico se perdera na d\u00e9cada de 1970, a\u00ednda que segundo Robert Bakker as fracturas superficiais presentes no cranio e os informes forenses verifican a autenticidade do mesmo.\nLegado.\nTendo en conta exclusivamente as cifras, Marsh ser\u00eda o te\u00f3rico ga\u00f1ador da Guerra dos \u00d3sos. \u00c1mbolos dous cient\u00edficos realizaron descubrimentos dun destacado valor cient\u00edfico, pero mentres que Marsh describiu un total de 80 novas especies de dinosauros, Cope describiu unhas 56. Nas \u00faltimas etapas desta denominada Guerra dos \u00d3sos, Marsh simplemente ti\u00f1a m\u00e1is homes e m\u00e1is di\u00f1eiro \u00e1 s\u00faa disposici\u00f3n que Cope, quen ademais ti\u00f1a un abano de intereses paleontol\u00f3xicos m\u00e1is amplo, mentres que Marsh adicouse de forma case exclusiva \u00e1 procura de r\u00e9ptiles e mam\u00edferos f\u00f3siles.\nEntre alg\u00fans dos descubrimentos de Cope e Marsh at\u00f3panse alg\u00fans dos dinosauros m\u00e1is co\u00f1ecidos, inclu\u00edndo x\u00e9neros como \"Triceratops\", \"Allosaurus\", \"Diplodocus\", \"Stegosaurus\", \"Camarasaurus\" e \"Coelophysis\". Os seus descubrimentos acumulados axudaron a definir o daquela nacente campo da paleontolox\u00eda. Antes dos seus descubrimentos, s\u00f3 se ti\u00f1an descrito nove especies de dinosauro en Am\u00e9rica do Norte. Algunhas das s\u00faas ideas propostas, como a de Marsh que afirmaba que as aves descenden dos dinosauros, foron confirmadas posteriormente, a\u00ednda que outras consid\u00e9ranse de pouco ou ning\u00fan cr\u00e9dito cient\u00edfico. A Guerra dos \u00d3sos deu lugar tam\u00e9n \u00f3 descubrimento dalg\u00fans dos primeiros esqueletos f\u00f3siles completos dos que se ten constancia, as\u00ed como a un aumento da popularidade dos dinosauros entre o p\u00fablico xeral. Segundo afirmou o paleont\u00f3logo Robert Bakker: \"Os dinosauros provenientes de Como Bluff non s\u00f3 encheron museos, encheron artigos de revistas, libros de texto, encheron as mentes da xente\".\nMalia os descubrimentos realizados, a Guerra dos \u00d3sos tivo un impacto negativo non s\u00f3 sobre os dous cient\u00edficos sen\u00f3n tam\u00e9n sobre os seus compa\u00f1eiros e sobre o campo da paleontolox\u00eda. A animosidade p\u00fablica entre Cope e Marsh supuxo un dano para a reputaci\u00f3n da paleontolox\u00eda estadounidense en Europa que durou varias d\u00e9cadas. A maiores, o aducido uso de dinamita e as acci\u00f3ns de sabotaxe por parte dos traballadores de \u00e1mbolos dous cient\u00edficos destru\u00edu ou enterrou centenares de restos f\u00f3siles dun gran valor potencial. Joseph Leidy abandonou as s\u00faas escavaci\u00f3ns m\u00e1is met\u00f3dicas no oeste, vendo que non era capaz de manter o ritmo da procura temeraria de \u00f3sos de Cope e Marsh. Leidy tam\u00e9n acabou canso polas disputas constantes entre os outros dous cient\u00edficos, o que provocou que a s\u00faa retirada do campo marxinase o seu propio legado. Trala s\u00faa morte, Osborn non atopou unha soa menci\u00f3n de Leidy en ningunha das obras dos dous rivais. Na s\u00faa pr\u00e9sa por superarse mutuamente, Cope e Marsh montaron de forma apresurada os \u00f3sos dos seus propios descubrimentos. As s\u00faas descrici\u00f3ns err\u00f3neas de novas especies, baseadas nestas reconstruci\u00f3ns, provocaron unha confusi\u00f3n e crenzas equivocadas que perduraron durante varias d\u00e9cadas despois das s\u00faas mortes.\nUnha escavaci\u00f3n realizada entre 2007 e 2008 en varios dos sitios arqueol\u00f3xicos escavados por Cope e Marsh suxeriu que os danos causados polos dous paleont\u00f3logos foron menores do que se consideraba ata ent\u00f3n. Utilizando os bosquexos de campo realizados por Lakes, un equipo de investigadores do Museo de Historia Natural de Morrison descubriu que en realidade Lakes non dinamitara as escavaci\u00f3ns m\u00e1is produtivas de Colorado, sen\u00f3n que o que fixera era reenchelas. O director do Museo, Matthew Mossbrucker, teorizou que Lakes propagara esta mentira \"porque non quer\u00eda que a competencia se achegase \u00e1s escavaci\u00f3ns, tentando enganar \u00f3 grupo de Cope\".\nAdaptaci\u00f3ns.\nAdemais de ser o tema de varios libros hist\u00f3ricos e paleontol\u00f3xicos, a Guerra dos \u00d3sos foi o tema da novela gr\u00e1fica \"Bone Sharps, Cowboys, and Thunder Lizards\", de Jim Ottaviani. Esta \u00e9 unha obra de ficci\u00f3n hist\u00f3rica, na que Ottaviani presenta o personaxe de Charles Robert Knight a Cope por raz\u00f3ns da trama, ademais de reestruturar outros acontecementos. A Guerra dos \u00d3sos foi tratada en forma de ficci\u00f3n no libro \"Bone Wars\" de Brett Davis, no que \u00e1mbolos dous paleont\u00f3logos traballan xuntos para previr que uns extraterrestres rouben os \u00f3sos. Foi tam\u00e9n a base do xogo de cartas \"Bone Wars: The Game of Ruthless Paleontology\" publicado por Zygote Games, no que os xogadores compiten para reconstru\u00edr esqueletos de dinosauro.\nEn abril de 2013 f\u00edxose p\u00fablico que os actores James Gandolfini e Steve Carell ti\u00f1an a intenci\u00f3n de producir e protagonizar unha adaptaci\u00f3n en clave de comedia para a televisi\u00f3n sobre a disputa entre Cope e Marsh para a canle HBO co t\u00edtulo de \"Bone Wars\". O proxecto quedou suspendido tralo falecemento de Gandolfini ese mesmo ano. Posteriormente no ano 2016, a editorial HarperCollins anunciou a publicaci\u00f3n dunha novela ata ent\u00f3n desco\u00f1ecida de Michael Crichton, \"Dragon Teeth\", na que un aprendiz ficticio de Cope e Marsh realiza un descubrimento propio."}
{"id": "309798", "revid": "57065", "url": "https://gl.wikipedia.org/wiki?curid=309798", "title": "Patronato Rosal\u00eda de Castro", "text": ""}
{"id": "309799", "revid": "57065", "url": "https://gl.wikipedia.org/wiki?curid=309799", "title": "Padroado Rosal\u00eda de Castro", "text": ""}
{"id": "309800", "revid": "56817", "url": "https://gl.wikipedia.org/wiki?curid=309800", "title": "Tren de levitaci\u00f3n magn\u00e9tica", "text": "O tren de levitaci\u00f3n magn\u00e9tica, tam\u00e9n co\u00f1ecido como maglev (derivado do ingl\u00e9s\u00a0magnetic levitation) \u00e9 un tren que funciona con levitaci\u00f3n magn\u00e9tica, caracterizada pola ausencia de contacto entre os veh\u00edculos e a v\u00eda por mor da utilizaci\u00f3n dun gran n\u00famero de im\u00e1ns para sustentarse. Este m\u00e9todo \u00e9 m\u00e1is r\u00e1pido, silencioso e suave ca os sistemas de transporte convencionais.\nExisten d\u00faas li\u00f1as comerciais de tren maglev que prestan servizo regular en 2015. O Sanghai Maglev, que \u00e9 asemade o tren comercial m\u00e1is r\u00e1pido, cunha velocidade m\u00e1xima de 430\u00a0km/h, e que conecta o Aeroporto Internacional de Sanghai Pudong con Pudong percorrendo a distancia de 30.5 quil\u00f3metros en 8 minutos e que comezou a operar en abril de 2004\nEn marzo de 2005, o Xap\u00f3n comezou a operar a li\u00f1a, de relativamente baixa velocidade, \u00a0HSST \"Linimo\" \u00a0na Expo Mundial de\u00a02005, nos primeiros tres meses a li\u00f1a transportou 10 mill\u00f3ns de pasaxeiros. Tanto Corea do Sur como a Rep\u00fablica Popular da China est\u00e1n a constru\u00edr as s\u00faas propias li\u00f1as maglev de baixa velocidade,"}
{"id": "309801", "revid": "55340", "url": "https://gl.wikipedia.org/wiki?curid=309801", "title": "Maglev", "text": ""}
{"id": "309803", "revid": "89787", "url": "https://gl.wikipedia.org/wiki?curid=309803", "title": "This Is Our Night", "text": "\"This Is Our Night\" \u00e9 unha canci\u00f3n electropop do cantante grego S\u00e1kis Rouv\u00e1s. Foi producida por Dimitris Kontopoulos, Craig Porteils e Irini Cameron Giles Webb. O 18 de febreiro foi elixida como a que representar\u00eda a Grecia no Festival de Eurovisi\u00f3n 2009.\nEurovisi\u00f3n.\nThis Is Our Night fixo a s\u00faa actuaci\u00f3n en Moscova na segunda semi-final o 14 de maio de 2009 e foi unha das dez clasificadas para a gran final. Na final, o 16 de maio dese mesmo ano, \"This Is Our Night\" rematou nunha s\u00e9tima posici\u00f3n cun total de 120 puntos, recibindo 12 puntos de Albania, Bulgaria e Chipre. O evento foi visto por un 86% da audiencia do pa\u00eds hel\u00e9nico."}
{"id": "309806", "revid": "1131", "url": "https://gl.wikipedia.org/wiki?curid=309806", "title": "Colecci\u00f3n Arealonga", "text": "Arealonga \u00e9 unha colecci\u00f3n de obras cl\u00e1sicas e contempor\u00e1neas da literatura galega enfocada a todos os p\u00fablicos e dirixida pola Ediciones Akal, constitu\u00edndo as\u00ed unha das corenta colecci\u00f3ns que a forman. Naceu en 1973 e tr\u00e1tase dun referente na edici\u00f3n de literatura galega, con obras de autores como Castelao, Cabanillas ou Rosal\u00eda de Castro. A colecci\u00f3n segue a li\u00f1a de compromiso social marcada pola editorial Akal.\nA colecci\u00f3n, as\u00ed como Arealongui\u00f1a, foi dirixida desde o seu inicio por Xes\u00fas Alonso Montero, ambas amosan a ideolox\u00eda progresista deste e c\u00e9ntranse nos problemas galegos.\nDesde a s\u00faa creaci\u00f3n na d\u00e9cada dos 70 at\u00e9 os 90, Arealonga ten publicado m\u00e1is de 60 t\u00edtulos en galego, formando as\u00ed un completo cat\u00e1logo tanto de prosa como de poes\u00eda.\nRelaci\u00f3n con Akal.\nNo ano 1972 Ram\u00f3n Akal creou a s\u00faa editorial, Ediciones Akal, \u00e1 que se lle sumou para o negocio o selo Foca e lle foi incorporada tam\u00e9n a Editorial S\u00e9culo XXI tras a s\u00faa compra en 2010. Arealonga, como a editorial a que pertence, incl\u00fae alg\u00fans t\u00edtulos pol\u00e9micos; a orientaci\u00f3n pol\u00edtica da editora causou ao seu director, Ram\u00f3n Akal, numerosos problemas coa xustiza espa\u00f1ola no final do franquismo.\nCabe recordar que nesta \u00e9poca, a d\u00e9cada dos 70, a ditadura franquista estaba a chegar ao seu fin, e \u00e9 cando Ram\u00f3n Akal resulta sinalado como un dos inimigos desta por algunhas das s\u00faas publicaci\u00f3ns que reflect\u00edan ideas contrarias ao r\u00e9xime. O ditador Francisco Franco limitaba a difusi\u00f3n de linguas e culturas como a galega, catal\u00e1 e \u00e9uscaro, algo que fixo que alg\u00fans escritores se visen obrigados a modificar a s\u00faa expresi\u00f3n e moderar algunhas das s\u00faas opini\u00f3ns. A lingua oficial exclusiva e a \u00fanica v\u00e1lida na escritura era o castel\u00e1n, polo que cando xurd\u00eda algunha figura posicion\u00e1ndose en contra deste feito, reivindicando protagonismo para a lingua galega, se levaban a cabo persecuci\u00f3ns e sabotaxes para evitar a s\u00faa propagaci\u00f3n. Coa morte do xeneral Franco o 20 de novembro de 1975, finaliza a ditadura e in\u00edciase un per\u00edodo co\u00f1ecido como Transici\u00f3n Espa\u00f1ola, que ten lugar entre 1975 e 1978, durante o cal ten lugar o proceso de recuperaci\u00f3n do galego e a s\u00faa cultura.\nAutores.\nA colecci\u00f3n Arealonga ten publicados libros dos autores galegos m\u00e1is destacados como Alfonso Daniel Rodr\u00edguez Castelao, Celso Emilio Ferreiro, Rosal\u00eda de Castro, Ram\u00f3n Cabanillas, Xos\u00e9 Neira Vilas, Vicente Risco, ou Ant\u00f3n Tovar, entre outros.\nObras.\nNa colecci\u00f3n incl\u00faense obras de distintos x\u00e9neros e estilos, mais sempre seguindo a li\u00f1a de compromiso. Algunhas das obras da Colecci\u00f3n Arealonga son as seguintes:"}
{"id": "309807", "revid": "89787", "url": "https://gl.wikipedia.org/wiki?curid=309807", "title": "Real Federaci\u00f3n Espa\u00f1ola de Atletismo", "text": "A Real Federaci\u00f3n Espa\u00f1ola de Atletismo (RFEA) \u00e9 o m\u00e1ximo dos organismos que xestionan o atletismo en Espa\u00f1a, ocup\u00e1ndose de todo o que estea relacionado coa selecci\u00f3n nacional e encarg\u00e1ndose de organizar as principais competici\u00f3ns atl\u00e9ticas celebradas en territorio espa\u00f1ol, como por exemplo os Campionatos de Espa\u00f1a.\nJos\u00e9 Mar\u00eda Odriozola \u00e9 presidente da RFEA dende o 14 de xaneiro de 1989 cando derrotou por 151 a 60 votos a Guillermo Ros, sucedendo no posto a Juan Manuel de Hoz que fora presidente dende o 31 de maio de 1977. A partir de ent\u00f3n configurouse como o Presidente con m\u00e1is tempo en exercicio do cargo, despois de ser reelixido para tal mester en seis ocasi\u00f3ns, a \u00faltima delas o 16 de decembro de 2012."}
{"id": "309809", "revid": "22570", "url": "https://gl.wikipedia.org/wiki?curid=309809", "title": "Voltaj", "text": "Voltaj (que significa \"voltaxe\" en roman\u00e9s) \u00e9 un grupo de pop roman\u00e9s. Eles ga\u00f1aron o \"Mellor Actuaci\u00f3n Romanesa\" nos MTV European Music Awards 2005. Representar\u00e1n \u00e1 Roman\u00eda no Festival de Eurovisi\u00f3n 2015 coa canci\u00f3n \"De la cap\u0103t (All over again)\"."}
{"id": "309812", "revid": "89787", "url": "https://gl.wikipedia.org/wiki?curid=309812", "title": "De la cap\u0103t (All over again)", "text": "\"De la cap\u0103t (All Over Again)\" (en galego: \"Dende o principio (Todo de novo)\") \u00e9 unha canci\u00f3n do grupo musical Voltaj. A canci\u00f3n representar\u00e1 \u00e1 Roman\u00eda no Festival de Eurovisi\u00f3n 2015 en Viena, Austria.\nControversia.\nVoltaj foi moi criticado polos seus fans romaneses polo feito de que, ao principio, quer\u00edan representar \u00e1 Roman\u00eda no Festival de Eurovisi\u00f3n 2015 en lingua inglesa. En marzo de 2015, a banda decide facer unha versi\u00f3n mesturada en ingl\u00e9s e roman\u00e9s para que a s\u00faa mensaxe puidese ser entendida polos votantes da competici\u00f3n. O mesmo d\u00eda fac\u00edan en Facebook a seguinte declaraci\u00f3n:\n\"Queridos... xa decidimos! Faremos caso \u00e1s vosas opini\u00f3ns, \u00e1s cales engadimos o que debemos facer para ter as m\u00e1ximas posibilidades en Viena. E esta \u00e9 a versi\u00f3n da canci\u00f3n que realizaremos no certame!\" "}
{"id": "309815", "revid": "5863", "url": "https://gl.wikipedia.org/wiki?curid=309815", "title": "Rexi\u00f3ns pol\u00edtico-administrativas de Venezuela", "text": "Os primeiros pasos para a creaci\u00f3n de Rexi\u00f3ns pol\u00edtico-administrativas no que hoxe \u00e9 Venezuela d\u00e9ronse xa durante a \u00e9poca colonial, cando se crearon grandes entidades pol\u00edtico-administrativas en raz\u00f3n das estratexias militares.\nDespois da independencia, o presidente Antonio Guzm\u00e1n Blanco creou 8 grandes estados (logo ampliados a 9) en busca de rexionalizar a divisi\u00f3n de Venezuela.\nFinalmente, en 1999, despois da aprobaci\u00f3n da Constutuici\u00f3n da Rep\u00fablica Boliviarana de Venezuela, e a instancias do Ministerio do Poder Popular para a Planificaci\u00f3n, cre\u00e1ronse as rexi\u00f3ns pol\u00edtico-administrativas que se co\u00f1ececen na actualidade.\nEstas rexi\u00f3ns administrativas agrupan estados, Distrito Capital e dependencias federais de Venezuela. A rexionalizaci\u00f3n institucionalizou un proceso de desenvolvemento rexional.\nRexi\u00f3ns pol\u00edtico-administrativas.\nNota: Recentemente formouse unha nova rexi\u00f3n, a Suroeste, que comprende o T\u00e1chira e o Municipio P\u00e1ez, que anteriormente estaban na Rexi\u00f3n dos Andes."}
{"id": "309818", "revid": "89787", "url": "https://gl.wikipedia.org/wiki?curid=309818", "title": "Thermus thermophilus", "text": "Thermus thermophilus \u00e9 unha especie de bacteria gramnegativa do filo Deinococcus-Thermus usada en diversas aplicaci\u00f3ns biotecnol\u00f3xicas, como organismo modelo para a manipulaci\u00f3n xen\u00e9tica, xen\u00f3mica estrutural, e biolox\u00eda de sistemas. \u00c9 un bacilo aer\u00f3bico que cont\u00e9n un pigmento amarelo. A bacteria \u00e9 extremadamente term\u00f3fila, cunha temperatura \u00f3ptima de crecemento duns 65\u00a0\u00b0C. \"T. thermophilus\" foi illada orixinalmente nunha fonte termal continental en Izu, Xap\u00f3n por Tairo Oshima e Kazutomo Imahori. Inicialmente fora denominada \"Flavobacterium thermophilum\" e despois foi transferida ao x\u00e9nero \"Thermus\". O organismo tam\u00e9n \u00e9 importante na degradaci\u00f3n de materiais org\u00e1nicos na fase termox\u00e9nica da compostaxe.\nExisten varias cepas de \"T. thermophilus\", das cales as m\u00e1is utilizadas nos laboratorios son a HB8 e a HB27. As an\u00e1lises xen\u00f3micas destas cepas complet\u00e1ronse independentemente en 2004."}
{"id": "309822", "revid": "56817", "url": "https://gl.wikipedia.org/wiki?curid=309822", "title": "Southgate, Londres", "text": "Southgate \u00e9 unha \u00e1rea suburbana do norte de\u00a0Londres, que se encadra principalmente dentro do\u00a0London Borough of Enfield, non obstante algunhas zonas do oeste forman parte do\u00a0London Borough of Barnet. Sit\u00faase a 13\u00a0km\u00a0ao norte de Charing Cross. O seu nome v\u00e9nlle por ser a porta sur de \u00a0Enfield Chase.\nCaracter\u00edsticas.\nSalienta na zona a estaci\u00f3n de metro de\u00a0Southgate dese\u00f1ada por\u00a0Charles Holden cun estilo art d\u00e9co. Hai gran n\u00famero de parques, entre eles,\u00a0Grovelands Park. En Waterfall Road \u00a0est\u00e1 Christ Church, un edificio de pedra cunha torre e un chapitel constru\u00eddo en 1862 por Gilbert Scott.\u00a0"}
{"id": "309825", "revid": "27155", "url": "https://gl.wikipedia.org/wiki?curid=309825", "title": "Dominio estrutural", "text": ""}
{"id": "309826", "revid": "22570", "url": "https://gl.wikipedia.org/wiki?curid=309826", "title": "Applegarthtown", "text": "Applegarthtown \u00e9 unha localidade de Dumfries and Galloway (Escocia) situada entre Lochmaben e Lockerbie no bordo do r\u00edo Annan a 19\u00a0km da localidade de Annan. A s\u00faa econom\u00eda \u00e9 predominantemente agr\u00edcola."}
{"id": "309827", "revid": "5863", "url": "https://gl.wikipedia.org/wiki?curid=309827", "title": "Municipio P\u00e1ez, Apure", "text": "P\u00e1ez \u00e9 un dos sete municipios que conforman o estado Apure de Venezuela.\nDe acordo coa estimaci\u00f3n de 2007 do Instituto Nacional de Estat\u00edstica de Venezuela, o municipio ti\u00f1a unha p\u00f2boaci\u00f3n de 111.059 habitantes, o que representa o 23,4 % da poboaci\u00f3n do estado. No ano 2000 era de 93.010 habitantes.\nA s\u00faa superficie \u00e9 de 12.820\u00a0km\u00b2, polo que a s\u00faa densidade de poboaci\u00f3n \u00e9 de 8,66 habitantes por quil\u00f3metro cadrado.\nA capital do municipio \u00e9 a cidade fronteiriza de Guasdualito que, en 2011, ti\u00f1a unha poboaci\u00f3n de 100.068 habitantes, sendo a segunda cidade en pobboaci\u00f3n do estado, despois da s\u00faa capital, San Fernando de Apure.\nEste municipio \u00e9 un dos varios concellos venezolanos que levan o nome de \"P\u00e9rez\", na honra do heroe da independencia Jos\u00e9 Antonio P\u00e1ez.\nO alcalde do municipio P\u00e1ez \u00e9 Jos\u00e9 del Carmen Alvarado, reelixido o 23 de novembro de 2008 co 76 % dos votos\nO municipio est\u00e1 dividido en cinco parroquias: Urbana Guasdualito, Aramendi, El Amparo, San Camilo e Urdaneta."}
{"id": "309830", "revid": "98629", "url": "https://gl.wikipedia.org/wiki?curid=309830", "title": "\u00c1lbum de la Caridad", "text": "O \u00c1lbum de la Caridad \u00e9 un volume publicado en 1862 no que se recollen, xunto con outros textos, as composici\u00f3ns po\u00e9ticas presentadas nos xogos florais da Coru\u00f1a do 1861. A escolma, con poemas en galego e castel\u00e1n, realizouna o poeta Antonio Mar\u00eda de la Iglesia e a edici\u00f3n custeouna Jos\u00e9 Pascual L\u00f3pez Cort\u00f3n. Un consistorio de sete mantedores e cen adxuntos fixeron realidade este certame, organizado en diversas categor\u00edas segundo as tem\u00e1ticas propostas. O \u00c1lbum comeza cunha dedicatoria de L\u00f3pez Cort\u00f3n \u00e1 Asociaci\u00f3n de Beneficiarios da Coru\u00f1a; a seguir enum\u00e9ranse os mantedores e adxuntos, as actas do certame, as bases e descrici\u00f3n dos xogos, o discurso do presidente do Consistorio, a memoria do secretario, as composici\u00f3ns premiadas e un discurso de Jos\u00e9 Villa-amil y Castro. Como remate do volume, o \"Mosaico po\u00e9tico\" dos poetas contempor\u00e1neos galegos.\nComposici\u00f3ns.\nEsta antolox\u00eda representa a m\u00e1is antiga e valiosa mostra dos poetas galegos da \u00e9poca, onde xa aparecen figuras do Rexurdimento pleno como Rosal\u00eda de Castro ou Eduardo Pondal. Entre as poes\u00edas recollidas hai composici\u00f3ns de Francisco Fern\u00e1ndez Anciles, Vicente Turnes, Alberto Camino, Lu\u00eds Aguirre del R\u00edo e Antonio Mar\u00eda de la Iglesia entre outros.\n\"En verso,\" establ\u00e9cense os apartados \"A Galicia\", \"A la religi\u00f3n\", \"A la caridad\", \"A Mar\u00eda Pita\" e \"Al enamorado Mac\u00edas\", dos que s\u00f3 o primeiro ten que ser necesariamente en galego, deixando liberdade de lingua para o resto. \"En prosa\", os discursos versar\u00e1n sobre a \"Necesidad de escribir la historia filos\u00f3fica de Galicia desde los tiempos m\u00e1s remotos hasta nuestros d\u00edas y su utilidad para el porvenir\" ou a \"Situaci\u00f3n del monte Medulio y sus incidencias hist\u00f3ricas\".\nTodas as composici\u00f3ns participantes rec\u00f3llense baixo o t\u00edtulo de \"\u00c1lbum de la Caridad. Juegos florales de la Coru\u00f1a en 1861 seguido de un mosaico po\u00e9tico de nuestros vates gallegos contempor\u00e1neos\", que ve a luz en 1862 e conta cunha edici\u00f3n facsimilar de 1989.\nContidos.\nO \"\u00c1lbum de la Caridad\" vai encabezado cunha \"Dedicatoria\" a Juana de Vega, presidenta da Asociaci\u00f3n de Beneficiencia da Coru\u00f1a, texto que L\u00f3pez Cort\u00f3n aproveita para xustificar a convocatoria do certame. A seguir, as bases que rexen o concurso, a lista de mantedores e a \"Acta de la solemnidad\" (recollendo o fallo do xurado) dan paso \u00f3s discursos lidos no acto de entrega, a un poema an\u00f3nimo en homenaxe \u00f3s Xogos Florais e \u00f3s textos galardoados nas diferentes categor\u00edas, entre os que destaca a \u00fanica composici\u00f3n en galego: o poema \"A Galicia\" de Francisco A\u00f1\u00f3n que acada un pol\u00e9mico acc\u00e9sit. As\u00ed pois, o m\u00e1is interesante deste volume, tanto pola s\u00faa extensi\u00f3n como a nivel literario, \u00e9 o \"Mosaico po\u00e9tico de nuestros vates gallegos contempor\u00e1neos\", unha recolecta onde o propio compilador, Antonio de la Iglesia, desculpa a orde dos poetas, a elecci\u00f3n dos textos e a ausencia de certas voces, salientadas nunha lista final, a quen se pedira colaboraci\u00f3n sen \u00e9xito.\nEscolla ling\u00fc\u00edstica.\nOs textos recollidos no \"Mosaico\" div\u00eddense entre galego e castel\u00e1n, contrastando as\u00ed cos galardoados nos xogos florais onde s\u00f3 un -o poema de A\u00f1\u00f3n- figura en galego. A presenza nel de voces tan importantes como as de Xo\u00e1n Manuel Pintos, Alberto Camino, Vicente Turnes, Francisco Mar\u00eda de la Iglesia, Marcial Valladares ou Manuel Murgu\u00eda levou a Ricardo Carballo Calero a ver \"Mosaico\" o primeiro repertorio antol\u00f3xico do Rexurdimento da literatura galega, pois pecha xa a etapa dos precursores malia apareceren nel a\u00ednda Rosal\u00eda e Pondal, unha opini\u00f3n com\u00fan \u00e1 meirande parte das historias da literatura posteriores. Por veces, alg\u00fans autores alternan na escolla ling\u00fc\u00edstica e as\u00ed atopamos no \"Mosaico\" composici\u00f3ns en castel\u00e1n de Murgu\u00eda, Rosal\u00eda, Antonio de la Iglesia, Nicomedes Pastor D\u00edaz ou do propio L\u00f3pez Cort\u00f3n. Nas s\u00faas p\u00e1xinas figuran alg\u00fans textos sobresa\u00edntes na literatura galega entre os que se atopan \"A gaita gallega\" ou \"Cantares gallegos\".\nTem\u00e1tica.\nDestaca un amplo grupo de poemas de circunstancias adicados a celebrar distintos acontecementos da vida real. Non faltan tampouco textos vinculados \u00e1 entronizaci\u00f3n eclesi\u00e1stica nin poemas costumistas. Nunha dimensi\u00f3n m\u00e1is intimista destacan d\u00faas li\u00f1as tem\u00e1ticas primordiais: a vinculada \u00e1s mostras de pesar, onde se incl\u00faen os poemas plenos de patetismo de Alberto Camino: \"O desconsolo\", \"Nai chorosa\" ou \"As malas novas\", coa morte dos seres m\u00e1is queridos como motivo de aflici\u00f3n. Por outra banda, tam\u00e9n est\u00e1 presente o sentimento de saudade dos que est\u00e1n lonxe da terra, \"A campana d'Anll\u00f3ns\" de Eduardo Pondal, \"A mi\u00f1a aldea\" e \"Suidades\" de Marcial Valladares, \"L\u00e9jos d-\u00e9la\" de Alberto Camino e \"Mui\u00f1eira da despedida\" de Antonio de la Iglesia. Neles, a emigraci\u00f3n e o exilio desenv\u00f3lvense desde varios puntos de vista.\nA influencia da literatura pastoril e das \u00e9glogas faise patente en \"Recordos da infancia\" de Francisco A\u00f1\u00f3n, \"Desdichas do meu amor\" de Ram\u00f3n Barros Sibelo e \"Para min non hay consolo\" de Francisco Fern\u00e1ndez Anciles, composici\u00f3ns que comparten como voz l\u00edrica a de varios pastores chorando desconsolados polo amor perdido. Nesta li\u00f1a est\u00e1n tam\u00e9n o mal de amores que sofre a nena de \"En el \u00e1lbum de Elina Avenda\u00f1o\" de Murgu\u00eda, o canto das coitas na oliveira en \"O rogo do namorado\" de Domingo Camino, a petici\u00f3n da morte como soluci\u00f3n \u00fanica \u00e1 dor da soidade en \"\u00a1Os lamentos!\" de Domingo Camino, o desengano do namorado que rolda de noite a fiestra da moza sen que esta esperte en \"\u00a1Dorme!\" de Alberto Camino, ou os lamentos da \"Coitadi\u00f1a\" de Jos\u00e9 L\u00f3pez de la Vega."}
{"id": "309831", "revid": "5863", "url": "https://gl.wikipedia.org/wiki?curid=309831", "title": "Rexi\u00f3n G\u00fciana", "text": "A Rexi\u00f3n G\u00fciana \u00e9 unha das Rexi\u00f3ns pol\u00edtico-administrativas de Venezuela, a m\u00e1is extensa delas, cunha superficie de 458.344\u00a0km\u00b2. A s\u00faa poboaci\u00f3n \u00e9 de 1.383.297 habitantes.\nXeograficamente forma parte do escudo G\u00fcian\u00e9s, e \u00e9 fronteiriza con Colombia, o Brasil e a Rep\u00fablica de G\u00fciana (antiga G\u00fciana Brit\u00e1nica).\nEstados federados.\nA Rexi\u00f3n G\u00fciana comprende tres dos Estados federais de Venezuela."}
{"id": "309832", "revid": "23204", "url": "https://gl.wikipedia.org/wiki?curid=309832", "title": "Twiggy", "text": "Leslie Lawson, co\u00f1ecida polo sobrenome de Twiggy, en ingl\u00e9s \"espigada\", nada en Neasden, Londres, o 19 de setembro\u00a0de 1949 \u00e9 unha supermodelo, actriz\u00a0e\u00a0cantante inglesa ga\u00f1adora do\u00a0Globo de Ouro \u00e1 Mellor Actriz Comedia ou Musical. Co\u00f1ecida popularmente como Twiggy, converteuse nunha icona da segunda metade dos anos 1960 e chegou a ser nomeada como \"a face de 1966\" polo peri\u00f3dico ingl\u00e9s Daily Express.\nDende a quinta ata a novena tempada, participou como xurado do\u00a0reality show \"America's Next Top Model\".\nTwiggy foi a primeira gran modelo internacional, ademais de ser a primeira supermodelo. Era de orixe proletaria inglesa, pois a s\u00faa familia era de clase obreira e viv\u00eda nun suburbio.\nTraxectoria.\nInfancia.\nTwiggy era filla de Helen e William Hornby e creceu en Neasden, nos suburbios de Londres. Estudou no Brondesbury and Kilburn Highschool en Salusbury Road, Kilburn.\nDe pequena \"estaba tola pola moda\" afirma nunha entrevista \"como moitas adolescentes... pero despois, o destino ti\u00f1a obviamente gardado algo diferente para min\".\nCarreira como modelo.\nUnha co\u00f1ecida insist\u00eda en que deb\u00eda probar sorte como modelo, pero ela respond\u00eda rindo e pensaba que non acadar\u00eda nada, xa que era demasiado fraca e pequena como para cumprir co canon da \u00e9poca.\nFinalmente, acudiu onda unha muller dunha revista, \u00e1 que a recomendara un amigo dun amigo e ela, amablemente, d\u00edxolle \"Creo que es moi pequena, pero tes facci\u00f3ns moi interesantes, poder\u00edas facer fotograf\u00edas de beleza, pero o teu cabelo est\u00e1 mal...\", polo que a enviaron onda Leonard, un estilista, para que lle tinguisen e cortasen o pelo (as modelos fotogr\u00e1ficas miden entre 1,68 e 1,70 metros, pero as modelos de pasarela deben medir como m\u00ednimo 1,70. Dende os 90, as posteriores top-models (supermodelos) miden entre 1,75 e 1,80).\nLeonard chamou a Barry Lategan, un fot\u00f3grafo amplamente reco\u00f1ecido e d\u00edxolle: \"Te\u00f1o aqu\u00ed unha rapariga cun aspecto moi interesante, pero nunca tomou unha foto. Quero facer o meu novo corte de cabelo nela. Se a env\u00edo, \u00bfpoder\u00edas po\u00f1ela fronte \u00e1 c\u00e1mara e dicirme se \u00e9 fotox\u00e9nica?\". Isto terminou sendo todo un golpe de sorte, xa que Lategan era un gran fot\u00f3grafo.\nPara cando chegou onda Lategan, Twiggy foi presentada co seu nome real, Leslie, e no medio da sesi\u00f3n, debido a algo que fixo, o seu mozo dixo \"\u00a1Oh, Twiggy!\" alcume dado polo irm\u00e1n del debido \u00e1s s\u00faas delgadas pernas. A Lategan pareceulle un alcume perfecto para unha modelo e d\u00edxolle: \"se chegas a traballar de modelo, deber\u00edas usalo\".\nLategan chamou a Leonard para dicirlle que, en efecto, Twiggy era fotox\u00e9nica e que procedese co novo corte de cabelo, que durou 8 horas, entre tinturas e cortes de cabelo. A\u00a0fotograf\u00eda de Lategan foi colgada no sal\u00f3n de Leonard, onde foi vista por Deirdre McSharry, quen traballaba nun peri\u00f3dico nacional chamado \"Daily Express\". Ela preguntou pola foto e dixo que quer\u00eda co\u00f1ecer a rapariga que aparec\u00eda nela. Cando Twiggy e Deirdre se reuniron, esta dixolle que quer\u00eda facer unha reportaxe sobre ela.\n\"As\u00ed que todos os d\u00edas, durante unhas d\u00faas semanas, meu pai mercaba o Daily Express e non hab\u00eda nada. Pensabamos que ser\u00eda unha pequena columna. D\u00faas semanas despois meu pai chegou. Estaba nas p\u00e1xinas centrais. O\u00a0titular era \"Twiggy: a cara do '66\"\"\nA imaxe correspond\u00eda a unha toma facial que fixera Barry, e foi a que cambiou o rumbo da vida de Twiggy.\nO tel\u00e9fono non deixaba de soar, xa que diversas axencias quer\u00edan contratala; tres meses despois xa se encontraba en Par\u00eds e un ano m\u00e1is tarde chegar\u00eda \u00f3s Estados Unidos, onde conseguiu aparecer na portada de Vogue.\nO seu singular estilo a\u00ednda hoxe en d\u00eda segue inspirando os grandes creadores da moda. Levar o pelo loiro platino, moi curto e con brillantina, coa raia a un lado, foi unha das s\u00faas caracter\u00edsticas m\u00e1is rompedoras, unha imaxe que conseguiu grazas \u00f3s consellos do estilista Vidal Sassoon. En canto \u00f3 seu estilo vestindo, sempre se recordar\u00e1 esta pequena modelo -que mide pouco m\u00e1is de 1,67 metros de altura- con vestidos curtos, minisaias de Mary Quant, lentes grandes, pestanas postizas, ollos moi maquillados e medias \u00e1 altura dos xeonllos, a raias e de cores chamativas.\n\u00c1 parte destes detalles, o seu f\u00edsico delgado e de eterna adolescente supuxo unha revoluci\u00f3n, xa que ata ent\u00f3n os canons de beleza ti\u00f1an como modelo mulleres de corpos curvil\u00edneos, como \u00e9 o caso da supermodelo Jean Shrimpton con quen se quixeron efectuar comparaci\u00f3ns que non vi\u00f1an \u00f3 caso xa que eran dous tipos de beleza distintos e que representaban dous tipos de belezas que marcaron tendencia e estilo e son ic\u00f3nicas. Alg\u00fans dos manequ\u00edns que d\u00e9cadas despois reviviron este \"estilo Twiggy\" son a brit\u00e1nica Kate Moss e a francesa Audrey Marnay, que tam\u00e9n son mulleres de complexi\u00f3n natural delgada e miden pouco m\u00e1is de 1,70 metros de altura.\nDende que foi descuberta, souberon sacar partido da s\u00faa fama: fixeron min\u00fasculas bonecas que reproduc\u00edan a escala o seu f\u00edsico e cara ou unha li\u00f1a cosm\u00e9tica co seu nome.\nA finais dos setenta decidiu retirarse do mundo da moda. Por\u00e9n, seguiu traballando no mundo do espect\u00e1culo como por exemplo no cine, onde alcanzou o reco\u00f1ecemento internacional. De feito, chegou a ga\u00f1ar, en 1971, dous Globos de Ouro, como Mellor actriz de comedia ou musical e como Nova estrela do ano, e na s\u00faa filmograf\u00eda conta con m\u00e1is dunha vintena de pel\u00edculas, destacando t\u00edtulos como \"Club Paradise\" (1986) e \"Os Blues Brothers\" (1980).\nAdemais, e sen deixar de sorprender, deixou claro que \u00e9 unha muller polifac\u00e9tica, xa que tam\u00e9n gravou varios discos (\"When I Think of You\", \"Twiggy\" ou \"Please Get My Name Right\") e hai varios libros sobre a s\u00faa persoa, entre os que destaca \"Twiggy: How I Probably Just Came Along on a White Rabbit at the Right Time and Met the Smile on the Face of the Tiger\" (en galego: \"Como probablemente me atopei cun coello branco no momento adecuado e\u00a0vin o sorriso na cara do tigre\"), o cal foi vendido con Twiggy como autora, cando en verdade foi escrito por un periodista estadounidense.\nNon obstante, a s\u00faa atafegada carreira permitiulle formar unha familia. Tras manter unha longa relaci\u00f3n amorosa co seu director, casou en 1977 co actor Michael Whitney. Desa relaci\u00f3n naceu a s\u00faa \u00fanica filla, Carly.\u00a0Desgraciadamente, Michael faleceu en 1983 v\u00edtima dun ataque \u00f3 coraz\u00f3n. Cinco anos despois, Twiggy refixo a s\u00faa vida e casou con outro actor, o ingl\u00e9s Leigh Lawson, con quen vive en Inglaterra.\nEn 1998 sorprendeu a todos cando participou nun dueto con Twiggy Ramirez, baixista de Marilyn Manson, realizando unha\u00a0versi\u00f3n da canci\u00f3n de Dusty Springfield, \"I only want to be with you\". De feito, Ramirez utiliza este sobrenome na s\u00faa honra.\nNo 2009 Twiggy anunciou na s\u00faa p\u00e1xina web que a organizaci\u00f3n \"British Rose Breeders and Growers and Harkness Roses\" creara unha nova especie de rosa, que recibiu o seu nome en honor \u00f3 aniversario n\u00famero 60 da modelo. A\u00a0cerimonia tivo lugar o d\u00eda 11 de xu\u00f1o de 2009. Twiggy publicou na s\u00faa p\u00e1xina web un comunicado que dic\u00eda: \"Estaba marabillada e honrada cando Marilyn de Roses UK se puxo en contacto comigo para propo\u00f1erme nomear unha rosa en honor \u00f3 meu aniversario. Adoro as rosas, especialmente as recendentes, e te\u00f1o algunhas belezas no meu xard\u00edn.\u00a0Foi moi divertido axudar a escoller a cor, forma e fragrancia e estou ansiosa por \"co\u00f1ecer\" a mi\u00f1a rosa a pr\u00f3xima semana\"."}
{"id": "309833", "revid": "5863", "url": "https://gl.wikipedia.org/wiki?curid=309833", "title": "Ram\u00f3n Mar\u00eda del Valle-Incl\u00e1n e Berm\u00fadez", "text": ""}
{"id": "309834", "revid": "5863", "url": "https://gl.wikipedia.org/wiki?curid=309834", "title": "Antonio Garc\u00eda V\u00e1zquez Queipo", "text": ""}
{"id": "309836", "revid": "5863", "url": "https://gl.wikipedia.org/wiki?curid=309836", "title": "Manuel Carlos Vidal Rodr\u00edguez", "text": ""}
{"id": "309837", "revid": "5863", "url": "https://gl.wikipedia.org/wiki?curid=309837", "title": "Roberto L\u00f3pez-Iglesias Samartim", "text": ""}
{"id": "309838", "revid": "5132", "url": "https://gl.wikipedia.org/wiki?curid=309838", "title": "Hawthorn Football Club", "text": "O Hawthorn Football Club, alcumado Hawks (do ingl\u00e9s: \"Falc\u00f3ns\"), \u00e9 un club de f\u00fatbol australiano con sede en Mulgrave, barrio da cidade de Melbourne, Victoria, que compite na Australian Football League (AFL). O equipo fundouse no ano 1902 en Hawthorn, sendo o equipo menos lonxevo do estado na AFL. Hawthorn, que se uniu \u00e1 competici\u00f3n en 1925, ga\u00f1o trece premierships ao longo da s\u00faa historia, sendo o \u00fanico equipo que conseguiu ga\u00f1alos en cada unha das d\u00e9cadas de 1960, 1970, 1980, 1990, 2000 e 2010. O uniforme do equipo \u00e9 de cor marr\u00f3n con faixas verticais douradas. O lema do equipo \u00e9 a frase latina \"spectemur agendo\", \u00e9 dicir, \"sexamos xulgados polos nosos actos\".\nDesde a s\u00faa fundaci\u00f3n e at\u00e9 1973, os Hawks xogaron os seus encontros como local no Glenferrie Oval de Hawthorn. Por\u00e9n, actualmente xogan os seus encontros no Melbourne Cricket Ground (MCG), estadio con capacidade para 100\u00a0024 espectadores. No tocante \u00e1s instalaci\u00f3ns de adestramento e oficinas do club, os Hawks cambi\u00e1ronse en 2006 desde Glenferrie at\u00e9 Waverley Park. De feito, \u00e9 nos arredores desa zona onde se encontra a principal base de seguidores do club (perif\u00e9ria leste de Melbourne). Al\u00e9n destes estadios, desde 2007 Hawthorn xoga catro encontros ao ano no York Park de Launceston, Tasmania. Hawthorn conta tam\u00e9n con equipo feminino na VFL Women's, sendo as\u00ed un dos \u00fanicos catro clubs da AFL que non conta con equipo participando na AFL Feminina (AFLW)."}
{"id": "309839", "revid": "89787", "url": "https://gl.wikipedia.org/wiki?curid=309839", "title": "Estado Bol\u00edvar", "text": "O Estado Bol\u00edvar \u00e9 unha das 24 entidades federais de Venezuela, situada na Rexi\u00f3n G\u00fciana, ao sueste do pa\u00eds.\nTen unha extensi\u00f3n xeogr\u00e1fica de 238800\u00a0km\u00b2, o que representa o 25,96 % do territorio nacional, o que o fai o estado m\u00e1is grande de Venezuela.\nO seu territorio est\u00e1 ocupado case na s\u00faa totalidade polo macizo g\u00fcian\u00e9s.\nTen, segundo a estimaci\u00f3n do Instituto Nacional de Estat\u00edstica de Venezuela para o ano 2015, unha poboaci\u00f3n de 1.824.190 de habitantes, o que o converte no 7\u00ba estado m\u00e1is poboado de Venezuela.\nLimita ao norte cos estados de Gu\u00e1rico, Anzo\u00e1tegui, Monagas e Delta Amacuro, ao sur co Brasil, ao leste coa G\u00fciana Esequiba, en disputa coa Rep\u00fablica Cooperativa de G\u00fciana, e ao oeste cos estados de Apure e Amazonas.\nA s\u00faa capital \u00e9 Ciudad Bol\u00edvar, e comprende 11 municipios aut\u00f3nomos con 47 parroquias. As s\u00faas principais cidades son, ademais da capital, Ciudad Guayana (a m\u00e1is poboada do estado), Upata e Caicara del Orinoco.\nHistoria.\nDurante a colonia, formou parte da provincia de Nueva Andaluc\u00eda e, m\u00e1is tarde, uniuse coa provincia de G\u00fciana, a partir de 1777 cando o rei Carlos III de Espa\u00f1a creou a Capitan\u00eda Xeneral de Venezuela.\nEn 1821, durante a existencia da Gran Colombia), pasou a ser o departamento de Orinoco, coa maior extensi\u00f3n da \u00e9poca (cuxa capital era \"Santo Tom\u00e9 de la Nueva Guayana de la Angostura del Orinoco\" ou, m\u00e1is brevemnente, Angostura). \nCando se disolveu a Gran Colombia, o territorio cambiou a provincia de G\u00fciana at\u00e9 1854, cando pasou a ser provincia de Orinoco (cuxa capital era Ciudad Bol\u00edvar).\nDespois da separaci\u00f3n, en 1856 do daquela chamado Territorio Federal Amazonas, a provincia de G\u00fciana pasou, no aoo 1864, a chamarse estado G\u00fciana, unha vez que na Guerra ou Revoluci\u00f3n Federal chegou ao poder Juan Cris\u00f3stomo Falc\u00f3n.\nEn 1881, converteuse nunha das nove entidades pol\u00edticas en que se dividiu o pa\u00eds, recibindo o nome de Grande Estado Bol\u00edvar, conformado pola G\u00fciana e Apure.\nNo ano 1887 segr\u00e9gase do estado G\u00fciana o actual estado Delta Amacuro.\nEn 1889 prod\u00facese a separaci\u00f3n e o establecemento da autonom\u00eda dos estados Apure e G\u00fciana, e \u00e9 a partir da Constituci\u00f3n de 1901 cando se cambia o nome de estado G\u00fciana por estado Bol\u00edvar, como homenaxe ao ibertador Sim\u00f3n Bol\u00edvar, quen establecera na cidade de Angostura, hoxe Ciudad Bol\u00edvar, as bases da acci\u00f3n que lle permitiu liberar de Espa\u00f1a as actuais naci\u00f3ns bolivarianas (Venezuela, Colombia, Panam\u00e1, Ecuador, Per\u00fa e Bolivia).\nOrganizaci\u00f3n pol\u00edtico-territorial.\nO Estado Bol\u00edvar comprende 11 municipios, indicados a continuaci\u00f3n, con 48 parrroquias:"}
{"id": "309840", "revid": "23204", "url": "https://gl.wikipedia.org/wiki?curid=309840", "title": "Inocencio III, antipapa", "text": "Inocencio III (de nome Lando di Sezze ou Lanzo), nado en Sezze e finado en Cava de' Tirreni sobre 1183 foi un antipapa da Igrexa Cat\u00f3lica do 1179 ata a s\u00faa morte.\nTraxectoria.\nNado nunha nobre familia de orixe longobarda, foi nomeado cardeal co t\u00edtulo de cardeal di\u00e1cono de Sant'Angelo polo antipapa V\u00edtor IV; elix\u00edrono antipapa o 29 de setembro de 1179 alg\u00fans bar\u00f3ns romanos xibelinos opositores ao papa Alexandre III, sendo as\u00ed o cuarto dos antipapas apoiados por Frederico Barbarroxa. Por\u00e9n despois Alexandre, ofrecendo os seus favores e prebendas, deu convencido aos seus sostedores a o abandonaren. Inocencio III foi capturado en Palombara Sabina no Castelo Savelli Torlonia, propiedade dun parente de V\u00edtor IV, onde se refuxiara e confinado na abad\u00eda de Cava de' Tirreni en xaneiro de 1180 onde permaneceu reclu\u00eddo ata a s\u00faa morte."}
{"id": "309843", "revid": "23204", "url": "https://gl.wikipedia.org/wiki?curid=309843", "title": "Lucio III, papa", "text": "Lucio III, nado en Lucca en 1097 e finado en Verona o 25 de setembro de 1185, foi o Papa n.\u00ba 171 da Igrexa cat\u00f3lica de 1181 a 1185.\nTraxectoria.\nDe nome Ubaldo Allucinoli, era nativo da Rep\u00fablica de Lucca e monxe Cisterciense at\u00e9 ser nomeado, en 1142, Cardeal-Presb\u00edtero de Santa Pr\u00e1xedes polo papa Inocencio II para posteriormente actuar, baixo o pontificado de Ux\u00edo III como legado papal en Sicilia. Nomeado Cardeal-Bispo de Ostia e Velletri polo papa Hadri\u00e1n IV, foi un dos cardeais m\u00e1is influentes baixo o pontificado do papa Alexandre III.\nDespois da s\u00faa elecci\u00f3n, viviu en Roma de novembro de 1181 a marzo de 1182, pero disensi\u00f3ns coa nobreza romana que non influ\u00edra na s\u00faa elecci\u00f3n fix\u00e9rono marchar ao exilio, que transcorreu en Velletri, Anagni e Verona.\nLucio III entrevistouse en Verona con Frederico Barbarroxa, emperador do Sacro Imperio Romano, para tentar resolver a disputa territorial existente sobre as posesi\u00f3ns que a condesa Matilde de Toscana legara tras a s\u00faa morte \u00e1 Igrexa durante o pontificado de Pascual II e que o daquela emperador Henrique V fixera s\u00faas alegando dereitos din\u00e1sticos. A negativa de Frederico a ceder \u00e1s pretensi\u00f3ns do Papa xunto ao feito de que lle negase a s\u00faa axuda para regresar \u00e1 Cidade Eterna, fixo que, en resposta, Lucio III non coroase coemperador ao seu fillo Henrique VI. A brecha do papado co Imperio volveu acrecentarse de maneira importante.\nNun s\u00ednodo celebrado en Verona, promulgou a constituci\u00f3n \"Ad abolendam\" na que condenou as herex\u00edas c\u00e1taras, valdenses e arnaldistas, convert\u00e9ndose nun instrumento eficaz contra calquera forma de indisciplina \u00e1 ortodoxia cat\u00f3lica, decretando que o castigo f\u00edsico dos herexes correspond\u00eda \u00e1 autoridade laica co que \"Ad abolendam\" converterase no embri\u00f3n do futuro Tribunal da Santa Inquisici\u00f3n e do Santo Oficio.\nEn 1185, Lucio III empezou a preparar a Terceira Cruzada en resposta \u00e1s petici\u00f3ns de Baldu\u00edno IV de Xerusal\u00e9n, pero faleceu en Verona e foi soterrado na Catedral da mesma cidade.\nAs profec\u00edas de San Malaqu\u00edas ref\u00edrense a este papa como \"Lux in ostio\" (Luz na porta), cita que fai referencia a que antes de ser elixido pont\u00edfice foi cardeal de Ostia (\"ostia\" = \"porta\")."}
{"id": "309846", "revid": "1131", "url": "https://gl.wikipedia.org/wiki?curid=309846", "title": "Clemente IV, papa", "text": "Clemente IV, nado en Saint-Gilles-du-Gard en 1202 e finado en Viterbo o 29 de novembro de 1268, foi o Papa n\u00ba 183 da Igrexa cat\u00f3lica de 1265 a 1268.\nTraxectoria.\nGuido le Gros Foulques naceu en 1202 na localidade francesa de Saint-Gilles. Eminente xurista e conselleiro do rei Lu\u00eds IX de Francia, foi ordenado sacerdote cara a 1256, tras falecer a s\u00faa esposa. Foi nomeado, sucesivamente, bispo de Le Puy (1257), arcebispo de Narbona (1259) e cardeal (1261). En 1265, resultou elixido papa \"in absentia\", pois se atopaba nunha misi\u00f3n diplom\u00e1tica en Inglaterra. Do mesmo xeito que os seus antecesores, rivalizou coa familia Hohenstaufen (li\u00f1axe xerm\u00e1nica unida, desde 1138, ao trono do Sacro Imperio Romano) e, en 1266, nomeou rei de Sicilia (co nome de Carlos I) a Carlos de Anjou. A cambio, este axudoulle a derrotar a Manfredo de Sicilia, rexente de Conradino, aliado dos xibelinos, a quen mandou executar (extingu\u00edndose as\u00ed a dinast\u00eda Hohenstaufen).\nCarreira eclesi\u00e1stica.\n\u00c1 morte da s\u00faa esposa, ingresou nun mosteiro franciscano de onde, en 1256, foi reclamado para ocupar o bispado de Puy, cargo que ocupou ata que en 1259 foi nomeado arcebispo de Narbona para, finalmente, converterse, en 1261, no primeiro cardeal nomeado polo papa Urbano IV.\nPapado.\n\u00c1 morte de Urbano IV, o conclave cardinalicio reunido en Perugia, reclama a presenza do futuro Clemente IV que se atopaba en terras francesas tras o seu regreso dunha misi\u00f3n desenvolvida en Inglaterra como legado papal. Ao chegar ao conclave inf\u00f3rmano que foi elixido, por unanimidade, papa, sendo consagrado o 15 de febreiro de 1265.\nO feito m\u00e1is significativo durante o seu pontificado foi o enfrontamento que desencadeou a desaparici\u00f3n da dinast\u00eda dos Hohenstaufen, casa que fornecera os emperadores do Sacro Imperio Romano Xerm\u00e1nico desde 1138.\nEn efecto, seguindo a pol\u00edtica dos seus predecesores ao obxecto de frear a Manfredo, fillo ilex\u00edtimo do falecido emperador Frederico II, mantivo o ofrecemento da coroa de Sicilia a Carlos de Anjou, irm\u00e1n do rei franc\u00e9s Lu\u00eds IX.\nClemente IV comezou ent\u00f3n a predicaci\u00f3n dunha \"Cruzada siciliana\" que culminou coa organizaci\u00f3n dun ex\u00e9rcito que derrotou e deu morte a Manfredo na batalla de Benevento. S\u00f3 quedaba un membro da dinast\u00eda, Conradino de Suabia, sobri\u00f1o de Manfredo e fillo de Conrado IV quen tentando recuperar a coroa de Sicilia enfrontouse en 1268 a Carlos de Anjou na Batalla de Tagliacozzo sendo feito prisioneiro e executado en N\u00e1poles.\nAs profec\u00edas de San Malaqu\u00edas ref\u00edrense a este papa como \"Draco depresus\" (\"O drag\u00f3n perdido ou vencido\"), cita que fai referencia ao feito de que no seu escudo de armas aparece unha aguia aprisionando entre as s\u00faas garras un drag\u00f3n.\n\u00c1 s\u00faa morte, os graves enfrontamentos no seo do colexio cardinalicio, deixaron sumida \u00e1 Igrexa nun per\u00edodo de interregno de case tres anos. Finalmente, foi elixido sucesor seu Gregorio X.\nNa cultura popular.\nO rei Afonso X dedicoulle unha cantiga de escarnio, no contexto das desavinzas polo nomeamento do sucesor de Xo\u00e1n Arias como arcebispo de Santiago en 1266."}
{"id": "309850", "revid": "1131", "url": "https://gl.wikipedia.org/wiki?curid=309850", "title": "T\u00fanel das Maceiras", "text": "O t\u00fanel das Maceiras, tam\u00e9n co\u00f1ecido como t\u00fanel da Madroa ou t\u00fanel Vigo-Redondela, \u00e9 un t\u00fanel ferroviario de dous tubos de 8,5\u00a0km de lonxitude que conecta As Maceiras, en Redondela, coa nova estaci\u00f3n subterr\u00e1nea de Vigo-Urzaiz. \u00c9 o t\u00fanel m\u00e1is longo do eixe atl\u00e1ntico de alta velocidade (EAAV).\nCaracter\u00edsticas.\nTr\u00e1tase dun t\u00fanel bitubo (un para cada sentido da circulaci\u00f3n) constru\u00eddo baixo o monte da Madroa cun custo de 183 mill\u00f3ns de euros. Para constru\u00edlo contrat\u00e1ronse d\u00faas tuneladoras, \"A Mi\u00f1oca\" e \"A Lebre\", e instal\u00e1ronse 70.000 doelas e 10.000 aneis para garantir a estabilidade do trazado, segundo informa Adif no seu v\u00eddeo \"Eje atl\u00e1ntico de alta velocidad. Integraci\u00f3n ferroviaria en Vigo\".\nO t\u00fanel forma parte do traxecto entre a nova estaci\u00f3n de Vigo-Urzaiz e a estaci\u00f3n de Santiago de Compostela. A comezos do s\u00e9culo XXI constru\u00edronse 36,9\u00a0km, que permiten unha continuidade en dobre v\u00eda electrificada. O 16 de abril de 2015 realizouse a viaxe inaugural da Coru\u00f1a a Vigo, coa presenza da ministra de Fomento Ana Pastor e o presidente da Xunta de Galicia Alberto N\u00fa\u00f1ez Feij\u00f3o, que tam\u00e9n inauguraron a nova terminal viguesa, dese\u00f1ada por Thom Mayne. O s\u00e1bado 18 de abril de 2015 entrou en servizo comercial a li\u00f1a de alta velocidade Vigo-A Coru\u00f1a."}
{"id": "309852", "revid": "1131", "url": "https://gl.wikipedia.org/wiki?curid=309852", "title": "Colectivo Loia", "text": "O colectivo po\u00e9tico Loia naceu en Madrid na d\u00e9cada dos setenta, integrado por universitarios galegos residentes na cidade. Crearon a revista \"Loia\", un \"fanzine\" con contidos culturais que contou con catro n\u00fameros publicados de 1975 a 1978.\nIntegrantes.\nO grupo estaba formado principalmente por Lois Pereiro, Xos\u00e9 Manuel Pereiro, Manuel Rivas e Ant\u00f3n Pati\u00f1o P\u00e9rez. Co\u00f1ec\u00e9ronse no ambiente universitario de Madrid, por compartir facultade (no caso de Manuel Rivas e Xos\u00e9 Manuel Pereiro, estudantes da Facultade de Ciencias da Informaci\u00f3n), por lazos familiares (os irm\u00e1ns Pereiro) e por amigos com\u00fans. Todos eles formaron un equipo de novos talentos, de diferentes idades, no que se xuntaron arte, xornalismo e literatura.\nA revista \"Loia\" contou, ademais, cunha longa listaxe de colaboraci\u00f3ns, non soamente de escritores, sen\u00f3n tam\u00e9n de artistas e mesmo colaboradores nin sequera ligados a eses campos naquel momento. Podemos mencionar as participaci\u00f3ns de\u00a0Ferm\u00edn Bouza \u00c1lvarez, Menchu Lamas, Delf\u00edn Mari\u00f1o, Ant\u00f3n Pulido Novoa, Jo\u00e3o Guis\u00e1n Seixas, Vicente Araguas, Xos\u00e9 Lois Bilbao, Mill\u00e1n Neira, Reimundo Pati\u00f1o, Mar\u00eda Rivas e Pedro Iglesias, entre outras.\nTraxectoria.\nO colectivo po\u00e9tico Loia (nome proposto por Manuel Rivas) naceu no ambiente universitario de Madrid nos anos setenta, formado por estudantes galegos residentes na capital de Espa\u00f1a. Trat\u00e1base dun conxunto de mozos galegos afincados f\u00f3ra da s\u00faa terra, impulsores e part\u00edcipes dunha iniciativa cultural. Asociados \u00e1 contracultura \"underground\"\",\" urbana e universitaria madrile\u00f1a, apostaron pola innovaci\u00f3n nun tempo de moitos cambios pol\u00edticos, de experimentaci\u00f3n e de procura de novos vieiros de expresi\u00f3n.\nA fin da ditadura franquista e o comezo da Transici\u00f3n espa\u00f1ola marcaron esta \u00e9poca, propiciando o nacemento dunha nova etapa e a chegada do aperturismo e a innovaci\u00f3n. Un tempo moi marcado pola pol\u00edtica e a recuperaci\u00f3n das liberdades. Naqueles anos, concretamente a partir de 1975, xusto no esmorecer da ditadura, apareceron moitos colectivos po\u00e9ticos que foron unha inspiraci\u00f3n para outras manifestaci\u00f3ns culturais da \u00e9poca, ademais de part\u00edcipes da recuperaci\u00f3n cultural. Podemos mencionar, ademais de Loia, grupos como Al\u00e9n, Cravo Fondo e Rompente.\nPodemos destacar o Grupo Rompente, que gardaba semellanzas con Loia nos seus obxectivos, actitude e posici\u00f3n ideol\u00f3xica. Compart\u00edan tam\u00e9n o interese por autores da vangarda, poetas bohemios, te\u00f3ricos revolucionarios e poetas galegos como Manuel Antonio. Os dous grupos ti\u00f1an diferenzas, mais asum\u00edan o compromiso coa memoria da naci\u00f3n e a denuncia dos totalitarismos. Caracteriz\u00e1banse por crear unha est\u00e9tica propia, dando moita importancia ao aspecto visual, mediante a autoedici\u00f3n das s\u00faas publicaci\u00f3ns.\nO grupo Loia editou en Madrid unha revista cultural do mesmo nome, vangardista e experimental, na que apostaron pola periodicidade, a autoedici\u00f3n e un formato \"underground\". Esta publicaci\u00f3n galega alternativa naceu do traballo de mozos e mozas con inquietudes culturais similares que pretend\u00edan que \"Loia\" fose distinta dos demais manifestos da \u00e9poca contrarios ao sistema.\nO colectivo Loia desaparece despois da publicaci\u00f3n do cuarto n\u00famero da s\u00faa revista, no ano 1978, cando varios dos integrantes volveron a Galicia e outros ficaron en Madrid, quedando no cami\u00f1o de constru\u00edr un grupo que poder\u00eda considerarse s\u00f3lido e xeracional. No tempo que durou o colectivo e a s\u00faa revista, conseguiron crear un espazo para a experimentaci\u00f3n creativa e a expresi\u00f3n de novos autores e artistas. Anos despois o grupo reapareceu na Coru\u00f1a nunha segunda etapa.\nA revista Loia.\nA revista \"Loia\", creada polo colectivo po\u00e9tico do mesmo nome nos anos setenta, foi unha publicaci\u00f3n monoling\u00fce galega, de periodicidade moi irregular. \u00c9 considerada un \"fanzine\", non soamente unha revista literaria, por tratarse dunha publicaci\u00f3n alternativa en papel, autoeditada, autodistribu\u00edda e sen finalidade comercial. Foi unha iniciativa de Manuel Rivas, os irm\u00e1ns Lois e Xos\u00e9 Manuel Pereiro e Ant\u00f3n Pati\u00f1o.\n\"Loia\" foi o primeiro dos \"fanzines\" e revistas nos que participar\u00edan, por exemplo, Manuel Rivas e Xos\u00e9 Manuel Pereiro, que despois formar\u00edan parte de publicaci\u00f3ns como \"La Naval\", \"Brav\u00fa\" ou \"Luzes de Galiza\". Varios integrantes do grupo, como Rivas ou Lois Pereiro, publicaron nesta revista as s\u00faas primeiras composici\u00f3ns.\nNos anos setenta xurdiu un consider\u00e1bel n\u00famero de publicaci\u00f3ns como v\u00eda de difusi\u00f3n dunha produci\u00f3n l\u00edrica emerxente, como \"Coordenadas\" e \"Dorna\", acollendo a novas voces dentro da poes\u00eda galega. \"Loia\" destaca por ter a s\u00faa sede f\u00f3ra do territorio galego, constitu\u00edndose como un referente para a mocidade galega que viv\u00eda en Madrid.\nA pesar da modestia propia deste tipo de publicaci\u00f3ns e da escaseza dos seus recursos, o dese\u00f1o e as artes pl\u00e1sticas ti\u00f1an especial importancia en \"Loia\", inclu\u00edndo, ademais de composici\u00f3ns literarias, formas como o c\u00f3mic, a colaxe, o grafito, fotograf\u00edas, debuxos en branco e negro e ilustraci\u00f3ns. Tentaban crear unha mensaxe nova, oposta aos versos sobre fondo branco dos libros de poes\u00eda.\nA respecto do traballo dos principais membros do grupo na revista, o papel de cada un deles estableceuse, en xeral, da seguinte forma. Xos\u00e9 Manuel Pereiro e Ant\u00f3n Pati\u00f1o eran os encargados do dese\u00f1o. Xos\u00e9 Manuel Pereiro, ademais, realizaba un importante labor de organizaci\u00f3n e era o principal respons\u00e1bel da maquetaci\u00f3n. Por outra banda, Manuel Rivas era semellante a un director, propo\u00f1endo\u00a0as colaboraci\u00f3ns, e, xunto con Lois Pereiro, encarg\u00e1base do labor po\u00e9tico.\nEste \"fanzine\" con contidos culturais ti\u00f1a unha tiraxe moi pequena e contou con catro n\u00fameros publicados en Madrid entre 1975 e 1978. O primeiro n\u00famero da revista viu a luz a finais de 1975, cun cento de exemplares e unha portada coa filmograf\u00eda de Tarz\u00e1n. O segundo n\u00famero sair\u00eda en xu\u00f1o do ano seguinte, cunha foto dun cuarto na portada e con exemplares numerados, afondando no contido do primeiro. Estes primeiros n\u00fameros contaban con elementos feitos a man nos mesmos exemplares.\nO terceiro n\u00famero dobrou en n\u00famero de p\u00e1xinas aos anteriores, e nel apreci\u00e1base un gran traballo, tanto dos catro impulsores como dos seus colaboradores. A mellora de calidade foi not\u00e1bel respecto aos n\u00fameros anteriores, feitos mediante sinxelas fotocopias. Este n\u00famero introduciu, entre outras novidades, a numeraci\u00f3n das p\u00e1xinas, a impresi\u00f3n polas d\u00faas caras e unha contraportada. Para o dese\u00f1o empregaban, incluso, obxectos como follas secas, bolsas de t\u00e9 ou plumas, que inclu\u00edan no proceso de impresi\u00f3n. Foi, ademais, o \u00fanico n\u00famero con t\u00edtulo, \"S/n e outras r\u00faas\", e tivo como portada unha p\u00e1xina dunha revista literaria.\nFinalmente, o cuarto n\u00famero, do que chegaron a editar 500 exemplares, ti\u00f1a como portada unha foto de estudo dos av\u00f3s paternos e o pai dos irm\u00e1ns Pereiro. Contaba tam\u00e9n con novidades, ademais das habituais colaboraci\u00f3ns. Despois da publicaci\u00f3n deste n\u00famero\",\" no ano\u00a01978, \"Loia\" terminou por desaparecer. Os motivos principais foron a marcha de varios integrantes do grupo, xa que varios volveron a Galicia, e os problemas econ\u00f3micos.\nNo 1996, ano da morte de Lois Pereiro, sa\u00edu a luz \"Poemas para unha Loia\", que recolle as s\u00faas publicaci\u00f3ns na revista. Ademais, o Consello da Cultura presentou unha edici\u00f3n facs\u00edmile dos catro n\u00fameros da revista \"Loia\", con motivo do D\u00eda das Letras Galegas 2011, dedicado a Lois Pereiro."}
{"id": "309856", "revid": "56817", "url": "https://gl.wikipedia.org/wiki?curid=309856", "title": "Teorema integral de Cauchy", "text": "Na matem\u00e1tica, o\u00a0Teorema Integral de Cauchy\u00a0(tam\u00e9n co\u00f1ecido como Teorema de Cauchy-Goursat)\u00a0en an\u00e1lise complexa, nomeado logo de\u00a0Augustin-Louis Cauchy, \u00e9 unha igualdade notable acerca das integrais dun cami\u00f1o para funci\u00f3ns holom\u00f3rficas no plano complexo.\u00a0De xeito sinxelo, a igualdade di que se d\u00faas funci\u00f3ns son holomorfas en todo punto dos seus cami\u00f1os de integraci\u00f3n, e se estes cami\u00f1os conectan dous puntos com\u00fans, ent\u00f3n o resultado das integrais das funci\u00f3ns \u00e9 o mesmo.\nFormulaci\u00f3n.\nO teorema \u00e9 polo com\u00fan formulado para cami\u00f1os pechados:\u00a0Sexa formula_1\u00a0un subconxunto aberto e simplemente conexo do plano complexo formula_2.\u00a0Sexa formula_3 unha funci\u00f3n holomorfa e sexa formula_4 un cami\u00f1o rectificable no subconxunto formula_1 no que o punto inicial e final son coincidentes. Ent\u00f3n:\nformula_6"}
{"id": "309857", "revid": "1576", "url": "https://gl.wikipedia.org/wiki?curid=309857", "title": "Ambiente gr\u00e1fico", "text": ""}
{"id": "309863", "revid": "839", "url": "https://gl.wikipedia.org/wiki?curid=309863", "title": "Xacobe Pedro VII Holasean", "text": "Xacobe Pedro VII Holasean (en , \"Yakob Petros \u0112. Holasean\" ), finado o 6 de febreiro de 1843, foi o 7\u00ba Patriarca de Cilicia da Igrexa Cat\u00f3lica Armenia dende o 30 de xu\u00f1o de 1841 at\u00e9 o seu pasamento."}
{"id": "309864", "revid": "839", "url": "https://gl.wikipedia.org/wiki?curid=309864", "title": "Gregorio Pedro VI Cheranean", "text": "Gregorio Pedro VI Cheranean (en , \"Grigor Petros Z. \u010c\u0323eranean\" ), finado o 22 de setembro de 1840, foi o 6\u00ba Patriarca de Cilicia da Igrexa Cat\u00f3lica Armenia dende o 23 de xu\u00f1o de 1812 at\u00e9 o seu pasamento."}
{"id": "309866", "revid": "839", "url": "https://gl.wikipedia.org/wiki?curid=309866", "title": "Gregorio Pedro V Kiwbelean", "text": "Gregorio Pedro V Kiwbelean (en , \"Grigor Petros E. K\u2019iwbelean\" ), finado o 17 de xu\u00f1o de 1812, foi o 5\u00ba Patriarca de Cilicia da Igrexa Cat\u00f3lica Armenia dende o 11 de maio de 1788 at\u00e9 o seu pasamento."}
{"id": "309869", "revid": "56817", "url": "https://gl.wikipedia.org/wiki?curid=309869", "title": "Basilio Pedro IV Awgatean", "text": "Basilio Pedro IV Awgatean (en , \"Barse\u0121 Petros D. Awgatean\" ), finado o 6 de febreiro de 1788, foi o 4\u00ba Patriarca de Cilicia da Igrexa Cat\u00f3lica Armenia dende o 1 de decembro de 1780 at\u00e9 o seu pasamento.\nTraxectoria.\nProced\u00eda de Alepo, e foi capel\u00e1n dos antonianos armenios. Foi elixido patriarca o 1 de decembro de 1780 e confirmado o 6 de febreiro de 1781 no seu cargo. \u00c9 considerado un patriarca moi espiritual na Igrexa Armenia. Durante o seu pontificado escribiu dez constituci\u00f3ns (ao xeito das papais) nas que regulou a relaci\u00f3n entre o patriarca e os seus bispos."}
{"id": "309870", "revid": "839", "url": "https://gl.wikipedia.org/wiki?curid=309870", "title": "Miguel Pedro III Gasparean", "text": "Miguel Pedro III Gasparean (en , \"Mik\u2019ay\u0113l Petros G. Gasparean\" ), finado o 28 de novembro de 1780, foi o 3\u00ba Patriarca de Cilicia da Igrexa Cat\u00f3lica Armenia dende 1753 at\u00e9 o seu pasamento."}
{"id": "309871", "revid": "89787", "url": "https://gl.wikipedia.org/wiki?curid=309871", "title": "Xacobe Pedro II Yovsepean", "text": "Xacobe Pedro II Yovsepean (en , \"Yakob Petros B. Yovs\u0113p\u2019ean\" ), nado en Alepo c. 1689 e finado o 9 de xu\u00f1o de 1753, foi o 2\u00ba Catholicos-Patriarca de Cilicia da Igrexa Cat\u00f3lica Armenia dende o 14 de outubro de 1749 at\u00e9 o seu pasamento.\nTraxectoria.\nXacobe IV fora un dos seguidores do patriarca Abraham Pedro I, e convenceu ao bispo de Angora Sim\u00f3n da uni\u00f3n coa Igrexa cat\u00f3lica. Durante o per\u00edodo de exilio de Ar\u00e7iwean no L\u00edbano, foi o seu vigairo en Alepo, dirixindo a diocese no seu nome. En 1739 Ar\u00e7iwean volveu \u00e1 s\u00faa diocese, onde consagrou xunto a dous bispos melquitas tres novos bispos cat\u00f3licos armenios, entre eles o mesmo Yosevpean. \nLogo da morte de Lucas I, o 26 de novembro de 1740 Abraham Ar\u00e7iwean foi elixido catholicos de Cilicia; Xacobe sucedeuno como bispo de Alepo, e posteriormente foi elixido el mesmo catholicos de Cilicia. Trasladou a s\u00e9 patriarcal \u00e1 localizaci\u00f3n actual de Bsumar, no L\u00edbano."}
{"id": "309873", "revid": "23204", "url": "https://gl.wikipedia.org/wiki?curid=309873", "title": "Unha primavera para Aldara", "text": "Unha primavera para Aldara \u00e9 unha obra de teatro de Teresa Moure. A peza \u00e9 un drama hist\u00f3rico ambientada nun mosteiro galego na segunda metade do s\u00e9culo XV, no marco da Gran Guerra Irmandi\u00f1a. Acadou o Premio Rafael Dieste e o Premio da AELG en 2008, e o Premio Mar\u00eda Casares \u00f3 mellor texto orixinal en 2009. Foi levada a escena por Teatro do Atl\u00e1ntico, dirixida por Xulio Lago.\nTrama.\nNun pequeno mosteiro viven oito mulleres: a abadesa, a prioresa, unha boticaria, unha muller leiga que non asume todos os votos, d\u00faas novizas, unha vi\u00fava retirada e a criada desta. Amais, te\u00f1en unha recadeira, Elvira, que \u00e9 maltratada polo seu marido e ten un preito aberto por ese motivo. O mosteiro ten terras aforadas a labregos, pero pasa penurias econ\u00f3micas por non reclamalos.\nUn d\u00eda pide acollida no mosteiro Don Nuno, un cabaleiro que fai fronte ao Conde de Lemos na Gran Guerra Irmandi\u00f1a. Al\u00ed pasa dous meses, desde febreiro a abril. Ao ir curarlle as feridas, Aldara -a abadesa- descobre que Don Nuno \u00e9 en realidade unha muller, chamada Nona. Co tempo inician unha relaci\u00f3n amorosa. Pola s\u00faa banda, Xoana -a leiga- ten amor\u00edos cun labrego, e Sancha -a criada da muller vi\u00fava- ten unha relaci\u00f3n con Pero, o criado de Don Nuno.\nDon Nuno, xa recuperado, volve \u00e1 guerra. Xoana queda pre\u00f1ada e a comunidade coida da meni\u00f1a. Ao cabo dun tempo chegan ao mosteiro dous frades dominicos enviados polo bispo para velar pola boa xesti\u00f3n do mosteiro, co prop\u00f3sito de desposu\u00edr \u00e1s monxas do mesmo e convertelo en seminario. A boticaria, con celos da abadesa, acusa Aldara ante os frades de ser a nai da meni\u00f1a, conseguindo as\u00ed o favor do bispo para se converter ela en abadesa doutro convento.\nDe socato chega Pero para informar da morte de Don Nuno, indicando que o seu desexo era ser soterrado a car\u00f3n do mosteiro.\nNarraci\u00f3n.\nO texto publicado incl\u00fae acoutamento do espazo, do vestiario, das idades dos personaxes e mesmo recomendaci\u00f3ns musicais. Amais, ten un pr\u00f3logo no que explica a evoluci\u00f3n da obra desde a idea orixinal at\u00e9 a s\u00faa representaci\u00f3n e posterior edici\u00f3n.\nRepresentaci\u00f3ns.\nFoi estreada en 2009 por Teatro do Atl\u00e1ntico, cun elenco formado por Mar\u00eda Barcala, Mar\u00eda Bouzas, Bel\u00e9n Constenla, Marcos Correa, Xosi Laxe, Amparo Malo, Xo\u00e1n Carlos Mexuto, Pilar Pereira, Luc\u00eda Regueiro e Agust\u00edn Vega."}
{"id": "309876", "revid": "89787", "url": "https://gl.wikipedia.org/wiki?curid=309876", "title": "Abraham Pedro I Ar\u00e7iwean", "text": "Abraham Pedro I Ar\u00e7iwean (en , \"Abraham Petros A. Ar\u00e7iwean\" ), nado en Aintab o 12 de abril de 1674 e finado no Monte L\u00edbano o 1 de outubro de 1749, foi o 1\u00ba patriarca de Cilicia da Igrexa cat\u00f3lica armenia dende o 26 de novembro de 1740 at\u00e9 o seu pasamento.\nTraxectoria.\nNaceu en Aintab, hoxe chamada Gaziantep]], en Turqu\u00eda. Formado na escola do misioneiro Melkon Tazbazian, logo de ser ordenado sacerdote comezou o seu ministerio en Cilicia. Co apoio do coadxutor Pedro II de Alepo, favorable \u00e1 uni\u00f3n con Roma, foi elixido bispo de Alepo en 1710, e consagrado polo mesmo Pedro II. Traballou fortemente para achegar a moitos armenios, o que lle valeu a inimizade dos armenios gregorianos.\nEn 1714 foi condenado a galeras xunto con Tazbazian por propagar a idea da uni\u00f3n con Roma, logo de que varios cat\u00f3licos armenios elixiran a Tazbazian como patriarca. Logo de ser liberado, estivo na cadea na illa de Aruad entre 1719 e 1721, cando foi novamente liberado coa condici\u00f3n de non volver a Alepo. Marchou ao L\u00edbano, onde foi acollido polos maronitas e polo seu patriarca Xos\u00e9 V, e participou na fundaci\u00f3n do mosteiro do Sant\u00edsimo Salvador da Orde dos Antonianos Armenios en Kraim-Rusta, onde residiu e permaneceu at\u00e9 1739; dende al\u00ed comunic\u00e1base cos seus seguidores, anim\u00e1ndolles a perseverar, e dirix\u00eda a diocese por medio do seu vigairo Yakob Yovsepean. Atraeu a moitos armenios dende Siria e outras rexi\u00f3ns, entre eles aos bispos Estevo de Damasco e Serxio de Xerusal\u00e9n. O propio patriarca maronita Xos\u00e9 V permitiu aos cat\u00f3licos armenios celebrar a misa nas igrexas maronitas e celebrar os demais sacramentos, o que certificou o 18 de novembro de 1733:\nOs bispos armenios que viv\u00edan no L\u00edbano empregaban a mesma vestimenta clerical que os prelados maronitas, e tam\u00e9n as mesmas vestimentas lit\u00farxicas. O mesmo Ar\u00e7iwean participou no concilio maronita de 1736, asinando as actas do mesmo xunto aos outros prelados. \nEn 1738 as autoridades permitiron aos cat\u00f3licos armenios de Alepo ter unha igrexa propia, e tempo despois lles autorizaron a volta do seu bispo. En 1739 Ar\u00e7iwean volveu \u00e1 s\u00faa diocese, onde consagrou xunto a dous bispos melquitas tres novos bispos cat\u00f3licos armenios, entre eles o mesmo Yosevpean. Logo da morte de Lucas I, o 26 de novembro de 1740 foi elixido catholicos de Cilicia. Abraham I viaxou a Roma, onde o papa Bieito XIV lle recibiu afectuosamente, conced\u00e9ndolle o palio confirm\u00e1ndoo co t\u00edtulo de \"Catholicos-Patriarca de Cilicia\" o 8 de decembro de 1742, d\u00e1ndolle xurisdici\u00f3n sobre os cat\u00f3licos armenios de Cilicia e Armenia Menor. Neste momento adoptou como segundo nome \"Pedro\", tradici\u00f3n mantida dende ent\u00f3n polos seus sucesores. A s\u00faa elecci\u00f3n foi resistida por unha parte do clero armenio que, aproveitando o seu viaxe a Roma, elixiu como catholicos a Miguel I.\nPor mor da oposici\u00f3n en Alepo, Abraham volveu ao L\u00edbano, residindo no convento de Kraim. Finou no Monte L\u00edbano o 1 de outubro de 1749."}
{"id": "309879", "revid": "1131", "url": "https://gl.wikipedia.org/wiki?curid=309879", "title": "Bolet\u00edn da Real Academia Galega", "text": "O, inicialmente, Bolet\u00edn de la Academia Gallega, despois Bolet\u00edn de la Real Academia Gallega (desde o n\u00famero 5 ata 1980), e, por \u00faltimo, Bolet\u00edn da Real Academia Galega (dende o ano 2000), \u00e9 o \u00f3rgano de expresi\u00f3n oficial da Real Academia Galega (RAG) no que se recollen os traballos e noticias relacionadas co funcionamento interno da RAG. A finalidade deste bolet\u00edn \u00e9 difundir a cultura galega. Todos os n\u00famero est\u00e1n dispo\u00f1ibles en li\u00f1a.\nHistoria e caracter\u00edsticas.\nPubl\u00edcase por primeira vez na Coru\u00f1a o 20 de maio de 1906, e o seu primeiro director foi Manuel Murgu\u00eda, presidente da instituci\u00f3n. Nos comezos colaboraban case exclusivamente os membros da Real Academia Galega, e nun principio tivo unha periodicidade editouse mensual.\nEntre os anos 1936 e 1942 non houbo publicaci\u00f3ns debido a guerra civil. Despois a publicaci\u00f3n do bolet\u00edn foi bastante irregular, algunhas veces s\u00f3 se publicaba unha vez ao ano. Tivo peridiocidade irregular ata o ano 1980, estando os bolet\u00edns agrupados en 33 tomos. Pouco a pouco, o bolet\u00edn foi mudando o seu car\u00e1cter ata converterse nun bolet\u00edn m\u00e1is cient\u00edfico. As secci\u00f3ns son: Estudos, Documentos galegos, Bibliograf\u00eda, Secci\u00f3n oficial e Publicaci\u00f3ns recibidas. Nos primeiros volumes cobra importancia a \"Secci\u00f3n oficial\" onde hai discursos, adquisici\u00f3ns para a biblioteca, doaz\u00f3ns, ingresos de novos acad\u00e9micos etc.\nNo ano 2000 retomouse a publicaci\u00f3n e desde ent\u00f3n mant\u00e9n periodicidade anual, con monogr\u00e1ficos dedicados \u00e1 persoa protagonista do D\u00eda das Letras Galegas."}
{"id": "309881", "revid": "1131", "url": "https://gl.wikipedia.org/wiki?curid=309881", "title": "Vagalume (revista)", "text": "Vagalume foi unha publicaci\u00f3n infantil e xuvenil de periodicidade quincenal, escrita en galego baixo a supervisi\u00f3n do Instituto da Lingua Galega. Foi editada en Santiago de Compostela pola editorial Lumeiro S.A., cidade na cal foi publicado o seu primeiro n\u00famero en xaneiro de 1975. Despois do suplemento \"Ax\u00f3uxere\" (1974) foi a primeira publicaci\u00f3n infantil en galego do tardofranquismo.\nNun primeiro momento, foi dirixida nominalmente por Marta Isabel Garc\u00eda Le\u00e1niz se ben o director real e inspirador do proxecto foi Xos\u00e9 Mar\u00eda M\u00e9ndez Dom\u00e9nech, quen debido \u00f3 seu pasado antifranquista non aparec\u00eda como tal, e que para levalo adiante contou coa participaci\u00f3n de varios estudantes ligados na s\u00faa maior\u00eda \u00e1 Federaci\u00f3n Socialista Galega do PSOE, pero no ano 1978 \u00e9 Xos\u00e9 Fortes Bouz\u00e1n o que se encarga desta actividade.\nA partir do n\u00famero 13 (xaneiro 1976), a revista inicia unha nova etapa formal e tem\u00e1tica: elab\u00f3rase en papel satinado, de maior calidade e desaparecen moitas das secci\u00f3ns e historietas, para dar paso \u00e1s colaboraci\u00f3ns dos escolares galegos de EXB, que adquiren un maior protagonismo na publicaci\u00f3n. Co n\u00ba 25 a redacci\u00f3n trasladouse a Pontevedra e en xaneiro de 1978, baixo a direcci\u00f3n de Xos\u00e9 Fortes Bouz\u00e1n, in\u00edciase unha nova etapa en \"Vagalume\"; ampl\u00eda o seu capital en dous mill\u00f3ns e medio de pesetas mediante acci\u00f3ns de mil pesetas, t\u00edrase nunha nova imprenta a offset, aumenta o n\u00famero de p\u00e1xinas de 20 a 24 p\u00e1xinas e conv\u00e9rtese nunha publicaci\u00f3n de periodicidade mensual. Pero a pesar destas melloras citadas a revista desaparece en abril-maio de 1978 co seu \u00faltimo n\u00famero extra 45/46 adicado ao D\u00eda das Letras Galegas.\nDirecci\u00f3n.\nBaixo a coordinaci\u00f3n nominal da mestra rural e monxa Marta Garc\u00eda de Le\u00e1niz (galega de devoci\u00f3n), diplomada en publicaci\u00f3ns infant\u00eds pola Escola de Periodismo da Universidade de Barcelona, o 1 de xaneiro de 1975 sa\u00eda o primeiro n\u00famero da publicaci\u00f3n.\nDesde o Nadal de 1977 e at\u00e9 a s\u00faa fin a publicaci\u00f3n as\u00e9ntase definitivamente en Pontevedra, tendo \u00e1 fronte o profesor Xos\u00e9 Fortes.\nTem\u00e1tica.\nContaba con diferentes secci\u00f3ns: historia, xeograf\u00eda, ciencias naturais, matem\u00e1ticas, tem\u00e1tica de iniciaci\u00f3n literaria, contos, historias educativas, debuxos e historietas."}
{"id": "309883", "revid": "1576", "url": "https://gl.wikipedia.org/wiki?curid=309883", "title": "Gobernaturas de Rusia", "text": ""}
{"id": "309898", "revid": "22795", "url": "https://gl.wikipedia.org/wiki?curid=309898", "title": "Autoestrada AP-9", "text": ""}
{"id": "309901", "revid": "22795", "url": "https://gl.wikipedia.org/wiki?curid=309901", "title": "Pi\u00f1eiro mar\u00edtimo", "text": ""}
{"id": "309903", "revid": "5312", "url": "https://gl.wikipedia.org/wiki?curid=309903", "title": "Participaci\u00f3n Democr\u00e1tica Directa", "text": "Participaci\u00f3n Democr\u00e1tica Directa (PDDdG) foi unha formaci\u00f3n pol\u00edtica instrumental creada en Galicia en marzo de 2015 para concorrer aos comicios municipais de 2015.\nHistoria.\nO partido foi rexistrado polo actor Miguel Pernas en marzo de 2015. Baixo o seu nome present\u00e1ronse distintas coalici\u00f3ns e formaci\u00f3ns veci\u00f1ais, das catro provincias galegas, se ben a s\u00faa concentraci\u00f3n maior ach\u00e1banse na comarca do Saln\u00e9s. As candidaturas estaban encabezadas por persoas vinculadas a Cerna, principalmente. \nA\u00ednda que a denominaci\u00f3n exacta da candidatura variaba de concello a concello, a formaci\u00f3n pol\u00edtica instrumental permit\u00eda que os seus votos fosen contabilizados para a designaci\u00f3n de deputados provinciais, ao igual que o que promov\u00edan Anova e Esquerda Unida coa plataforma SON. Formaron parte, como socios minoritarios, dos gobernos de Cambados (encabezado polo PSdeG), Fene (encabezado polo BNG) e Ribadumia (encabezado por unha formaci\u00f3n independente). No caso de Fene o alcalde expulsounos do goberno en agosto de 2016, polo cal apoiaron unha moci\u00f3n de censura do PPdeG en abril de 2018, ante o cal foron expulsados os concelleiros da formaci\u00f3n.\nAnte a constituci\u00f3n de En Marea a finais de 2015 Cerna apoiou o proxecto xunto coas candidaturas municipais, pasando a formar parte a gran maior\u00eda delas da nova formaci\u00f3n pol\u00edtica. Trala ruptura de En Marea en xaneiro de 2019 a meirande parte destas candidaturas seguiron formando parte dela, dado que Cerna se hab\u00eda disolto na formaci\u00f3n pol\u00edtica en 2018. Desta forma, nas municipais de 2019 moitas destas candidaturas concorreron baixo o paraugas de En Marea, baixo a marca de Mareas Locais, ou no caso da metade sur de Lugo con Interior Galego Vivo, o cal se constituir\u00eda como partido en maio de 2022."}
{"id": "309904", "revid": "23204", "url": "https://gl.wikipedia.org/wiki?curid=309904", "title": "Nicolau D\u2019Olwer", "text": "Luis Nicolau d'Olwer, tam\u00e9n Llu\u00eds Nicolau d'Olwer, nado en Barcelona o 20 de xaneiro de 1888 e finado en Cidade de M\u00e9xico o 24 de decembro de 1961, foi un pol\u00edtico catal\u00e1n de ideolox\u00eda catalanista e republicana.\nTraxectoria.\nNo ano 1904 comezou a carreira de Filosof\u00eda e Letras. A finais de 1917 Nicolau publicaba \"Literatura Catalana. Perspectiva General\". Era a primeira historia da literatura catal\u00e1 escrita integramente en catal\u00e1n. No mesmo ano foi nomeado membro do Instituto de Estudos Catal\u00e1ns e escollido concelleiro en Barcelona pola Lliga Regionalista.\nNicolau incorporouse \u00e1 Comisi\u00f3n de Cultura, onde impulsou unha serie de proxectos vinculados \u00f3 movemento de renovaci\u00f3n pedag\u00f3xica. As\u00ed naceron as escolas do \"Bosque\" e do Mar, entre outros. En 1922 fundou Acci\u00f3 Catalana, e a Rep\u00fablica Francesa concedeulle a Lexi\u00f3n de Honra. Aquel ano estreouse como profesor da Escola de Bibliotecarias e da Universidade de Barcelona.\nNo ano 1923 Nicolau ingresou na Uni\u00f3n Acad\u00e9mica Internacional. Entre os anos 1926 e 1931 foi apartado da pol\u00edtica pola ditadura de Primo de Rivera. No intervalo viron a luz obras como \"La expansi\u00f3n de Catalu\u00f1a en el Mediterr\u00e1neo oriental\", \"El pont de la mar blava\", \"Resumen de literatura catalana\", \"Paisajes de nuestra historia\" e \"La lecci\u00f3n de la dictadura\".\nColaborador de \"Palestra\", movemento catalanista, implicouse na ca\u00edda da monarqu\u00eda afonsina. O 14 de abril de 1931, no cumprimento do Pacto de San Sebasti\u00e1n, incorporouse \u00f3 Goberno Provisional da Rep\u00fablica. O 18 de abril daquel ano, tomou posesi\u00f3n do Ministerio de Econom\u00eda. Foi elixido deputado a Cortes Constitu\u00edntes por Acci\u00f3 Catalana Republicana, destacando pola s\u00faa defensa do Estatuto de Autonom\u00eda Catal\u00e1n. En maio de 1933 o presidente Manuel Aza\u00f1a nomeouno xefe da delegaci\u00f3n espa\u00f1ola na Conferencia Econ\u00f3mica e Monetaria Mundial de Londres.\nDurante o curso 1933-1934, Nicolau incorporouse \u00e1 Universidade Aut\u00f3noma de Barcelona, impartindo clases de lingua e literatura latina medieval. No 1935 participou, como xefe da representaci\u00f3n catal\u00e1, na Comisi\u00f3n Mixta de Traspasos Goberno central - Generalitat de Catalu\u00f1a.\nNas elecci\u00f3ns de febreiro de 1936, Nicolau conseguiu o maior n\u00famero de votos dun deputado por Barcelona, revalidando, as\u00ed, o seu escano nas Cortes por Acci\u00f3 Catalana Republicana, que formaba parte do Front d'Esquerres de Catalunya. Poucas semanas despois era nomeado Gobernador do Banco de Espa\u00f1a.\nA principios de 1939 abandonou Espa\u00f1a e estableceuse en Par\u00eds, ocup\u00e1ndose al\u00ed da axuda \u00f3s refuxiados republicanos espa\u00f1ois, desde a presidencia da Junta de Auxilio a los Republicanos Espa\u00f1oles. As presi\u00f3ns do xeneral Franco fixeron que o goberno do mariscal Petain o encerrara no penal de Cusset. A pesar diso foi liberado no 1943 e retornou a Par\u00eds. Poucos meses despois foi novamente detido pola Gestapo, e enviado \u00e1 prisi\u00f3n de Fresnes. Liberado contra todo progn\u00f3stico grazas a un amigo alsaciano, no mes de outubro de 1945 partiu cara a M\u00e9xico. \u00d3 pouco tempo foi nomeado embaixador da Rep\u00fablica Espa\u00f1ola naquel pa\u00eds. Al\u00ed casou coa mexicana Palma Guill\u00e9n, no ano 1946. Tam\u00e9n desempe\u00f1ou o cargo de ministro sen carteira no goberno no exilio que constitu\u00edu Jos\u00e9 Giral entre agosto de 1945 e xaneiro de 1947.\nNo ano 1951 presidiu os Xogos Florais Catal\u00e1ns de Nova York.\nNo 1961, o Colegio de M\u00e9xico reco\u00f1eceu a s\u00faa achega \u00e1 cultura mexicana, e o seu traballo, nome\u00e1ndoo membro da instituci\u00f3n. A v\u00e9spera de Nadal do ano 1961, morr\u00eda en Cidade de M\u00e9xico, onde repousan os seus restos."}
{"id": "309907", "revid": "23204", "url": "https://gl.wikipedia.org/wiki?curid=309907", "title": "A Madroa, Cande\u00e1n, Vigo", "text": "A Madroa \u00e9 un lugar da parroquia de Cande\u00e1n, no concello de Vigo, na provincia de Pontevedra. \nPatrimonio.\nDo seu patrimonio destaca o monte da Madroa, o zool\u00f3xico de Vigo e as instalaci\u00f3ns deportivas auxiliares do Celta de Vigo.\nAdemais, no monte da Madroa tam\u00e9n se conservan pegadas de asentamentos prehist\u00f3ricos, como petr\u00f3glifos e dolmens. Este campo megal\u00edtico conta cun gran n\u00famero de t\u00famulos, dos que o m\u00e1is grande, co\u00f1ecido coma A Casa dos Mouros, acada un di\u00e1metro de vinte metros e unha altura de 3,5 m; \u00e9 pos\u00edbel que formaran parte dunha gran necr\u00f3pole emprazada nas proximidades de Redondela. As\u00ed mesmo, existen restos dunha vella construci\u00f3n medieval defensiva, co\u00f1ecida como A Torre."}
{"id": "309909", "revid": "54336", "url": "https://gl.wikipedia.org/wiki?curid=309909", "title": "Monte da Madroa", "text": "O monte da Madroa \u00e9 un monte que se atopa no lugar da Madroa, na parroquia de Cande\u00e1n, no concello de Vigo.\nPatrimonio.\nNeste monte at\u00f3panse pegadas de asentamentos prehist\u00f3ricos, como petr\u00f3glifos e dolmens. Este campo megal\u00edtico conta cun gran n\u00famero de t\u00famulos, dos que o m\u00e1is grande, co\u00f1ecido coma A Casa dos Mouros, acada un di\u00e1metro de vinte metros e unha altura de 3,5 m; \u00e9 pos\u00edbel que formaran parte dunha gran necr\u00f3pole emprazada nas proximidades de Redondela. As\u00ed mesmo, existen restos dunha vella construci\u00f3n medieval defensiva, co\u00f1ecida como A Torre..\nTam\u00e9n sobresae o miradoiro da Madroa, duns 250 m de altitude, desde o que se poden apreciar panor\u00e1micas da totalidade da r\u00eda de Vigo, a ponte de Rande, o casco urbano e as illas C\u00edes. \u00c1 beira do miradoiro sit\u00faase unha \u00e1rea con merendoiro cun quiosco e \u00e1reas para facer lume. Dentro da flora do parque destacan o pi\u00f1eiro mar\u00edtimo e acacia negra xunto coa reintroduci\u00f3n de especies de frondosas aut\u00f3ctonas (carballos, salgueiros, bidueiros, casti\u00f1eiros etc.). Ademais, tam\u00e9n se encontra nel o parque forestal do Vixiador, dependente do concello de Vigo, de m\u00e1is de 15 hect\u00e1reas e cunha grande diversidade de especies de flora e fauna.\nInfraestruturas.\nNas abas do monte da Madroa at\u00f3panse o zool\u00f3xico de Vigo (\u00fanico de Galiza con m\u00e1is de 600 animais) e as instalaci\u00f3ns deportivas auxiliares do Celta de Vigo.\nNas \u00faltimas d\u00e9cadas o monte sufriu varias perforaci\u00f3ns para constru\u00edr d\u00faas importantes infraestruturas: os t\u00faneles para a autoestrada AP-9 e, m\u00e1is recentemente, o t\u00fanel das Maceiras para o paso das v\u00edas do ferrocarril do eixe atl\u00e1ntico de alta velocidade que d\u00e1 acceso desde Redondela \u00e1 nova estaci\u00f3n de Vigo-Urz\u00e1iz."}
{"id": "309911", "revid": "6304072", "url": "https://gl.wikipedia.org/wiki?curid=309911", "title": "Dolly Style", "text": "Dolly Style \u00e9 un grupo pop sueco. O grupo foi creado por Emma Nors e Palle Hammarlund xunto a tres rapazas, todas nadas no 1996, que se fan chamar \"Molly\", \"Holly\" e \"Polly\". O grupo insp\u00edrase na cultura do Xap\u00f3n como as gyaru e as lolita.\nO grupo participou no Melodifestivalen 2015 coa canci\u00f3n \"Hello Hi\", na primeira semifinal. O grupo intentouno na rolda \"Segunda oportunidade\" pero non conseguiron pasar \u00e1 final.\nEn abril de 2015 anunciouse que Emma Pucek, a primeira \"Polly\" deixaba o grupo, e que ser\u00eda remplazada por outra persoa que se seguir\u00eda alcumando \"Polly\"."}
{"id": "309915", "revid": "56817", "url": "https://gl.wikipedia.org/wiki?curid=309915", "title": "Aram I Keshishyan", "text": "Aram I (en , \"Aram A.\" ), nado como Bedros Keshishyan (en ) en Beirut (L\u00edbano) en 1947, \u00e9 o Catholicos de Cilicia da Igrexa Apost\u00f3lica Armenia dende xu\u00f1o de 1995.\nTraxectoria.\nLogo de estudar no Seminario Armenio de Antelias e no Instituto Ecum\u00e9nico de Bossey (en Su\u00edza), estudou Teolox\u00eda na Escola de Teolox\u00eda do Oriente Pr\u00f3ximo e na Universidade Americana de Beirut, e posteriormente doutorouse na Universidade de Fordham."}
{"id": "309916", "revid": "22570", "url": "https://gl.wikipedia.org/wiki?curid=309916", "title": "Hello Hi", "text": "\"Hello Hi\" \u00e9 unha canci\u00f3n do grupo musical sueco Dolly Style. A canci\u00f3n formou parte do Melodifestivalen 2015 e clasificouse \u00e1 \"Andra Chansen\" (Segunda oportunidade) da primeira semifinal o 7 de febreiro de 2015, pero non conseguiu chegar \u00e1 final do Melodifestivalen."}
{"id": "309921", "revid": "23204", "url": "https://gl.wikipedia.org/wiki?curid=309921", "title": "Vi\u0161e nisam tvoja", "text": "Vi\u0161e nisam tvoja (en galego: \"Eu non son t\u00faa nunca m\u00e1is\") \u00e9 unha canci\u00f3n da cantante croata Claudia Beni que representou a Croacia no Festival de Eurovisi\u00f3n 2003. Foi cantada nunha versi\u00f3n biling\u00fce en croata e ingl\u00e9s por Claudia Beni, mais non hai unha versi\u00f3n biling\u00fce gravada. A versi\u00f3n en ingl\u00e9s da canci\u00f3n ch\u00e1mase \"I Can't be Your Lover\".\nA canci\u00f3n actuou nunha oitava posici\u00f3n, seguido pola actuaci\u00f3n portuguesa de Rita Guerra coa canci\u00f3n \"Deixa-me sonhar\" e precedida pola actuaci\u00f3n chipriota de Stelios Constantas con \"Feeling Alive\". Ao final das votaci\u00f3ns, acabou con 29 puntos nunha 15 posici\u00f3n de 26 participantes."}
{"id": "309923", "revid": "7523", "url": "https://gl.wikipedia.org/wiki?curid=309923", "title": "Bas Dost", "text": "Bas Dost, nado en Deventer o 31 de maio de 1989, \u00e9 un futbolista holand\u00e9s que xoga coma dianteiro no Eintracht Frankfurt da Bundesliga alem\u00e1. Tam\u00e9n foi internacional coa selecci\u00f3n neerlandesa.\nTraxectoria.\nComezou a s\u00faa carreira no FC Emmen na Eerste Divisie, pronto fichou polo Heracles Almelo da Eredivisie e despois polo SC Heerenveen. En 2012, despois de ser o m\u00e1ximo goleador do campionato con 32 goles en 34 partidos, foi fichado polo Wolfsburg Alem\u00e1n.\nCoa selecci\u00f3n de f\u00fatbol.\nXogou cas categor\u00edas inferiores da Selecci\u00f3n de f\u00fatbol dos Pa\u00edses Baixos, a sub-20 e sub-21. Foi convocado coa selecci\u00f3n absoluta por primeira vez en agosto de 2012 pero non debutou ata marzo de 2015."}
{"id": "309928", "revid": "89787", "url": "https://gl.wikipedia.org/wiki?curid=309928", "title": "Nanana", "text": "\"Nanana\" \u00e9 unha canci\u00f3n da cantante eslovena Karmen Stavec. A canci\u00f3n representou a Eslovenia no Festival de Eurovisi\u00f3n 2003 nunha versi\u00f3n en ingl\u00e9s. A canci\u00f3n foi cantada nunha 26 posici\u00f3n, a \u00faltima da noite, ap\u00f3s a actuaci\u00f3n de Fame coa canci\u00f3n \"Give Me Your Love\". Ao pechar as votaci\u00f3ns, a canci\u00f3n ti\u00f1a 7 puntos, quedando nunha 23\u00aa posici\u00f3n de 26 participantes.\nA canci\u00f3n ga\u00f1ou a preselecci\u00f3n eslovena \"EMA\", cunha versi\u00f3n en esloveno chamada \"Lep poletni dan\" (\"Un fermoso d\u00eda do ver\u00e1n\")."}
{"id": "309930", "revid": "13949", "url": "https://gl.wikipedia.org/wiki?curid=309930", "title": "Coroa checoslovaca", "text": "A coroa checoslovaca (en checo e eslovaco: \"koruna \u010deskoslovensk\u00e1\", \u00e1s veces \"koruna \u010desko-slovensk\u00e1\"; \"Koruna\" significa \"coroa\") foi a moeda de Checoslovaquia dende o 10 de abril de 1919 \u00f3 14 de marzo de 1939 e dende o 1 de novembro de 1945 ata o 7 de febreiro de 1993. Tam\u00e9n foi por un breve per\u00edodo en 1939 e en 1993, a moeda oficial por separado da Rep\u00fablica Checa e da Rep\u00fablica Eslovaca.\nO 8 de febreiro de 1993 foi substitu\u00edda pola coroa checa e pola coroa eslovaca.\nO (\u00faltimo) c\u00f3digo ISO 4217 e as abreviaturas locais da coroa eran \"CSK\" e \"K\u010ds\". Unha coroa equival\u00eda a 100 \"hal\u00e9\u0159\u016f\" (en checo, a s\u00faa forma en singular \u00e9 \"hal\u00e9\u0159\") ou \"halierov\" (en eslovaco, a s\u00faa forma en singular \u00e9: \"halier\"). En ambas as linguas, utilizouse a abreviatura \"h\". A abreviatura p\u00fa\u00f1ase detr\u00e1s do valor num\u00e9rico.\nPrimeira koruna.\nA moeda chamada \"Krone\" en alem\u00e1n e \"koruna\" en checo foi introducida no Imperio Austro-H\u00fangaro o 11 de setembro de 1892, coma a primeira moeda moderna baseada no ouro nesa \u00e1rea. Tras a creaci\u00f3n do estado independente de Checoslovaquia en 1918, xurdiu unha necesidade urxente de establecer un novo sistema monetario que distinguise a s\u00faa moeda das doutros pa\u00edses que acababan de nacer e que sufr\u00edan moita inflaci\u00f3n. O ano seguinte, o 10 de abril de 1919, tivo lugar unha reforma monetaria, que daba \u00e1 nova \"coroa\" un valor equivalente \u00e1 vella coroa austroh\u00fangara. Os primeiros billetes entraron en circulaci\u00f3n ese mesmo ano; as moedas tres anos despois, en 1921.\nEsta primeira coroa circulou ata 1939, cando apareceron as moedas separadas para Bohemia e Moravia e Eslovaquia, \u00e1 par coa coroa checoslovaca. Estas foron a Coroa de Bohemia e Moravia e a Coroa eslovaca de 1939-1945.\nSegunda koruna.\nA coroa checoslovaca restableceuse en 1945, en substituci\u00f3n das d\u00faas anteriores moedas. Coma consecuencia da guerra, a moeda perdeu gran parte do seu valor.\nTerceira koruna.\nA coroa pasou por unha serie de novas reformas. Unha particularmente dr\u00e1stica foi a realizada en 1953. Nese momento, o Partido Comunista de Checoslovaquia tivo que facer fronte \u00f3 feito de que hab\u00eda un mercado dobre no pa\u00eds: un mercado fixo para asegura-la dispo\u00f1ibilidade de alimentos b\u00e1sicos, baseado nun sistema de racionamento da posguerra, e un mercado libre, no que as mercador\u00edas foron ata oito veces m\u00e1is caras, pero de mellor calidade. Decidiron ent\u00f3n declarar unha reforma monetaria v\u00e1lida a partir de 1 de xu\u00f1o de 1953 e distribu\u00edr novos billetes impresos na Uni\u00f3n Sovi\u00e9tica. A reforma prepar\u00e1rase moi rapidamente e foi confidencial ata o \u00faltimo minuto, pero a\u00ednda as\u00ed, filtrouse algunha informaci\u00f3n, o que causou un gran p\u00e1nico entre a poboaci\u00f3n.\nA noite antes do prazo, o presidente de Checoslovaquia, Anton\u00edn Z\u00e1potock\u00fd, fixo un discurso de radio, no cal mentiu \u00e1 naci\u00f3n afirmando que non hab\u00eda posibilidade ningunha dunha reforma monetaria e calmou os habitantes. O d\u00eda seguinte, os cidad\u00e1ns foron autorizados a cambiar ata 1.500 coroas vellas por novas coroas, cunha taxa de cambio de 5:1; por riba das 1.500 coroas a taxa de cambio era 50:1. T\u00f3dolos fondos de pensi\u00f3ns e seguros de investimento, as\u00ed como os bonos do estado foron anulados. A situaci\u00f3n econ\u00f3mica de moitas persoas empeorou e estalaron manifestaci\u00f3ns, a maior das cales tivo lugar en Plze\u0148, onde 472 persoas foron detidas.\nEn 1993, de acordo coa disoluci\u00f3n da Federaci\u00f3n Checoslovaca, a coroa de Checoslovaquia dividiuse en d\u00faas moedas independentes: a coroa eslovaca e o coroa checa. A adhesi\u00f3n \u00e1 UE en 2004 significaba que ambas as moedas \u00edan ser substitu\u00eddas polo euro unha vez que os seus respectivos pa\u00edses cumpriawn os criterios de converxencia econ\u00f3mica e que existise a vontade pol\u00edtica para facelo. A coroa eslovaca substitu\u00eduse polo euro o 1 de xaneiro de 2009. Actualmente non existe ningunha data nin prazo confirmado para a substituci\u00f3n da coroa checa por parte do euro."}
{"id": "309931", "revid": "98629", "url": "https://gl.wikipedia.org/wiki?curid=309931", "title": "Laminopat\u00eda", "text": "As laminopat\u00edas son un grupo de trastornos xen\u00e9ticos raros causados por mutaci\u00f3ns en xenes que codifican as prote\u00ednas que forman a l\u00e1mina nuclear. Est\u00e1n inclu\u00eddas dentro do termo xen\u00e9rico m\u00e1is amplo das patolox\u00edas da envoltura nuclear (\"nuclear envelopathies\") que se empezou a utilizar no ano 2000 para as doenzas asociadas con defectos da envoltura nuclear. Desde os primeiros informes sobre laminopat\u00edas de finais da d\u00e9cada de 1990, increment\u00e1ronse as investigaci\u00f3ns para descubrir en detalle a funci\u00f3n vital exercida polas prote\u00ednas da envoltura nuclear na integridade da c\u00e9lula e os tecidos animais.\nS\u00edntomas.\nAs laminopat\u00edas e outras patolox\u00edas da envoltura nuclear te\u00f1en s\u00edntomas cl\u00ednicos moi variados, como a distrofia muscular esquel\u00e9tica ou card\u00edaca, lipodistrofia e diabetes, displasia, dermopat\u00edas ou neuropat\u00edas, leucodistrofia, e proxeria (envellecemento prematuro). A maior\u00eda destes s\u00edntomas aparecen despois do nacemento, tipicamente durante a infancia e a adolescencia. Por\u00e9n, algunhas laminopat\u00edas poden orixinar unha morte temper\u00e1, e as mutaci\u00f3ns da prote\u00edna lamina B (xene LMNB1) poden ser letais antes ou no momento do nacemento.\nXen\u00e9tica.\nOs pacientes con laminopat\u00eda cl\u00e1sica te\u00f1en mutaci\u00f3ns no xene que codifica a lamina A/C (xene LMNA).\nM\u00e1is recentemente, as mutaci\u00f3ns na lamina B (xene LMNB2) ou os defectos xen\u00e9ticos que orixinan cambios na abundancia da lamina B identific\u00e1ronse como causa de laminopat\u00edas.\nAs mutaci\u00f3ns implicadas noutras patolox\u00edas da envoltura nuclear atop\u00e1ronse en xenees que codificaban prote\u00ednas que se unen \u00e1s laminas, como o receptor da lamina B (xene LBR), emerina (xene EMD) e prote\u00edna 3 que cont\u00e9n o dominio LEM (xene LEMD3) e os encimas que procesan as prelaminas, como a metaloproteinase de zinc STE24 (xene ZMPSTE24).\nAs mutaci\u00f3ns causantes de laminopat\u00edas incl\u00faen alelos recesivos e dominantes que presentan raras mutaci\u00f3ns \"de novo\" que xeran alelos dominantes que non permiten que os seus portadores se reproduzan antes de morreren.\nA patolox\u00eda da envoltura nuclear coa frecuencia m\u00e1is alta nas poboaci\u00f3ns humanas \u00e9 a distrofia muscular de Emery-Dreifuss causada por unha mutaci\u00f3n ligada ao X no xene EMD que codifica a emerina e afecta a 1 persoa de cada 100.000.\nAcci\u00f3n molecular.\nAs laminas son prote\u00ednas citoesquel\u00e9ticas de filamentos intermedios que forman o armaz\u00f3n da l\u00e1mina nuclear situada xusto debaixo da cara nuclear da envoltura nuclear nas c\u00e9lulas animais. Est\u00e1n unidas \u00e1 membrana da envoltura nuclear por medio de \u00e1ncoras de farnesil e pola interacci\u00f3n coas prote\u00ednas da membrana nuclear interna como o receptor da lamina B e a emerina. A l\u00e1mina nuclear parece ser unha adaptaci\u00f3n \u00e1 mobilidade nos animais, xa que os organismos s\u00e9siles como as plantas ou os fungos carecen de laminas, e os s\u00edntomas de moitas laminopat\u00edas incl\u00faen defectos musculares. As mutaci\u00f3ns neses xenes poder\u00edan orixinar defectos na ensamblaxe dos filamentos e na s\u00faa uni\u00f3n \u00e1 envoltura nuclear, o que pon en perigo a estabilidade da envoltura nuclear en c\u00e9lulas e tecidos con estr\u00e9s f\u00edsico como as fibras musculares, \u00f3sos, pel e tecido conectivo.\nO ARN mensaxeiro producido a partir do xene LMNA sofre splicing alternativo e \u00e9 traducido \u00e1s laminas A e C. A lamina A sofre farnesilaci\u00f3n para unir as\u00ed unha \u00e1ncora de membrana \u00e1 prote\u00edna. Esta versi\u00f3n da prote\u00edna tam\u00e9n se denomina prelamina A. A prelamina A farnesilada \u00e9 procesada posteriormente a lamina A madura por unha metaloproteinase que retira os \u00faltimos 15 amino\u00e1cidos e a s\u00faa ciste\u00edna farnesiada. Isto permite que a lamina A se disocie da membrana da envoltura nuclear e realice a s\u00faa funci\u00f3ns no n\u00facleo. As mutaci\u00f3ns que causan laminopat\u00edas interfiren con estes procesos a diferentes niveis.\nMutaci\u00f3ns.\nAs mutaci\u00f3ns de cambio de sentido (cambia un amino\u00e1cido) nos dominios de cola e bast\u00f3n da lamina A/C son a causa dun amplo conxunto de trastornos xen\u00e9ticos, que suxiren que a prote\u00edna lamina A/C cont\u00e9n dominios funcionais distintos que son esenciais para o mantemento e integridade de diferentes li\u00f1axes de c\u00e9lulas. A interacci\u00f3n entre a lamina A e a prote\u00edna da envoltura nuclear emerina parece ser crucial nas c\u00e9lulas musculares, xa que certas mutaci\u00f3ns na lamina que imitan mutaci\u00f3ns na emerina causan a distrofia muscular de Emery-Dreifuss. Diferentes mutaci\u00f3ns orixinan alelos negativos dominantes e recesivos. As mutaci\u00f3ns no dominio bast\u00f3n da lamina que causan unha incorrecta localizaci\u00f3n da lamina A e a emerina danse en pacientes con formas dominantes autos\u00f3micas de distrofia muscular e cardiomiopat\u00edas.\nA maior\u00eda das mutaci\u00f3ns na lamina B parecen ser letais, e as mutaci\u00f3ns na lamina B1 causan a morte ao nacer en ratos. En 2006, identific\u00e1ronse mutaci\u00f3ns de cambio de sentido na lamina B2 en pacientes cunha lipodistrofia parcial adquirida.\nA mutaci\u00f3n m\u00e1is com\u00fan na lamina A/C \u00e9 a substituci\u00f3n homocig\u00f3tica Arg527His (a arxinina substit\u00fae \u00e1 histidina na posici\u00f3n 527) no \nex\u00f3n 9 do xene LMNA.\nOutras mutaci\u00f3ns co\u00f1ecidas son Ala529Val e Arg527His/Val440Met. Ademais, algunhas mutaci\u00f3ns como Arg527Cys, Lys542Asn, Arg471Cys, Thr528Met/Met540Thr, e Arg471Cys/Arg527Cys, Arg527Leu dan lugar a unha displasia mandibuloacral con caracter\u00edsticas similares \u00e1s da proxeria.\nDefectos de splicing.\nAs mutaci\u00f3ns que causan proxeria presentan defectos no splicing do ARNm de LMNA, polo que producen unha prote\u00edna lamina A anormal, tam\u00e9n co\u00f1ecida como \"proxerina\". As mutaci\u00f3ns activan un sitio de empalme cr\u00edptico no ex\u00f3n 11 do xene, e dese modo causan a deleci\u00f3n do sitio de procesamento da prelamina A. Isto ten como resultado unha acumulaci\u00f3n de proxerina que non pode madurar a lamina A, o que produce un n\u00facleo con forma anormal. O splicing incorrecto leva tam\u00e9n a unha perda parcial ou completa do ex\u00f3n 11 e produce unha prelamina A truncada na dermopat\u00eda restritiva letal neonatal.\nDefectos de procesamento.\nComo a metaloproteinase STE24 \u00e9 necesaria para procesar a prelamina A en lamina A madura, as mutaci\u00f3ns neste xene que eliminan a actividade de protease causan defectos similares aos das laminopat\u00edas orixinados pola prelamina A con sitios de procesamento truncados. Os s\u00edntomas nos pacientes coa mutaci\u00f3n ZMPSTE24 van desde displasia mandibuloacral, aspecto proxeroide, e lipodistrofia xeneralizada ata dermopat\u00eda restritiva letal infantil.\nEfectos de dosificaci\u00f3n de xenes.\nNo caso da leucodistrofia autos\u00f3mica dominante, a doenza est\u00e1 asociada cunha duplicaci\u00f3n do xene da lamina B LMNB1. A dosificaci\u00f3n exacta da lamina B nas c\u00e9lulas parece ser esencial para a integridade nuclear, xa que un incremento da expresi\u00f3n da lamina B causa un fenotipo dexenerativo en \"Drosophila\" e orixina unha morfolox\u00eda nuclear anormal.\nAnticorpos autoinmunes.\nOs anticorpos contra a lamina B foron implicados en doenzas autoinmunes e posiblemente est\u00e1n implicadas na esclerose m\u00faltiple.\nTratamento e desenvolvemento de f\u00e1rmacos.\nActualmente, non hai curaci\u00f3n para as laminopat\u00edas e os tratamentos son en gran medida sintom\u00e1ticos e de mantemento. A terapia f\u00edsica e a cirurx\u00eda ortop\u00e9dica correctiva poden ser de axuda para pacientes con distrofia muscular. Os problemas card\u00edacos que aparecen nalgunhas laminopat\u00edas poden necesitar a colocaci\u00f3n dun marcapasos card\u00edaco. O tratamento das neuropat\u00edas pode incu\u00edr medicaci\u00f3n contra os ataques epil\u00e9pticos e a espasticidade.\nOs recentes progresos realizados no descubrimento dos mecanismos moleculares da formaci\u00f3n de proxerina t\u00f3xica en laminopat\u00edas que causan un envellecemento prematuro abriron un campo para o desenvolvemento de tratamentos dirixidos a unha diana molecular. A farnesilaci\u00f3n da prelamina A e a s\u00faa forma patol\u00f3xica proxerina l\u00e9vaa a cabo o encima farnesil transferase. Poden utilizarse inhibidores da farnesil transferase (FTIs) eficazmente para reducir os s\u00edntomas en dous sistemas modelo de ratos para a proxeria e para reverter a morfolox\u00eda nuclear anormal en cultivos celulares proxeroides. Dous FTIs orais, lonafarnib e tipifarnib, xa se est\u00e1n a usar como medicaci\u00f3n antitumoral en humanos e poden converterse nunha v\u00eda para tratar os nenos que padecen proxeria laminop\u00e1tica. Os f\u00e1rmacos de bisfosfato que conte\u00f1en nitr\u00f3xeno usados no tratamento da osteoporose reducen a produci\u00f3n de farnesildifosfato e dese modo tam\u00e9n a farnesilaci\u00f3n da prelamina A. Os ensaios que se fagan con estes f\u00e1rmacos poder\u00edan probar que son tam\u00e9n \u00fatiles contra a proxeria. O uso de oligonucle\u00f3tidos antisentido para inhibir a s\u00edntese da proxerina en c\u00e9lula afectadas \u00e9 outra posible v\u00eda a seguir nas actuais investigaci\u00f3ns sobre o desenvolvemento de f\u00e1rmacos antiproxerina."}
{"id": "309937", "revid": "1131", "url": "https://gl.wikipedia.org/wiki?curid=309937", "title": "Sana\u00fcja", "text": "Sana\u00fcja \u00e9 un concello catal\u00e1n da provincia de Lleida, situado na extremidade norte da comarca da Segarra, xunto ao r\u00edo Llobreg\u00f3s. O n\u00facleo urbano da vila \u00e1chanse \u00f3 p\u00e9 dun outeiro en cuxa cima \u00e1lzanse os restos do castelo de Sana\u00fcja."}
{"id": "309939", "revid": "89787", "url": "https://gl.wikipedia.org/wiki?curid=309939", "title": "Iman (modelo)", "text": "Iman Mohamed Abdulmajid (en somal\u00ed: \"Iimaan Maxamed Cabdulmajiid\",en \u00e1rabe: \u0625\u064a\u0645\u0627\u0646 \u0645\u062d\u0645\u062f \u0639\u0628\u062f \u0645\u0627\u062c\u062f), nada en Mogadixo o 25 de xullo de 1955 \u00e9 unha modelo somal\u00ed, c\u00e9lebre durante os anos 1970\u00a0e\u00a080 por ser unha das primeiras supermodelos africanas.\nTraxectoria.\nNada en Mogadiscio, Somalia, Iman \u00e9 filla de Marian e Mohamed Abdulmajid, un ex-embaixador somal\u00ed en Arabia Saudita. \u00c9\u00a0musulm\u00e1\u00a0e ten tres irm\u00e1ns: Elyas, Feisal e Nadia. Iman estudou o ensino secundario en Exipto\u00a0e logo viviu en Kenya, onde estudou\u00a0ciencias pol\u00edticas\u00a0na Universidade de Nairobi e domina cinco linguas (\u00e1rabe, ingl\u00e9s, franc\u00e9s, italiano e somal\u00ed).\nCarreira.\nEn 1975, Iman foi descuberta como modelo polo\u00a0fot\u00f3grafo estadounidense Peter Beard e foi levada aos Estados Unidos. O seu primeiro traballo na modelaxe foi para a revista \"Vogue\"\u00a0\u00f3 ano seguinte.\nO\u00a0dese\u00f1ador de modas Yves Saint Laurent dixo dela: \"\u00abA mi\u00f1a muller so\u00f1ada \u00e9 Iman... Perfecci\u00f3n. O seu rostro. O seu corpo\u00bb\". Ela foi a modelo principal para a s\u00faa colecci\u00f3n de alta costura inspirada nas ra\u00ed\u00f1as africanas, o que recorda como o momento m\u00e1is memorable da s\u00faa carreira.\nComo actriz ocasional, Iman interpretou unha alien\u00edxena que pode cambiar de forma\u00a0chamada Martia na pel\u00edcula de 1991, \"\", e participou no filme ga\u00f1ador do\u00a0\u00d3scar, \"Memorias de \u00c1frica\", xunto a Robert Redford\u00a0e\u00a0Meryl Streep. Tam\u00e9n fixo unha aparici\u00f3n especial no\u00a0v\u00eddeo musical \"Remember the Time\" de Michael Jackson en 1992.\nIman foi invitada nun episodio do\u00a0reality show \"Project Runway\", onde luciu un vestido do participante Daniel Vosovic nunha sesi\u00f3n fotogr\u00e1fica publicitaria. Na quinta tempada de \"America's Next Top Model\", participou como mentora e ensinoulles \u00e1s concursantes alg\u00fans datos de beleza con produtos caseiros. Dende decembro de 2007 ata abril de 2009 foi a presentadora da versi\u00f3n canadense de \"Project Runway\".\nEn maio de 2007, Iman lanzou a s\u00faa colecci\u00f3n de accesorios \"IMAN Global Chic\"\u00a0na canle de televisi\u00f3n Home Shopping Network. Ademais \u00e9 a directora executiva de IMAN Cosmetics, Skincare &amp; Fragrances, unha li\u00f1a de produtos de beleza para a muller negra.\nEst\u00e1 contratada pola axencia de modelos 1/One Management en Nova York, e por Independent Models en Londres. Ademais \u00e9 a portavoz do programa Keep a Child Alive, o cal prov\u00e9 de medicamentos aos nenos e \u00e1s familias que sofren da sida en \u00c1frica e o resto dos pa\u00edses en desenvolvemento.\nVida persoal.\nEn 1977, Iman casou co xogador de baloncesto\u00a0Spencer Haywood. A s\u00faa filla, Zulekha Haywood, naceu \u00f3 ano seguinte. A\u00a0parella divorciouse en febreiro de 1987.\nO\u00a024 de abril de 1992, casou co reco\u00f1ecido\u00a0m\u00fasico brit\u00e1nico David Bowie. Tiveron unha filla, Alexandria Zahra \u00abLexi\u00bb Jones, nada o\u00a015 de agosto de 2000. Iman \u00e9 ademais a madrasta do fillo que Bowie tivo no seu matrimonio anterior, o director de cinema Duncan Jones. Ambos os dous levan o apelido legal de Bowie. Iman e a s\u00faa familia residen principalmente en Manhattan\u00a0e Londres."}
{"id": "309941", "revid": "1576", "url": "https://gl.wikipedia.org/wiki?curid=309941", "title": "El\u00edas II, patriarca de Xeorxia", "text": "El\u00edas I (en , \"Ilia II\"), nado en Vladikavkaz (Osetia do Norte-Alania, R.S.F.S. de Rusia) o 4 de xaneiro de 1933, \u00e9 o patriarca de Xeorxia dende o 25 de decembro de 1977, e polo tanto cabeza da Igrexa Ortodoxa Xeorxiana."}
{"id": "309954", "revid": "23204", "url": "https://gl.wikipedia.org/wiki?curid=309954", "title": "Gran Colombia", "text": "A Gran Colombia foi un Estado de Am\u00e9rica do Sur creado en 1819 polo Congreso de Angostura a trav\u00e9s da Ley Fundamental de la Rep\u00fablica (ratificada despois no Congreso de C\u00facuta en 1821) pola uni\u00f3n de Venezuela e a Nova Granada nunha soa naci\u00f3n baixo o nome de Rep\u00fablica de Colombia, \u00e1 que logo se adheriron Panam\u00e1 (1821) e Ecuador (1822).\nO termo \"Gran Colombia\" empr\u00e9gase pola historiograf\u00eda para distinguila da actual Rep\u00fablica de Colombia, cuxo territorio daquela era co\u00f1ecido como Nova Granada / Cundinamarca.\nEsta rep\u00fablica existiu \"de iure\" entre 1821 e 1831 e configurouse a partir da uni\u00f3n das anteriores entidades coloniais do Vicerreinado de Nova Granada, a Capitan\u00eda Xeneral de Venezuela, a Presidencia de Quito e a Provincia Libre de Guayaquil.\nA s\u00faa superficie correspond\u00eda aos territorios das actuais rep\u00fablicas de Colombia, Ecuador, Panam\u00e1 e Venezuela (inclu\u00edndo a G\u00fciana Esequiba, en disputa g\u00fciano-venezolana), e outros territorios que despois pasaron ao Brasil, o Per\u00fa e Nicaragua por acordos internacionais celebrados entre estes pa\u00edses e as rep\u00fablicas xurdidas da disoluci\u00f3n grancolombiana.\nA\u00ednda que a Gran Colombia foi creada mediante a \"Ley Fundamental de la Rep\u00fablica de Colombia\" aprobada no Congreso de Angostura (1819), o Estado como froito da uni\u00f3n dos anteditos territorios non veu a luz at\u00e9 o Congreso de C\u00facuta (1821), onde se redactou a Constituci\u00f3n de C\u00facuta ou Constituci\u00f3n nacional, coa cal se estableceu o funcionamento e se regulamentou a s\u00faa creaci\u00f3n, ao igual que a vida pol\u00edtica e institucional do novo pa\u00eds.\nO pa\u00eds disolveuse a finais da d\u00e9cada de 1820 e inicios dos anos 1830, debido \u00e1s grandes diferenzas pol\u00edticas que exist\u00edan entre partidarios do federalismo e o centralismo, as\u00ed como polas tensi\u00f3ns rexionais entre os pobos que integraban a rep\u00fablica.\nAntecedentes.\nA idea panamericana de Bol\u00edvar.\nDespois do fracaso da Segunda Rep\u00fablica de Venezuela e da s\u00faa curta permanencia en Nova Granada como comandante militar, Sim\u00f3n Bol\u00edvar viuse obrigado a reflexionar sobre a causa dos fracasos previos, a situaci\u00f3n internacional e a forma de lograr a independencia de forma duradeira. As s\u00faas reflexi\u00f3ns lev\u00e1rono \u00e1 conclusi\u00f3n de que para alcanzar a independencia definitiva deb\u00edase derrotar totalmente aos espa\u00f1ois para impedir que realizaran acci\u00f3ns de reconquista. Para iso, os esforzos descoordinados e dispersos dos caudillos rexionais ao longo de Am\u00e9rica deb\u00edan unificarse baixo un mando \u00fanico e como garant\u00eda dunha independencia permanente deb\u00eda crearse unha rep\u00fablica grande e forte que puidera desafiar as pretensi\u00f3ns de calquera potencia imperial.\nEste proxecto estaba inspirado na idea dunha uni\u00f3n continental que abarcara desde o territorio da Nova Espa\u00f1a at\u00e9 o sur de Chile, despois de alcanzada a independencia. A idea de crear unha naci\u00f3n semellante fixo que Bol\u00edvar tivera un obxectivo pol\u00edtico moito m\u00e1is amplo, o que en definitiva o motivou para actuar dunha maneria diferente \u00e1 anteriores.\nNo contexto das Guerras de Independencia Hispanoamericana, forzas revolucionarias lideradas por Sim\u00f3n Bol\u00edvar sentaron as bases dun goberno regular nunha convenci\u00f3n constitucional. Previamente, o goberno f\u00f3ra s\u00f3 militar e altamente centralizado con poder executivo directo exercido por vicepresidentes ou gobernadores, mentres o presidente Sim\u00f3n Bol\u00edvar estaba na Campa\u00f1a Libertadora de Nova Granada e na Guerra de Independencia de Venezuela.\nColombia como proxecto de Bol\u00edvar.\nO nome Colombia out\u00f3rgase ao ideal de integraci\u00f3n de toda Suram\u00e9rica anhelado por Sim\u00f3n Bol\u00edvar. Xa en 1815, na illa de Xamaica, Bol\u00edvar expuxera a idea de Colombia como un pa\u00eds que deb\u00eda facerse realidade. Conclu\u00edu que, para converter a Colombia nunha naci\u00f3n vi\u00e1bel, era necesario crear un goberno centralizado capaz de coordinar as acci\u00f3ns necesarias para resgardar as fronteiras e aglutinar aos distintos pobos da Am\u00e9rica hispana como garant\u00eda da independencia.\nA\u00ednda que o proxecto de Colombia como naci\u00f3n foi ideado por Francisco de Miranda durante as s\u00faas acci\u00f3ns precursoras, foi Bol\u00edvar quen reanimou este proxecto nos seus primeiros contactos co \"Precursor\" en Londres e foi quen se empe\u00f1ou en levalo a cabo contra vento e marea at\u00e9 a s\u00faa morte.\nPara garantir a liberdade de Colombia consideraba vital conseguir canto antes o control sobre Venezuela para impedir que os espa\u00f1ois a utilizaran como posto de avanzada na Provincia de Terra Firme para as s\u00faas campa\u00f1as de reconquista, polo que decidiu emprender esta tarefa como algo prioritario. As\u00ed, desembarcou na illa de Margarita a mediados de 1816 decidido a lograr desde o principio o reco\u00f1ecemento do seu liderado e, despois de obter un \u00e9xito inicial co l\u00edder local Juan Bautista Arismendi, preparou a campa\u00f1a para liberar o continente.\nA medida que pasaba o tempo, Bol\u00edvar debeu lidar con personaxes que ga\u00f1aran o seu xeneralato a trav\u00e9s da acci\u00f3n, pero que acabaron aceptando a Xefatura Suprema de Bol\u00edvar como un mal necesario para poder derrotar aos espa\u00f1ois, at\u00e9 que a finalmente o seu liderado foi indiscutido.\nA consolidaci\u00f3n do liderado supremo facilitou o control do Oriente venezolano e a instalaci\u00f3n de Bol\u00edvar en Angostura trouxo consigo o inevit\u00e1bel e longo enfrontamento coas forzas expedicionarias do xeneral espa\u00f1ol Pablo Morillo e a organizaci\u00f3n dos mecanismos elementais para que o Goberno puidese funcionar.\nPero para ent\u00f3n o ex\u00e9rcito realista en Am\u00e9rica xa se encontraba moi desgastado despois da longa campa\u00f1a de reconquista realizada a trav\u00e9s de Am\u00e9rica e, a\u00ednda que o xeneral Morillo era un comandante militar moi capaz que intentou por todos os medios paliar a situaci\u00f3n non puido evitar que as s\u00faas tropas iniciaran un lento declive debido \u00e1 falta de recursos e de reforzos para cubrir as baixas que sufr\u00edan.\nXa en 1818 a situaci\u00f3n do ex\u00e9rcito espa\u00f1ol en Venezuela tornouse insost\u00edbel, e Morillo viuse obrigado a retirar algunhas das s\u00faas forzas da Nova Granada para intentar conter a Bol\u00edvar. Para ent\u00f3n, a situaci\u00f3n pol\u00edtica e militar era o bastante boa como para pensar na organizaci\u00f3n dun Estado, e as\u00ed foi como Bol\u00edvar instalou o \"Supremo Congreso da Rep\u00fablica\" en Angostura o 15 de febreiro de 1819.\nVantaxes.\nVantaxes da uni\u00f3n americana.\nA Gran Colombia era o primeiro paso para a unificaci\u00f3n total dos pobos libres ideada nun principio por Francisco de Miranda, quen concibiu a creaci\u00f3n dun s\u00f3 Estado suramericano independente que substituir\u00eda ao conxunto de posesi\u00f3ns que compo\u00f1\u00edan o Imperio espa\u00f1ol nesta parte do hemisferio. Noutras palabras, a idea da integraci\u00f3n americana \u00e9 insepar\u00e1bel, en Miranda, da idea da independencia das colonias hispanoamericanas. Sobre este aspecto, Miranda \u00e9 tam\u00e9n un precursor, a\u00ednda cando a mi\u00fado o m\u00e9rito desta concepci\u00f3n se atrib\u00fae a outros independentistas non menos importantes. En xullo de 1809, a independencia das colonias americanas se convertera para Miranda nun feito ineluct\u00e1bel e ve por tanto chegado o momento de convocar un \"Congreso de Deputados\" de cidades e provincias de Am\u00e9rica \u2014idea que xa vi\u00f1aa manexando desde hab\u00eda tempo\u2014 sobre o propio territorio americano. Ning\u00fan outro lugar, ao seu entender, parec\u00eda m\u00e1is apropiado que Panam\u00e1 para reunir ese congreso. Pola s\u00faa situaci\u00f3n xeogr\u00e1fica, o Istmo era de f\u00e1cil acceso para os americanos de todas as latitudes e encarnaba, por as\u00ed decilo, a imaxe da uni\u00f3n entre o norte e o sur da Am\u00e9rica de lingua espa\u00f1ola. Pola mesma raz\u00f3n, Miranda suxerira, no seu plan de goberno de 1801, que Colombo, a cidade que ser\u00eda a capital de Colombia, se construise no Istmo de Panam\u00e1.\nO proxecto de Miranda non chegou a realizarse, pero a idea foi retomada por Sim\u00f3n Bol\u00edvar quen, en 1815, na s\u00faa \"Carta de Xamaica\", suxire a reuni\u00f3n en Panam\u00e1 dun Congreso das Rep\u00fablicas americanas independentes, o que non se concretar\u00e1 at\u00e9 1826. A\u00ednda que os obxectivos deste Congreso convocado por Bol\u00edvar tend\u00edan m\u00e1is ben ao establecemento de alianzas entre rep\u00fablicas independentes e non \u00e1 constituci\u00f3n dunha soa rep\u00fablica como propo\u00f1\u00eda Miranda, \u00e9 evidente que \u00e9 a este \u00faltimo a quen corresponde a paternidade da idea xeral dunha \"uni\u00f3n americana\".\nHistoria.\nEmancipaci\u00f3n respecto do Imperio espa\u00f1ol.\nEn 1816, Sim\u00f3n Bol\u00edvar, coa axuda dos xenerais Urdaneta, Piar, P\u00e1ez, Mari\u00f1o, Nari\u00f1o, Monagas, entre outros, conseguir\u00eda unha serie de vitorias sobre os realistas. Despois de liberar a provincia de G\u00fciana e Nova Granada, proclamou o 17 de decembro de 1819, en Angostura (actual Ciudad Bol\u00edvar) a s\u00faa fundaci\u00f3n da Rep\u00fablica. Os \u00faltimos continxentes realistas en Venezuela foron derrotados na hist\u00f3rica Batalla de Carabobo o 24 de xu\u00f1o de 1821.\nO 28 de novembro de 1821 se lle d\u00e1 a independencia a Panam\u00e1, que voluntariamente se une ao so\u00f1o de Bol\u00edvar asinando con Espa\u00f1a un pacto de non agresi\u00f3n.\nA resistencia de Espa\u00f1a no continente suramericano terminou no Per\u00fa coa Batalla de Ayacucho, o 9 de decembrp de 1824, na que se consagrou definitivamente como heroe Antonio Jos\u00e9 de Sucre (1795-1830).\nTodo o poder\u00edo espa\u00f1ol no Vicerreidato de Nova Granada e no de Per\u00fa, afundiu baixo os golpes de tres homes: Bol\u00edvar, Miranda e Sucre, falecidos en diferentes circunstancias:\u2014 Bol\u00edvar o 17 de decembro de 1830, en Santa Marta, Colombia;\u2014 Francisco de Miranda no c\u00e1rcere da Carraca, en C\u00e1diz, en 1816;\u2014 Antonio Jos\u00e9 de Sucre, asasinado en Berruecos, Nova Granada (actual Colombia), o 4 de xu\u00f1o de 1830.\nDivisi\u00f3ns intestinas.\nPor\u00e9n, debido a tensi\u00f3ns rexionais, a uni\u00f3n pol\u00edtica dos territorios do antigop vicerreinado non durou moito. A oposici\u00f3n ao goberno de Bol\u00edvar era, en xeral, secesionista. En 1830 Venezuela e Ecuador declararon a s\u00faa independencia da Rep\u00fablica de Colombia, quedando finalmente disolta a Gran Colombia en 1831, dando nacemento a tres entidades estatais distintas: Nova Granada, Ecuador e Venezuela.\nA secesi\u00f3n venezolana foi dirixida polo xeneral Jos\u00e9 Antonio P\u00e1ez (1790-1875), que xa combatera baixo as ordes de Bol\u00edvar e ti\u00f1a desde ent\u00f3n o virtual control da parte venezolana da Rep\u00fablica. P\u00e1ez converteuse no primeiro presidente do novo estado venezolano, e gobernou intermitentemente at\u00e9 1863.\nEn Ecuador asumiu o poder Juan Jos\u00e9 Flores. Reducida \u00e1 Nova Granada, presidida por Rafael Urdaneta, que orixinariamente executara un golpe de estado pensando en devolverlle o poder a Bol\u00edvar, a Gran Colombia disolveuse tras o derrocamento de Urdaneta. Na Rep\u00fablica de Nova Granada elixiuse como vicepresidente interino a Jos\u00e9 Mar\u00eda Obando, e un ano despois asumiu a presidencia Francisco de Paula Santander, que delineou a estrutura do novo Estado.\nEn Venezuela, en 1835, un grupo de oficiais patriotas levant\u00e1ronse contra o presidente Jos\u00e9 Mar\u00eda Vargas, no que se co\u00f1ece como \"Revoluci\u00f3n das Reformas\", para esixir a reconstituci\u00f3n da Gran Colombia, reformas pol\u00edticas e o fin do poder\u00edo econ\u00f3mico da oligarqu\u00eda, fortalecida co comercio de importaci\u00f3n e exportaci\u00f3n. Obtiveron un triunfo ef\u00e9mero, pero os reformistas foron derrotados polo xeneral Jos\u00e9 Antonio P\u00e1ez, co que se fixo definitiva a disoluci\u00f3n da Gran Colombia.\nProxectos similares en Am\u00e9rica Latina foron a Confederaci\u00f3n Per\u00fa-Boliviana e a Rep\u00fablica Federal de Centro Am\u00e9rica.\nCongresos de Angostura e de C\u00facuta e Convenci\u00f3n de Oca\u00f1a. A Constituci\u00f3n de 1821.\nEn 1819, a pesar de estar a\u00ednda baixo o control espa\u00f1ol, os \u00edmpetos independentistas continuaron e reactiv\u00e1ronse os \u00e1nimos constitucionais. O 15 de febreiro de 1819, seis meses antes da Batalla de Boyac\u00e1, reun\u00edronse representantes de Venezuela, Nova Granada (a actual Colombia) e Quito (o actual Ecuador) en Angostura, Venezuela, onde instalouse o Congreso de Angostura para traballar no desenvolvemento dunha (constituci\u00f3n) na cal, mediante un decreto, \u00ab\"as Rep\u00fablicas de Venezuela e a Nova Granada quedan desde este d\u00eda reunidas nunha soa baixo o t\u00edtulo glorioso de Rep\u00fablica de Colombia\"\u00bb. Os representantes de Quito eran poucos posto que a\u00ednda encontr\u00e1base baixo o control espa\u00f1ol.\nAs decisi\u00f3ns tomadas inicialmente foron as seguintes:\nDespois das batallas do Pantano de Vargas e de Boyac\u00e1, o 17 de decembro de 1819, o Congreso de Angostura declarou formalmente creada a Rep\u00fablica de Colombia. A iniciativa de Sim\u00f3n Bol\u00edvar foi aprobada, a\u00ednda que esta liberaci\u00f3n non alcanzou a Pasto, Santa Marta nin a Panam\u00e1.\nAo final das sesi\u00f3ns, o congreso acordou que se reunir\u00eda novamente en C\u00facuta, en xaneiro de 1821, para expedir a nova constituci\u00f3n. O 23 de marzo de 1820, foi liberado en Espa\u00f1a Antonio Nari\u00f1o, \"O Precursor\". Despois de seis anos de cativerio foi nomeado vicepresidente de Colombia en substituci\u00f3n de Juan Germ\u00e1n Roscio recentemente falecido e, como tal instalou, o Congreso de C\u00facuta o 6 de maio de 1821, onde elaborou un proxecto de constituci\u00f3n que presentou a consideraci\u00f3n, sen lograr atenci\u00f3n.\nA convenci\u00f3n de Oca\u00f1a foi basicamente unha confrontaci\u00f3n entre as ideas de ambos os dous pr\u00f3ceres. Os proxectos que se discutiron foron pol\u00e9micos, centralismo e federalismo entre outros. Santander tivo que ceder para manter a unidade da naci\u00f3n, no punto concernente \u00e1 necesidade de cambiar a Constituci\u00f3n de C\u00facuta, pois esta non pod\u00eda reformarse antes de dez anos.\n\"Jos\u00e9 Mar\u00eda del Castillo e Rada\" foi escollido como presidente e \"Andr\u00e9s Narvarte\" como vicepresidente da convenci\u00f3n. Finalmente esta non puido rematar como estaba planeado porque os seguidores de Bol\u00edvar se retiraron. O liberador asumiu a ditadura nun esforzo desesperado para manter unha unidade que xa fora socavada e inaugurou un per\u00edodo ditatorial.\nPanam\u00e1 \u00fanese \u00e1 Gran Colombia.\nAs circunstancias de que as forzas militares espa\u00f1olas estivesen confinadas nas provincias suramericanas, permitiu a Panam\u00e1 lograr por si soa a s\u00faa independencia de Espa\u00f1a o 28 de novembro de 1821. Os adi\u00f1eirados comerciantes paname\u00f1os gratificaron pecuniariamente aos oficiais espa\u00f1ois. Este procedemento veuse favorecido porque \u00e1 fronte do goberno do istmo se encontraba o xeneral crioulo paname\u00f1o Jos\u00e9 de F\u00e1brega, quen se uniu ao movemento emancipador.\nPoucos d\u00edas antes de ser proclamada a independencia de Panam\u00e1 chegou ao istmo, unha misi\u00f3n enviada polo xeneral Agust\u00edn de Iturbide para conseguir que Panam\u00e1 se unise ao nacente Estado Mexicano, como xa o fixeran os pa\u00edses centroamericanos. As\u00ed mesmo ao lograrse a emancipaci\u00f3n, alg\u00fans pr\u00f3ceres delas, como o bispo da cidade, avogaron pola uni\u00f3n ao Per\u00fa. Non obstante prevaleceu a opini\u00f3n da uni\u00f3n \u00e1 Gran Colombia. Nesta acta de independencia, Panam\u00e1 sinalou a s\u00faa intenci\u00f3n soberana e voluntaria de adherirse a Colombia.\nAo decatarse Bol\u00edvar da Independencia de Panam\u00e1, enviou ao Coronel de F\u00e1brega a co\u00f1ecida mensaxe que reza as\u00ed: \u00ab\"A Acta de Independencia de Panam\u00e1, \u00e9 o monumento m\u00e1is glorioso que pode ofrecer \u00e1 historia ningunha provincia americana. Todo est\u00e1 al\u00ed consultado, xustiza, xenerosidade, pol\u00edtica e interese xeral.\"\u00bb .\n\u00c1 data da Independencia de Panam\u00e1, a constituci\u00f3n de C\u00facuta levaba dous meses e tres semanas de ter sido promulgada. A devandita carta magna non resultou grata aos pr\u00f3ceres e dirixentes de Panam\u00e1, que eran negociantes vinculados ao tr\u00e1nsito e ao tr\u00e1fico internacional. Angl\u00f3filos por raz\u00f3ns mercant\u00eds, profesaban o liberalismo manchesteriano e eran, polo tanto, partidarios do abstencionismo estatal, do librecambio e dunha econom\u00eda esencialmente comercial. Cr\u00edan que ao istmo lle auguraba un gran futuro que se manifestar\u00edan tan pronto fora constru\u00edda unha v\u00eda f\u00e9rrea trans\u00edstmica. Por iso os xestores paname\u00f1os da independencia de Espa\u00f1a optaron pola uni\u00f3n ao Estado Colombiano, pero baixo o entendemento de que, dentro deste, Panam\u00e1 manter\u00eda autonom\u00eda econ\u00f3mica, e pol\u00edtica. Aquel entendemento non ser\u00eda extensivo aos ide\u00f3logos da central Bogot\u00e1, que traer\u00eda como consecuencia os movementos paname\u00f1os pola instauraci\u00f3n do federalismo e os innumerables intentos de separaci\u00f3n da Gran Colombia e os seus Estados sucesores.\nO Hait\u00ed espa\u00f1ol intenta unirse \u00e1 Gran Colombia.\nO 30 de novembro de 1821 alg\u00fans dominicanos encabezados por Jos\u00e9 N\u00fa\u00f1ez de C\u00e1ceres proclamaron pacificamente a independencia da Capitan\u00eda xeneral de Santo Domingo co nome de \"Estado Independente do Hait\u00ed Espa\u00f1ol\". N\u00fa\u00f1ez, quen era partidario da causa de Bol\u00edvar e estaba temeroso dunha posible invasi\u00f3n haitiana, estipulou na acta constitutiva do Estado recentemente creado que este formar\u00eda parte da \"Rep\u00fablica de Colombia\".\nN\u00fa\u00f1ez decidiu ent\u00f3n enviar ao continente como delegado a Antonio Mar\u00eda Pineda co fin de reunirse co presidente grancolombiano Sim\u00f3n Bol\u00edvar, para as\u00ed planear a futura integraci\u00f3n e apoio \u00e1 causa independentista dominicana, tanto de Espa\u00f1a coma de Hait\u00ed; non obstante, a comisi\u00f3n non logrou chegar a tempo para encontrarse co Pr\u00f3cer, pois este xa emprendera viaxe ao sur a consumar as campa\u00f1as de independencia, as que manti\u00f1an a Bol\u00edvar afastado de Colombia e do goberno, polo cal non se logrou que a Rep\u00fablica Dominicana se integrara ao proxecto bolivariano.\nDebido ao pouco apoio internacional e \u00e1 loita interna por unificarse con Hait\u00ed, a Gran Colombia ou manterse como un estado completamente independente, a tan s\u00f3 nove semanas de que N\u00fa\u00f1ez declarase a independencia, as forzas militares de Hait\u00ed dirixidas por Jean Pierre Boyer ocuparon o pa\u00eds, decretando a s\u00faa formal anexi\u00f3n o 9 de febreiro de 1822.\nSantanderismo contra bolivarianismo.\nTras o Congreso de C\u00facuta, Sim\u00f3n Bol\u00edvar foi nomeado presidente da Rep\u00fablica e Francisco de Paula Santander o seu vicepresidente. Santander propugnaba unha lexislaci\u00f3n robusta e un marco constitucional e lexislativo que guiase a nova rep\u00fablica. A prioridade de Bol\u00edvar foi continuar o seu proxecto da liberaci\u00f3n da Am\u00e9rica espa\u00f1ola. Durante a campa\u00f1a do sur, dirixida directamente por Bol\u00edvar, o vicepresidente Santander estivo a cargo do goberno en Bogot\u00e1.\nA crise entre Bol\u00edvar e Santander (e os seus respectivos seguidores) afondouse coas diferenzas entre Santander, Jos\u00e9 Antonio P\u00e1ez e coa promulgaci\u00f3n da constituci\u00f3n da Rep\u00fablica de Bolivia de 1826, escrita por Bol\u00edvar para a nacente rep\u00fablica de Bolivia e que os santanderistas tem\u00edan que intentar\u00eda impo\u00f1er en Colombia. O principal receo sobre a constituci\u00f3n bolivariana xurd\u00eda do amplo poder dado \u00e1 figura presidencial, a cal era vitalicia e, desta forma, asimilable a unha monarqu\u00eda.\nO 9 de abril de 1828 instalouse a Convenci\u00f3n de Oca\u00f1a. As diferenzas entre santanderistas e bolivarianos eran evidentes: os primeiros favorec\u00edan o federalismo, mentres que os segundos prefer\u00edan un poder central e presidencial forte. A Convenci\u00f3n, que ti\u00f1a por obxecto reformar a Constituci\u00f3n de C\u00facuta foi un fracaso, e os bolivarianos abandonaron o recinto proclamando a Bol\u00edvar como ditador.\nA crise culminou co atentado a Bol\u00edvar do 25 de setembro de 1828, no que se co\u00f1ece como a Conspiraci\u00f3n Septembrina. A participaci\u00f3n de Santander non \u00e9 clara; non obstante, foi condenado xunto con moitos dos seus seguidores, os cales foron executados por traiz\u00f3n. Por orde de Bol\u00edvar, a condena do propio Santander foi conmutada por desterro.\nDespois dos feitos, Bol\u00edvar seguiu gobernando nun ambiente enrarecido, acurralado por disputas fraccionais e sufrindo de tuberculose. A revoltas continuaron. Per\u00fa declarouse en contra de Bol\u00edvar e Venezuela proclamouse independente. P\u00e1ez ocupou a presidencia dese pa\u00eds e fixo que o Congreso aceptase a renuncia de Bol\u00edvar a mediados do ano 1830 e expuls\u00e1seo do pa\u00eds conced\u00e9ndolle unha pensi\u00f3n de 3000 pesos anuais.\nTentativa de separaci\u00f3n de Panam\u00e1 en 1826.\nNo que a Panam\u00e1 concirne, a s\u00faa clase dirixente op\u00faxose tenazmente \u00e1 adopci\u00f3n a constituci\u00f3n Bolivariana, a pesar de todas as xesti\u00f3ns do enviado especial polo liberador e da presi\u00f3n que exerceron o intendente e xefe militar no istmo.\nEn 1826, mesmo ano en que Panam\u00e1 rexeitou a constituci\u00f3n Bolivariana, se celebrou na capital istme\u00f1a o famoso Congreso internacional Bolivariano. M\u00e1is este notable acontecemento, non foi \u00f3bice para que nese ano se producise a primeira tentativa de separaci\u00f3n de Colombia. Sucede que o congreso colombiano fac\u00eda caso omiso das solicitudes de franqu\u00edas comerciais para o istmo, o cal frustraba as aspiraci\u00f3ns paname\u00f1as. En consecuencia, xurdiu un movemento separatista para converter a Panam\u00e1 nun pa\u00eds hanse\u00e1tico, baixo a protecci\u00f3n de Gran Breta\u00f1a e os Estados Unidos. O movemento foi reprimido, non obstante, polos militares colombianos destacados no istmo.\nO conflito co Per\u00fa.\nLogo de finalizada a loita independentista do Per\u00fa e pasada a ameaza espa\u00f1ola que levou aos peruanos a solicitar a intervenci\u00f3n de Colombia, as relaci\u00f3ns entre Colombia e Per\u00fa f\u00f3ronse facendo paulatinamente m\u00e1is tensas polas disputas territoriais, o desexo peruano de anexar Guayaquil, o desagrado dos peruanos \u00e1 intervenci\u00f3n de Bol\u00edvar nos asuntos internos do Per\u00fa e o seu reclamo de Tumbes, Xa\u00e9n e Maynas, territorios peruanos. As orixes e primeiras manifestaci\u00f3ns da contenda d\u00e9ronse seis anos antes co problema da quen lle correspond\u00eda a soberan\u00eda da rica provincia de Guayaquil, o tema foi unha espi\u00f1a entre as relaci\u00f3ns de ambas as d\u00faas rep\u00fablicas, Colombia e Per\u00fa, posto que foi anexada \u00e1 Gran Colombia o 31 de xullo de 1822.\nO Per\u00fa intervi\u00f1era en Bolivia a principios de 1828 e neg\u00e1base a permitir a intervenci\u00f3n de Colombia nos asuntos da rep\u00fablica altoperuana (algo parecido ao que pasou no mesmo Per\u00fa baixo a ditadura de Bol\u00edvar). O 3 de xu\u00f1o de 1828, a Gran Colombia, por intermedio de Bol\u00edvar, declaroulle a guerra \u00e1 Rep\u00fablica Peruana. No transcurso deste conflito, o Per\u00fa avanzou ao interior do \"Departamento do Sur\" de Colombia, ata preto da cidade de Cuenca obtendo decisivas vitorias navais mentres que en Nova Granada se viv\u00eda un estado de guerra civil co alzamento dos xenerais Jos\u00e9 Mar\u00eda Obando e Jos\u00e9 Hilario L\u00f3pez. Tras ser pacificados por Bol\u00edvar e reorganizado as forzas, o ex\u00e9rcito colombiano iniciou unha ofensiva terrestre que culminou na Batalla do Portete de Tarqui o 27 de febreiro de 1829, coa vitoria das tropas colombianas do mariscal Antonio Jos\u00e9 de Sucre sobre a vangarda peruana. O 28 de febreiro asinouse o Convenio de Gir\u00f3n e o 22 de setembro, o Tratado de Guayaquil, en prol dunha sa\u00edda diplom\u00e1tica, mant\u00e9ndose o 'statu' anterior \u00e1 guerra.\nNon obstante, a posterior separaci\u00f3n da uni\u00f3n colombiana deixou pendente a subscrici\u00f3n dun tratado de l\u00edmites que formalizase a fronteira herdada da colonia, o que durante os anos vindeiros desembocar\u00eda no conflito de La Pedrera, na guerra colombo-peruana (1932-1934) e no longo conflito entre o Per\u00fa e Ecuador (s\u00e9culos XIX e XX).\nO goberno de Bol\u00edvar.\nEntre o 24 de xu\u00f1o de 1828 e marzo de 1830 Bol\u00edvar gobernou por decreto. Isto non impediu a separaci\u00f3n de Venezuela o 27 de decembro de 1829. O 20 de xaneiro de 1830 Bol\u00edvar convocou o Congreso Admirable co fin de solucionar a crise institucional. O Congreso non puido evitar a separaci\u00f3n de Venezuela e evidenciou a falta de apoio coa que contaba Bol\u00edvar cuxa sa\u00fade vi\u00f1a deterior\u00e1ndose notablemente. Bol\u00edvar renunciou o 8 de maio de 1830, quedando Domingo Caycedo como presidente interino.\nSeparaci\u00f3n de Venezuela e Ecuador.\nA separaci\u00f3n de Venezuela e Quito foi acelerada pola discrepancia de opini\u00f3ns entre federalistas e centralistas. Quito non tivera unha representaci\u00f3n real nas deliberaci\u00f3ns constitucionais e s\u00f3 \u00e9 en 1822 cando se une \u00e1 Gran Colombia. A pesar de existir apoio \u00e1 constituci\u00f3n de Colombia en Quito, m\u00e1is especificamente en Guayaquil, quite\u00f1os e venezolanos ansiaban unha constituci\u00f3n federalista, \u00e9 dicir unha que lles permitise ter un control e liberdade rexional sen imposici\u00f3ns centrais fortes; en particular o corpo militar venezolano esperaba exercer m\u00e1is poder na s\u00faa rexi\u00f3n.\nAos membros do ex\u00e9rcito permit\u00edraselles votar nas elecci\u00f3ns dende a constituci\u00f3n de C\u00facuta en especial como xusto reco\u00f1ecemento ao esforzo realizado nas campa\u00f1as liberadoras. En 1827 o congreso decide reducir ese dereito e fixo un cambio constitucional para exclu\u00edr dende os sarxentos cara a abaixo, xa que exclu\u00edr a c\u00fapula militar era un movemento moi atrevido.\nEn abril de 1828 re\u00fanense en Oca\u00f1a os representantes dos municipios (parroquias) para elixir o congreso constitu\u00ednte que reformar\u00eda a constituci\u00f3n de C\u00facuta. Os santanderistas (federalistas) lograron unha gran representaci\u00f3n. O descontento dos bolivarianos foi tal que decidiron abandonar as deliberaci\u00f3ns polo cal non se logrou o \"quorum\". Esta incapacidade para exercer a democracia e de resolver os conflitos baixo o di\u00e1logo, a negociaci\u00f3n e o voto, optando m\u00e1is ben polo abandono, foi un comportamento que perseguiu como mal fantasma aos partidos tradicionais durante o s\u00e9culo XIX e XX e foi causa xeradora de violencia. A pesar de todo se nomean os membros nas elecci\u00f3ns do 1 de xullo de 1828.\nBol\u00edvar co seu fervente desexoso de ver unha Gran Colombia unida decide facer impo\u00f1er a s\u00faa vontade en forma ditatorial como \u00faltimo recurso e presenta, en agosto de 1828, unha constituci\u00f3n que desenvolvera na que se inclu\u00eda Per\u00fa e Bolivia (pois Bolivia xa se separara do Per\u00fa), cun forte goberno central e unha presidencia de por vida na que o presidente poder\u00eda ter a facultade de nomear o seu sucesor. Esa foi a fa\u00edsca final que incendiou aos santanderistas pois viron nesa proposta un retroceso a unha monarqu\u00eda e chegaron ao punto de intentar asasinar o liberador o 25 de setembro. Adicionalmente, os l\u00edderes venezolanos viron con bastante receo as intenci\u00f3ns de Bol\u00edvar, en novembro de 1829 deciden separarse da Gran Colombia e as\u00ed comunic\u00e1rono na convenci\u00f3n de xaneiro. Bol\u00edvar finalmente renuncia \u00e1 s\u00faa posici\u00f3n durante a convenci\u00f3n constitucional de xaneiro de 1830 reunida en Bogot\u00e1 (tam\u00e9n chamada o Congreso Admirable). Adicionalmente, empezaba a mostrarse enfermo.\nOs quite\u00f1os, ao saber que Venezuela se escindira e que Bol\u00edvar se retiraba en forma definitiva, tomaron a resoluci\u00f3n de separarse. E con isto esva\u00e9cese a Gran Colombia despois de once anos de existencia. O descontento militar e o dos grupos liberais acentuouse e levou consigo \u00e1 ditadura do xeneral Rafael Urdaneta. Finalmente, en decembro de 1830, morreu o Liberador.\nXuridicamente, a Gran Colombia existiu ata o 21 de novembro de 1831, presidida por Domingo Caycedo (do 4 de maio ao 13 de xu\u00f1o de 1830 e do 3 de maio ao 21 de novembro de 1831), Joaqu\u00edn Mosquera (do 13 de xu\u00f1o ao 5 de setembro de 1830) e por Rafael Urdaneta (do 5 de setembro ao 3 de maio). Durante este episodio a rexi\u00f3n do istmo manifestou a s\u00faa separaci\u00f3n en d\u00faas ocasi\u00f3ns: en 1830 ao mando de Jos\u00e9 Domingo Espinar e en 1831 ao mando de Juan Eligio Alzur\u00fa.\nO 13 de maio de 1830, o departamento do Sur (Quito) declarou a s\u00faa independencia de Colombia e conformou a Rep\u00fablica do Ecuador. Colombia quedou as\u00ed constitu\u00edda en s\u00f3 a Nova Granada e Panam\u00e1 (xuridicamente Panam\u00e1 pertenc\u00eda ao departamento de Nova Granada). Panam\u00e1 separouse por primeira vez para logo manterse unida voluntariamente.\nEn 1832, creouse a Rep\u00fablica de Nova Granada e Francisco de Paula Santander foi nomeado o seu primeiro presidente.\nA Cosiata.\nO 30 de abril de 1826 tivo lugar en Venezuela un movemento separatista co\u00f1ecido co nome da A Cosiata dirixido por Jos\u00e9 Antonio P\u00e1ez, que se presentou como unha reacci\u00f3n contra o goberno de Bogot\u00e1, o centralismo e Sim\u00f3n Bol\u00edvar.\nO nome da cosiata deriva de \"cousa sen importancia\", que era como cualificaban os detractores de Bol\u00edvar despois da rebeli\u00f3n \u00e1 amnist\u00eda chegando finalmente do Per\u00fa (e novamente en rebeli\u00f3n). O 25 de novembro de 1826 Bol\u00edvar marcha coa elite das s\u00faas tropas a Venezuela e persuade a P\u00e1ez de depo\u00f1er a s\u00faa sublevaci\u00f3n contra a Gran Colombia, a cambio de ser reco\u00f1ecido como xefe civil e militar de Venezuela.\nPrimeira separaci\u00f3n temporal de Panam\u00e1.\nO 26 de setembro de 1830, Panam\u00e1 separouse do Estado grancolombiano, constitu\u00edndose na primeira de cinco separaci\u00f3ns dos territorios da actual Colombia, o seu xestor foi o xeneral paname\u00f1o Jos\u00e9 Domingo Espinar, mulato de orixe popular que non compart\u00eda as preferencias da oligarqu\u00eda paname\u00f1a, foi un gran partidario de Bol\u00edvar, de quen fora secretario. Debido \u00e1 crise ocasionada pola renuncia do liberador e a desmembraci\u00f3n da Gran Colombia, Espinar, apoiado polas masas do arrabalde capitalino, rebelouse contra o goberno imperante esperando a volta de Bol\u00edvar ao poder.\nO artigo 2 da acta de tan singular emancipaci\u00f3n dic\u00eda: \"Panam\u00e1 desexa que a s\u00faa excelencia o liberador Sim\u00f3n Bol\u00edvar se encargue do goberno da Rep\u00fablica como medida indispensable para volver \u00e1 uni\u00f3n as partes de que ela se separaron baixo pretextos diferentes quedando dende logo este departamento baixo a s\u00faa inmediata protecci\u00f3n\".\nEn consecuencia co proclamado, foi unha delegaci\u00f3n paname\u00f1a a Barranquilla, onde se achaba Bol\u00edvar, para invitalo a que vi\u00f1ese ao Istmo a reasumir o poder e a reconstru\u00edr a desmembrada Gran Colombia. Bol\u00edvar rexeitouse a tal ofrecemento e aconsellou o seu antigo secretario que incorporara o Istmo a Colombia. As\u00ed procedeu o seu leal secretario, pero pouco despois se producir\u00eda outro movemento secesionista ao seguinte ano.\nSegunda separaci\u00f3n temporal de Panam\u00e1.\nO 9 de xullo de 1831, foi xerada polo coronel venezolano Juan Eligio Alzuru a segunda separaci\u00f3n de Panam\u00e1 de Colombia, que contou inicialmente co benepl\u00e1cito da oligarqu\u00eda paname\u00f1a tanto capitalina como a do interior. Foi un movemento en reacci\u00f3n aos plans de Jos\u00e9 Domingo Espinar que pretend\u00eda o restablecemento do Estado Grande-colombiano e do poder centralizante de Bol\u00edvar, onde se pretend\u00eda unha definitiva secesi\u00f3n.\nOs m\u00e9todos daquel militar foron tan crueis e arbitrarios que fixeron perigar os intereses da clase dominante paname\u00f1a. polo tanto esta, mediante a acci\u00f3n dos outros militares que controlaban, lograron derrotar e fusilar o tirano. Logo disto, os dirixentes paname\u00f1os ao ver o que un movemento independentista mal levado poder\u00eda desencadear, decidiron incorporar ao istmo a nacente Rep\u00fablica de Nova Granada.\nProxectos de restauraci\u00f3n.\nDespois da s\u00faa disoluci\u00f3n en 1830, limitouse a diversos acordos de integraci\u00f3n bipartita entre os pa\u00edses que no seu momento o integraron, sen que nada dera en restaurar a entidade territorial. Non obstante, nestas mesmas datas xurdiu unha idea chamada \"Pan-Colombianismo ou Grande-Colombianismo\", alentado polo movemento \"Fronte Nacionalista Colombiano\" e con recente auxe entre cidad\u00e1ns dos 3 principais pa\u00edses que a conformaron. \nNunha declaraci\u00f3n da Axencia Bolivariana de Noticias a inicios de 2008, o expresidente de Venezuela, Hugo Ch\u00e1vez, anunciou a proposta da restauraci\u00f3n pol\u00edtica da Gran Colombia, baixo a revoluci\u00f3n bolivariana.\nForzas armadas.\nA Gran Colombia contaba para mediados dos anos 1820 cun ex\u00e9rcito de 25\u00a0000 a 30\u00a0000 homes, dos cales arredor da metade eran tropas regulares e o resto milicias. A calidade dos soldados colombianos variaba dende veteranos con anos en servizo en unidades elite (como o batall\u00f3n \"Volt\u00edgeros\", o batall\u00f3n \"Rifles\", os \"Bravos de Apure\" o batall\u00f3n \"Albi\u00f3n\") a unidades mal dotadas e mal adestradas que participaban en labores como milicias e guerrillas.\nA armada contaba cunha variedade de buques, inclu\u00edndo varios nav\u00edos de m\u00e1is de 60 can\u00f3ns, fragatas de 44 can\u00f3ns, e moitas unidades menores. A armada concentrouse na ba\u00eda de Cartaxena en 1825, realizando exercicios como preparativo para a planeada invasi\u00f3n a Cuba e Porto Rico que ao final non se realizou. Ao estalar a guerra co Per\u00fa, a mari\u00f1a ach\u00e1base en boa parte no mar Caribe.\nA Gran Colombia era en boa medida un pa\u00eds altamente militarizado, as s\u00faas forzas armadas ocupaban un papel de grande importancia tanto na rep\u00fablica coma na pol\u00edtica. En especial nos seus \u00faltimos anos cando o Liberador volvera do Per\u00fa, creceu o militarismo bolivariano nun intento de frear a crecente popularidade dos liberais santanderistas e os movementos secesionistas en Venezuela e Ecuador. Estas discrepancias pol\u00edticas escalar\u00edan ata que Bol\u00edvar proclamou a s\u00faa ditadura.\nBol\u00edvar era partidario dunhas forzas armadas permanentes e en p\u00e9 de guerra que puidesen manter a paz interna mediante a coerci\u00f3n, resgardar a soberan\u00eda da naci\u00f3n e permitir a Colombia xogar un papel de importancia na pol\u00edtica americana. En cambio Santander quer\u00eda unha reduci\u00f3n das forzas para diminu\u00edr tanto os seus custos coma a s\u00faa participaci\u00f3n pol\u00edtica.\nXeograf\u00eda.\nO pa\u00eds estaba conformado por un vasto territorio, que ocupaba na s\u00faa meirande parte a rexi\u00f3n norte de Am\u00e9rica do Sur. Do oriente ao occidente \u00eda desde o r\u00edo Esequibo e o Oc\u00e9ano Atl\u00e1ntico at\u00e9 o istmo de Panam\u00e1 e o Oc\u00e9ano Pac\u00edfico. Do norte ao sur, comprend\u00eda o amplo terreo situado entre o Mar Caribe e o r\u00edo Amazonas. En total abrangu\u00eda unha \u00e1rea de m\u00e1is de 2.500.000 quil\u00f3metros cadrados.\nRelevo.\nO aspecto m\u00e1is caracter\u00edstico do pa\u00eds era sen d\u00fabida ningunha a grande Cordilleira dos Andes. A devandita cadea monta\u00f1osa ocupaba a metade occidental do pa\u00eds, ingresando polo Distrito do Sur, logo divid\u00edndose en tres ramais na s\u00faa entrada ao Distrito do Centro e finalmente curv\u00e1ndose para logo internarse ao territorio do Distrito do Norte.\nAs maiores alturas da Gran Colombia encontr\u00e1banse pr\u00f3ximos da li\u00f1a ecuatorial, estando unha gran cantidade delas situadas no Distrito do Sur. O monte m\u00e1is alto era o Chimborazo (6.310 m), seguido do Cotopaxi (5.897 m), Cayambe (5.790 m), Serra Nevada de Santa Marta (5.775 m), Antisa (5.758 m), e o Nevado do Huila (5.750 m). \u00c9 notable o feito que todas estas alturas son volc\u00e1ns (tanto extintos coma activos), a excepci\u00f3n da Serra Nevada de Santa Marta.\nAproximadamente un terzo do pa\u00eds correspond\u00eda aos chairos do Orinoco, unha vasta sabana cuberta de pasteiros aptos para a gandar\u00eda e a agricultura, regada por numerosos e caudalosos r\u00edos. A porci\u00f3n restante do territorio estaba ocupada pola ampla chaira da amazonia, pouco explorada e chea de enormes r\u00edos caudalosos.\nHidrograf\u00eda.\nR\u00edos.\nTres grandes r\u00edos sucaban o territorio da Gran Colombia: o Magdalena, que co seu principal afluente o Cauca desemboca no Caribe; o Orinoco, r\u00edo caudaloso no cal desembocan os r\u00edos Meta e Guaviare; e o Amazonas, ao cal afl\u00faen o Napo, o Putumayo e o Caquet\u00e1. Outros r\u00edos importantes eran o Atrato, o Guayaquil e o Guarapiche.\nDestes serv\u00edan como importantes v\u00edas fluviais o Magdalena e o Orinoco, polos cales entraban os produtos importados ao pa\u00eds.\nLagos e ba\u00edas.\nDebido \u00e1 s\u00faa extensi\u00f3n territorial e a posu\u00edr costas sobre ambos os dous oc\u00e9anos, a Gran Colombia contaba con innumerables ba\u00edas, golfos e esteiros aptos para servir de portos naturais. Os m\u00e1is importantes na costa pac\u00edfica eran a de Guayaquil, ao sur; a do Choc\u00f3 ou Buenaventura, ao centro; e a de Panam\u00e1, ao norte. Pola costa atl\u00e1ntica t\u00ed\u00f1anse os golfos de Dari\u00e9n, Maracaibo, Cariaco e o de Paria.\nEntre os lagos do pa\u00eds destac\u00e1banse dous: o lago de Maracaibo, un enorme corpo de auga que se comunicaba co golfo do mesmo nome e no cal sucedeu unha das m\u00e1is importantes batallas pola independencia; e o lago de Valencia, corpo de auga incrustado na cordilleira costeira venezolana. Ao longo do pa\u00eds tam\u00e9n exist\u00edan outros espellos de auga importantes como os lamazais de Santa Marta ou a Zapatosa.\nClima.\nO clima da Gran Colombia non estaba afectado pola latitude do pa\u00eds respecto ao ecuador, sen\u00f3n pola topograf\u00eda e a tempada de chuvias, que daba orixe a d\u00faas estaci\u00f3ns chamadas comunmente inverno e ver\u00e1n. De entre todas as zonas que compo\u00f1\u00edan a rep\u00fablica, as m\u00e1is c\u00e1lidas e secas eran a G\u00fciana, a chaira setentrional de Nova Granada e a costa pac\u00edfica pr\u00f3xima a Guayaquil. As rexi\u00f3ns m\u00e1is chuviosas eran as pr\u00f3ximas \u00e1 cordilleira andina, en especial ao sur e oriente do pa\u00eds, onde nac\u00edan os principais tributarios do r\u00edo Amazonas.\nOs vales situados entre as cordilleiras gozaban dun clima morno e uniforme durante gran parte do ano, mentres aquelas zonas pr\u00f3ximas \u00e1 costa gozaban dun clima bastante caloroso. En terras m\u00e1is altas mesmo pod\u00eda encontrarse nevados e xeo, a\u00ednda que se achasen na zona intertropical pr\u00f3xima \u00e1 li\u00f1a ecuatorial, tal como acontec\u00eda no Distrito do Sur. A mesma situaci\u00f3n xeogr\u00e1fica das cordilleiras orixinaba que a vexetaci\u00f3n fose moi variada e a fecundidade do chan f\u00f3ra inmensa, polo cal no pa\u00eds se daba toda clase de produtos agr\u00edcolas.\nDemograf\u00eda.\nOs demograf\u00eda da Gran Colombia era multi\u00e9tnica. Houbo espa\u00f1ois, indios, mulatos, negros, mestizos e zambros. A poboaci\u00f3n en xeral estaba distribu\u00edda dunha forma moi heterox\u00e9nea, de modo que mentres o norte do pa\u00eds, estaba maioritariamente habitado por espa\u00f1ois e mestizos, o sur do pa\u00eds o estaba por un amplo n\u00famero de ind\u00edxenas. Isto deb\u00edase a que moita da poboaci\u00f3n nativa na rexi\u00f3n norte foi exterminada durante as primeiras incursi\u00f3ns europeas feitas durante a \u00e9poca da conquista espa\u00f1ola, mentres nas rexi\u00f3ns m\u00e1is ao sur cre\u00e1ronse resgardos e misi\u00f3ns por parte de ordes relixiosas que conservaron en gran parte o seu n\u00famero orixinal En si a poboaci\u00f3n estaba altamente estratificada, estando os espa\u00f1ois e brancos en xeral no tope, seguidos dos indios, os negros e as demais mesturas de razas..\nSegundo as estimaci\u00f3ns realizadas en 1822, a poboaci\u00f3n da Gran Colombia distribu\u00edase por departamentos do seguinte xeito:\nA poboaci\u00f3n escrava dentro do pa\u00eds apenas superaba os 70.000 (1823). A poboaci\u00f3n ind\u00edxena, en tanto, calcul\u00e1base entre 400 mil e 500 mil distribu\u00edda en toda a naci\u00f3n. As tribos das cales se ti\u00f1a un rexistro escrito eran os Chaimas, Pariagotos, Guaraones, Guayquer\u00edas, Guaguas, Cumanagotos, Caribes, Guaxiros, Salivas, Guamos, Muiscas e Muzos.\nO censo de 1825 botou os seguintes resultados demogr\u00e1ficos por distrito:"}
{"id": "309958", "revid": "23204", "url": "https://gl.wikipedia.org/wiki?curid=309958", "title": "Condado de Antigonish", "text": "O condado de Antigonish \u00e9 un condado da provincia canadense de Nova Escocia, situado no norte da provincia, no estreito de\u00a0Northumberland Strait. A sede do condado \u00e9 a vila de Antigonish onde se sit\u00faa a Saint Francis Xavier University. O condado \u00e9 de lingua maioritaria inglesa pero nel est\u00e1 a pequena vila acadiana de Pomquet que data de 1774.\nHistoria.\nEn 1784, creouse o condado de Sydney, establ\u00e9cendose as s\u00faas fronteiras o 16 de decembro de 1785. En 1818, fundouse a localidade de St. Mary's Township que ti\u00f1a unha parte no condado de Sydney e outra no de Halifax. En 1822 a parte localizada en Halifax integrouse no condado de Sydney. En 1836 creouse o condado de\u00a0Guysborough con parte do condado de Sydney e este mudou de nome en 1863 denomin\u00e1ndose Antigonish, palabra de orixe micmac."}
{"id": "309959", "revid": "27155", "url": "https://gl.wikipedia.org/wiki?curid=309959", "title": "Trastorno xen\u00e9tico", "text": ""}
{"id": "309961", "revid": "1131", "url": "https://gl.wikipedia.org/wiki?curid=309961", "title": "Tituba", "text": "Tituba foi unha escrava india ou africana do s\u00e9culo XVII e cuxo dono foi Samuel Parris de Danvers, Massachusetts. Tituba foi a primeira persoa acusada de practicar bruxer\u00eda durante os xu\u00edzos de Salem que tiveron lugar en 1692.\nAcusaci\u00f3n.\nTituba foi a primeira persoa en ser acusada de bruxer\u00eda por Betty Parris e Abigail Williams. Tam\u00e9n foi a primeira persoa en confesar estes actos na vila de Salem. Nun primeiro momento, negou ter ningunha relaci\u00f3n coa bruxer\u00eda, pero Samuel Parris castigouna fisicamente ata que confesou que axudou a Mary Sibley a facer torta de bruxas. M\u00e1is tarde engadiu \u00e1 s\u00faa declaraci\u00f3n que aprendera t\u00e9cnicas ocultas da s\u00faa mestra en Barbados, a cal lle ensinou como protexerse de poderes malignos e como delatar a bruxer\u00eda. Debido a que eses co\u00f1ecementos non foran aprendidos para ferir, Tituba asegurou de novo a Parris que ela non era unha meiga, pero admitiu que formou parte dun ritual oculto cando fixo a torta de meigas nun intento de axudar a Betty Parris. John, o seu marido, converteuse, preso do medo, en acusador de m\u00e1is persoas. Betty e Abigail acusaron despois d\u00faas mulleres, Sarah Good e Sarah Osborne.\nOutras persoas de vilas pr\u00f3ximas foron acusadas de bruxer\u00eda e arrestadas nos xu\u00edzos de Salem. Tituba non s\u00f3 acusou outras persoas na s\u00faa confesi\u00f3n, sen\u00f3n que tam\u00e9n mencionou cans negros, porcos, un paxaro amarelo, ratas vermellas e brancas, gatos e un lobo. Tituba confesou que Sarah Osborne posu\u00eda unha criatura con cabeza de muller, d\u00faas pernas e \u00e1s. Por mesturar diferentes puntos de vista sobre a bruxer\u00eda, inintencionadamente estableceu o caos no lugar de Salem dando a entender que o demo estaba entre eles.\nSupervivencia.\nA pesar do feito de que confesou unha ofensa capital e de que era unha escrava, Tituba nunca foi executada polo seu papel nos xu\u00edzos de bruxer\u00eda. Foi mandada \u00f3 c\u00e1rcere pero liberada posteriormente; por\u00e9n non existe un rexistro que mostre onde foi despois disto. Durante o curto tempo que duraron estes xu\u00edzos, moita xente foi aforcada en Nova Inglaterra, base\u00e1ndose nunha pasaxe b\u00edblica que recomenda que as persoas non deber\u00edan deixar vivir unha meiga.\nRaza.\nA raza de Tituba estivo en controversia por 150 anos.\u00a0Indubidablemente, as pol\u00edticas raciais de mediados do s\u00e9culo XIX son as responsables deste debate. A pesar disto, todos os documentos dos xu\u00edzos por bruxer\u00eda de Salem que mencionan a Tituba caracter\u00edzana como unha muller nativa americana. A etnia de Tituba estivo rodeada de controversia dende a primeira an\u00e1lise hist\u00f3rica da mesma. Nun principio foi asumido que era descendente de indios.\u00a0Pero tempo despois, as orixes de Tituba comezaron a ser re-avaliadas e as antigas teor\u00edas foron postas en cuesti\u00f3n.\nSuposici\u00f3n de ascendencia africana.\nEn apoio \u00e1s orixes africanas de Tituba, Veta Smith Tucker afirma que a sociedade puritana \"\u2026non percib\u00eda o contraste das identidades sociais entre africanos e indios\", e a mi\u00fado eran agrupadas as d\u00faas xuntas. De acordo con Smith Tucker, isto explicar\u00eda por que no s\u00e9culo XVII os documentos etiquetaban a Tituba como \"india\" (nativa americana).Por\u00e9n, se botamos unha simple ollada a estes mesmos documentos pr\u00f3base que a an\u00e1lise de Smith falla por pouca fiabilidade. O caso de Mary Black, outra acusada de bruxer\u00eda de Salem, mostra claramente que no s\u00e9culo XVII os puritanos distingu\u00edan, de feito, os indios dos africanos. No exame de Black, os rexistros afirman \"Mr. Samuell Parris desexa ter por escrito o exame de Mary Black, unha muller negra\".\nNa d\u00e9cada de 1860 e a seguinte, as relaci\u00f3ns entre razas nos Estados Unidos acadou un dos seus puntos m\u00e1is baixos. Nun momento no que os negros era considerados como un ser inferior en todo xeito imaxinable, e a mi\u00fado acusados de transgresi\u00f3ns sociais, non \u00e9 complicado ver por que os estudosos dese tempo imaxinaban a Tituba, como m\u00ednimo, \"tinguida\" con ascendencia africana.\nUn ano despois da contribuci\u00f3n de Upham, Henry Wadsworth Longfellow foi un paso m\u00e1is al\u00e1 no libro \"Giles Corey of the Salem Farms\" e afirmou que Tituba era \"a filla dun home totalmente negro e feroz... Era un home Obi, e ensinoulle a ela a s\u00faa maxia\". Obeah (tam\u00e9n escrito Obi) \u00e9 un sistema especificamente africano e afroamericano de maxia. Xeralmente \u00e9 aceptado polos estudosos dende o s\u00e9culo XIX que Tituba ensinara e practicara vod\u00fa con rapazas de Salem. O vod\u00fa \u00e9 efectivamente unha relixi\u00f3n do Oeste de \u00c1frica que foi practicada tam\u00e9n no Caribe durante o s\u00e9culo XVII. Se Tituba vi\u00f1ese de feito desta rexi\u00f3n, puido aprender algunha forma de vod\u00fa doutros escravos. Non obstante, isto non significa necesariamente que Tituba fose negra. De feito, non existe ning\u00fan documento en Salem que certifique que Tituba practicase vod\u00fa. Na s\u00faa confesi\u00f3n, toda a maxia que Tituba confesaba facer era europea en natureza, tal como confirma o Libro do Demo.\nO propio nome Tituba complica a\u00ednda m\u00e1is este debate. De acordo con Smith Tucker, \"Tituba\" \u00e9 unha palabra yoruba. Os yoruba son unha etnia nativa do suroeste de Nixeria que fala unha lingua do mesmo nome. Smith Tucker apunta que \"titi\" en yoruba significa \"sen fin\". A palabra Tituba nesa lingua \u00e9 un verbo que significa \"espiar\". Outro punto importante \u00e9 que os yoruba, un dos maiores grupos \u00e9tnicos de \u00c1frica, te\u00f1en unha extensa historia de poboaci\u00f3n antiga que foi usada como escravos en Am\u00e9rica.\nSuposici\u00f3n de ascendencia mixta.\nPor\u00e9n, o nome Tituba recorda o verbo espa\u00f1ol \"titubear\". Se Tituba fose natural do Caribe, ou fose nativa do continente suramericano que fai fronteira co Caribe, como afirma Elaine G. Breslaw, puido ter un nome espa\u00f1ol. Ademais, no s\u00e9culo XVI os espa\u00f1ois identificaron unha tribo de indios arredor do r\u00edo Orinoco que chamaron os \"tibetibe\".\u00a0Os antrop\u00f3logos tam\u00e9n distinguiron un grupo de arauacos arredor do r\u00edo Amacura chamados \"tetebetana\". En lat\u00edn, a mi\u00fado unha fonte de nomes para escravos en Europa e Am\u00e9rica, Tituba significa \"cambalear\". O nome Tituba puido facilmente ser asumido do orixinal dalgunha das formas anteriormente mostradas.\u00a0\nAs orixes do debate poden ser remontadas \u00f3 libro de Charles Upham \"Bruxer\u00eda en Salem\", publicado en 1867. Upham escribiu que Tituba e o seu marido, John Indian, eran nativos do Caribe (ou da Nova Espa\u00f1a, como era chamado no s\u00e9culo XIX). Debido a que \u00f3s escravos na Espa\u00f1a colonial lles estaba permitido ter relaci\u00f3ns afectivas uns cos outros, os estudosos comezaron a asumir que Tituba era de herdanza mixta. Hansen afirma:\nFicci\u00f3n.\nTituba aparece na novela \"I, Tituba: Black Witch of Salem\" (1986) de Maryse Cond\u00e9. Tam\u00e9n aparece na obra de 1952 \"The Crucible\"\u00a0de\u00a0Arthur Miller; en 1957\u00a0e\u00a01996 nas adaptaci\u00f3ns da obra de Miller, foi representada por Darling Legitimus e Charlayne Woodard, respectivamente. A imaxe de Tituba como instigadora da bruxer\u00eda en Salem foi reforzada na escena de apertura de \"The Crucible\", a cal debe moito \u00f3 traballo de\u00a0Marion L. Starkey\u00a0\"The Devil in Massachusetts\" (1949).\nNa obra, Tituba \u00e9 levada a Salem dende Barbados e ensinada a conxurar esp\u00edritos, e d\u00e1se a entender que fixera incursi\u00f3ns na feiticer\u00eda, bruxer\u00eda e satanismo.\u00a0Estas narraci\u00f3ns ficticias soste\u00f1en que Abigail Williams e as outras raparigas trataban de usar os seus co\u00f1ecementos bailando no monte antes de que os xu\u00edzos comezasen e, de feito, at\u00f3panas un d\u00eda e isto \u00e9 o que comporta os xu\u00edzos. Coa intenci\u00f3n orixinal de cubrir as s\u00faas obras pecaminosas, Tituba \u00e9 acusada por Abigail, a cal estaba ebria debido a unha copa m\u00e1xica que Tituba fixera para matar a muller de John Proctor, Elizabeth, e para embruxalo e que as\u00ed comezase a sentir algo por ela. Ela e o resto de rapazas afirmaron que viron a Tituba co demo.\nTituba \u00e9 tam\u00e9n o personaxe principal do libro de 1956 \"Tituba of Salem Village\"\u00a0de\u00a0Ann Petry. Escrito para nenos de 10 anos en diante, retrata a Tituba como unha india negra que conta historias sobre a vida en Barbados as rapazas da vila. Estas historias est\u00e1n mesturadas con superstici\u00f3ns existentes e crenzas pag\u00e1s na parte dos puritanos (por exemplo, \u00e9 un veci\u00f1o branco o que fai a torta de bruxas, antes que Tituba), e a histeria da bruxer\u00eda \u00e9 parcialmente atribu\u00edda a unha especie de febre de cabana durante un inverno particularmente amargo.\u00a0\nTituba \u00e9 un dos personaxes de \"Witches' Children\" (1987) de Patricia Clapp. \"Witches' Children\"\u00a0est\u00e1 narrado por Mary Warren, unha das rapazas posu\u00eddas.\nTituba tam\u00e9n apareceu na edici\u00f3n 131 de\u00a0\"Nightwing\".\nTituba aparece na novela \"Calligraphy of the Witch\" (2007) de\u00a0Alicia Gaspar de Alba. Na novela, Tituba \u00e9 unha india arawak de G\u00fciana que domina varios idiomas, e a \u00fanica persa na \u00e1rea de Boston que entende o castel\u00e1n. \u00c9 amiga e profesora de ingl\u00e9s da escrava\u00a0Concepci\u00f3n Benavides, a cal \u00e9 acusada de bruxer\u00eda na \u00e1rea de Boston debido \u00e1 s\u00faa cultura cat\u00f3lica e \u00e1 s\u00faa orixe mexicana. No libro, ve o futuro de Concepci\u00f3n a trav\u00e9s da auga. M\u00e1is tarde na novela, Samuel Parris e a s\u00faa escrava Tituba m\u00fadanse a Salem.\nTituba aparece na novela de Lara Parker \"The Salem Branch\" (2012) a cal est\u00e1 parcialmente situada na Nova Inglaterra colonial, durante a \u00e9poca dos xu\u00edzos.\nEn \"American Horror Story: Coven\", o personaxe de Queenie afirma ser descendente de Tituba; m\u00e1is tarde, a dama do vod\u00fa \u00a0Marie Laveau\u00a0e a meiga Fiona Goode te\u00f1en unha discusi\u00f3n sobre os antecedentes de Tituba, afirmando que a s\u00faa maxia provi\u00f1a dos seus antepasados arawak.\u00a0\nTituba \u00e9 representada por\u00a0Ashley Madekwe\u00a0na serie de 2014 \"Salem\".\nMadame Sul-Te-Wan\u00a0interpretou a Tituba na pel\u00edcula de 1937, \"The Maid of Salem\"\u00a0a cal trata sobre as bruxas de Salem."}
{"id": "309963", "revid": "89787", "url": "https://gl.wikipedia.org/wiki?curid=309963", "title": "Matt Bonner", "text": "Matthew Robert \"Matt\" Bonner, popularmente co\u00f1ecido como The Red Mamba, nado o 5 de abril de 1980 en Concord, Nova Hampshire, \u00e9 un xogador profesional estadounidense de baloncesto. Ga\u00f1ou dous t\u00edtulos de campi\u00f3n en 2007 e 2014 cos San Antonio Spurs. Bonner xogou a nivel universitario nos Florida Gators, sendo seleccionado no Draft da NBA de 2003 polos Chicago Bulls no posto 45. Cunha altura de 2,08 metros xoga na posici\u00f3n ala-pivote.\nTraxectoria deportiva.\nUniversidade.\nEntrou en 1999 a formar parte da Universidade de Florida, onde nos seus catro anos de carreira fixo medias de 12,4 puntos e 5,9 rebotes por partido, e acabou sendo o xogador que m\u00e1is partidos disputou con ese equipo (131), facendo 19 dobres-dobres. Obtivo varios premios e reco\u00f1ecementos na s\u00faa conferencia, e terminou gradu\u00e1ndose en Administraci\u00f3n de Empresas cunhas notas raiando a perfecci\u00f3n.\nProfesional.\nFoi elixido o posto 16 da segunda rolda do Draft da NBA de 2003 polos Chicago Bulls, que inmediatamente o traspasaron aos Toronto Raptors. Antes da s\u00faa incorporaci\u00f3n \u00e1 NBA pasou un ano en Messina, na Liga italiana, onde sufriu un proceso de salmonella que case lle custa a vida. A pesar diso terminou a tempada facendo unha media de 19,2 puntos e 9,3 rebotes por partido.\nEn 2004 incorporouse aos Raptors, onde pasou d\u00faas tempadas de suplente, facendo unha media de 7,3 puntos e 3,6 rebotes en apenas 20 minutos por partido. Na s\u00faa \u00faltima tempada no Canad\u00e1 terminou en d\u00e9cimo cuarta posici\u00f3n entre os mellores tiradores de 3 puntos da liga. En 2006 foi traspasado aos San Antonio Spurs, equipo no que milita na actualidade. Ao termo da temporada 2010-11, foi l\u00edder da liga en porcentaxe de tiros de tres cun 45,7%. Desde que chegou, o equipo conseguiu dous Campionatos da NBA: en 2007 fronte a Cleveland Cavaliers e en 2014 fronte a Miami Heat.\nOutros datos.\nO seu alcume \"The Red Mamba\", foille outugardo por Kobe Bryant mediante a rede social Twitter. Os seus fans, durante o concurso de triplas do All-Star de Houston de 2013, dese\u00f1\u00e1ronlle unha camisola co dorsal 15 que ti\u00f1a escrito dito alcume."}
{"id": "309964", "revid": "5132", "url": "https://gl.wikipedia.org/wiki?curid=309964", "title": "Matthew Bonner", "text": ""}
{"id": "309966", "revid": "5132", "url": "https://gl.wikipedia.org/wiki?curid=309966", "title": "Sydney Swans", "text": "O Sydney Swans \u00e9 un equipo de f\u00fatbol australiano que xoga na AFL da cidade de Sydney, Australia. Este equipo xoga como local no Sydney Cricket Ground, estadio onde tam\u00e9n adestra xunto co Tramway Oval. As s\u00faas cores son o vermello e o branco."}
{"id": "309968", "revid": "23204", "url": "https://gl.wikipedia.org/wiki?curid=309968", "title": "Tiago Splitter", "text": "Tiago Splitter Beims, nado o 1 de xaneiro de 1985 en Blumenau, Santa Catarina, \u00e9 un ex-xogador profesional brasileiro de baloncesto. Actualmente traballa como adestrador de desenvolvemento de xogadores para os [[Brooklyn NewDrafteado polos [[San Antonio Spurs]] en [[2007]], ga\u00f1ou co equipo [[Texas|texano]] o t\u00edtulos de campi\u00f3n en [[Tempada 2013-14 da NBA|2014]]. Splitter xogou durante varios anos na [[liga ACB]], onde foi d\u00faas veces campi\u00f3n de liga. Cunha altura de 2,11 [[metro]]s xogaba nas posici\u00f3ns [[Ala-pivote (baloncesto)|ala-pivote]] e [[Pivote (baloncesto)|pivote]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1985]]\n[[Categor\u00eda:Nados no estado de Santa Catarina]]\n[[Categor\u00eda:Xogadores de baloncesto ol\u00edmpicos do Brasil]]\n[[Categor\u00eda:Xogadores de baloncesto da NBA]]\n[[Categor\u00eda:Ala-pivotes de baloncesto]]\n[[Categor\u00eda:Elecci\u00f3ns no Draft da NBA dos San Antonio Spurs]]\n[[Categor\u00eda:Xogadores do Saski Baskonia]]\n[[Categor\u00eda:Xogadores do Bilbao Basket]]\n[[Categor\u00eda:Xogadores dos San Antonio Spurs]]\n[[Categor\u00eda:Xogadores do Valencia BC]]\n[[Categor\u00eda:Xogadores dos Atlanta Hawks]]\n[[Categor\u00eda:Xogadores dos Philadelphia 76ers]]\n[[Categor\u00eda:Xogadores de baloncesto nos Xogos Ol\u00edmpicos de 2012]]"}
{"id": "309972", "revid": "1093", "url": "https://gl.wikipedia.org/wiki?curid=309972", "title": "Mar\u00eda de los \u00c1ngeles Alvari\u00f1o", "text": ""}
{"id": "309977", "revid": "1093", "url": "https://gl.wikipedia.org/wiki?curid=309977", "title": "Demetrio Salgueiro Rapa", "text": ""}
{"id": "309978", "revid": "1131", "url": "https://gl.wikipedia.org/wiki?curid=309978", "title": "O club da calceta", "text": "O club da calceta pode referirse a:"}
{"id": "309979", "revid": "25871", "url": "https://gl.wikipedia.org/wiki?curid=309979", "title": "Activo t\u00f3xico", "text": "Activo t\u00f3xico (ou en ingl\u00e9s \"toxic asset\") \u00e9 o denominaci\u00f3n coa que os fondos de investimento adoitan designar determinados activos financeiros cuxo valor caeu de forma significativa e para os que xa non hai un mercado operativo, polo que non poden ser postos de novo \u00e1 venda a un prezo satisfactorio. O termo comezou a utilizarse de xeito habitual durante a crise financeira de 2008, ou crise das hipotecas subprime, cando o valor das vivendas atop\u00e1base aumentado por mor da especulaci\u00f3n econ\u00f3mica durante a burbulla inmobiliaria.\nCando o mercado de activos t\u00f3xicos deixa de estar operativo, denom\u00ednase \u00abmercado conxelado\u00bb. Os mercados dalg\u00fans activos t\u00f3xicos conxel\u00e1ronse en 2007 e o problema agravouse considerablemente durante a segunda metade do ano 2008. Isto debeuse a varios factores: o valor destes activos era moi sensible \u00e1s condici\u00f3ns econ\u00f3micas, e o aumento de incerteza financeira nesas condici\u00f3ns dificultou facer estimaci\u00f3ns do valor deses activos. Os bancos e outras grandes instituci\u00f3ns financeiras non estaban dispostos a vender os activos a prezos moi reducidos, porque isto os obrigar\u00eda a reducir os seus activos declarados, o que, en teor\u00eda, os converter\u00eda en insolventes.\nOrixe.\nO termo tivo un uso limitado polo menos ata 2006. Angelo Mozilo, fundador de Countrywide Financial, poder\u00eda ser unha das primeiras persoas quen empregou o termo \u00abt\u00f3xico\u00bb para se referir a determinados produtos hipotecarios en correos electr\u00f3nicos enviados durante a primavera de 2006, segundo revelaron informes da SEC:\nCon respecto aos pr\u00e9stamos subprime 80/20 de Countrywide, Angelo Mozilo afirmou:"}
{"id": "309980", "revid": "98629", "url": "https://gl.wikipedia.org/wiki?curid=309980", "title": "Acordos de Basilea", "text": "Os Acordos de Basilea (Basilea I, Basilea II e Basilea III) son os acordos de supervisi\u00f3n bancaria ou recomendaci\u00f3ns sobre regulaci\u00f3n bancaria emitidos polo Comit\u00e9 de Supervisi\u00f3n Bancaria de Basilea (BCBS, siglas de Basel Committee on Banking Supervision). Reciben este nome polo lugar onde o BCBS mant\u00e9n a s\u00faa secretar\u00eda do Banco de Pagos Internacionais e onde o comit\u00e9 se re\u00fane con frecuencia, Basilea (Su\u00edza).\nO Comit\u00e9 de Basilea.\nAnteriormente, o Comit\u00e9 de Basilea compo\u00f1\u00edase por representantes dos bancos centrais e as administraci\u00f3ns reguladoras do G-10 m\u00e1is Luxemburgo e Espa\u00f1a. Dende 2009, est\u00e1n representadas t\u00f3dalas econom\u00edas principais do G-20 as\u00ed como outras das principais prazas bancarias como Hong Kong e Singapur.\nO Comit\u00e9 non ten a autoridade para impo\u00f1er as s\u00faas recomendaci\u00f3ns, a\u00ednda que a maior\u00eda dos pa\u00edses membros, as\u00ed como outros pa\u00edses, tenden a implantar as pol\u00edticas do Comit\u00e9. Isto significa que as recomendaci\u00f3ns se executan a trav\u00e9s de leis e regulamentos tanto a nivel nacional como europeo, m\u00e1is que como un resultado das recomendaci\u00f3ns do Comit\u00e9. Deste xeito pode pasar un tempo entre a publicaci\u00f3n das recomendaci\u00f3ns e a s\u00faa execuci\u00f3n como lexislaci\u00f3n nacional.\nNomenclatura.\nNas primeiras publicaci\u00f3ns, o Comit\u00e9 empregaba indistintamente a forma inglesa Basle e a francesa B\u00e2le, nomes que a d\u00eda de hoxe a\u00ednda est\u00e1n presentes nos medios. M\u00e1is tarde, o Comit\u00e9 decidiu compracer a poboaci\u00f3n predominante de fala xermana e adoptou a forma Basel, cuxa pronuncia coincide coa inglesa. En galego empr\u00e9gase o nome que se co\u00f1ece para esta rexi\u00f3n, Basilea.\nAcordos.\nBasilea I.\nBasilea I \u00e9 o conxunto de decisi\u00f3ns acordadas polos bancos centrais de todo o mundo. En 1988 o Comit\u00e9 de Supervisi\u00f3n Bancaria de Basilea publicou unha serie de requirimentos de capital m\u00ednimo para as entidades bancarias. Este Acordo tam\u00e9n \u00e9 co\u00f1ecido como o Acordo de Basilea de 1988 e foi imposto por lei nos pa\u00edses membros do G-10 en 1992. Un novo conxunto de normas co\u00f1ecidas como Basilea II elaborouse m\u00e1is tarde coa intenci\u00f3n de emendar os Acordos de Basilea I. Por\u00e9n, recibiron cr\u00edticas por permitir que os bancos asumisen outros tipos de riscos, o que se considerou parte do detonante da crise financeira de 2008 por mor dos pr\u00e9stamos hipotecarios de alto risco. De feito, os reguladores bancarios dos Estados Unidos reclamaron \u00f3s bancos o seguimento do conxunto de regras (Basilea I e Basilea II) para conseguiren un enfoque m\u00e1is conservador. Por isto, prognosticouse que s\u00f3 os bancos m\u00e1is importantes dos EEUU operar\u00edan segundo o establecido nas normas de Basilea II, mentres que os outros se rexer\u00edan polas normas de Basilea I.\nBasilea II.\nBasilea II publicouse por primeira vez en xu\u00f1o de 2004 para emendar as normas internacionais que controlan canto capital precisan os bancos para aseguraren a s\u00faa protecci\u00f3n fronte \u00f3s riscos financeiros e operativos. As normas pretenden garantir que canto maior \u00e9 o risco \u00f3 que un banco est\u00e1 exposto, maior sexa a cantidade de capital necesaria para salvagardar a s\u00faa solvencia e estabilidade econ\u00f3mica. Basilea II establec\u00eda uns requisitos de xesti\u00f3n de capital e risco para asegurar que un banco posu\u00eda a cantidade de capital suficiente para afrontar os riscos \u00f3 que estaba exposto polas s\u00faas propias operaci\u00f3ns comerciais, de pr\u00e9stamo e de investimento. Un dos principais obxectivos era o de manter unha homoxeneidade nos regulamentos co fin de limitar dese xeito a competencia desleal entre os bancos en activo internacionais. A\u00ednda que Basilea II foi elaborado nos anos anteriores \u00f3 2008 non foi ata comezos deste ano cando as principais econom\u00edas o implantaron, mais a crise financeira fixo que non chegase a ser efectivo.\nBasilea III.\nBasilea III ou Terceiro Acordo de Basilea \u00e9 un marco regulador mundial e voluntario que rexe a adecuaci\u00f3n do capital bancario, as probas de resistencia e o risco de liquidez dos mercados. Foi acordado entre os membros do BCBS en 2010-2011, e programouse a s\u00faa introduci\u00f3n entre 2013 e 2015. No entanto, os cambios producidos a partir do 1 de abril de 2013 ampliaron a s\u00faa execuci\u00f3n at\u00e9 o 31 de marzo de 2018 e posteriormente at\u00e9 o 31 de marzo de 2019. O terceiro dos Acordos de Basilea redactouse en resposta \u00e1s deficiencias da regulaci\u00f3n econ\u00f3mica que sa\u00edron \u00e1 luz durante a crise financeira de 2008, mais non ti\u00f1a como obxectivo substitu\u00edr os acordos anteriores, sen\u00f3n que se centra noutras cuesti\u00f3ns relacionadas principalmente co risco de p\u00e1nico bancario. Ademais, Basilea III reforzar\u00eda os requirimentos de capital bancario aumentando a liquidez e reducindo a exposici\u00f3n dos bancos.\nDurante as negociaci\u00f3ns de Basilea III, a crise era unha prioridade e, en consecuencia, tom\u00e1ronse medidas m\u00e1is severas que foron adoptadas rapidamente por alg\u00fans dos pa\u00edses chave da econom\u00eda inclu\u00edndo a rexi\u00f3n europea e os EEUU."}
{"id": "309982", "revid": "75439", "url": "https://gl.wikipedia.org/wiki?curid=309982", "title": "Oferta e demanda", "text": "En microeconom\u00eda, a lei da oferta e da demanda \u00e9 un modelo econ\u00f3mico que establece os prezos de mercado. Segundo este concepto, nun mercado competitivo, o prezo unitario dun ben concreto var\u00eda at\u00e9 se asentar nun punto no que a cantidade demandada polos consumidores (a prezo actual) iguale a cantidade proporcionada polos produtores (tam\u00e9n a prezo actual). Isto ter\u00e1 como resultado un equilibrio econ\u00f3mico entre o prezo e a cantidade. As catro normas b\u00e1sicas que regulan a oferta e a demanda son:\n1. Se a demanda aumenta (a curva de demanda despr\u00e1zase cara \u00e1 dereita) e a oferta permanece sen cambios, prod\u00facese unha escaseza de bens que provocar\u00e1 un prezo de equilibrio m\u00e1is elevado.\n2. Se a demanda dimin\u00fae (a curva de demanda despr\u00e1zase cara \u00e1 esquerda) e a oferta permanece sen cambios, prod\u00facense excedentes que provocar\u00e1n un prezo de equilibrio m\u00e1is baixo.\n3. Se a demanda permanece sen cambios e a oferta aumenta (a curva de oferta despr\u00e1zase cara \u00e1 dereita), prod\u00facense excedentes que provocar\u00e1n un prezo de equilibrio m\u00e1is baixo.\n4. Se a demanda permanece sen cambios e a oferta dimin\u00fae (a curva de oferta despr\u00e1zase cara \u00e1 esquerda), prod\u00facese unha escaseza de bens que provocar\u00e1 un prezo de equilibrio m\u00e1is elevado.\nRepresentaci\u00f3n gr\u00e1fica da oferta e da demanda.\nA\u00ednda que \u00e9 habitual que tanto a cantidade demandada como a ofertada se consideren funci\u00f3ns do prezo dos bens, a representaci\u00f3n gr\u00e1fica est\u00e1ndar (cuxa autor\u00eda se atrib\u00fae a Alfred Marshall) sit\u00faa o prezo no eixe vertical e a cantidade no horizontal, o que sup\u00f3n unha disposici\u00f3n oposta \u00e1 convenci\u00f3n est\u00e1ndar para a representaci\u00f3n de funci\u00f3ns matem\u00e1ticas.\nAdemais, dado que no gr\u00e1fico non est\u00e1n representados explicitamente m\u00e1is factores determinantes da oferta e da demanda que o do prezo dos bens proden cuesti\u00f3n, os cambios nos valores destas vari\u00e1beis refl\u00edctense na mudanza das curvas da gr\u00e1fica (a mi\u00fado descritos como \u00abdesprazamentos\u00bb das curvas). Pola contra, as reacci\u00f3ns a estas variaci\u00f3ns no prezo dos produtos repres\u00e9ntanse cos movementos das curvas da oferta e da demanda.\nA curva de oferta.\nA curva de oferta representa a relaci\u00f3n entre o prezo dun ben e a cantidade ofertada. Se se parte da hip\u00f3tese da competencia perfecta, a oferta vese determinada polo custo marxinal, o que significa que as empresas producir\u00e1n cantidades adicionais sempre que o custo desta produci\u00f3n de unidades extra sexa inferior ao prezo que cobrar\u00e1n.\nUn aumento dos prezos das materias primas provocar\u00eda o descenso da oferta e a consecuente subida dos custos, mentres que unha reduci\u00f3n incrementar\u00eda esta oferta, baixar\u00eda os custos e prexudicar\u00eda aos produtores ao diminu\u00edr o excedente do produtor. Debido \u00e1 s\u00faa natureza, conceptualizar a curva de oferta require que a empresa sexa un competidor perfecto, \u00e9 dicir, que non te\u00f1a influencia ningunha sobre os prezos de mercado. Isto \u00e9 as\u00ed porque cada punto na curva de oferta \u00e9 a resposta \u00e1 pregunta de \u00abse unha empresa \u201cse enfrontase\u201d a este prezo potencial, canta produci\u00f3n poder\u00eda e estar\u00eda disposta a vender?\u00bb Se unha empresa ten poder de mercado, a s\u00faa decisi\u00f3n sobre canto produto poder\u00eda ofrecerlle a este infl\u00fae nos prezos de mercado; desta forma non se ve na obriga de se \u00abenfrontar\u00bb a ning\u00fan prezo, polo que a pregunta anterior ser\u00eda menos relevante.\nOs economistas distinguen entre a curva de oferta dunha empresa dada e a curva de oferta do mercado. Esta \u00faltima obtense sumando as cantidades ofertadas por t\u00f3dolos provedores para cada prezo potencial. Deste xeito, as curvas de oferta das empresas representadas na gr\u00e1fica s\u00famanse horizontalmente para obter a curva de oferta do mercado.\nOs economistas tam\u00e9n distinguen entre a curva de oferta de mercado a curto prazo e a curva de oferta de mercado a longo prazo. Neste contexto, existen dous factores constantes que se asumen da definici\u00f3n de curto prazo: por un lado, a dispo\u00f1ibilidade dun ou m\u00e1is factores produtivos fixos (polo xeral, capital f\u00edsico) e, por outro, o n\u00famero de empresas coas que conta o sector. Pola contra, a longo prazo, as empresas te\u00f1en a oportunidade de axustar as s\u00faas partidas de capital f\u00edsico, o que lles permite adaptar mellor a s\u00faa cantidade ofertada a calquera prezo determinado. A longo prazo poden acceder ao sector ou abandonalo competidores potenciais dependendo das condici\u00f3ns do mercado. Por estas d\u00faas raz\u00f3ns, as curvas de oferta a longo prazo adoitan ser m\u00e1is planas do que as s\u00faas hom\u00f3logas a curto prazo.\nOs factores determinantes da oferta son:\nA curva de demanda.\nA curva de demanda representa a cantidade de certos produtos que os compradores poden e est\u00e1n dispostos a adquirir a diferentes prezos, asumindo que, f\u00f3ra do prezo dos bens en cuesti\u00f3n, t\u00f3dolos factores determinantes coma os ingresos, os gustos e as preferencias, o prezo dos bens substitutivos e o prezo dos bens complementarios permanecen inalterados. Por outro lado, segundo a lei da demanda, a curva de demanda case sempre se representa de maneira descendente, o que significa que a medida que os prezos dimin\u00faen, os consumidores compran m\u00e1is cantidade dese produto.\nDo mesmo modo que as curvas de oferta reflicten curvas de custo marxinal, as curvas de demanda ve\u00f1en dadas por curvas de utilidade marxinal. Os consumidores estar\u00e1n dispostos a mercar unha determinada cantidade de bens a un prezo concreto, sempre que a utilidade marxinal do consumo adicional sexa igual ao custo de oportunidade marcado polo prezo, \u00e9 dicir, \u00e1 utilidade marxinal das escollas de consumo alternativas. As\u00ed, a curva de demanda def\u00ednese como a \u00abdisposici\u00f3n\u00bb e a \u00abcapacidade\u00bb dun consumidor para adquirir un determinado produto nun per\u00edodo de tempo concreto. Como xa se mencionou antes, a curva de demanda adoita ser descendente, a\u00ednda que existen casos illados nos que a curva de demanda dun ben tende a ascender. Por exemplo, dous casos hipot\u00e9ticos diferentes nos que isto ocorre son o dos bens de Giffen (produtos b\u00e1sicos a\u00ednda que de baixa calidade) e o dos bens de Veblen (produtos que canto maior sexa o seu prezo, m\u00e1is populares son).\nDebido \u00e1 s\u00faa natureza, conceptualizar a curva de demanda require que o comprador sexa un competidor perfecto, \u00e9 dicir, que non te\u00f1a influencia ningunha sobre os prezos de mercado. Isto \u00e9 as\u00ed porque cada punto na curva de demanda \u00e9 a resposta \u00e1 pregunta de \u00abse este consumidor \u201cse enfrontase\u201d a este prezo potencial, que cantidade deste produto comprar\u00eda?\u00bb Se un comprador ten poder de mercado, a s\u00faa decisi\u00f3n sobre a cantidade que merca infl\u00fae nos prezos de mercado; desta forma non se ve na obriga de se \u00abenfrontar\u00bb a ning\u00fan prezo, polo que a pregunta anterior ser\u00eda irrelevante.\nComo xa ocorr\u00eda coas curvas de oferta, os economistas tam\u00e9n distinguen entre a curva de demanda dunha dada empresa e a curva de demanda do mercado. Esta \u00faltima obtense sumando as cantidades demandadas por t\u00f3dolos consumidores para cada prezo potencial. Deste xeito, as curvas de demanda das empresas representadas na gr\u00e1fica s\u00famanse horizontalmente para obter a curva de demanda do mercado.\nOs determinantes da demanda son:"}
{"id": "309984", "revid": "5863", "url": "https://gl.wikipedia.org/wiki?curid=309984", "title": "Felipe de la G\u00e1ndara y Ulloa", "text": ""}
{"id": "309986", "revid": "89787", "url": "https://gl.wikipedia.org/wiki?curid=309986", "title": "Boris Diaw", "text": "Boris Babacar Diaw-Riffiod, habitualmente co\u00f1ecido como Boris Diaw, nado o 16 de abril de 1982 en Cormeilles-en-Parisis (Val do Oise, Illa de Francia), \u00e9 un xogador profesional franc\u00e9s de baloncesto que actualmente xoga para o Levallois Metropolitans da LNB Pro A. Ga\u00f1ou o t\u00edtulo de campi\u00f3n da NBA en 2014 cos San Antonio Spurs. Tras xogar no Pau-Orthez da Ligue Nationale de Basketball, foi seleccionado no Draft da NBA de 2003 polos Atlanta Hawks no posto 21. Na temporada 2005-06 recibiu o premio ao Xogador m\u00e1is mellorado da NBA. Cunha altura de 2,03 metros xoga nas posici\u00f3ns ala-pivote e pivote.\nTraxectoria.\nInfancia.\nNado na vila de Cormeilles-en-Parisis, no departamento franc\u00e9s do Val do Oise, na Illa de Francia, Diaw \u00e9 fillo de \u00c9lisabeth Riffiod, considerada como unha das mellores pivotes da historia do baloncesto feminino franc\u00e9s. O seu pai, Issa Diaw, era saltador de altura durante a s\u00faa mocidade para despois traballar como avogado no Senegal, o seu pa\u00eds de orixe. Foi \u00c9lisabeth quen se encargou de criar tanto a el como ao seu irm\u00e1n Martin en Francia como nai solteira. O seu irm\u00e1n, Martin Diaw, xoga ao baloncesto en Francia, na Pro B, e Paco, o seu medio irm\u00e1n, nado no Senegal, \u00e9 membro do equipo de Georgia Tech. Boris comezou a xogar o baloncesto de alto nivel no Centro F\u00e9d\u00e9ral (antigamente INSEP), unha escola de novos talentos.\nEuropa.\nBoris Diaw comezou a xogar profesionalmente ao baloncesto no Pau-Orthez da Ligue National de Basketball en 2001, equipo no que estivo at\u00e9 2003. Na s\u00faa estancia al\u00ed logrou ga\u00f1ar d\u00faas Ligas e d\u00faas Copas, acompa\u00f1ado de xogadores como os irm\u00e1ns Fl\u00f3rent e Micka\u00ebl Pi\u00e9trus. Foi nomeado debutante do ano e participou no concurso de mates do All Star franc\u00e9s. Deixou a liga en 2003, sendo o franc\u00e9s m\u00e1is destacado, para presentarse ao Draft da NBA. En global, fixo unha media de 6,3 puntos, 4,2 rebotes e 2,3 asistencias nos 93 partidos que disputou.\nNBA.\nDiaw foi elixido no vix\u00e9simo primeiro posto da primeira rolda do Draft da NBA de 2003 polos Atlanta Hawks. Al\u00ed pasou as s\u00faas d\u00faas primeiras tempadas no baloncesto profesional estadounidense, onde deixou mostras da s\u00faa facilidade para colaborar en todos os apartados estat\u00edsticos do xogo. Na s\u00faa primeira campa\u00f1a fixo unha media de 4,5 puntos, 4,5 rebotes e 2,4 asistencias, xogando 25,3 minutos. Con todo, na temporada 2004-05 disputou s\u00f3 18,3 minutos de media, nos que, obviamente, baixou as s\u00faas prestaci\u00f3ns, a\u00ednda que mellorando en puntos: 4,8 puntos, 2,6 rebotes e 2,3 asistencias.\nOs Phoenix Suns, conscientes do seu potencial, fix\u00e9ronse con Diaw a cambio de por ent\u00f3n un dos seus mellores xogadores, Joe Johnson, e d\u00faas futuras primeiras roldas do Draft. No equipo de Arizona, Diaw explotou grazas, principalmente, \u00e1 lesi\u00f3n de Amar'e Stoudemire. Converteuse as\u00ed nun xogador cunha facilidade infrecuente para un home do seu tama\u00f1o para moverse en torno ao triplo-dobre, e cunha versatilidade que lle permitiu xogar de ala, ala-pivote e pivote. Debido a esa circunstancia ga\u00f1ouse o alcume de \"3D\", no que tam\u00e9n ti\u00f1a que ver o seu n\u00famero 3. Naquela temporada 2005-06 Diaw fixo unha media de 13,3 puntos, 6,9 rebotes, 6,2 asistencias e 1,05 tap\u00f3ns por partido, mellorando ostensiblemente o seu rendemento en playoffs con 18,7 puntos, 6,7 rebotes, 5,2 asistencias e 1,1 tap\u00f3ns. Fronte a Dallas Mavericks no primeiro partido da Final de Conferencia, Diaw logrou o seu r\u00e9cord persoal en anotaci\u00f3n con 34 puntos, ademais de dar a canastra ga\u00f1adora aos Suns. Con todo, o equipo non puido pasar \u00e1s Finais. Diaw asinou o seu primeiro triplo-dobre ese ano, o 31 de xaneiro de 2006, na vitoria ante os Philadelphia 76ers con 14 puntos, 11 rebotes e 13 asistencias, convert\u00e9ndose no primeiro franc\u00e9s da NBA en logralo. Esa mesma tempada lograr\u00eda 4 m\u00e1is. Debido a esta mellora, levar\u00eda o premio de Xogador m\u00e1is mellorado da NBA.\nDurante o ver\u00e1n de 2006, Diaw liderou \u00e1 selecci\u00f3n francesa de baloncesto no Mundial do Xap\u00f3n 2006 en ausencia de Tony Parker, anotando 107 puntos e 22 asistencias en 9 partidos. O equipo quedou en cuartos de final, onde caeu derrotado por Grecia. Ao ano seguinte, coa volta de Amar'e Stoudemire, Diaw perdeu protagonismo e non puido repetir unha tempada igual que a anterior, qued\u00e1ndose en 9,7 puntos, 4,3 rebotes e 4,8 asistencias nunha tempada con moitos altibaixos. O equipo quedou en semifinais de Conferencia, onde foron derrotados por San Antonio Spurs.\nO 10 de decembro de 2008, Diaw foi traspasado xunto a Raja Bell e Sean Singletary aos Charlotte Bobcats a cambio de Jason Richardson, Jared Dudley e unha segunda rolda de draft de 2010. Al\u00ed permanece at\u00e9 o ano 2012, destcando a s\u00faa primeira temporada onde fixo unha media de 15,1 puntos por partido. Esta estancia nos Bobcats viuse interrompida o 28 de setembro de 2011 polo paro da NBA, asinando co JSA Bordeaux da segunda divisi\u00f3n francesa. En decembro de 2011, trala reanudaci\u00f3n do campionato regresou cos Bobcats. O 21 de marzo de 2012, Diaw foi descartado polos polo equipo de Carolina do Norte, asinando dous d\u00edas m\u00e1is tarde cos San Antonio Spurs polo resto da temporada. Tras acabar o ano, o 12 de xullo , renova co equipo texano cun contrato de 2 anos e 9,2 mill\u00f3ns do d\u00f3lares. O 15 de xu\u00f1o de 2014, Diaw ga\u00f1ou o seu primeiro anel da NBA despois de que os Spurs derrotaron aos Miami Heat 4-1 nas Finais de 2014. En setembro de 2014, Diaw renova de novo o seu contrato cos Spurs por tres tempadas e 22 mill\u00f3ns."}
{"id": "309992", "revid": "8354", "url": "https://gl.wikipedia.org/wiki?curid=309992", "title": "Hadri\u00e1n V, papa", "text": "Hadri\u00e1n V, nado en X\u00e9nova sobre o 1205 e finado en Viterbo o 18 de agosto de 1276 foi o Papa n\u00ba 186 da Igrexa cat\u00f3lica en 1276.\nTraxectoria.\nDe nome Ottobuono de Fieschi, comezou a s\u00faa carreira na Igrexa como capel\u00e1n do seu t\u00edo o papa Inocencio IV, quen en 1251 o fixo cardeal di\u00e1cono de San Hadri\u00e1n.\nDurante o pontificado de Clemente IV, entre 1265 e 1268, actuou como legado en Inglaterra mediando nas disputas entre Henrique III e os seus bar\u00f3ns.\nElixido Papa o 11 de xullo de 1276, o seu pontificado s\u00f3 durou corenta d\u00edas xa que faleceu o 18 de agosto seguinte sen ser nin tan sequera ordenado sacerdote polo que Paulo VI o eliminou da lista de papas oficial en 1975.\nDante na s\u00faa obra A Divina Comedia sit\u00faa o esp\u00edrito de Hadri\u00e1n en Purgatorio, no nivel reservado aos avaros.\nAs profec\u00edas de San Malaqu\u00edas ref\u00edrense a este papa como \"Bonus comes\" (O bo conde), cita que fai referencia \u00e1 s\u00faa familia, os condes de Lavagne.\nAo seu servizo traballou o te\u00f3rico da m\u00fasica ingl\u00e9s Amerus."}
{"id": "309994", "revid": "98629", "url": "https://gl.wikipedia.org/wiki?curid=309994", "title": "Inocencio VII, papa", "text": "Inocencio VII, nado en Sulmona sobre o 1336 e finado en Roma o 6 de novembro de 1406), foi o Papa n\u00ba 204 da Igrexa cat\u00f3lica de 1404 a 1406 e o terceiro papa do per\u00edodo dominado polo Cisma de Occidente.\nTraxectoria.\nOrixe e formaci\u00f3n.\nDe nome Cosimo de Migliorati, nado no seo dunha familia humilde, estudou Dereito Can\u00f3nico e Civil en Perugia, Padua e Bolonia. Posteriormente exerceu como profesor de dereito na Universidade de Perugia ata que foi trasladado a Roma por Urbano VI. Logo \u00e9 enviado a Inglaterra como recadador de impostos, labor que realizou durante dez anos.\nCarreira eclesi\u00e1stica.\nCosimo de Migliorati foi consagrado bispo o 5 de decembro de 1387, logo de ser nomeado arcebispo de R\u00e1vena o 4 de novembro anterior polo papa Urbano VI. Migliorati non puido ocupar a s\u00faa sede en R\u00e1vena por mor da oposici\u00f3n do Se\u00f1or da cidade, Guido de Polenta, que dera a s\u00faa obediencia ao antipapa Clemente VII. En xu\u00f1o de 1389 foi transferido \u00e1 sede de Bolonia.\nMigliorati foi creado cardeal por Bonifacio IX o 18 de decembro de 1389, co t\u00edtulo de cardeal presb\u00edtero da Santa Cruz de Xerusal\u00e9n e actuou como legado seu na Lombard\u00eda e a Toscana, en importantes misi\u00f3ns como a de pacificar a Gian Galeazzo Visconti e as cidades de Florencia e Bolonia.\nPontificado.\nElecci\u00f3n.\n\u00c1 morte de Bonifacio IX, os cardeais presentes no conclave do 17 de outubro de 1404, \u00e1 cabeza de Migliorati como camarlengo, xuraron renunciar \u00e1 tiara en caso de ser elixidos se con iso era pos\u00edbel acabar co cisma que desde 1378 divid\u00eda \u00e1 Igrexa cat\u00f3lica.\nMigliorati foi elixido por unanimidade, a situaci\u00f3n na cidade impediulle celebrar o concilio no que deber\u00eda cumprir a s\u00faa promesa de renunciar \u00e1 tiara. En efecto, o partido xibelino inicia unha revolta cando co\u00f1ece o resultado da elecci\u00f3n, obrigando ao pont\u00edfice a reclamar axuda ao rei de N\u00e1poles, Ladislau quen sufoca a rebeli\u00f3n obtendo de Inocencio o compromiso de que nas negociaci\u00f3ns para acabar co cisma, quedar\u00edan reco\u00f1ecidos os seus dereitos ao reino napolitano que lle disputaba Lu\u00eds de Anjou.\nAcci\u00f3ns pontificias.\nInocencio VII foi un papa nepotista, nomeou cardeal ao seu sobri\u00f1o Ludovico Migliorati, quen at\u00e9 ese momento actuara como mercenario \u00e1s ordes de Gian Galeazzo Visconti. Ludovico, en 1405, secuestrou e asasinou a once arist\u00f3cratas romanos opositores do seu t\u00edo, polo que Inocencio tivo que fuxir a Viterbo deixando Roma en mans de turbas de romanos furiosos que asasinaron a m\u00e1is de trinta g\u00fcelfos, membros do partido papal, entre eles o abade de Perugia. Novamente houbo de intervir Ladislau co env\u00edo de tropas que acabaron cos alborotos, permitindo que o Papa regresase a Roma en xaneiro de 1406.\nInocencio recompensou ao seu sobri\u00f1o Ludovico nome\u00e1ndoo marqu\u00e9s e conde de Fermo. Enfurecido pola acci\u00f3n do pont\u00edfice, o rei Ladislau esixiu estender a s\u00faa autoridade sobre a propia Roma e os Estados Pontificios, para o cal premeu a Inocencio coas tropas que manti\u00f1a no Castelo Sant'Angelo que, a\u00ednda que estaban destinadas a protexer o Vaticano, eran utilizadas polo napolitano para efectuar incursi\u00f3ns armadas en Roma e nos territorios circundantes. S\u00f3 cando o pont\u00edfice excomungou a Ladislau, este retirou as s\u00faas tropas do castelo.\nInocencio mantivo disputas co antipapa Bieito XIII debido a que este \u00faltimo mandou unha carta acusando ao papa de non querer terminar o Cisma.\nFalecemento.\nInocencio morreu en Roma, o 6 de novembro de 1406, de maneira imprevista. Rumoreouse que foi envelenado, pero non existen probas suficientes para aseguralo.\nNa literatura.\nNo libro das \"Profec\u00edas de San Malaqu\u00edas\" p\u00f3dese identificar a este papa co lema \"De meliore sidere\" (\"Da estrela mellor\"), cita que pode facer referencia ao apelido familiar, Migliorati, que significa \"mellorado\" e a que no seu escudo de armas aparece unha estrela."}
{"id": "309996", "revid": "1093", "url": "https://gl.wikipedia.org/wiki?curid=309996", "title": "Julio Say\u00e1ns Bugallo", "text": ""}
{"id": "310000", "revid": "75439", "url": "https://gl.wikipedia.org/wiki?curid=310000", "title": "Contabilidade financeira", "text": "A contabilidade financeira \u00e9 o campo da contabilidade que se ocupa de resumir, analizar e declarar as transacci\u00f3ns financeiras dunha empresa, o que implica a elaboraci\u00f3n dos estados financeiros para o co\u00f1ecemento p\u00fablico. Alg\u00fans exemplos de persoas interesadas en recibir tal informaci\u00f3n con vistas \u00e1 toma de decisi\u00f3ns son accionistas, provedores, bancos, empregados, axencias gobernamentais, empresarios e outros colectivos interesados.\nA contabilidade financeira r\u00e9xese por normas de contabilidade tanto nacionais como internacionais. Por un lado, os PNCXA, ou Principios e normas de contabilidade xeralmente aceptados, son o marco normativo est\u00e1ndar de directrices de contabilidade financeira que se empregan nunha xurisdici\u00f3n determinada. Estes incl\u00faen as normas, convenci\u00f3ns e regras que seguen os cont\u00e1beis ao faceren rexistros e resumos e tam\u00e9n ao elaboraren os estados financeiros. Por outro lado, as NIIF (Normas internacionais de informaci\u00f3n financeira) son unha serie de padr\u00f3ns internacionais de contabilidade que expresan como se deben recoller certos tipos de transacci\u00f3ns e outras actividades nos estados financeiros. Estes padr\u00f3ns son estabelecidos pola Xunta de normas internacionais de contabilidade (IASB) e como cada vez te\u00f1en un uso m\u00e1is xeneralizado a nivel internacional, existe unha maior uniformidade nos informes financeiros entre as distintas empresas mundiais.\nMentres que a contabilidade financeira se emprega para proporcionar informaci\u00f3n financeira \u00e1 xente allea \u00e1 empresa ou que non est\u00e1 involucrada na s\u00faa xesti\u00f3n diaria, a contabilidade de xesti\u00f3n fornece a informaci\u00f3n cont\u00e1bel que axuda os xerentes a tomaren decisi\u00f3ns na xesti\u00f3n do negocio.\nObxectivos da contabilidade financeira.\nA mi\u00fado empr\u00e9ganse os termos \u00abcontabilidade financeira\u00bb e \u00abinformaci\u00f3n financeira\u00bb como sin\u00f3nimos.\nSegundo as Normas internacionais de informaci\u00f3n financeira o obxectivo da contabilidade financeira \u00e9 proporcionar informaci\u00f3n financeira sobre a entidade en cuesti\u00f3n que sexa \u00fatil para investidores existentes e potenciais, prestamistas e outros acredores \u00e1 hora de tomaren decisi\u00f3ns acerca do fornecemento de recursos \u00e1 entidade.\nSegundo a Asociaci\u00f3n Europea de Contabilidade, o mantemento do capital \u00e9 un obxectivo concorrente da contabilidade financeira.\nCaracter\u00edsticas.\nA contabilidade financeira consiste na elaboraci\u00f3n de estados financeiros, mediante o uso dos modelos de contabilidade HCA ou CPPA, dirixidos ao p\u00fablico e a partes interesadas pertinentes. Cando se formularen estados financeiros, deberanse cumprir os seguintes requisitos:\nRelevancia: a contabilidade financeira debe estar especificamente ligada \u00e1 toma de decisi\u00f3ns, isto \u00e9, a informaci\u00f3n cont\u00e1bel ten que poder influenciar as decisi\u00f3ns. Non ten sentido complicar os estados financeiros a menos que sexa para cumprir este requisito.\nImportancia: a informaci\u00f3n \u00e9 importante se a s\u00faa omisi\u00f3n ou distorsi\u00f3n pode influenciar as decisi\u00f3ns econ\u00f3micas que os usuarios toman base\u00e1ndose nos estados financeiros.\nFiabilidade: a contabilidade debe estar exenta de erros ou parcialidades significativos e os xerentes deben poder confiar nela. A mi\u00fado acontece que informaci\u00f3n que \u00e9 moi importante non \u00e9 moi fiable e viceversa.\nComprensibilidade: os informes cont\u00e1beis deber\u00edan estar expresados do modo m\u00e1is claro pos\u00edbel e as persoas \u00e1s que van dirixidos deben entendelos.\nComparabilidade: os informes cont\u00e1beis de distintos per\u00edodos deben ser compar\u00e1beis para tirar conclusi\u00f3ns significativas acerca das tendencias do comportamento financeiro e da situaci\u00f3n dunha entidade ao longo do tempo. O uso sistem\u00e1tico das mesmas pol\u00edticas cont\u00e1beis permite garantir a comparabilidade.\nCinco compo\u00f1entes dos estados financeiros.\nO estado de fluxo de efectivo recolle os movementos de entrada e sa\u00edda de efectivo que te\u00f1en lugar nun determinado per\u00edodo. Normalmente presenta o seguinte formato: entrada de efectivo \u2013 sa\u00edda de efectivo + saldo de apertura = saldo de peche. \u00c9 importante lembrar que o estado de fluxo de efectivo soamente ten en conta os movementos de di\u00f1eiro en efectivo, non o que a persoa en cuesti\u00f3n debe nin o que a ela se lle debe. \nConta de resultados (tam\u00e9n co\u00f1ecida como Conta de ingresos e gastos).\nBalance xeral (tam\u00e9n co\u00f1ecido como Balance de situaci\u00f3n).\nEstado de cambios no patrimonio neto (ECPN) (tam\u00e9n co\u00f1ecido como Estado de evoluci\u00f3n do patrimonio neto).\nMemoria.\nElementos b\u00e1sicos da contabilidade.\nUn dos principios b\u00e1sicos da contabilidade \u00e9 o da unidade monetaria ou de medida. En contabilidade, a unidade monetaria deber\u00e1 ser aquela moeda que pos\u00faa maior relevancia. Este principio tam\u00e9n sup\u00f3n que a unidade monetaria \u00e9 est\u00e1bel, isto \u00e9, que as mudanzas que puideren darse no seu poder adquisitivo xeral non se consideran o suficientemente importantes como para requirir axustes nos estados financeiros b\u00e1sicos.\nA Contabilidade de custos hist\u00f3ricos, isto \u00e9, o mantemento financeiro do capital en unidades monetarias nominais, bas\u00e9ase no suposto da unidade monetaria est\u00e1bel, segundo o cal os cont\u00e1beis simplemente supo\u00f1en que o di\u00f1eiro, a unidade monetaria de medida, \u00e9 totalmente est\u00e1bel en valor real para os efectos de medir, por un lado, partidas monetarias non indexadas diariamente de acordo coa inflaci\u00f3n en termos do IPC diario e, por outro lado, o valor real constante de partidas non monetarias non actualizadas diariamente en termos do IPC diario en per\u00edodos de baixa e alta inflaci\u00f3n e deflaci\u00f3n.\nO suposto da unidade monetaria est\u00e1bel non se aplica en per\u00edodos de hiperinflaci\u00f3n. As NIIF obrigan as entidades a manteren o capital en unidades de poder adquisitivo constante segundo a NIC n\u00ba 29, Informaci\u00f3n financeira en econom\u00edas hiperinflacionistas.\nOs cont\u00e1beis financeiros elaboran estados financeiros baseados nas normas de contabilidade dunha determinada xurisdici\u00f3n. Estas normas poden ser os Principios e normas de contabilidade xeralmente aceptados (PNCXA) dun pa\u00eds, que normalmente proceden de organismos reguladores nacionais ou das Normas internacionais de informaci\u00f3n financeira (NIIF), que son creadas pola Xunta de normas internacionais de contabilidade (IASB).\nA contabilidade financeira serve para os seguintes prop\u00f3sitos:\nElaborar estados financeiros de uso xeral.\nProporcionar a informaci\u00f3n usada pola xerencia dunha empresa para a toma de decisi\u00f3ns, para planificar e para avaliar o rendemento.\nElaborar estados financeiros que cumpran os requisitos normativos.\nObxectivos da contabilidade financeira.\nRexistro sistem\u00e1tico das transacci\u00f3ns: o obxectivo fundamental da contabilidade \u00e9 rexistrar sistematicamente os aspectos financeiros das transacci\u00f3ns de negocios. Posteriormente, estas transacci\u00f3ns rexistradas son clasificadas e resumidas de modo l\u00f3xico para a elaboraci\u00f3n de estados financeiros e para a s\u00faa an\u00e1lise e interpretaci\u00f3n.\nConstataci\u00f3n dos resultados das transacci\u00f3ns rexistradas: os cont\u00e1beis crean unha conta de resultados para saber o resultado das operaci\u00f3ns realizadas durante un per\u00edodo espec\u00edfico. Se os gastos exceden os ingresos, dise que a empresa \u00e9 deficitaria. A conta de resultados axuda \u00e1 xerencia e \u00e1s outras partes interesadas na toma racional de decisi\u00f3ns. Por exemplo, se se confirma que unha empresa non \u00e9 rend\u00edbel, a causa pode ser investigada pola xerencia para adoptar medidas que a remedien.\nConstataci\u00f3n da situaci\u00f3n financeira da empresa: o empresario non est\u00e1 soamente interesado en co\u00f1ecer os resultados da empresa en termos das ganancias e perdas dun per\u00edodo determinado, sen\u00f3n que tam\u00e9n quere saber o que debe (pasivos) a terceiros e o que pos\u00fae (activos) nunha data concreta. Para sabelo, o cont\u00e1bel elabora un balance da situaci\u00f3n financeira dos activos e pasivos da empresa nun momento dado e axuda a constatar a sa\u00fade financeira do negocio.\nProporcionar informaci\u00f3n aos usuarios para a toma de decisi\u00f3ns racionais: a contabilidade, como \u00abidioma de negocios\u00bb que \u00e9, comunica o resultado financeiro dunha empresa a diversas partes interesadas mediante estados financeiros. A contabilidade aspira a satisfacer as necesidades de informaci\u00f3n financeira dos directivos e axudalos a tomar decisi\u00f3ns racionais.\nCo\u00f1ecer a situaci\u00f3n de solvencia: ao elaborar un balance xeral a xerencia non s\u00f3 revela o que a empresa pos\u00fae e debe, sen\u00f3n que tam\u00e9n proporciona informaci\u00f3n acerca da capacidade de aboar cando vencen os pasivos a curto prazo (situaci\u00f3n de liquidez) e tam\u00e9n a longo prazo (situaci\u00f3n de solvencia).\nDiferenzas entre contabilidade financeira e contabilidade de custos.\n1. A contabilidade financeira aspira a calcular os resultados do exercicio cont\u00e1bel en forma de conta de resultados e de balance xeral. A contabilidade de custos pretende calcular os custos dun produto/servizo dun modo cient\u00edfico e facilitar o control de custos e a s\u00faa reduci\u00f3n.\n2. A contabilidade financeira informa dos resultados e da situaci\u00f3n da empresa \u00e1 administraci\u00f3n, aos acredores, aos investidores e a terceiros. A contabilidade de custos \u00e9 un sistema de informaci\u00f3n interno para a toma de decisi\u00f3ns por parte da xerencia dunha empresa.\n4. Na contabilidade financeira, a clasificaci\u00f3n dos custos bas\u00e9ase no tipo de transacci\u00f3ns, isto \u00e9, salarios, gastos de reparaci\u00f3n, seguros, locais de traballo, etc. Na contabilidade de custos, a clasificaci\u00f3n bas\u00e9ase principalmente en funci\u00f3ns, actividades, produtos, procesos, e nas necesidades de planificaci\u00f3n e control e informaci\u00f3n internas da empresa.\n5. A contabilidade financeira aspira a presentar unha visi\u00f3n \u00abverdadeira e fiel\u00bb das transacci\u00f3ns, beneficios e perdas dun determinado per\u00edodo de tempo e un balance xeral nunha data dada. A contabilidade de custos pretende calcular de modo \u00abverdadeiro e fiel\u00bb os custos dos produtos/servizos ofrecidos pola empresa."}
{"id": "310001", "revid": "1987", "url": "https://gl.wikipedia.org/wiki?curid=310001", "title": "Imposto sobre a renda", "text": "O imposto sobre a renda \u00e9 un tipo de recadaci\u00f3n fiscal do goberno imposta a persoas f\u00edsicas ou entidades (contribu\u00edntes) que var\u00eda en funci\u00f3n dos ingresos ou beneficios (base impo\u00f1ible) dos contribu\u00edntes. Os detalles var\u00edan moito de acordo coa xurisdici\u00f3n. Moitas xurisdici\u00f3ns fan referencia ao imposto sobre a renda nas entidades empresariais como o imposto sobre sociedades. As sociedades colectivas xeralmente non pagan impostos, mentres que os socios tributan con base na s\u00faa porcentaxe das acci\u00f3ns na sociedade. Os impostos poden ser establecidos tanto por un pa\u00eds como polas subdivisi\u00f3ns deste. A maior\u00eda das xurisdici\u00f3ns eximen de impostos \u00e1s organizaci\u00f3ns ben\u00e9ficas locais.\nO imposto sobre a renda xeralmente computa como o produto resultante da multiplicaci\u00f3n do tipo impositivo pola base impo\u00f1ible. O tipo impositivo pode incrementarse a medida que a base impo\u00f1ible aumenta (chamados impostos progresivos). Os tipos impositivos poden variar de acordo coa clase ou caracter\u00edsticas do contribu\u00ednte. As plusval\u00edas poden ser gravadas con tipos impositivos diferentes respecto a outros ingresos. P\u00f3dense permitir varios tipos de cr\u00e9dito que reduzan impostos. Algunhas xurisdici\u00f3ns gravan ou ben o imposto m\u00e1is alto sobre a renda ou ben un imposto cunha base ou medida de ingresos alternativa.\nA base impo\u00f1ible dos contribu\u00edntes residentes na xurisdici\u00f3n \u00e9 xeralmente o ingreso total menos os ingresos que producen gastos \u00a0e outras deduci\u00f3ns. Polo xeral, s\u00f3 se incl\u00faen nos ingresos o beneficio neto da venda da propiedade o cal incl\u00fae os bens destinados \u00e1 venda. Os ingresos dos accionistas dunha empresa normalmente incl\u00faen a repartici\u00f3n dos beneficios desta. As deduci\u00f3ns normalmente incl\u00faen todos os gastos xeradores de ingresos ou gastos empresariais, e ademais, bonificaci\u00f3ns para a recuperaci\u00f3n dos custos dos activos empresariais. Moitas xurisdici\u00f3ns permiten deduci\u00f3ns hipot\u00e9ticas para as persoas f\u00edsicas e poden permitir a deduci\u00f3n dalg\u00fans gastos persoais. A maior\u00eda das xurisdici\u00f3ns ou ben non gravan os ingresos obtidos f\u00f3ra desta, ou ben conceden un cr\u00e9dito para os impostos pagados a outras xurisdici\u00f3ns por este tipo de ingreso. Aos non residentes gr\u00e1vaselles, con poucas excepci\u00f3ns, s\u00f3 certos tipos de ingreso de fontes dentro da xurisdici\u00f3n.\nA maior\u00eda das xurisdici\u00f3ns requiren un gravame dos impostos e precisan que os contribu\u00edntes dalg\u00fans tipos de ingreso rete\u00f1an impostos destes pagamentos. Aos contribu\u00edntes p\u00f3denselles mandar pagamentos anticipados de impostos. Os contribu\u00edntes que non cumpren cos prazos dos pagamentos dos impostos est\u00e1n suxeitos a penalizaci\u00f3ns importantes, as cales poden inclu\u00edr o encarceramento ou a revogaci\u00f3n da existencia da personalidade xur\u00eddica da entidade.\nHistoria.\nO concepto de imposto sobre a renda \u00e9 unha innovaci\u00f3n moderna e sup\u00f3n parte de varios presupostos: unha econom\u00eda monetaria, contas razoablemente precisas, unha idea com\u00fan de ingresos, gastos e beneficios e unha sociedade organizada con rexistros fiables.\nDurante a maior parte da historia da civilizaci\u00f3n, estas condici\u00f3ns previas non exist\u00edan, e os impostos estaban baseados noutros factores. Os impostos sobre a riqueza, a posici\u00f3n social e a propiedade dos medios de produci\u00f3n (xeralmente terras e escravos) foron com\u00fans. Pr\u00e1cticas como o d\u00e9cimo ou a primicia existiron dende tempos antigos e poden ser consideradas como precursoras do imposto sobre a renda, pero carec\u00edan de precisi\u00f3n e, dende logo, non estaban baseadas nun concepto de aumento neto.\nAspectos econ\u00f3micos e pol\u00edticos.\nExisten m\u00faltiples teor\u00edas contraditorias respecto ao impacto econ\u00f3mico dos impostos sobre a renda sendo estes impostos amplamente considerados como impostos progresivos, o que significa que a s\u00faa incidencia aumenta cos ingresos.\nDentro dos c\u00f3digos tributarios adoitan xurdir estratexias de evasi\u00f3n de impostos e as lagoas xur\u00eddicas tenden a emerxer dentro dos c\u00f3digos fiscais. Estas cr\u00e9anse cando os contribu\u00edntes atopan m\u00e9todos legais para evitaren o pagamento de impostos. Ent\u00f3n, os lexisladores tratan de pechar as lagoas xur\u00eddicas con lexislaci\u00f3n adicional. Isto conduce a un c\u00edrculo vicioso de estratexias de evasi\u00f3n e lexislaci\u00f3n a\u00ednda m\u00e1is complexas. Este c\u00edrculo vicioso tende a beneficiar \u00e1s grandes empresas e \u00e1s persoas solventes que poden permitirse os honorarios dun profesional que suxerir\u00e1 planificaci\u00f3ns fiscais cada vez m\u00e1is sofisticadas. Deste xeito cuesti\u00f3nase a idea de que incluso un sistema de impostos sobre a renda marxinal poida chamarse apropiadamente imposto progresivo.\nO aumento do custo da man de obra e capital provocado polo imposto sobre a renda causa perdas de eficiencia nas econom\u00edas, como \u00e9 a perda da actividade econ\u00f3mica dos individuos que deciden non investir capital ou utilizar o tempo de maneira produtiva debido \u00e1 carga fiscal que xerar\u00edan esas actividades. Hai tam\u00e9n unha perda de persoas e asesores profesionais que dedican tempo a dese\u00f1ar comportamentos de evasi\u00f3n fiscal en lugar de a actividades economicamente rendibles.\nArredor do mundo.\nOs impostos sobre a renda empr\u00e9ganse na maior\u00eda dos pa\u00edses do mundo. Os sistemas fiscais var\u00edan enormemente e poden ser progresivos, proporcionais ou regresivos dependendo do tipo de imposto. A comparaci\u00f3n dos tipos impositivos no mundo \u00e9 unha empresa dif\u00edcil e dalg\u00fan modo subxectiva, xa que as leis tributarias son extremadamente complexas na maior\u00eda dos pa\u00edses e as cargas impositivas funcionan de xeito distinto nos diferentes grupos de cada pa\u00eds e unidade rexional. Por suposto, os servizos proporcionados polos Estados a cambio das tributaci\u00f3ns tam\u00e9n var\u00edan, o que fai as comparaci\u00f3ns a\u00ednda m\u00e1is complicadas.\nOs pa\u00edses que cobran impostos sobre a renda usan polo xeral un destes dous sistemas: territorial ou residencial. No sistema territorial, s\u00f3 se grava o ingreso local (ingreso dunha fonte de dentro do pa\u00eds). No sistema residencial, aos residentes do pa\u00eds gr\u00e1vanselles os ingresos obtidos en \u00a0todo o mundo (locais e estranxeiros), mentres que aos non residentes gr\u00e1vanselles s\u00f3 os seus ingresos locais. Ademais, un pequeno n\u00famero de pa\u00edses, particularmente os Estados Unidos, tam\u00e9n gravan aos cidad\u00e1ns non residentes pola s\u00faas rendas universais.\nOs pa\u00edses cun sistema residencial de gravaci\u00f3n normalmente permiten aplicar deduci\u00f3ns ou cr\u00e9ditos polos impostos que os residentes xa pagaron a outros pa\u00edses polos seus ingresos no estranxeiro. Moitos pa\u00edses tam\u00e9n asinan tratados bilaterais para eliminar ou reducir a dobre tributaci\u00f3n. Os pa\u00edses non empregan necesariamente o mesmo sistema de tributaci\u00f3n para as persoas f\u00edsicas que para as empresas. Por exemplo, Francia emprega un sistema residencial para as persoas f\u00edsicas e un sistema territorial para as empresas, mentres que Singapur aplica xusto o sistema contrario e Brunei grava os ingresos empresariais pero non os persoais."}
{"id": "310002", "revid": "98629", "url": "https://gl.wikipedia.org/wiki?curid=310002", "title": "Plans quinquenais da URSS", "text": "Os plans quinquenais para a econom\u00eda nacional da Uni\u00f3n Sovi\u00e9tica (ruso: \u043f\u044f\u0442\u0438\u043b\u0435\u0442\u043a\u0430, pyatiletka) foron unha serie de proxectos nacionais centralizados para o desenvolvemento da econom\u00eda sovi\u00e9tica. Os plans eran dese\u00f1ados por un comit\u00e9 estatal de planificaci\u00f3n que se baseaba na teor\u00eda das forzas produtivas, unha das principais normas xerais do Partido Comunista da Uni\u00f3n Sovi\u00e9tica (PCUS) para o desenvolvemento econ\u00f3mico. Este m\u00e9todo de planificaci\u00f3n foi adoptado pola maior\u00eda dos pa\u00edses comunistas, inclu\u00edda a Rep\u00fablica Popular da China. A Alema\u00f1a nazi emulou estes plans no seu Vierjahresplan, destinado a preparar o pa\u00eds para a inminente guerra.\nAlg\u00fans dos plans quinquenais non cumpriron co per\u00edodo asignado: uns complet\u00e1ronse con \u00e9xito antes do previsto, en canto que outros fracasaron e foron abandonados. En total aprob\u00e1ronse trece plans quinquenais. Os plans iniciais cre\u00e1ronse para a r\u00e1pida industrializaci\u00f3n da URSS, e polo tanto, estaban enfocados cara \u00e1 industria pesada. O primeiro foi aprobado en 1928 e estaba fixado para o per\u00edodo de 1929 a 1933, mais completouse un ano antes. O \u00faltimo plan quinquenal estaba fixado de 1991 a 1995 e non puido completarse debido \u00e1 disoluci\u00f3n da Uni\u00f3n Sovi\u00e9tica en 1991.\nContexto.\nI\u00f3sif Stalin herdou a Nova Pol\u00edtica Econ\u00f3mica (NPE) de Vladimir Lenin e continuou coa s\u00faa aplicaci\u00f3n. En 1921 convencera o X Congreso do PCUS para aprobar a NPE como substituta do comunismo de guerra implantado durante a guerra civil rusa. No comunismo de guerra, o Estado asumira o control de todos os medios de produci\u00f3n, intercambio e comunicaci\u00f3n. Ademais, mediante o Decreto sobre a terra, todas as terras foron nacionalizadas e co C\u00f3digo de terras fixouse a colectivizaci\u00f3n como un obxectivo a longo prazo. A\u00ednda que os campesi\u00f1os foran autorizados a traballaren as s\u00faas terras, o excedente de produci\u00f3n para as s\u00faas necesidades era comprado polo Estado (segundo as normas deste), polo que os campesi\u00f1os deixaron de producir e como consecuencia, a produci\u00f3n alimenticia foi requisada. Pouco a pouco o di\u00f1eiro foi sendo substitu\u00eddo polo troco e un sistema de cup\u00f3ns.\nA NPE superou os erros do comunismo de guerra. Durante este per\u00edodo o Estado controlaba todas as grandes empresas (por exemplo as f\u00e1bricas, minas, ferrocarr\u00eds...) as\u00ed como as empresas de tama\u00f1o medio, mais as pequenas empresas privadas con menos de 20 empregados estaban permitidas. A requisa da produci\u00f3n agr\u00edcola foi substitu\u00edda por un sistema de impostos (unha proporci\u00f3n fixa da colleita) e os campesi\u00f1os ti\u00f1an a liberdade de vender os seus excedentes a un prezo regulado polo Estado. Por\u00e9n, os campesi\u00f1os eran alentados a unirse \u00e1s granxas estatais, os sovjoses (establecidos en terras expropiadas aos nobres tras a revoluci\u00f3n de 1917), onde traballaban por un salario fixo, igual ca os traballadores dunha f\u00e1brica. Novamente foi posto en circulaci\u00f3n o di\u00f1eiro coa emisi\u00f3n de novos billetes e respaldados por ouro.\nPlans.\nCada plan quinquenal trataba todos os aspectos do desenvolvemento econ\u00f3mico: bens de capital (aqueles utilizados para producir outros bens, coma f\u00e1bricas e maquinaria), bens de consumo (por exemplo: cadeiras, alfombras, ferramentas), agricultura, transporte, comunicaci\u00f3ns, sa\u00fade, educaci\u00f3n e prestaci\u00f3ns sociais. En cada plan enfatiz\u00e1base m\u00e1is ou menos un aspecto, mais en xeral, o que m\u00e1is se enfatizaba era a enerx\u00eda (electricidade), os bens de capital e a agricultura. As\u00ed mesmo, tam\u00e9n hab\u00eda obxectivos b\u00e1sicos e \u00f3ptimos. Especialmente no terceiro plan, f\u00edxose un gran esforzo para trasladar a industria ao leste do pa\u00eds para protexela dos ataques durante a segunda guerra mundial. O cumprimento dos obxectivos dos plans quinquenais ti\u00f1a m\u00e1xima prioridade como unha medida de progreso cara a un pa\u00eds comunista. O intento de converter unha sociedade campesi\u00f1a e analfabeta nunha potencia econ\u00f3mica nunha d\u00e9cada levou consigo un intenso sufrimento, mais o pobo toleraba as dificultades, pois como dixo un traballador: \u201cOs traballadores sovi\u00e9ticos cr\u00edan na necesidade da loita constante para acadar unha sociedade comunista\".\nPrimeiro plan, 1928\u20131932.\nDurante este per\u00edodo, Stalin levou a cabo a pol\u00edtica de colectivizaci\u00f3n na agricultura para facilitar un r\u00e1pido proceso de industrializaci\u00f3n mediante a creaci\u00f3n de granxas colectivas nas cales os campesi\u00f1os traballaban conxuntamente a mesma terra coa mesma maquinaria.\nEste proceso ti\u00f1a como obxectivo mellor a eficacia da agricultura e eliminar os terratenentes ou \u201ckulaks\u201d que non se mostraban favorables cara o r\u00e9xime sovi\u00e9tico, ao mesmo tempo que pretend\u00eda mellorar as condici\u00f3ns de vida dos campesi\u00f1os pobres. Esta desorde foi unha das causas da fame de 1932. De 1928 a 1940 o n\u00famero de traballadores da industria, construci\u00f3n e transporte incrementouse de 4,6 mill\u00f3ns a 12,6 mill\u00f3ns e a produci\u00f3n fabril disparouse. O primeiro plan quinquenal de Stalin axudou \u00e1 URSS a converterse nunha destacada naci\u00f3n industrial.\nSegundo plan, 1933-1937.\nDespois de ver os \u00e9xitos acadados co primeiro plan, Stalin non dubidou en continuar cos plans sucesivos en 1933. O segundo plan outorgoulle gran prioridade \u00e1 industria pesada, o que situou \u00e1 Uni\u00f3n Sovi\u00e9tica preto de Alema\u00f1a coma un dos principais pa\u00edses produtores de aceiro a nivel mundial. Produc\u00edronse melloras nos sistemas de comunicaci\u00f3ns, especialmente nas v\u00edas do ferrocarril, o que converteu este transporte en m\u00e1is r\u00e1pido e fiable. Este segundo plan non tivo tanto \u00e9xito coma o anterior, pois non acadou os niveis de produci\u00f3n recomendados en industrias coma a do carb\u00f3n ou a do petr\u00f3leo.\nIntroduc\u00edronse os incentivos e os castigos e os obxectivos foron suavizados debido ao \u00e9xito do primeiro plan, que foi rematado antes do previsto (s\u00f3 catro anos).\nCoa introduci\u00f3n da puericultura, as nais foron alentadas a traballar para contribu\u00edren ao \u00e9xito do plan.\nTerceiro plan, 1938-1941.\nO terceiro plan tivo unha duraci\u00f3n de tan s\u00f3 tres anos, ata 1941, cando Alema\u00f1a invadiu a Uni\u00f3n Sovi\u00e9tica durante a segunda guerra mundial. Segundo se achegaba a guerra, destin\u00e1banse m\u00e1is recursos para armamento, as\u00ed como \u00e1 construci\u00f3n de f\u00e1bricas de produtos militares ao leste dos Montes Urais.\nOs dous primeiros anos deste plan puxeron de manifesto a decepci\u00f3n en termos dos obxectivos de produci\u00f3n fixados. Con todo, rexistrouse unha taxa anual de crecemento de entre o 12% e o 13% durante a d\u00e9cada de 1930.\nCuarto e quinto plans, 1945-1955.\nEn 1945, Stalin prometera que a URSS ser\u00eda l\u00edder industrial mundial en 1960. Nesta \u00e9poca, a URSS fora devastada pola guerra. Segundo datos oficiais, foron espoliadas e arruinadas 98 000 granxas colectivas, o que supuxo grandes perdas materiais (137 000 tractores, 49 000 cultivadoras, 7 mill\u00f3ns de cabalos, 17 mill\u00f3ns de reses, 20 mill\u00f3ns de porcos, 27 mill\u00f3ns de ovellas) e a destruci\u00f3n do 25% dos bens de capital totais de 35 000 f\u00e1bricas, de 6 mill\u00f3ns de edificios, inclu\u00edndo 40 000 hospitais, en 70 666 vilas e 4 710 pobos, o 40% da vivenda urbana foi destru\u00eddo, deixando as\u00ed a 25 mill\u00f3ns de persoas sen fogar; arredor dun 40% das v\u00edas ferroviarias foron destru\u00eddas. Oficialmente, morreron 7,5 mill\u00f3ns de militares m\u00e1is 6 mill\u00f3ns de civ\u00eds, quizais morreron uns 20 mill\u00f3ns de persoas en total. En 1945, a miner\u00eda e a metalurxia tan s\u00f3 supo\u00f1\u00edan o 40% dos niveis de 1940, a enerx\u00eda el\u00e9ctrica baixou ata un 52%, o ferro fundido 26% e o aceiro 45%, mentres que a produci\u00f3n de comida supo\u00f1\u00eda un 60% do nivel acadado en 1940. Despois de Polonia, a URSS foi o pa\u00eds m\u00e1is devastado pola guerra e a reconstruci\u00f3n viuse obstaculizada pola escaseza cr\u00f3nica de man de obra debido ao gran n\u00famero de baixas sovi\u00e9ticas na guerra. Por outra parte, 1946 foi o ano m\u00e1is seco dende 1891, o que tivo como consecuencia unha colleita pobre.\nOs EEUU e a URSS foron incapaces de chegar a un acordo sobre un pr\u00e9stamo por parte dos primeiros para axudar \u00e1 reconstruci\u00f3n do pa\u00eds, e isto foi un factor que contribu\u00edu \u00e1 r\u00e1pida escalada de tensi\u00f3n na Guerra fr\u00eda. Por\u00e9n, a URSS beneficiouse das reparaci\u00f3ns de guerra de Alema\u00f1a, e obrigou aos pa\u00edses de Europa do Leste a pagar impostos aos sovi\u00e9ticos por liberalos dos nazis. En 1949 fundouse o Consello de Axuda Mutua Econ\u00f3mica (CAME), que facilitou a uni\u00f3n econ\u00f3mica dos pa\u00edses do bloque do leste. Un terzo do capital do cuarto plan investiuse na Ucra\u00edna, unha das zonas m\u00e1is devastadas pola guerra, debido \u00e1 s\u00faa industria e agricultura.\nSexto plan, 1956-1960.\nEn 1956, tras a morte de Stalin en 1953, Nikita Khruschev levou a cabo outro plan para potenciar a industria. A nacionalizaci\u00f3n, a campa\u00f1a das terras virxes, a creaci\u00f3n dun salario m\u00ednimo, unha reforma xeral dos salarios e a produci\u00f3n de bens de consumo que en troques elevou o nivel de vida do pobo sovi\u00e9tico, foron algunhas das pol\u00edticas econ\u00f3micas desenvolvidas por Khruschev.\nS\u00e9timo plan, 1959-1965.\nEste plan aprobouse no XXI Congreso do PCUS en 1959 e foi unha reconsideraci\u00f3n do anterior. Foi un per\u00edodo de crecemento econ\u00f3mico na Uni\u00f3n Sovi\u00e9tica.\nOitavo plan, 1966-1970.\nO oitavo plan tivo como consecuencia que a cantidade de cereal exportado se duplicase.\nNoveno plan, 1971-1975.\nA URSS importou m\u00e1is de 14,5 mill\u00f3ns de toneladas, gran parte dos EEUU, o que relaxou as tensi\u00f3ns existentes entre os dous pa\u00edses e permitiu continuar co comercio entre eles. O principal obxectivo do plan era incrementar a cantidade de bens de consumo para as\u00ed mellorar o nivel de vida. Malia non acadar completamente o seu obxectivo, mellorouse significativamente a tecnolox\u00eda inform\u00e1tica sovi\u00e9tica.\nD\u00e9cimo plan, 1976-1981.\nBrezhnev describiu este plan como \u201cPer\u00edodo de calidade e eficiencia\u201d.\nUnd\u00e9cimo plan, 1981-1985.\nDurante este plan a URSS importou anualmente 42 mill\u00f3ns de toneladas de cereal, case o duplo que durante o d\u00e9cimo plan e tres veces m\u00e1is que durante o noveno (1971-1975). A metade deste gran foi vendida por Occidente; as\u00ed, en 1985 o 94% das importaci\u00f3ns de gran sovi\u00e9ticas proced\u00edan do mundo capitalista, por exemplo, os EEUU vend\u00e9ronlle 14,1 mill\u00f3ns. Por\u00e9n, as exportaci\u00f3ns sovi\u00e9ticas cara Occidente eran sempre maiores que as importaci\u00f3ns, por exemplo en 1984 as exportaci\u00f3ns totais ao leste supuxeron 21,3 miles de mill\u00f3ns de rublos, mentres que as importaci\u00f3ns 19,6 bill\u00f3ns de rublos.\nDuod\u00e9cimo plan, 1986-1990.\nO \u00faltimo plan ti\u00f1a como eslogan uskoreniye (aceleraci\u00f3n), e como o seu nome indica o seu obxectivo era fomentar o desenvolvemento econ\u00f3mico, mais rapidamente se esqueceu en favor doutro moito m\u00e1is suavizado, a perestroika, que rematou cunha fonda crise econ\u00f3mica na maior\u00eda das \u00e1reas econ\u00f3micas e unha ca\u00edda na produci\u00f3n. A lei de empresas estatais de 1987 e os decretos de contabilidade econ\u00f3mica e autofinanciamento que a seguiron ti\u00f1an como obxectivo a descentralizaci\u00f3n e a superaci\u00f3n da econom\u00eda planificada.\nD\u00e9cimo terceiro plan, 1991-1995.\nEste plan, que deb\u00eda ter vixencia ata 1995 s\u00f3 durou un ano debido \u00e1 disoluci\u00f3n da URSS en 1991."}
{"id": "310003", "revid": "75439", "url": "https://gl.wikipedia.org/wiki?curid=310003", "title": "Joint venture", "text": "Unha joint venture (\"JV\") ou empresa conxunta \u00e9 un tipo de empresa na cal as partes acordan desenvolver, por un tempo limitado, unha nova entidade e uns novos activos mediante a achega de acci\u00f3ns. Estas exercen control sobre a empresa e por consecuencia comparten ingresos, custos e activos. Existen outros tipos de empresas semellantes como son as JV limitadas por garant\u00eda e as JV limitadas por garant\u00eda con socios titulares de acci\u00f3ns.\nNo Dereito da Uni\u00f3n Europea, o termo joint venture (ou joint undertaking) \u00e9 un concepto xur\u00eddico impreciso, mellor definido segundo as regras do Dereito de Sociedades. En galego, joint venture denom\u00ednase Empresa Conxunta; en Francia ten diversas traduci\u00f3ns: association d\u2019entreprises, entreprise conjointe, coentreprise ou entreprise commune; e en Alema\u00f1a, joint venture trad\u00facese por \u00abunha mestura de empresas\u00bb (Konzern).\nCando d\u00faas ou m\u00e1is persoas forman unha sociedade mercantil personalista temporal coa intenci\u00f3n de realizar un proxecto particular, dita sociedade pode chamarse joint venture, cuxas partes son coventurers.\nA empresa pode ter como obxectivo unha relaci\u00f3n comercial continua ou un proxecto \u00fanico e espec\u00edfico, en cuxo caso a JV recibe o nome de consorcio, (como a construci\u00f3n do Eurot\u00fanel). O consorcio JV (tam\u00e9n denominado acordo de cooperaci\u00f3n) f\u00f3rmase cando unha das partes busca experiencia tecnol\u00f3xica ou acordos de servizos t\u00e9cnicos, contratos de franqu\u00eda ou de uso de marca, contratos de xesti\u00f3n, contratos de arrendamento ou contratos ocasionais. Cando se consegue o obxectivo a JV dis\u00f3lvese.\nDow Corning, Miller Coors, Sony Ericsson, Penske Truck Leasing, Norampac e Owens-Corning son exemplos de grandes joint ventures.\nUnha joint venture cr\u00e9ase cando d\u00faas das partes se re\u00fanen para emprender un proxecto. Ambas as partes invisten cartos, tempo e esforzo de igual maneira no proxecto. A\u00ednda que as joint ventures en xeral son proxectos pequenos, as grandes empresas empregan este m\u00e9todo para diversificarse. Este tipo de empresa pode asegurar o \u00e9xito dos pequenos proxectos tanto para aqueles que est\u00e1n comezando no mundo empresarial como para sociedades xa establecidas. Como o custo de comezar novos proxectos adoita ser alto, a joint venture permite a ambas as partes compartir as responsabilidades do proxecto, as\u00ed como os beneficios resultantes.\nDado que unha joint venture implica un investimento de cartos, \u00e9 preciso dispor dun plan estrat\u00e9xico. En resumo, ambas as partes deben comprometerse a centrarse no futuro da sociedade, no canto de s\u00f3 en obter beneficios. Basicamente, resulta tan importante acadar \u00e9xito a longo prazo como facelo a curto prazo. Co fin de acadar este \u00e9xito son necesarias a honestidade, a integridade e a comunicaci\u00f3n.\nOrganizaci\u00f3n.\nPara desenvolver unha JV \u00e9 necesario seguir certos pasos, que requiren un grande esforzo de traballo e precisi\u00f3n: fixar os obxectivos, estruturar de maneira organizada a forma da JV sen esquecer a cantidade de investimento, os acordos sobre o financiamento e a d\u00e9beda.\nEscolla dos socios.\nA continuaci\u00f3n ofr\u00e9cense alg\u00fans consellos que se deben seguir no proceso de formaci\u00f3n dunha JV cun socio comprometido, a\u00ednda que moitas veces \u00e9 dif\u00edcil determinar se os compromisos proceden dunha parte co\u00f1ecida e diferenci\u00e1bel ou dun intermediario. En particular, isto ocorre cando existe unha barreira ling\u00fc\u00edstica e non se ten co\u00f1ecemento dos costumes locais, en especial no que atinxe \u00e1 administraci\u00f3n, que moitas veces \u00e9 o organismo decisivo para a formaci\u00f3n dunha JV ou para a resoluci\u00f3n de litixios.\nO proceso ideal para a selecci\u00f3n dun socio xorde de:\nAs empresas tam\u00e9n se denominan JV nos casos en que existen socios dominantes, xunto coa participaci\u00f3n da administraci\u00f3n p\u00fablica. Tam\u00e9n poden darse casos nos que a participaci\u00f3n p\u00fablica sexa elevada, mais nos que os socios fundadores mante\u00f1an a s\u00faa identidade. Estas empresas poden ser \u00abp\u00fablicas\u00bb ou \u00abprivadas\u00bb. Excepto para comentar que hai moitas na India, estar\u00eda f\u00f3ra de lugar describilas.\nOutro aspecto relevante \u00e9 a creaci\u00f3n dunha nova entidade xur\u00eddica desde cero. \u00c1s veces, dita empresa denom\u00ednase unha \u00abJV constitu\u00edda\u00bb, un \u00abpaquete\u00bb de contratos tecnol\u00f3xicos (especializaci\u00f3n, patentes, marcas rexistradas e dereitos de autor), servizos t\u00e9cnicos e contratos de abastecemento asistido.\nO consorcio (tam\u00e9n denominado acordo de cooperaci\u00f3n) f\u00f3rmase cando unha das partes busca experiencia tecnol\u00f3xica ou acordos de servizo t\u00e9cnico, contratos de franqu\u00eda ou de uso de marcas, contratos administrativos, contratos de arrendamento, contratos ocasionais (para proxectos da construci\u00f3n, por exemplo). Cando acadou o seu obxectivo, a JV dis\u00f3lvese.\nConstituci\u00f3n da sociedade\nAs joint venture poden constitu\u00edrse principalmente a trav\u00e9s dos seguintes procesos:\nNo Reino Unido e na India, e en moitos pa\u00edses que se rexen pola Common Law, unha empresa conxunta ou calquera empresa formada por un grupo de individuos, debe presentar unha escritura de asociaci\u00f3n, denominada Memorandum of Association ante a autoridade apropiada. Tr\u00e1tase dun documento legal no que se informa \u00f3 p\u00fablico da s\u00faa existencia. P\u00f3dese consultar unha mostra en Wikimedia.org. Son, xunto cos estatutos, ou Articles of Association, a forma de documentaci\u00f3n necesaria para a \u00abconstituci\u00f3n\u00bb dunha empresa neses pa\u00edses.\nOs estatutos regulan a interacci\u00f3n entre os accionistas e o Consello de Administraci\u00f3n dunha empresa e poden ser documentos de m\u00e1is de 700 000 p\u00e1xinas, nas que se establecen os poderes conferidos \u00f3s membros do Consello de Administraci\u00f3n por parte dos accionistas e tam\u00e9n os retidos por estes, especialmente a aceptaci\u00f3n de resoluci\u00f3ns ordinarias, resoluci\u00f3ns especiais e a celebraci\u00f3n de Xuntas Xerais de Accionistas para po\u00f1er en pr\u00e1ctica as decisi\u00f3ns dos conselleiros.\nNos Estados Unidos (en cada estado), as\u00ed como noutros pa\u00edses que seguen un sistema semellante, requ\u00edrese un documento semellante para constitu\u00edr unha corporation, o denominado Certificate of Incorporation ou Articles of Incorporation (estatutos). Nos EUA, a \u00abconstituci\u00f3n\u00bb \u00e9 un \u00fanico documento que, como no caso anterior, permite \u00f3s accionistas regular a actuaci\u00f3n do Consello de Administraci\u00f3n da sociedade.\nDebido \u00e1 s\u00faa constituci\u00f3n, a joint venture constit\u00fae unha nova entidade coas seguintes implicaci\u00f3ns:\nNo recibo do Certificate of Incorporation unha empresa pode iniciar os seus negocios.\nO acordo dos accionistas\nEsta \u00e9 unha \u00e1rea legal, e as\u00ed como as leis cambian duns pa\u00edses a outros, est\u00e1 repleta de dificultades, en particular na aplicaci\u00f3n dos Heads of Agreement ou do acordo dos accionistas. Debido a alg\u00fans motivos legais tam\u00e9n se lle chama Memorandum of Understanding e l\u00e9vase a cabo en paralelo con outras actividades cando se forma unha JV. A\u00ednda que o acordo dos accionistas \u00e9 breve, algunhas cuesti\u00f3ns deben tratarse nun pre\u00e1mbulo do debate. Tam\u00e9n hai outras cuesti\u00f3ns que non est\u00e1n nos estatutos cando unha empresa se constit\u00fae ou deixa de existir. Ademais, unha JV pode decidir si permanecer como unha \u00fanica JV en \u00abquasi partnerhip\u00bb para as\u00ed evitar calquera revelaci\u00f3n innecesaria de cara \u00f3 goberno ou \u00f3 p\u00fablico.\nAlgunhas das cuesti\u00f3ns do acordo dos accionistas son:\nExisten moitas caracter\u00edsticas que se deben incorporar no acordo dos accionistas, que \u00e9 totalmente privado para as partes mentres estas se constit\u00faen. En xeral non \u00e9 necesaria ning\u00fan tipo de submisi\u00f3n ante ningunha autoridade.\nO outro documento b\u00e1sico que se debe articular \u00e9 o dos estatutos, que \u00e9 publicado e co\u00f1ecido polos membros.\nIsto rep\u00edtese no acordo dos accionistas en canto \u00f3 n\u00famero de conselleiros que cada fundador pode designar \u00e1 xunta de conselleiros para ver se ten o control a xunta ou os fundadores. A toma de decisi\u00f3ns l\u00e9vase a cabo por maior\u00eda simple (50%+1) dos presentes ou o 51% ou 75% da maior\u00eda con todos os conselleiros presentes; o despregue dos fondos da empresa; a ampliaci\u00f3n da d\u00e9beda; a parte de beneficio que se pode declarar como dividendos etc. Outro dato importante \u00e9 o que acontece se a empresa se disolve ou un dos socios morre ademais do dereito de tanteo se a empresa \u00e9 vendida, que \u00e1s veces ofrece opci\u00f3ns financeiras de compra e venda (puts and calls).\nA mi\u00fado, as JV m\u00e1is exitosas son aquelas que te\u00f1en unha partnership equilibrada (50:50), tendo cada parte o mesmo n\u00famero de conselleiros, mais rotando o control sobre a empresa ou os dereitos para designar \u00f3 presidente e vicepresidente da empresa. \u00c1s veces unha parte pode ofrecerlle a unha persoa independente da empresa mais de confianza que vote no seu lugar nas reuni\u00f3ns do Consello por motivos de ausencia.\nRecentemente, nun caso importante no Tribunal Supremo da India declarouse que o Memorandum of Understanding, cuxos detalles non est\u00e1n nos Articles of Association, son \u00abinconstitucionais\u00bb, o que lle d\u00e1 m\u00e1is transparencia \u00e1s empresas.\nLiquidaci\u00f3n.\nA JV non \u00e9 unha estrutura permanente e pode disolverse cando se d\u00e1 algunha das seguintes situaci\u00f3ns:"}
{"id": "310004", "revid": "89787", "url": "https://gl.wikipedia.org/wiki?curid=310004", "title": "D\u00e9beda p\u00fablica", "text": "A d\u00e9beda p\u00fablica ou d\u00e9beda soberana \u00e9 aquela emitida polo goberno, xeralmente cun compromiso de realizar liquidaci\u00f3ns peri\u00f3dicas de intereses e de devolver o valor nominal no prazo de vencemento. A d\u00e9beda p\u00fablica acost\u00famase expresar na propia moeda do pa\u00eds. Calquera emisi\u00f3n de bonos realizada por unha entidade p\u00fablica \u00e9 d\u00e9beda p\u00fablica, pero \u00e1s veces o termo empr\u00e9gase para referirse \u00e1 emisi\u00f3n de bonos nunha moeda diferente da do Estado. O termo crise de d\u00e9beda p\u00fablica foi acu\u00f1ado pola prensa para facer referencia aos casos nos que un goberno est\u00e1 en risco de non poder asumir os pagamentos da s\u00faa d\u00e9beda p\u00fablica.\nAs condici\u00f3ns nas que un goberno pode vender d\u00e9beda dependen da solvencia que os mercados estiman que ten. A\u00ednda que as axencias internacionais de cualificaci\u00f3n crediticia aval\u00edan a s\u00faa d\u00e9beda, son os participantes no mercado os que toman a decisi\u00f3n de adquirila.\nHistoria.\nA primeira emisi\u00f3n de d\u00e9beda p\u00fablica en forma de bonos produciuse no que hoxe son os Pa\u00edses Baixos no ano 1517. Os Pa\u00edses Baixos non exist\u00edan naquel momento, os bonos emitidos pola cidade de \u00c1msterdam consid\u00e9ranse os seus predecesores, que posteriormente se fusionaron coa d\u00e9beda p\u00fablica do pa\u00eds. O tipo de xuro medio naquel momento flutuaba arredor do 20%.\nA primeira emisi\u00f3n de bonos de d\u00e9beda p\u00fablica realizada polo goberno dun Estado realizouna o Banco de Inglaterra en 1693 por medio da tontina (operaci\u00f3n de lucro na que un fondo econ\u00f3mico achegado por varias persoas se reparte entre os superviventes nunha data fixada de antem\u00e1n) para financiar unha guerra contra Francia. Guillerme III de Inglaterra, o Pr\u00edncipe de Orange, creou o Banco de Inglaterra e copiou da Rep\u00fablica dos Sete Pa\u00edses Baixos Unidos o sistema de emisi\u00f3n de bonos para as\u00ed aumentar a d\u00e9beda p\u00fablica nos territorios nos que gobernaba como estat\u00fader co obxectivo de financiar os esforzos de Inglaterra na guerra.\nM\u00e1is tarde, os gobernos europeos empezaron a emitir bonos perpetuos (bonos sen data de vencemento) para financiar guerras e outros gastos do goberno. A utilizaci\u00f3n de d\u00e9beda perpetua cesou no s\u00e9culo XX e agora os gobernos emiten d\u00e9beda con data l\u00edmite de vencemento.\nRiscos.\nRisco de cr\u00e9dito.\nA emisi\u00f3n de bonos de d\u00e9beda p\u00fablica na moeda do pa\u00eds t\u00f3mase \u00e1s veces como unha aproximaci\u00f3n da d\u00e9beda de risco cero te\u00f3rica, dado que se sup\u00f3n que o goberno pode elevar os impostos ou emitir m\u00e1is moeda para amortizar o bono ao seu vencemento. D\u00e9ronse casos nos que un goberno incumpriu a s\u00faa d\u00e9beda interna, por exemplo en Rusia no 1998 (a \u00abcrise do rublo\u00bb).\nRisco de cambio.\nO risco de cambio \u00e9 a perda potencial como consecuencia das variaci\u00f3ns do tipo de cambio, \u00e9 dicir, aquel no que o valor da divisa na que se paga o bono de d\u00e9beda dimin\u00fae con respecto da divisa de referencia do comprador do bono. Por exemplo, un investidor alem\u00e1n pode considerar que a d\u00e9beda dos Estados Unidos ten un maior risco de cambio c\u00e1 d\u00e9beda alem\u00e1, dado que o d\u00f3lar pode baixar con relaci\u00f3n ao euro. De igual forma, un investidor estadounidense pode considerar que a d\u00e9beda alem\u00e1 ten m\u00e1is risco de cambio c\u00e1 d\u00e9beda estadounidense, xa que o euro pode baixar con respecto ao d\u00f3lar. Mercar d\u00e9beda nunha moeda que historicamente non mant\u00e9n o seu valor pode non ser unha boa decisi\u00f3n, mesmo se o tipo de xuro que se ofrece \u00e9 elevado.\nRisco de inflaci\u00f3n.\nO risco de inflaci\u00f3n \u00e9 a incerteza que provoca a existencia de inflaci\u00f3n sobre a taxa de rendemento real dun investimento, \u00e9 dicir, o valor da moeda na que se paga un bono de d\u00e9beda p\u00fablica dimin\u00fae ao longo do tempo. Os investidores esperan certa inflaci\u00f3n, polo que o risco est\u00e1 en que a taxa de inflaci\u00f3n sexa maior c\u00e1 esperada. Moitos gobernos emiten bonos indexados \u00e1 inflaci\u00f3n que protexen aos investidores contra este risco por medio da vinculaci\u00f3n das liquidaci\u00f3ns de xuros e do pagamento ao vencemento cun \u00edndice de prezos ao consumidor.\nOferta monetaria.\nSe un banco central, por exemplo o Banco Central Europeo (BCE) merca d\u00e9beda soberana, como bonos ou letras do Tesouro, aumenta a oferta monetaria e, en consecuencia, cr\u00e9ase di\u00f1eiro. No caso de Europa e o BCE, a mutualizaci\u00f3n da d\u00e9beda consiste na emisi\u00f3n com\u00fan de d\u00e9beda europea, titulizada e negoci\u00e1bel nos mercados, emitida por unha \u00fanica entidade \u2013na actualidade, ante a falta dun \u201cTesouro Europeo\u201d \u00e9 o Mecanismo Europeo de Estabilidade. Durante a crise da COVD-19 formulouse a mutualizaci\u00f3n da d\u00e9beda en Europa. Iso favorece os pa\u00edses m\u00e1is endebedados e economicamente fr\u00e1xiles, pois a responsabilidade de pagar esta d\u00e9beda recaer\u00eda en todos os pa\u00edses membros. Significa que, se, por exemplo, Portugal non tivese fondos para transferir ao \u201cTesouro Europeo\u201d para facer fronte \u00e1 s\u00faa parte da d\u00e9beda europea mutualizada, os restantes pa\u00edses membros estar\u00edan obrigados a transferir m\u00e1is fondos, de forma que a Tesourar\u00eda da Uni\u00f3n Europea non poder\u00eda predeterminar. \nCrises de d\u00e9beda p\u00fablica.\nA situaci\u00f3n de tensi\u00f3ns e dificultades que se presentan no financiamento do erario dun pa\u00eds. Os problemas poden manifestarse na imposibilidade de pagar os compromisos asumidos polo Estado, na dificultade para atopar investidores para facer novos cr\u00e9ditos ou na suba do tipo de xuro que deben pagar os Estados pola emisi\u00f3n de nova d\u00e9beda.\nA orixe destas crises v\u00e9n producida por unha crecente acumulaci\u00f3n de d\u00e9beda p\u00fablica emitida para financiar os d\u00e9ficits orzamentarios acumulados dun pa\u00eds. A crise desencadea cando o importe total da d\u00e9beda \u00e9 dun importe no que o Estado non pode facer fronte ao pagamento de xuros ou \u00e1 amortizaci\u00f3n do capital prestado, porque estes alcanzan unha porcentaxe considerable dos recursos p\u00fablicos. F\u00e1lase de crise de d\u00e9beda externa nos casos nos que o erario p\u00fablico ten unha d\u00e9beda excesiva co resto do mundo, e non disp\u00f3n de moeda estranxeira para satisfacer os seus intereses e amortizaci\u00f3ns.\nCrise das subprime e influencia nas d\u00e9bedas europeas.\nAs crises de d\u00e9beda privada poden influ\u00edr de diversos xeitos na d\u00e9beda p\u00fablica. Entre 2006 e 2008 comezou nos Estados Unidos unha crise por causa das hipotecas de alto risco (\"subprime\") asociada \u00e1 falta de regulaci\u00f3n do mercado de derivados financeiros. Tres das principais globais axencias de cualificaci\u00f3n (Moody's, Standard &amp; Poors e Fitch) falseaban a cualificaci\u00f3n crediticia de produtos derivados simplemente para ga\u00f1ar m\u00e1is di\u00f1eiro. Ao darlles as mellores notas -\u00e1s veces triplo A, a mesma que os bonos do Tesouro de EE. UU.-, as axencias enviaban ao mercado a mensaxe de que eses activos eran seguros e pagaba a pena investir neles.\nA crise das subprime derivou na crise do euro en varios Estados de Europa. Sendo a pol\u00edtica monetaria dictada pola Uni\u00f3n Europea, non se mutualizou a d\u00e9beda nin se puido recorrer \u00e1 desvalorizaci\u00f3n da moeda para o manexo da inflaci\u00f3n e a d\u00e9beda. A crise tivo un grande impacto na pol\u00edtica da UE, provocando cambios pol\u00edticos en 8 pa\u00edses dos 17 que forman a eurozona, conducindo a cambios de goberno en Grecia, Irlanda, Espa\u00f1a, Eslovenia, Eslovaquia e os Pa\u00edses Baixos. A d\u00e9beda p\u00fablica ascendeu en 2013 en Espa\u00f1a ao 93,4% do PIB (Produto Interior Bruto). Varios pa\u00edses do oeste e do sur de Europa, como Portugal, Espa\u00f1a, Irlanda ou Grecia foron resgatados ou estiveron en risco de selo. Nese contexto varios medios acu\u00f1aron o termo despectivo PIGS e variantes.\nPIGS, PIIGS, PIIIGS, PIGGS e PIIGGS.\nPIGS \u00e9 un acr\u00f3nimo pexorativo en ingl\u00e9s (de \"pig\" = porco) co que varios medios financeiros anglosax\u00f3ns fac\u00edan referencia aos pa\u00edses da Europa meridional, onde se abordaban os problemas de d\u00e9ficit e balanza de pagamentos dos devanditos pa\u00edses. Despois da Gran Recesi\u00f3n, o termo a mi\u00fado incl\u00fae Irlanda (co acr\u00f3nimo PIIGS ou o tam\u00e9n despectivo ou racista GIPSI = xitano) e Islandia (co acr\u00f3nimo 'PIIIGS) para referirse aos pa\u00edses, alg\u00fans co\u00f1ecidos anteriormente como \"exemplares\", que sufriron un aumento da crise en comparaci\u00f3n co resto de Europa. Tam\u00e9n se engad\u00eda \u00e1s veces a Gran Breta\u00f1a formando o acr\u00f3nimo PIGGS ou PIIGGS. En 2012, CNBC press suxeriu que Francia tam\u00e9n se deber\u00eda engadir ao acr\u00f3nimo."}
{"id": "310014", "revid": "5863", "url": "https://gl.wikipedia.org/wiki?curid=310014", "title": "O club da calceta (novela)", "text": "O club da calceta \u00e9 unha novela en lingua galega escrita por Mar\u00eda Reim\u00f3ndez e publicada por Edici\u00f3ns Xerais en 2006. Foi finalista do Premio Xerais en 2005 e acadou o Premio Arcebispo Xo\u00e1n de San Clemente en 2007.\nTrama.\nSeis mulleres de diferentes idades e procedencias x\u00fantanse nun local dunha asociaci\u00f3n veci\u00f1al para aprender calceta. Al\u00ed conversan sobre as s\u00faas vidas e os seus problemas, que logran superar ben sexa coa axuda das demais ou mediante a toma de conciencia propia.\nDeciden tomar a xustiza pola man e acabar cos homes que lles fan a vida imposible: un avogado que fai entrevistas de traballo, un condutor de autob\u00fas groseiro, un cliente do prost\u00edbulo, un dependente dunha tenda de moda, un obreiro da construci\u00f3n e un sacerdote.\nNarraci\u00f3n.\nA novela est\u00e1 estruturada en sete cap\u00edtulos. Os seis primeiros, \"El\u00e1stico\", \"Dianteira\", \"Mangas\", \"Colo\", \"Traseira\" e \"Pu\u00f1os\", c\u00e9ntranse nos seis personaxes principais, todas elas arquetipos dunha categor\u00eda sociol\u00f3xica, que buscan a pluralidade de clase social, nivel cultural, idade... O derradeiro, \"Xersei\", \u00e9 a narraci\u00f3n do seu futuro, moito mellor desde que tomaron as rendas da s\u00faa vida. \nA autora usa un narrador m\u00faltiple, alternando a terceira persoa omnisciente coa primeira persoa subxectiva.\nA trama est\u00e1 ambientada en Vigo. \nA acci\u00f3n principal dura varios meses, con numerosas analepses para rememorar as vidas das protagonistas e o cap\u00edtulo final ten lugar tres anos despois.\nAdaptaci\u00f3ns.\nA novela foi adaptada ao teatro por Teatro do Morcego e ao cinema por Ant\u00f3n Dobao (2009)."}
{"id": "310015", "revid": "85894", "url": "https://gl.wikipedia.org/wiki?curid=310015", "title": "Marisol G\u00f3mez", "text": "Marisol G\u00f3mez Dom\u00ednguez, nada en 1965 no Freixo (Crecente), \u00e9 unha pol\u00edtica galega, do PPdeG, que foi alcaldesa de Crecente entre 2014 e 2015.\nTraxectoria.\nConcelleira na corporaci\u00f3n municipal, entrou no concello nas elecci\u00f3ns de 2007, como n\u00famero 5 da lista popular. Catro anos despois xa figuraba de n\u00famero 2, e formou parte do equipo de goberno de Julio C\u00e9sar Garc\u00eda-Luengo P\u00e9rez coas responsabilidades de Asuntos Sociais, Educaci\u00f3n, Cultura e Turismo. Cando o alcalde foi condenado a un ano de inhabilitaci\u00f3n, prop\u00faxose o nome do concelleiro Servando Rodr\u00edguez Carpintero para a alcald\u00eda. Mais discrepancias sobre o salario frustraron a operaci\u00f3n, e foi escollida alcaldesa Marisol G\u00f3mez co apoio da maior\u00eda absoluta do PP.\nRematada a condena, Garc\u00eda-Luengo volveu encabezar a candidatura popular ao concello nas elecci\u00f3ns de 2015, nunha lista onde Marisol G\u00f3mez figuraba de novo de n\u00famero dous."}
{"id": "310019", "revid": "23204", "url": "https://gl.wikipedia.org/wiki?curid=310019", "title": "Gregg Popovich", "text": "Gregg Charles Popovich, nado o 28 de xaneiro de 1949 en East Chicago, Indiana, \u00e9 un adestrador profesional estadounidense de baloncesto que actualmente dirixe aos San Antonio Spurs da National Basketball Association (NBA), cos que ga\u00f1ou cinco t\u00edtulos de campi\u00f3n: 1999, 2003, 2005, 2007 e 2014. \u00c9, pois, un dos \u00fanicos cinco adestradores da historia da competici\u00f3n con cinco ou m\u00e1is aneis de campi\u00f3n, honra que comparte con Phil Jackson, Red Auerbach, Pat Riley e John Kundla. Co\u00f1ecido habitualmente como \"Coach Pop\" (do ingl\u00e9s: \"Adestrador Pop\") ou simplemente \"Pop\", \u00e9 posuidor do r\u00e9cord de m\u00e1is temporadas consecutivas conseguindo m\u00e1is vitorias que derrotas da histoira da NBA, e o terceiro en golbal, s\u00f3 por detr\u00e1s de Pat Riley con 19 e Phil Jackson con 20. \u00c9 tam\u00e9n un dos \u00fanico nove adestradores da historia da competici\u00f3n que consegiu m\u00e1is de 1.000 vitorias.\nTraxectoria.\nNado o 28 de xaneiro de 1949 en East Chicago, Indiana, de pai serbio e nai croata, graduouse en 1966 no Instituto Merrillville e en 1970 na Academia de Forzas A\u00e9reas dos Estados Unidos (United States Air Force Academy). Al\u00ed xogou catro anos ao baloncesto, sendo no seu ano s\u00e9nior o capit\u00e1n e o m\u00e1ximo anotador. Al\u00ed graduouse en Estudos Sovi\u00e9ticos, servindo posteriormente \u00e1 Air Force durante cinco anos, nos que viaxou por Europa Oriental e a Uni\u00f3n Sovi\u00e9tica, ademais de xogar ao baloncesto co equipo das Forzas Armadas estadounidenses.\nRegresou \u00e1 Air Force Academy como adestrador asistente en 1973, cargo que ocupar\u00eda durante seis anos. Nese tempo, Popovich asistir\u00eda \u00e1 Universidade de Denver e obter\u00eda un mestrado en Educaci\u00f3n F\u00edsica e Ciencias Deportivas, sendo nomeado adestrador do equipo masculino de baloncesto de Pomona-Pitzer. En 1988, os Spurs fichar\u00edanlle para servir como asistente do adestrador Larry Brown, con quen terminar\u00eda establecendo unha \u00edntima amizade. En 1992, ocupando o mesmo cargo, marchou aos Golden State Warriors por ent\u00f3n dirixidos por Don Nelson.\nEn 1994 converter\u00edase no director xeral dos Spurs (unha posici\u00f3n que manter\u00eda at\u00e9 2002, cando foi relevado por R.C. Buford) e en 1996 no adestrador tras o despedimento de Bob Hill. En San Antonio, \"Pop\" far\u00eda grandes cousas, como guiar ao equipo \u00e1 vitoria de cinco campionatos da NBA, en 1999, 2003, 2005 , 2007 e 2014. Ademais, foi nomeado Adestrador do Ano da NBA en 2003, 2012 e 2014. El e a s\u00faa esposa, Erin, te\u00f1en dous fillos, Micky e Jill."}
{"id": "310020", "revid": "35560", "url": "https://gl.wikipedia.org/wiki?curid=310020", "title": "Ariane 6", "text": "Ariane 6 \u00e9\u00a0unha lanzadeira espacial en fase de desenvolvemento por parte da\u00a0Axencia Espacial Europea, sendo o membro m\u00e1is novo da familia de foguetes Ariane. O dese\u00f1o final foi seleccionado pola ESA en decembro de 2014, favorecendo un n\u00facleo de combustible l\u00edquido con grandes propulsores de foguetes s\u00f3lidos sobre o dese\u00f1o inicial de combustible s\u00f3lido\nDescrici\u00f3n do veh\u00edculo.\nAriane 6 estar\u00e1 dispo\u00f1ible en d\u00faas variantes. O \"Ariane 62\", con dous propulsores s\u00f3lidos P120C (os mesmos que os Vega) e un peso de 500 toneladas, destinado principalmente para misi\u00f3ns gobernamentais e cient\u00edficas, e o \"Ariane 64\", con catro propulsores P120C e un peso dunhas 800 toneladas, destinado a lanzamentos de sat\u00e9lites comerciais."}
{"id": "310022", "revid": "839", "url": "https://gl.wikipedia.org/wiki?curid=310022", "title": "Igrexa ortodoxa belarusa", "text": "A Igrexa ortodoxa bielorrusa (en , \"Bielaruskaja pravasla\u01d4naja carkva\"; en , \"Belorusskaia Pravoslavnaia Tserkov\"), \u00e9 un exarcado da Igrexa ortodoxa rusa en Belar\u00fas. Est\u00e1 formada polas eparqu\u00edas ortodoxas rusas no territorio de dito pa\u00eds, no que \u00e9 a organizaci\u00f3n relixiosa predominante.\nO seu m\u00e1ximo dirixente \u00e9 o metropolita de Minsk e Slutsk e exarca patriarcal Pavel Ponomarev. A igrexa ten unha autonom\u00eda moito menor en comparaci\u00f3n coa Igrexa ortodoxa ucra\u00edna, que \u00e9 considerada igrexa aut\u00f3noma."}
{"id": "310026", "revid": "25871", "url": "https://gl.wikipedia.org/wiki?curid=310026", "title": "Poghos Marowshean", "text": "Poghos Marowshean (en , \"P\u00f2\u0121os Marow\u0161ean\" ), nado en Constantinopla o 16 de maio de 1776 e finado o 3 de agosto de 1846, foi un eclesi\u00e1stico cat\u00f3lico armenio, arcebispo de Constantinopla dende 1838 at\u00e9 o seu pasamento.\nTraxectoria.\nO 19 de agosto de 1832 foi nomeado arcebispo coadxutor de Constantinopla e arcebispo titular de \"Chalcis in Syria\". Recibiu a consagraci\u00f3n episcopal de mans do prefecto da Congregaci\u00f3n para a Propagaci\u00f3n da Fe Carlo Maria Pedicini, e tendo como co-consagradores principais a Giovanni Giacomo Sinibaldi e a Costantino Patrizi Naro.\nO 9 de abril de 1838 sucedeu como arcebispo de Constantinopla a Anton Nowrichean. Tivo como coadxutor a Anton Hasownean. Durante o seu pontificado o seminario arcebispal foi destru\u00eddo no incendio de 1839. Finou o 3 de agosto de 1846."}
{"id": "310034", "revid": "22795", "url": "https://gl.wikipedia.org/wiki?curid=310034", "title": "Angostura, Venezuela", "text": ""}
{"id": "310035", "revid": "89787", "url": "https://gl.wikipedia.org/wiki?curid=310035", "title": "Sociedade Linneana de Londres", "text": "A Sociedade Linneana de Londres (\"Linnean Society of London\") \u00e9 unha sociedade cient\u00edfica dedicada ao estudo e a difusi\u00f3n da taxonom\u00eda e historia natural. Publica estudos de zoolox\u00eda, bot\u00e1nica e biolox\u00eda. Tam\u00e9n edita \"The Linnean\", unha revista dedicada \u00e1 historia desta sociedade e \u00e1 taxonom\u00eda en xeral.\nFundouse en 1788 e debe o seu nome ao naturalista sueco Carl von Linn\u00e9 (1707-1778). A s\u00faa sede est\u00e1 situada Burlington House, Piccadilly, Londres. Para converterse en membros requ\u00edrese o nomeamento por polo menos dous membros e elecci\u00f3n. Os membros (\"fellows\") usan a designaci\u00f3n FLS despois dos seus nomes. Entre os seus membros estivo Charles Darwin desde 1854.\nColecci\u00f3ns.\nAs colecci\u00f3ns bot\u00e1nicas e zool\u00f3xicas de Linn\u00e9 que herdara o seu fillo \u00fanico Carl von Linn\u00e9 o Mozo, adquiriunas en 1783 sir James Edward Smith, primeiro presidente da sociedade. Hoxe cons\u00e9rvanse na sede da sociedade e conte\u00f1en 14.000 plantas, 158 peixes, 1.564 cunchas, 3.198 insectos, 1.600 libros e 3.000 cartas e documentos. Son consultables previa cita.\nA Sociedade conserva tam\u00e9n a propia colecci\u00f3n de plantas de sir J.E. Smith. F\u00edxose un inventario no marco do \"Smith Herbarium Project\" do Museo Nacional de Liverpool e limp\u00e1ronse e repar\u00e1ronse 6.000 esp\u00e9cimes.\nEn 2014, as colecci\u00f3ns da sociedade foron engadidas \u00e1 lista das colecci\u00f3ns de importancia nacional en Inglaterra pola Arts Council England.\nMedallas e premios outorgados pola sociedade.\nA Sociedade Linneana de Londres adxudica diferentes galard\u00f3ns:\nRevistas.\nA Sociedade publica actualmente diversas revistas, como son: o \"Biological Journal of the Linnean Society\", centrado na biolox\u00eda evolutiva de todos os organismos, o \"Botanical Journal of the Linnean Society\", sobre as ciencias bot\u00e1nicas, e o \"Zoological Journal of the Linnean Society\" que trata sobre a sistem\u00e1tica animal e a evoluci\u00f3n."}
{"id": "310040", "revid": "56817", "url": "https://gl.wikipedia.org/wiki?curid=310040", "title": "Angostura", "text": "O termo Angostura (\"estreitura\", \"paso estreito\") pode referirse a:"}
{"id": "310041", "revid": "27155", "url": "https://gl.wikipedia.org/wiki?curid=310041", "title": "Sociedade linneana de Londres", "text": ""}
{"id": "310043", "revid": "98629", "url": "https://gl.wikipedia.org/wiki?curid=310043", "title": "Docklands Stadium", "text": "O Docklands Stadium ou por cuesti\u00f3ns de patrocinio Etihad Stadium \u00e9 un estadio multi\u00fasos localizado no suburbio de Docklands, en Melbourne, Australia. P\u00f3dese adaptar para moitos deportes: f\u00fatbol australiano, cr\u00edcket, f\u00fatbol, rugby union e rugby league, speedway... ou tam\u00e9n pra concertos. O estadio foi inaugurado no ano 2000 e o custo da construci\u00f3n foi de 460 mill\u00f3ns de d\u00f3llares australianos. O campo conta a maiores cun teito retr\u00e1ctil.\nO campo alberga os partidos de 5 equipos de f\u00fatbol australiano da AFL (Essendon Football Club, St Kilda Football Club, North Melbourne Football Club, Western Bulldogs e Carlton Football Club), 1 equipo de f\u00fatbol (Melbourne Victory Football Club), 1 equipo de rugby league (Melbourne Storm) e 1 equipo de cr\u00edcket (Melbourne Renegades). O estadio alberga tam\u00e9n o Gran Premio de Australia de speedway. No ano 2006, o actual Etihad Stadium albergou os Xogos da Commonwealth."}
{"id": "310048", "revid": "15490", "url": "https://gl.wikipedia.org/wiki?curid=310048", "title": "Konna", "text": "Konna \u00e9 unha cidade e comuna rural no Cercle de Mopti na rexi\u00f3n de Mopti, en Mal\u00ed. A cicade dista a 60\u00a0km ao nord\u00e9s de Mopti. A autoestrada principal RN16, que conecta S\u00e9var\u00e9 con Gao, ramif\u00edcase ao leste xusto ao sur da cidade. A comuna ten unha \u00e1rea de aproximadamente 838 km\u00b2, e cont\u00e9n a cidade e 24 aldeas veci\u00f1as. No 2009 ti\u00f1a unha poboaci\u00f3n de 36\u00a0767 habitantes.\nCada xoves, cel\u00e9brase un mercado na cidade que atrae a xente dos asentamentos dos arredores.\nHistoria.\nConflito do Norte de Mal\u00ed.\nEn xaneiro de 2013, Konna foi capturada polos islamistas. O ataque desencadeou a intervenci\u00f3n francesa na guerra, e coa s\u00faa axuda, as forzas de goberno de Mal\u00ed lanzaron rapidamente un contraataque para retomar a cidade. Ao principio, o goberno de Mal\u00ed anunciou que a cidade xa estaba baixo o seu control. Por\u00e9n, militares do ex\u00e9rcito franc\u00e9s negaron estes feitos. A cidade volveu estar baixo o control de Mal\u00ed tres d\u00edas m\u00e1is tarde."}
{"id": "310054", "revid": "5863", "url": "https://gl.wikipedia.org/wiki?curid=310054", "title": "Angostura, Bol\u00edvar", "text": "Angostura, tam\u00e9n co\u00f1ecido como Bolivariano Angostura e, antes de xu\u00f1o de 2009, como Ra\u00fal Leoni, \u00e9 un dos once municipio que conforman o estado Bol\u00edvar de Venezuela.\nO municipio ocupa unha extensi\u00f3n de 56.916\u00a0km2 e, segundo estimaci\u00f3ns do Instituto Nacional de Estat\u00edstica de Venezuela, en 2011 ti\u00f1a unha poboaci\u00f3n de 40.918 habitantes (o que fai ue a s\u00faa densidade de poboaci\u00f3n sexa de 0,83 habitantes por quil\u00f3metro cadrado).\nA s\u00faa capital \u00e9 a vila de Ciudad Piar.\nO municipio anteriormente foi denominado Ra\u00fal Leoni, que foi presidente de Venezuela entre 1964 e 1969."}
{"id": "310055", "revid": "22795", "url": "https://gl.wikipedia.org/wiki?curid=310055", "title": "Bolivariano Angostura", "text": ""}
{"id": "310067", "revid": "1093", "url": "https://gl.wikipedia.org/wiki?curid=310067", "title": "Avelino de Francisco Mart\u00ednez", "text": ""}
{"id": "310069", "revid": "98629", "url": "https://gl.wikipedia.org/wiki?curid=310069", "title": "Edimburgo dos Sete Mares", "text": "Edimburgo dos Sete Mares (ou sinxelamente Edimburgo, en ingl\u00e9s: Edinburgh of the Seven Seas) \u00e9 o principal asentamento e capital da illa Tristan da Cunha, un territorio dependente de Santa Helena, Ascensi\u00f3n e Tristan da Cunha e, por conseguinte, do Reino Unido. Os habitantes da illa denom\u00ednana como \"The Settlement\" (\"O Asentamento\") ou \"The Village\".\nTam\u00e9n \u00e9 co\u00f1ecido por ser considerado polo Libro Guinness dos R\u00e9cords como o asentamento humano estable m\u00e1is remoto do planeta, xa que o m\u00e1is achegado fica na illa Santa Helena, a 2.173\u00a0km \u00f3 norte.\nHistoria.\nO establecemento foi fundado en 1815 co nome de \"Fort Malcom\" para evitar que, dende Tristan da Cunha, as tropas francesas intentasen tomar o asalto da illa de Santa Helena onde cumpr\u00eda o seu exilio Napole\u00f3n. Para isto, unha gornici\u00f3n militar mant\u00edvose nas illas e permaneceu ata o final da segunda guerra mundial.\nRecibiu o seu nome actual en honor \u00e1 visita que fixo o Pr\u00edncipe Alfredo, Duque de Edimburgo, en 1867 na s\u00faa viaxe ao redor do mundo percorrendo as diferentes posesi\u00f3ns brit\u00e1nicas de ultramar.\nFoi danado nunha erupci\u00f3n volc\u00e1nica do Pico da Reina Mar\u00eda no 1961, o que obrigou \u00e1 poboaci\u00f3n a abandonar o asentamento e evacuar a Calshot no Reino Unido. A erupci\u00f3n destru\u00edu a f\u00e1brica de langostas do asentamento.\nTras o regreso da maior\u00eda dos habitantes da illa en 1963, o asentamento foi reconstru\u00eddo. O porto de Edimburgo foi nomeado \"Calshot Harbour\", en honor ao seu fogar temporal.\nTransporte.\nHai unha estrada, M1, que conecta a cidade con outros asentamentos menores e \u00e9 utilizada polos poucos coches privados na illa. Hai cami\u00f1os pavimentados que proporcionan acceso a p\u00e9 \u00f3s edificios ao redor da cidade. Un servizo de autob\u00fas chamado \"Potato Patches Flier\" est\u00e1 dispo\u00f1\u00edbel para os visitantes na cidade aos lugares da illa.\nTodos os veh\u00edculos de motor na illa te\u00f1en placas de Tristan da Cunha que consisten en letras TDC e 2 ou 3 n\u00fameros.\nA \u00fanica forma de transporte \u00e9 en barco e a cidade ten un pequeno porto e atracadoiros acces\u00edbeis unicamente por pequenas embarcaci\u00f3ns."}
{"id": "310072", "revid": "89787", "url": "https://gl.wikipedia.org/wiki?curid=310072", "title": "Miki Nervio", "text": "Miguel Anxo Montes Garc\u00eda, tam\u00e9n co\u00f1ecido como Miki Nervio, Miguel A. Montes e Miki Montes, nado na Coru\u00f1a en 1964, \u00e9 un cantante e escritor galego.\nTraxectoria.\nFundador e vocalista da banda Miki Nervio &amp; The Bluesmakers, foi co\u00f1ecido na s\u00faa primeira etapa p\u00fablica pola actividade literaria. Membro do grupo Ilha Quente de Nengures (1984, Colexio Universitario da Coru\u00f1a), participou en numerosas publicaci\u00f3ns e recitais antes de cofundar Ronseltz en 1985.\nDous anos despois Miki Nervio debutaba como cantante nun concerto celebrado en Santiago e pouco despois act\u00faa no extinto bar Borraz\u00e1s, o mesmo local coru\u00f1\u00e9s que vira nacer Ronseltz. Daquel concerto prenderon agromos do que rematar\u00edan sendo os Bluesmakers, que se deron formalmente a co\u00f1ecer en 1992.\nO timbre en\u00e9rxico de M. Nervio, evolu\u00edndo desde os referentes do blues moderno ao country blues e desde el ao ragtime, a preferencia polo kazoo e o contacto coa r\u00faa conforman unha personalidade art\u00edstica inconfund\u00edbel.\nCoas distintas formaci\u00f3ns dos Bluesmakers ou colaborando con reco\u00f1ecidos m\u00fasicos da \u00f3rbita do blues dentro e f\u00f3ra de Galicia, Miki Nervio participou en m\u00e1is de 500 concertos, as\u00ed coma en \"shows\" radiof\u00f3nicos e televisivos."}
{"id": "310073", "revid": "25871", "url": "https://gl.wikipedia.org/wiki?curid=310073", "title": "Angostura (x\u00e9nero)", "text": "Angostura \u00e9 un x\u00e9nero de plantas da familia das rut\u00e1ceas que comprende 50 especies, algunhas delas que te\u00f1en propiedades medicinais, propias de Suram\u00e9rica.\nEspecies seleccionadas.\nP\u00f3dese ver a lista completa en PPP-Index.\nSinonimia.\nSegundo \"Germplasm Resources Information Network\" (GRIN), do \"United States Department of Agriculture\", reco\u00f1\u00e9cense os seguintes sin\u00f3nimos para \"Angostura\":"}
{"id": "310075", "revid": "109216", "url": "https://gl.wikipedia.org/wiki?curid=310075", "title": "Eastern Air Lines", "text": "Eastern Air Lines foi unha gran aeroli\u00f1a estadounidense que operou dende 1926 ata 1991. Antes da s\u00faa disoluci\u00f3n ti\u00f1a a s\u00faa sede no Aeroporto Internacional de Miami, nunha \u00e1rea non incorporada do condado de Miami-Dade, en Florida.\nEastern foi unha das \"catro grandes\" aeroli\u00f1as dom\u00e9sticas creadas polas conferencias Spoils de 1930, e foi dirixida polo as de voo da primeira guerra mundial Eddie Rickenbacker nos seus primeiros anos. Tivo case un monopolio na ruta entre Nova York e Florida dende os anos 30 ata os 50, e dominou este mercado nas d\u00e9cadas seguintes. Conflitos laborais e grandes d\u00e9bedas afectaron \u00e1 copa\u00f1\u00eda a finais dos 70 e principios dos 80 baixo a direcci\u00f3n do antigo astronauta Frank Borman. Frank Lorenzo mercou Eastern en 1985 e pasou moitos dos seus activos \u00e1s s\u00faas outras aeroli\u00f1as, inclu\u00eddas Continental Airlines e Texas Air. Despois de continuos conflitos laborais e unha folga que paralizou \u00e1 empresa en 1989, Eastern quedou sen cartos e foi liquidada en 1991. American Airlines f\u00edxose coa meirande parte das rutas de Eastern dende Miami cara Latinoam\u00e9rica e o Caribe, mentres que Delta Air Lines, o principal competidor de Eastern no Aeroporto Internacional Hartsfield-Jackson de Atlanta, mercou moitos dos seus Lockheed L-1011.\nEastern foi pioneira no servizo cada hora entre Nova York, Washington, D.C. e Boston en 1961 co\u00f1ecido como Eastern Air Lines Shuttle. F\u00edxose cargo da rede de rutas sudamenricanas de Braniff International en 1982, e tam\u00e9n voou a Londres e a Madrid nos anos 80."}
{"id": "310077", "revid": "22795", "url": "https://gl.wikipedia.org/wiki?curid=310077", "title": "C\u00edtricos", "text": ""}
{"id": "310079", "revid": "89787", "url": "https://gl.wikipedia.org/wiki?curid=310079", "title": "Carlos Folgueira Garc\u00eda", "text": "Carlos Folgueira Garc\u00eda, nado en Mondo\u00f1edo o 17 de marzo de 1937 e finado na Coru\u00f1a o 2 de agosto de 1993, foi un confiteiro galego, m\u00e1is co\u00f1ecido co alcume do Rei das Tartas, famoso por ser o creador da Torta de Mondo\u00f1edo.\nTraxectoria.\nNa d\u00e9cada de 1950 creou a Torta de Mondo\u00f1edo que promocionaba en feiras e festas \u00e1s que asist\u00eda vestido de branco co seu grande chapeu de coci\u00f1eiro co escudo de Galiza. Foi o director do xornal \"La Voz de Asturias\" o que lle puxo o alcume de \"El Rey de las Tartas\" co que se fixo famoso. Nos anos 80 e 90 aparec\u00eda en programas como \"Un, Dos, Tres\" de TVE e na TVG para promocionar a s\u00faa torta.\nO negocio familiar foi continuado polo seu fillo Carlos. En 2003 a marca O Rei das Tartas pasou a ser unha franqu\u00eda de hostaler\u00eda.\nReco\u00f1ecementos.\nFoi nomeado fillo predilecto de Mondo\u00f1edo."}
