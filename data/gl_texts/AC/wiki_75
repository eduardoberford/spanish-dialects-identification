{"id": "343949", "revid": "1131", "url": "https://gl.wikipedia.org/wiki?curid=343949", "title": "Os Bouz\u00f3s", "text": ""}
{"id": "343950", "revid": "1131", "url": "https://gl.wikipedia.org/wiki?curid=343950", "title": "A B\u00f3veda", "text": ""}
{"id": "343951", "revid": "1131", "url": "https://gl.wikipedia.org/wiki?curid=343951", "title": "Bozqueimado", "text": ""}
{"id": "343952", "revid": "75439", "url": "https://gl.wikipedia.org/wiki?curid=343952", "title": "Tombo de Toxos Outos", "text": "O Tombo de Toxos Outos \u00e9 unha compilaci\u00f3n realizada polos monxes do mosteiro de San Xusto de Toxos Outos no s\u00e9culo XIII (a. 1289), cando Sancho Eanes era abade, relacionada coas s\u00faas posesi\u00f3ns. Na actualidade a documentaci\u00f3n do tombo at\u00f3pase no Arquivo Hist\u00f3rico Nacional.\nContido.\nAs p\u00e1xinas orixinais do tombo chegan ata o folio 192r, no rev\u00e9s do cal comeza unha escritura diferente. A escritura orixinal \u00e9 de tipo carolinxio, mentres que a parte engadida est\u00e1 redactada en letra g\u00f3tica cursiva pertencente \u00e1 primeira metade do s\u00e9culo XIV. Os folios orixinais salientan pola mestura dun romance (ou latino-romance) con formas latinas e viceversa: \u00ab\"Jtem de quarta donega a quinta polos Berbegoes e XX dineiros de renda pro frater Dominico Caualeyro\"\u00bb. Os documentos, de \u00e1mbito eclesi\u00e1stico, p\u00f3dense dividir en dispositivos (instrumentos notariais) e non-dispositivos (novas ou minutas). No primeiro caso, un fedatario protocolariza e rexistro o documento, o cal adquire un valor legal e p\u00fablico, as\u00ed como unha credibilidade social. En segundo lugar, a documentaci\u00f3n non-dispositva carece de valor xur\u00eddico e diplom\u00e1tico xa que non hai un validador que lle confira autenticidade e efecto xur\u00eddico-administrativo ao feito que se d\u00e1 conta. Este tombo foi salientado por moitos historiadores debido \u00e1s s\u00faas miniaturas."}
{"id": "343953", "revid": "23204", "url": "https://gl.wikipedia.org/wiki?curid=343953", "title": "Mercados emerxentes", "text": "Un mercado emerxente \u00e9 unha econom\u00eda de mercado relativamente retardada mais en proceso de r\u00e1pida industrializaci\u00f3n ou crecemento. Por\u00e9n, non hai unha definici\u00f3n \u00fanica ou universal. En xeral, os mercados emerxentes non incl\u00faen aqueles pa\u00edses altamente industrializados ou desenvolvidos nin tampouco aqueles que a\u00ednda non comezaron o cami\u00f1o cara \u00f3 desenvolvemento dos seus mercados.\nO termo, que se popularizou durante a d\u00e9cada de 1980 grazas \u00f3 economista Antoine van Agtmael do Banco Mundial, empr\u00e9gase a mi\u00fado como sin\u00f3nimo de \"econom\u00eda emerxente\", malia que fai referencia normalmente a aquelas econom\u00edas en transici\u00f3n \u00f3 desenvolvemento. Os mercados emerxentes tiveron un nivel de madureza nas s\u00faas instituci\u00f3ns de mercado e non s\u00f3 unha renda per capita superior \u00e1 dos pa\u00edses subdesenvolvidos; deben ter unha poboaci\u00f3n relativamente elevada, con moitos recursos, e deben ser participantes cr\u00edticos dos acontecementos econ\u00f3micos da s\u00faa contorna.\nNon hai un n\u00famero determinado de mercados emerxentes, mais os dez meirandes son: M\u00e9xico, o Brasil, a Arxentina, Sur\u00e1frica, Polonia, Turqu\u00eda, India, Indonesia, a Rep\u00fablica Popular da China e Corea do Sur.\nSegundo Goldman Sachs as oito econom\u00edas emerxentes e en desenvolvemento m\u00e1is grandes, xa sexa polo PIB nominal ou axustado \u00e1 inflaci\u00f3n so os pa\u00edses BRIC (o Brasil, Rusia, a India e a China), as\u00ed coma os MIST (M\u00e9xico, Indonesia, Corea do Sur e Turqu\u00eda).\nA \u00c1rea de Libre Comercio ANSA-China p\u00faxose en marcha o 1 de xaneiro de 2010, sendo o meirande mercado rexional emerxente do mundo."}
{"id": "343954", "revid": "23204", "url": "https://gl.wikipedia.org/wiki?curid=343954", "title": "Mercado emerxente", "text": ""}
{"id": "343955", "revid": "23204", "url": "https://gl.wikipedia.org/wiki?curid=343955", "title": "Econom\u00eda emerxente", "text": ""}
{"id": "343956", "revid": "5863", "url": "https://gl.wikipedia.org/wiki?curid=343956", "title": "Fernando Quesada", "text": "Fernando Quesada Porto, nado en Ourense o 27 de agosto de 1933 e finado en Vigo o 17 de xu\u00f1o de 2016, foi un vi\u00f1etista, pintor e funcionario galego, co\u00f1ecido polo seu traballo para \"Faro de Vigo\".\nTraxectoria.\nXogou domo dianteiro centro e extremo no Club Deportivo Ourense.\nAutodidacta e membro dunha extensa familia de artistas (irm\u00e1ns seus son: Carlos, Antonio e Xaime Quesada Porto e sobri\u00f1os: Mar\u00eda Fe Quesada Rodr\u00edguez e Xaime Quesada Blanco), traballou como caricaturista para varios medios, como \"Arriba\" (dirixido por Manuel Blanco Tob\u00edo), \"Pueblo\", \"Blanco y Negro\", \"Intervi\u00fa\", \"Cambio 16\", \"La Codorniz\", \"Can sen dono\", \"La Regi\u00f3n\" ou \"La Opini\u00f3n de Zamora\", mais, principalmente, para \"Faro de Vigo\", onde ingresou chamado por Xos\u00e9 D\u00edaz J\u00e1come e estivo durante cincuenta anos, de 1961 a 2011, chegando a ser o decano dos humoristas gr\u00e1ficos galegos.\nEn 1960 casou con Ana Legido Soto (1939-2012), tam\u00e9n pintora, coa que tivo seis fillos, dos que lles sobreviviron catro: Mar\u00eda Teresa (1962, pintora), Beatriz (1963, xornalista), David (1970, empresario) e Alejandro (1975, tam\u00e9n pintor).\nFoi funcionario, inspector xefe do Servizo de Vixilancia Aduaneira e xefe provincial de Pontevedra.\nVarias editoriais galegas publicaron libros de recompilaci\u00f3ns dos seus debuxos:\nDas s\u00faas obras pict\u00f3ricas, figurativas e de tendencia expresionista, presentes en pinacotecas como o Museo Municipal Qui\u00f1ones de Le\u00f3n ou a Colecci\u00f3n Afundaci\u00f3n, destacan: \"M\u00e1scara y viejo\" (1986), \"Tres figuras\" (1986), \"Dama en verde\" (1991), \"Caser\u00edo\" (1992) e \"La casa de la Ville\" (1998).\nReco\u00f1ecementos.\nEntre outros, obtivo o premio \"Mingote\" do xornal \"ABC\" (1969), o Premio Humor Gr\u00e1fico da Xunta de Galicia (d\u00faas veces) e o premio da ONCE."}
{"id": "343957", "revid": "839", "url": "https://gl.wikipedia.org/wiki?curid=343957", "title": "Stefan Sulyk", "text": "Stefan Sulyk (en ), nado en Balnica (Polonia) o 1 de outubro de 1924, finado en Filadelfia (Estados Unidos) o 6 de abril de 2020, foi un eclesi\u00e1stico grecocat\u00f3lico ucra\u00edno, entre 1980 e 2000 5\u00ba arcebispo metropolita de Filadelfia dos ucra\u00ednos. Faleceu v\u00edtima da COVID-19."}
{"id": "343959", "revid": "109703", "url": "https://gl.wikipedia.org/wiki?curid=343959", "title": "Balsa muisca", "text": "A balsa muisca ou balsa dourada \u00e9 unha peza de ourivar\u00eda precolombiana votiva feita pola cultura muisca na rexi\u00f3n xeogr\u00e1fica que actualmente corresponde \u00f3 centro de Colombia. A peza at\u00f3pase exhibida no Museo do Ouro de Bogot\u00e1. C\u00f3idase que a figura foi elaborada entre os anos 600 e 1600\u00a0d.\u00a0C. por fundici\u00f3n de cera perdida en ouro cunha pequena cantidade de cobre.\nA figura fai alusi\u00f3n \u00e1 cerimonia da lenda de El Dorado. Representa o acto de investidura de poder dos xefes muiscas que se celebraba na lagoa de Guatavita, na cal o herdeiro do cacicado cubr\u00eda o seu corpo con ouro en po e acompa\u00f1ado do pobo guindaba ouro e esmeraldas como ofrenda \u00f3s deuses. A peza ten unha base coa forma dunha embarcaci\u00f3n de troncos cunhas dimensi\u00f3ns de 19,5 x 10,1\u00a0cm e varias figuras sobre a balsa; a meirande figura que se destaca na metade aparentemente representa \u00f3 cacique, o cal est\u00e1 adornado con tocados, narigueiras e orelleiras, mide 10,2\u00a0cm de altura e est\u00e1 rodeado polos seus soldados, que levan estandartes."}
{"id": "343960", "revid": "23204", "url": "https://gl.wikipedia.org/wiki?curid=343960", "title": "Balsa dourada", "text": ""}
{"id": "343961", "revid": "1888", "url": "https://gl.wikipedia.org/wiki?curid=343961", "title": "Fernando Quesada Porto", "text": ""}
{"id": "343962", "revid": "1131", "url": "https://gl.wikipedia.org/wiki?curid=343962", "title": "Bra", "text": "O top\u00f3nimo galego Bra pode referirse a:"}
{"id": "343963", "revid": "1131", "url": "https://gl.wikipedia.org/wiki?curid=343963", "title": "Braga\u00f1a", "text": "O top\u00f3nimo galego Braga\u00f1a pode referirse a:"}
{"id": "343964", "revid": "1131", "url": "https://gl.wikipedia.org/wiki?curid=343964", "title": "A Braga\u00f1a", "text": ""}
{"id": "343965", "revid": "1131", "url": "https://gl.wikipedia.org/wiki?curid=343965", "title": "A Bra\u00f1a", "text": ""}
{"id": "343966", "revid": "5863", "url": "https://gl.wikipedia.org/wiki?curid=343966", "title": "Mar\u00eda Teresa Quesada Legido", "text": ""}
{"id": "343967", "revid": "1131", "url": "https://gl.wikipedia.org/wiki?curid=343967", "title": "As Bra\u00f1as", "text": ""}
{"id": "343969", "revid": "89787", "url": "https://gl.wikipedia.org/wiki?curid=343969", "title": "Estratovolc\u00e1n", "text": "Un estratovolc\u00e1n \u00e9 un tipo de volc\u00e1n c\u00f3nico e de grande altura, composto por m\u00faltiples capas de lava endurecida, piroclastos alternantes (xurdidos por unha alternancia de \u00e9pocas de actividade explosiva e de correntes de lava flu\u00edda) e cinzas volc\u00e1nicas. Estes volc\u00e1ns est\u00e1n caracterizados por un perfil escarpado e erupci\u00f3ns peri\u00f3dicas e explosivas. A lava que fl\u00fae dende o seu interior \u00e9 altamente viscosa e arrefr\u00eda e endurece antes de que poida chegar lonxe. A fonte de magma destas monta\u00f1as est\u00e1 clasificada como \u00e1cida ou alta en s\u00edlice, con presenza de riolita, dacita e andesita. Moitos estratovolc\u00e1ns exceden os 2\u00a0500 metros de altitude.\nA\u00ednda que \u00e1s veces se chaman \u2018volc\u00e1ns compostos\u2019, os vulcan\u00f3logos prefiren empregar o termo \u00abestratovolc\u00e1n\u00bb para estabelecer unha distinci\u00f3n, xa que t\u00f3dolos volc\u00e1ns, sexan do tama\u00f1o que sexan, presentan unha estrutura (de capas) composta, isto \u00e9, desenv\u00f3lvense sobre os materiais de sucesivas erupci\u00f3ns."}
{"id": "343970", "revid": "1131", "url": "https://gl.wikipedia.org/wiki?curid=343970", "title": "Braelle", "text": ""}
{"id": "343971", "revid": "1131", "url": "https://gl.wikipedia.org/wiki?curid=343971", "title": "Bragadela", "text": ""}
{"id": "343972", "revid": "1131", "url": "https://gl.wikipedia.org/wiki?curid=343972", "title": "Bragunde", "text": ""}
{"id": "343973", "revid": "1131", "url": "https://gl.wikipedia.org/wiki?curid=343973", "title": "Bra\u00edlle", "text": ""}
{"id": "343974", "revid": "1131", "url": "https://gl.wikipedia.org/wiki?curid=343974", "title": "Bralo", "text": ""}
{"id": "343975", "revid": "1131", "url": "https://gl.wikipedia.org/wiki?curid=343975", "title": "Brame", "text": ""}
{"id": "343976", "revid": "1131", "url": "https://gl.wikipedia.org/wiki?curid=343976", "title": "Brandeso", "text": ""}
{"id": "343977", "revid": "1131", "url": "https://gl.wikipedia.org/wiki?curid=343977", "title": "Brand\u00edn", "text": ""}
{"id": "343978", "revid": "1131", "url": "https://gl.wikipedia.org/wiki?curid=343978", "title": "Branquenza", "text": ""}
{"id": "343979", "revid": "1131", "url": "https://gl.wikipedia.org/wiki?curid=343979", "title": "Brans de Abaixo", "text": ""}
{"id": "343980", "revid": "1131", "url": "https://gl.wikipedia.org/wiki?curid=343980", "title": "Brans de Arriba", "text": ""}
{"id": "343981", "revid": "1131", "url": "https://gl.wikipedia.org/wiki?curid=343981", "title": "Brantuas de Abaixo", "text": ""}
{"id": "343982", "revid": "1131", "url": "https://gl.wikipedia.org/wiki?curid=343982", "title": "Brantuas de Arriba", "text": ""}
{"id": "343983", "revid": "1131", "url": "https://gl.wikipedia.org/wiki?curid=343983", "title": "Branz\u00e1", "text": ""}
{"id": "343984", "revid": "1131", "url": "https://gl.wikipedia.org/wiki?curid=343984", "title": "Branza\u00edlla", "text": ""}
{"id": "343985", "revid": "1131", "url": "https://gl.wikipedia.org/wiki?curid=343985", "title": "A Bra\u00f1a Aberta", "text": ""}
{"id": "343986", "revid": "1131", "url": "https://gl.wikipedia.org/wiki?curid=343986", "title": "A Bra\u00f1a de Abaixo", "text": ""}
{"id": "343987", "revid": "1131", "url": "https://gl.wikipedia.org/wiki?curid=343987", "title": "A Bra\u00f1a de Arriba", "text": ""}
{"id": "343988", "revid": "1131", "url": "https://gl.wikipedia.org/wiki?curid=343988", "title": "A Bra\u00f1a Grande", "text": ""}
{"id": "343989", "revid": "1131", "url": "https://gl.wikipedia.org/wiki?curid=343989", "title": "O Bra\u00f1al", "text": ""}
{"id": "343990", "revid": "1131", "url": "https://gl.wikipedia.org/wiki?curid=343990", "title": "Bra\u00f1amoura", "text": ""}
{"id": "343991", "revid": "1131", "url": "https://gl.wikipedia.org/wiki?curid=343991", "title": "As Bra\u00f1as do Cabo", "text": ""}
{"id": "343992", "revid": "1131", "url": "https://gl.wikipedia.org/wiki?curid=343992", "title": "Bra\u00f1as Verdes", "text": ""}
{"id": "343993", "revid": "55340", "url": "https://gl.wikipedia.org/wiki?curid=343993", "title": "Bra\u00f1ela", "text": "O top\u00f3nimo galego Bra\u00f1ela, diminutivo de bra\u00f1a, p\u00f3dese referir a:"}
{"id": "343994", "revid": "5863", "url": "https://gl.wikipedia.org/wiki?curid=343994", "title": "Quesada", "text": "O top\u00f3nimo e apelido Quesada pode referirse a:"}
{"id": "343995", "revid": "5863", "url": "https://gl.wikipedia.org/wiki?curid=343995", "title": "Quessada", "text": ""}
{"id": "343996", "revid": "5863", "url": "https://gl.wikipedia.org/wiki?curid=343996", "title": "Marieta Quesada", "text": ""}
{"id": "343997", "revid": "1131", "url": "https://gl.wikipedia.org/wiki?curid=343997", "title": "Estaci\u00f3n de Villena Alta Velocidade", "text": "Villena Alta Velocidade (en castel\u00e1n: \"Villena Alta Velocidad\") \u00e9 unha estaci\u00f3n ferroviaria de alta velocidade situada no concello de Villena, na provincia de Alacant, a 6 quil\u00f3metros do n\u00facleo urbano e a 2,5 quil\u00f3metros da autov\u00eda A-31.\nEst\u00e1 estaci\u00f3n ofrece servizos de alta velocidade \u00e1s comarcas alacantinas do Alt Vinalop\u00f3 e Vinalop\u00f3 Mitj\u00e0, \u00e1 comarca albacete\u00f1a do Corredor de Almansa e \u00e1 comarca murciana do Altiplano.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 435,5 da li\u00f1a f\u00e9rrea de alta velocidade que une Madrid con Alacant.\nHistoria.\nEn marzo de 2009, Adif licitou as obras para a construci\u00f3n da estaci\u00f3n de alta velocidade de Villena.\nEn setembro de 2012, Adif adxudicou o contrato de obras de construci\u00f3n da nova estaci\u00f3n por un importe de 11,5 mill\u00f3ns de euros, cun prazo de execuci\u00f3n de 12 meses. As obras da estaci\u00f3n comezaron en novembro de 2012 e duraron 7 meses, 5 meses menos do previsto inicialmente.\nA estaci\u00f3n inaugurouse o 17 de xu\u00f1o de 2013 con motivo da inauguraci\u00f3n do tramo de alta velocidade Albacete-Alacant. \u00c1 inauguraci\u00f3n asistiron o Pr\u00edncipe Felipe de Borb\u00f3n, o presidente do goberno Mariano Rajoy e o presidente da Generalitat Valenciana Alberto Fabra, entre outras autoridades.\nA estaci\u00f3n.\nA estaci\u00f3n at\u00f3pase ao sur da cidade de Villena, nas proximidades da Colonia de Santa Eulalia. O recinto da estaci\u00f3n ocupa unha superficie total de 40.800 metros cadrados, dos cales 2.500 corresponden co edificio de viaxeiros. Esta parte incl\u00fae a zona de embarque para os pasaxeiros, o vest\u00edbulo e unha parte de locais comerciais onde se sit\u00faan servizos como unha axencia de turismo. Ademais a estaci\u00f3n conta cun aparcadoiro de 300 prazas, coa posibilidade de ampliarse ata as 600.\nPos\u00fae infraestrutura bioclim\u00e1tica e est\u00e1 dotada de d\u00faas plataformas duns 400 metros de lonxitude e 10 de ancho, con marquesi\u00f1as e pavimento de material antiescorregadizo. A estaci\u00f3n ten 4 v\u00edas de ancho UIC, das cales 2 son pasantes e as outras 2 son de estacionamento. O recinto, ademais de ser estaci\u00f3n ferroviaria, ten unha funci\u00f3n de posto de adiantamento e estacionamento de trens (PAET).\nAccesos.\nNa actualidade acc\u00e9dese \u00e1 estaci\u00f3n por tres cami\u00f1os rurais asfaltados. Desde a autov\u00eda A-31, un cami\u00f1o rural que atravesa a Colonia de Santa Eulalia por unha v\u00eda pecuaria; desde Villena, o cami\u00f1o de San Juan; e por \u00faltimo, a estrada CV-813, que se ampliou para que provisionalmente sexa o acceso principal. O proxecto inicial contemplaba constru\u00edr un ramal directo da autov\u00eda en li\u00f1a recta que se orzou nuns 15 mill\u00f3ns de euros, pero a opci\u00f3n est\u00e1 actualmente desestimada.\nAs\u00ed mesmo, est\u00e1 conectada co centro urbano de Villena grazas ao servizo de autobuses e taxis da cidade.\nServizos ferroviarios.\nLonga Distancia.\n\"Actualizados a 20 de xu\u00f1o de 2016.\""}
{"id": "343998", "revid": "10599", "url": "https://gl.wikipedia.org/wiki?curid=343998", "title": "Estaci\u00f3n de Villena AV", "text": ""}
{"id": "343999", "revid": "1131", "url": "https://gl.wikipedia.org/wiki?curid=343999", "title": "Estaci\u00f3n de Cuenca-Fernando Z\u00f3bel", "text": "Cuenca-Fernando Z\u00f3bel \u00e9 a estaci\u00f3n ferroviaria de alta velocidade da cidade de Cuenca. Est\u00e1 situada a 5\u00a0km do centro no Cerro de la Estrella, moi pr\u00f3xima \u00e1 estrada N-320, ao sur da cidade. Leva o nome do pintor Fernando Z\u00f3bel, moi vinculado \u00e1 cidade.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 195,1 da li\u00f1a f\u00e9rrea de alta velocidade que une Madrid con Levante.\nHistoria.\nA estaci\u00f3n inaugurouse o 15 de decembro de 2010 con motivo da inauguraci\u00f3n do tramo de alta velocidade Madrid-Albacete/Valencia. \u00c1 inauguraci\u00f3n asistiron os pr\u00edncipes de Asturias e o ministro de Fomento, Jos\u00e9 Blanco.\nA estaci\u00f3n.\nO edificio da estaci\u00f3n sit\u00faase perpendicular \u00e1s v\u00edas do tren e desenv\u00f3lvese unicamente nunha planta. Ocupa unha superficie de 3.625 m\u00b2 que comprenden dous volumes de caracter\u00edsticas f\u00edsicas distintas.\nA estaci\u00f3n ten d\u00faas plataformas de 10 m de anchura e unha lonxitude de estacionamento de 400 metros dotados de marquesi\u00f1as de protecci\u00f3n. O acceso \u00e1s plataformas efect\u00faase a trav\u00e9s da zona de embarque, conectada mediante escaleiras fixas, mec\u00e1nicas e ascensores. Esta alternativa permite reducir o n\u00famero de movementos verticais que debe realizar o usuario e facilita a relaci\u00f3n visual coa paisaxe.\nServizos ferroviarios.\nLonga Distancia.\n\"Actualizados a 20 de xu\u00f1o de 2016.\""}
{"id": "344000", "revid": "1131", "url": "https://gl.wikipedia.org/wiki?curid=344000", "title": "Estaci\u00f3n de Madrid-Puerta de Atocha", "text": "Madrid-Puerta de Atocha \u00e9 unha estaci\u00f3n ferroviaria de Adif situada no complexo ferroviario de Atocha, na cidade de Madrid, que concentra os servizos de alta velocidade e a maior\u00eda de longa distancia. O resto dos trens que paran en Atocha fano na estaci\u00f3n de Madrid-Atocha Cercan\u00edas."}
{"id": "344001", "revid": "1131", "url": "https://gl.wikipedia.org/wiki?curid=344001", "title": "Natural Theology or Evidences of the Existence and Attributes of the Deity", "text": "Natural Theology or Evidences of the Existence and Attributes of the Deity (Teolox\u00eda natural ou probas da existencia e atributos da deidade) \u00e9 un libro escrito en 1802 polo crego ingl\u00e9s apoloxista cristi\u00e1n e fil\u00f3sofo da relixi\u00f3n William Paley (1743\u20131805). O libro exp\u00f3n os seus argumentos desde o punto de vista da teolox\u00eda natural, presentando un argumento teleol\u00f3xico sobre a existencia de Deus, empezando destacadamente coa analox\u00eda do reloxeiro.\nO libro escribiuse no contexto da tradici\u00f3n da teolox\u00eda natural. En s\u00e9culos anteriores, te\u00f3logos como John Ray e William Derham, xunto con fil\u00f3sofos dos tempos cl\u00e1sicos como Cicer\u00f3n, argumentaron sobre a existencia e bondade de Deus base\u00e1ndose no benestar xeral dos seres vivos e o mundo f\u00edsico.\nA \"Natural Theology\" de Paley ampl\u00eda os argumentos, constru\u00eddos sobre exemplos entre os que est\u00e1n encontrar un reloxo, comparar o ollo cun telescopio, e a existencia de estruturas mec\u00e1nicas adaptadas con precisi\u00f3n nos animais, como as articulaci\u00f3ns que funcionan igual que as bisagras ou articulaci\u00f3ns de r\u00f3tula feitas polo home. Paley argumenta que todo isto leva a pensar na existencia dun Creador intelixente, e que un sistema \u00e9 m\u00e1is que a suma das s\u00faas partes. Os \u00faltimos cap\u00edtulos son de car\u00e1cter m\u00e1is teol\u00f3xico, argumentando que os atributos de Deus deben ser suficientes para o alcance destas operaci\u00f3ns, e que Deus debe ser bo porque os dese\u00f1os que se ven na natureza son beneficiosos.\nO libro foi reeditado moitas veces e segue s\u00e9ndoo. Contin\u00faan consult\u00e1ndoo os creacionistas. Charles Darwin tomou os argumentos do libro moi en serio e respondeu a eles, e os bi\u00f3logos evolutivos modernos como Stephen Jay Gould e Richard Dawkins seguiron discutindo o libro de Paley para responder aos modernos partidarios de ideas similares.\nContexto.\nO principal argumento de William Paley en \"Natural Theology\" \u00e9 que o dese\u00f1o de Deus de toda a creaci\u00f3n pode verse na felicidade xeral ou benestar que \u00e9 evidente na orde f\u00edsica e social das cousas. Isto sit\u00faa o libro dentro da ampla tradici\u00f3n da teolox\u00eda natural da Ilustraci\u00f3n; e isto explica por que Paley baseou moito do seu pensamento en John Ray (1691), William Derham (1711) e Bernard Nieuwentyt (1750).\nO argumento de Paley est\u00e1 constru\u00eddo principalmente base\u00e1ndose en exemplos de anatom\u00eda e a historia natural. \"Pola mi\u00f1a parte\", di Paley, \"soste\u00f1o a mi\u00f1a posici\u00f3n na anatom\u00eda humana\"; m\u00e1is adiante insiste na \"necesidade, en cada caso particular, dunha mente dese\u00f1adora intelixente para idear e determinar as formas que te\u00f1en os corpos organizados\". Ao elaborar este argumento, Paley empregou unha ampla variedade de met\u00e1foras e analox\u00edas. Quizais a de m\u00e1is sona foi a s\u00faa analox\u00eda entre un reloxo e o mundo. Os historiadores, fil\u00f3sofos e te\u00f3logos a mi\u00fado denom\u00ednana analox\u00eda do reloxeiro. Ao elaborar esta analox\u00eda mec\u00e1nica, Paley presenta exemplos da astronom\u00eda planetaria e argumenta que os movementos regulares do sistema solar lembran o funcionamento dun reloxio xigante. Para reforzar esta idea cita os traballos do seu vello amigo John Law e do astr\u00f3nomo real de Dubl\u00edn John Brinkley.\nA cerna da idea p\u00f3dese atopar en escritores antigos que usaban reloxos de sol e os epiciclos tolemaicos para ilustrar a orde divina do mundo. Este tipo de exemplos poden verse no traballo de antigos fil\u00f3sofos como Cicer\u00f3n, especialmente na s\u00faa obra \"De Natura Deorum\", ii. 87 e 97. A analox\u00eda do reloxeiro foi moi utilizada na Ilustraci\u00f3n tanto por de\u00edstas coma por cristi\u00e1ns.\nEstrutura do libro.\nO libro est\u00e1 estruturado nos seguintes cap\u00edtulos:\nEstruturas como as \u00e1s das aves e as aletas dos peixes est\u00e1n expresamente adaptadas aos 'elementos' que o rodean, aire ou auga, nos cales te\u00f1en que funcionar.\nEdici\u00f3ns.\nA primeira edici\u00f3n co t\u00edtulo \"Natural Theology: or, Evidences of the Existence and Attributes of the Deity\" foi publicada en 1802 en Londres por J. Faulder. Nos Estados Unidos o libro foi publicado por E Sargeant and Company de Nova York o 15 de decembro de 1802. Unha edici\u00f3n posterior publicada por E. S. Gorham conti\u00f1a revisi\u00f3ns feitas por F. LeGros Clark para \"harmonizalo coa ciencia moderna\".\nO libro volveu a reeditarse moitas veces por editoriais de Londres, Oxford, Cambridge, Edinburgo e Filadelfia. A vix\u00e9sima reedici\u00f3n f\u00edxose en 1820. Apareceron versi\u00f3ns nos anos 1802, 1807, 1809, 1813, 1818, 1819, 1821, 1823, 1825, 1826, 1829, 1830, 1840, 1854 e moitos anos despois. O libro segue reedit\u00e1ndose, e as edici\u00f3ns m\u00e1is recentes son de 2006, 2008, 2009, 2010 e 2014. O libro foi tam\u00e9n republicado en edici\u00f3ns dos \"Collected Works\" de Paley. Foi traducido a linguas como o franc\u00e9s e gal\u00e9s, entre outras.\nOpini\u00f3ns sobre os argumentos de Paley.\nFilosof\u00eda.\nO fil\u00f3sofo escoc\u00e9s David Hume (que morreu en 1776, antes de que Paley reunise os seus argumentos na s\u00faa \"Natural Theology\") criticou o tipo de argumentos dados por Paley e autores anteriores en varios campos. En primeiro lugar, rexeitaba facer unha analox\u00eda entre o mundo e os artefactos constru\u00eddos polo home como un reloxo, xa que estes son tan pouco similares que calquera analox\u00eda debe ser moi feble e pouco fiable. En segundo lugar, Hume aduce que mesmo se se acepta a analox\u00eda, esta non probar\u00eda que o creador \u00e9 infinito, bo, ou perfectamente intelixente, nin que hai un s\u00f3 deus creador. Despois de todo, como escribiu Hume, \"que sombra de argumento\u2026 pode vostede producir a partir da s\u00faa hip\u00f3tese para probar a unidade da Deidade? Un gran n\u00famero de homes \u00fanense para constru\u00edr unha casa ou un barco, para erixir unha cidade, para estruturar unha comunidade; por que non poden varias deidades combinarse para idear e darlle estrutura ao mundo?\"\nAcollida contempor\u00e1nea.\nO \"Edinburgh Review\" de 1802-3 comentou que\nEsta cr\u00edtica concorda con Paley en que \"Ning\u00fan home pensante, que concibamos, pode dubidar de que hai marcas de dese\u00f1o no universo\" e que ou un s\u00f3 exemplo como o ollo \u00e9 conclusivo, ou ning\u00fan n\u00famero de exemplos o ser\u00e1. Paley \u00e9 alabado por basearse en \"fen\u00f3menos mec\u00e1nicos\" en vez de en argumentos sobre a intelixencia humana.\nO comentador da Biblia William Jenks describiu o libro en 1838 como \"un traballo moi celebrado pola xustiza das s\u00faas reflexi\u00f3ns, e a benevolencia, bo senso, e devoci\u00f3n que respira.\"\nBiolox\u00eda evolutiva.\nCharles Darwin leu a \"Natural Theology\" durante os seus anos de estudante, e despois escribiu na s\u00faa autobiograf\u00eda que el inicialmente fora convencido polo argumento:\nEn 1993 o bi\u00f3logo evolutivo Stephen Jay Gould comparou a Paley co personaxe do Doutor Pangloss das obras de Voltaire, o home que poder\u00eda argumentar calquera caso (mesmo sen esperanza). Gould queda abraiado de que Paley poida afirmar que mesmo a punxente dor dun c\u00e1lculo biliar ou da gota poder\u00eda indicar a bondade dun Deus amoroso, coa xustiicaci\u00f3n de que un se sente ben nos momentos en que a dor para. Gould deixa claro que atopa o argumento de Paley incorrecto cientificamente, pero afirma que o respecta como unha filosof\u00eda coherente e ben defendida. Gould respecta especialmente o m\u00e9todo de Paley de identificar posibilidades alternativas e despois ref\u00fataas sistematicamente. Gould sinala que Paley concibe un tipo lamarckista de evolui\u00f3n e ref\u00fataa coa observaci\u00f3n de que os homes non perderon as s\u00faas mamilas pola falta de uso. Por\u00e9n, Gould escribe que Paley non consegue pensar noutra alternativa, a selecci\u00f3n natural, que non ten prop\u00f3sito en absoluto, pero simplemente acaba con aquilo que funciona peor en cada xeraci\u00f3n.\nO bi\u00f3logo evolutivo Richard Dawkins describiuse a si mesmo como un \"neo-paleyiano\" no seu libro de 1986 \"The Blind Watchmaker\" (o reloxeiro cego), no que argumentou, seguindo ao bi\u00f3logo evolutivo e humanista Julian Huxley, que o reloxo da analox\u00eda de Paley falla ao non reco\u00f1ecer a diferenza entre a complexidade dos organismos vivos e a dos obxectos inanimados. Os organismos vivos poden reproducirse por si mesmos e mutar, e est\u00e1n sometidos a procesos naturais que cambian as frecuencias dos seus xenes, polo que poden cambiar e converterse en m\u00e1is complexos de xeraci\u00f3n en xeraci\u00f3n. Os obxectos inanimados como os reloxos son incapaces de transmitir ning\u00fan cambio, polo que nunca chegar\u00e1n a ser m\u00e1is complexos por si s\u00f3s a non ser que un reloxeiro os redese\u00f1e. Na visi\u00f3n de Dawkins, a comparaci\u00f3n que fai Paley vense abaixo, debido a esta importante distinci\u00f3n.\nCreacionismo.\nOs argumentos do libro de Paley foron rexeitados por \"virtualmente todos os bi\u00f3logos\". No seu lugar, a teor\u00eda da evoluci\u00f3n foi amplamente aceptada polos cient\u00edficos desde Darwin en adiante, e Darwin convenceu \u00e1 \"maior\u00eda da xente formada\" de que procesos como a evoluci\u00f3n est\u00e1n gobernados por leis naturais. Isto non fixo que creacionistas, como os que defenden o movemento do Dese\u00f1o intelixente (DI) non contin\u00faen usando os argumentos de Paley:"}
{"id": "344002", "revid": "1576", "url": "https://gl.wikipedia.org/wiki?curid=344002", "title": "O Congreso de Par\u00eds (Dubufe)", "text": "O Congreso de Par\u00eds \u00e9 unha pintura \u00f3 \u00f3leo realizada en 1856 polo pintor franc\u00e9s \u00c9douard Dubufe. Est\u00e1 exposta no Palacio de Versalles. A pintura mostra unha das reuni\u00f3ns que tiveron lugar en Par\u00eds entre o 25 de febreiro\u00a0e 30 de marzo\u00a0de 1856 para asinar a paz da Guerra de Crimea.\nHistoria.\nEntre outubro de 1853\u00a0e febreiro de 1856\u00a0tivo lugar a Guerra de Crimea que enfrontou a alianza formada polo Imperio Brit\u00e1nico, o Segundo Imperio Franc\u00e9s, o Imperio Otom\u00e1n\u00a0e o Reino de Sarde\u00f1a contra o Imperio Ruso\u00a0para frear a expansi\u00f3n destes, as\u00ed coma a s\u00faa influencia nos Balc\u00e1ns. Tras varias batallas c\u00e9lebres, como o sitio de Sebastopol, a batalla de Balaclava ou a batalla de Inkerman e constatada a derrota dos rusos, as potencias vencedoras reun\u00edronse en Par\u00eds\u00a0para asinar o tratado que po\u00f1\u00eda fin ao conflito.\nDescrici\u00f3n do cadro.\nO cadro mide 380 cm x 510\u00a0cm. A pintura mostra aos ministros plenipotenciarios dos pa\u00edses relacionados coa guerra, as\u00ed como o de Prusia, que a\u00ednda que non participou, foi convidado a participar nas conversas..\nOs personaxes que aparecen representados no cadro son:"}
{"id": "344004", "revid": "23204", "url": "https://gl.wikipedia.org/wiki?curid=344004", "title": "O Bravo", "text": "O top\u00f3nimo galego O Bravo pode referirse a:\nAmais, como alcume de reis e gobernantes pode referirse a:"}
{"id": "344005", "revid": "56817", "url": "https://gl.wikipedia.org/wiki?curid=344005", "title": "Braxe", "text": "O top\u00f3nimo galego Braxe pode referirse a:\nAmais, como apelido pode referirse a:"}
{"id": "344006", "revid": "1131", "url": "https://gl.wikipedia.org/wiki?curid=344006", "title": "A Braxe", "text": ""}
{"id": "344007", "revid": "1131", "url": "https://gl.wikipedia.org/wiki?curid=344007", "title": "O Brazal", "text": "O top\u00f3nimo galego O Brazal pode referirse a:"}
{"id": "344008", "revid": "1131", "url": "https://gl.wikipedia.org/wiki?curid=344008", "title": "Estaci\u00f3n de Madrid-Atocha Cercan\u00edas", "text": "Madrid-Atocha Cercan\u00edas \u00e9 unha estaci\u00f3n ferroviaria de Adif situada no complexo ferroviario de Atocha, na cidade de Madrid. Concentra os servizos de proximidades, media distancia e os de longa distancia que contin\u00faan ata Chamart\u00edn. O resto de trens que paran en Atocha fano na estaci\u00f3n de Madrid-Puerta de Atocha."}
{"id": "344009", "revid": "1131", "url": "https://gl.wikipedia.org/wiki?curid=344009", "title": "Brazos", "text": ""}
{"id": "344010", "revid": "1131", "url": "https://gl.wikipedia.org/wiki?curid=344010", "title": "Bravil", "text": ""}
{"id": "344011", "revid": "1131", "url": "https://gl.wikipedia.org/wiki?curid=344011", "title": "A Brea", "text": ""}
{"id": "344012", "revid": "98629", "url": "https://gl.wikipedia.org/wiki?curid=344012", "title": "Gran Premio do Reino Unido de 2016", "text": "O Gran Premio do Reino Unido de 2016 (co\u00f1ecido oficialmente como o 2016 Formula 1 British Grand Prix) foi unha carreira de F\u00f3rmula 1 que se celebrou o 10 de xullo de 2016, no Circu\u00edto de Silverstone, Northamptonshire e Buckinghamshire, Inglaterra, Reino Unido. A carreira foi a d\u00e9cima rolda da tempada de F\u00f3rmula 1, a septuax\u00e9sima primeira (71\u00aa) edici\u00f3n do Gran Premio do Reino Unido, e a quincuax\u00e9simo segunda (52\u00aa) vez que a carreira disputouse no Circu\u00edto de Silverstone.\nO piloto de Mercedes Nico Rosberg entra na rolda cunha vantaxe de once puntos sobre o seu compa\u00f1eiro de equipo Lewis Hamilton no campionato de pilotos. Mercedes ten unha vantaxe de cento tres puntos sobre Ferrari no Campionato de Construtores.\nInforme.\nAntecedentes.\nPneum\u00e1ticos.\nPirelli fornecera aos equipos cos pneum\u00e1ticos de composto duros, medios e brandos, os tres compostos m\u00e1is duros dispo\u00f1ibles, para a carreira..\nXesti\u00f3n dos pilotos de Mercedes.\nA ra\u00edz da colisi\u00f3n entre Lewis Hamilton e Nico Rosberg na \u00faltima volta do Gran Premio de Austria, Mercedes introduciu unha nova pol\u00edtica de xesti\u00f3n dos pilotos, ditando os termos en que Hamilton e Rosberg poderan competir entre si e as sanci\u00f3ns no caso de altercados na pista.\nProba posterior \u00e1 carreira.\nO circu\u00edto ser\u00e1 o anfitri\u00f3n da segunda proba a metade de tempada do ano logo da carreira. Santino Ferrucci e Nikita Mazepin far\u00e1n as s\u00faas primeiras aparici\u00f3ns con Haas e Force India, respetivamente, mentres que Pierre Gasly pilotara para Red Bull Racing. Sauber, unha vez m\u00e1is non participara na segunda proba, xa perdeu a primeira proba en Espa\u00f1a. A raz\u00f3n detr\u00e1s desta decisi\u00f3n foi resumida como o de \"ter en conta a rendibilidade,\" xa que o equipo non ti\u00f1a ning\u00fans compo\u00f1entes novos que probar.\nPr\u00e1ctica libre.\nPolo regulamento da tempada , disput\u00e1ronse d\u00faas sesi\u00f3ns de adestramentos de 90 minutos o venres e outra sesi\u00f3n de 60 minutos antes da cualificaci\u00f3n do s\u00e1bado. Lewis Hamilton foi o m\u00e1is r\u00e1pido na primeira sesi\u00f3n de adestramentos na ma\u00f1\u00e1 do venres, marcando un tempo de 1:31.654, menos dunha d\u00e9cima de segundo por diante do seu compa\u00f1eiro de equipo Nico Rosberg. Logo de axustar os seus tempos r\u00e1pidos, os pilotos de Mercedes chegaron a completar quendas longas a rendemento en carreira de proba cos compostos de pneum\u00e1ticos m\u00e1is duros. Nico H\u00fclkenberg e Sebastian Vettel en terceiro e cuarto foron os \u00fanicos pilotos que establecen un tempo de menos dun segundo dos Mercedes. Charles Leclerc tivo o seu primeiro contacto na pr\u00e1ctica co Haas, asumindo o control do coche de Esteban Guti\u00e9rrez. foi unha d\u00e9cima de segundo m\u00e1is r\u00e1pido que o outro piloto de probas, Esteban Ocon, quen se fixo cargo do Renault RS16 de Kevin Magnussen. Vettel fixo unha proba cunha versi\u00f3n actualizada do sistema \"halo\" de Ferrari dese\u00f1ado para mellorar a protecci\u00f3n da cabeza do piloto dentro da cabina. Describiu o dispositivo como \"non \u00e9 xenial\", lamentando que \"quita un pouco de visibilidade\".\nHamilton foi o m\u00e1is r\u00e1pido na segunda sesi\u00f3n de adestramentos o venres pola tarde, mentres que Rosberg non puido participar debido a unha fuga de auga no seu coche. O tempo de Hamilton de 1:31.660 foi m\u00e1is de tres d\u00e9cimas de segundo m\u00e1is r\u00e1pido que o do segundo clasificado Daniel Ricciardo. O seu compa\u00f1eiro en Red Bull o piloto Max Verstappen foi terceiro, por diante de Vettel, todo dentro dun segundo do mellor tempo. Ferrari dividiu a s\u00faa estratexia na pr\u00e1ctica, con Kimi R\u00e4ikk\u00f6nen montando o pneum\u00e1tico de composto duro no inicio da sesi\u00f3n, mentres que Vettel utilizou o composto medio m\u00e1is brando, antes de que ambos cambiaron aos pneum\u00e1ticos brandos. Na s\u00faa carreira de casa, McLaren tivo unha sesi\u00f3n mixta. Mentres Fernando Alonso fixo un bo sexto posto, o seu compa\u00f1eiro de equipo Jenson Button tivo que entrar ao taller d\u00faas veces, para finalmente establecer o noveno mellor tempo. Daniil Kvyat foi 13\u00ba, pero danou o seu aler\u00f3n dianteiro cando se foi encima dun bordo na curva do Club.\nLewis Hamilton fixo t\u00e1boa rasa dos tempos m\u00e1is r\u00e1pidos na pr\u00e1ctica da ma\u00f1\u00e1 do s\u00e1bado, marcando un tempo de 1:30.904, de novo a menos dunha d\u00e9cima de segundo por diante de Rosberg. A sesi\u00f3n iniciouse en condici\u00f3ns de mollado logo dunha chaparrada trinta minutos antes do inicio da sesi\u00f3n. Que se interrompeu a 22 minutos para o final, logo de que Marcus Ericsson estrelarase fortemente na sa\u00edda da curva Stowe. Cos coches f\u00f3ra da pista, inici\u00e1ronse os traballos de reparaci\u00f3n nas barreiras, quedando s\u00f3 cinco minutos de carreira cando se reiniciou a pr\u00e1ctica. A continuaci\u00f3n os pilotos, estableceron os seus tempos m\u00e1is r\u00e1pidos da sesi\u00f3n. Unha vez m\u00e1is, foron os pilotos de Red Bull os m\u00e1is pr\u00f3ximos aos Mercedes, con Ricciardo por diante de Verstappen en terceiro lugar, a medio segundo do tempo de Hamilton. Ericsson foi enviado ao hospital para facer probas logo do seu accidente e recibiu unha penalizaci\u00f3n de cinco posici\u00f3n por cambiar a s\u00faa caixa de cambios. Vettel recibiu a mesma penalizaci\u00f3n logo de cambiar a s\u00faa caixa de cambios.\nCarreira.\nDebido \u00e1 choiva, pouco antes do inicio da carreira, a carreira comezou detr\u00e1s do coche de seguridade, con todos os coches montando pneum\u00e1ticos de choiva. Volveu a entrar na r\u00faa de boxes ao final da volta cinco e a carreira iniciouse correctamente. Mentres que os catro primeiros pilotos quedaron na pista, varios optaron por facer unha parada en boxes para po\u00f1er os pneum\u00e1ticos intermedios. S\u00f3 unha volta m\u00e1is tarde, Pascal Wehrlein converteuse na primeira v\u00edtima da pista a\u00ednda mollada, sa\u00eduse da pista e quedou chantado na grava, o que provocou un breve per\u00edodo co coche de seguridade virtual. Durante este tempo, Hamilton e Rosberg cambiaron pneum\u00e1ticos. O gran beneficiario das primeiras voltas foi Sergio P\u00e9rez, que traballara o seu cami\u00f1o desde a d\u00e9cima posici\u00f3n da grella ata a cuarta, por diante de Ricciardo. Mentres tanto na parte dianteira, Hamilton establecera unha vantaxe de cinco segundos sobre Rosberg, que pronto foi atacado por Verstappen, que estaba funcionando ben cos pneum\u00e1ticos intermedios. Bottas chegou a facer un trompo na volta 11, perdendo posici\u00f3ns e deixando caerse de novo \u00e1 13\u00aa posici\u00f3n. Na volta 16, Sebastian Vettel foi o primeiro piloto en facer o cambio a pneum\u00e1ticos lisos, mentres que Verstappen moveuse por diante de Rosberg na segunda posici\u00f3n.\nA volta 18 viu a m\u00e1is pilotos cambiando a pneum\u00e1ticos lisos, inclu\u00edndo R\u00e4ikk\u00f6nen e Palmer, pero este \u00faltimo soltouse do seu pitbox antes de que un dos pneum\u00e1ticos fora colocado adecuadamente, o que lle custou tempo e unha penalizaci\u00f3n dun stop-and-go de dez segundos. Os dous pilotos de Mercedes e Verstappen fixeron a s\u00faa respectiva segunda parada en boxes na volta 20, co fin de seguir facendo o mesmo. Na volta 21, Ricciardo moveuse por diante de P\u00e9rez na cuarta posici\u00f3n. Un erro de R\u00e4ikk\u00f6nen d\u00faas voltas m\u00e1is tarde f\u00edxolle perder o sexto lugar con Sainz. Fernando Alonso trompeou na volta 25, pero puido continuar, a diferenza de R\u00edo Hary, que se retirou tras un trompo unha volta m\u00e1is tarde. Hamilton conservaba o liderado, pero non sen problemas, xa que as\u00ed fixo unha pequena excursi\u00f3n f\u00f3ra da pista, o que imitou Verstappen detr\u00e1s del. Como resultado, os tres primeiros quedaron m\u00e1is cerca. Vettel segu\u00eda en marcha no extremo posterior das posici\u00f3ns puntuables, superando a Kvyat no noveno lugar na volta 29.\nNico Rosberg comezou a pechar a Verstappen polo segundo lugar, intentando adiantalo a partir da volta 33 para logralo na volta 38. Mentres tanto, Vettel foi sancionado por forzar a Felipe Massa a sa\u00edrse da pista cando o adiantou no oitavo lugar, foi penalizado con cinco segundos. Na volta 40, Jolyon Palmer retirouse na r\u00faa de boxes. Mentres Rosberg inicialmente acerc\u00e1base a Hamilton, pero este \u00faltimo comezou a mellorar os seus tempos de volta cara ao final da carreira. Raikkonen recuperou a quinta posici\u00f3n a expensas de P\u00e9rez, Rosberg reportou problemas coa s\u00faa caixa de cambios na radio do equipo. O seu equipo d\u00edxolle que evitara o uso da s\u00e9tima marcha, logo do cal foi capaz de consolidar a s\u00faa pequena vantaxe sobre Verstappen, que se acercara debido ao seu problema. Hamilton non resultou afectado por isto e cruzou a li\u00f1a de meta para tomar a vitoria, 6\u00b49 segundos por diante de Rosberg. Foi o primeiro piloto en ga\u00f1ar o Gran Premio do Reino Unido tres veces seguidas. Foi a vitoria 47 da s\u00faa carreira."}
{"id": "344014", "revid": "89787", "url": "https://gl.wikipedia.org/wiki?curid=344014", "title": "Kathleen Ferrier", "text": "Kathleen Mary Ferrier, CBE, nada en Blackburn (Inglaterra) o 22 de abril de 1912 e finada en Londres o 8 de outubro de 1953, foi unha contralto brit\u00e1nica. Acadou reputaci\u00f3n internacional como cantante esc\u00e9nica, de concerto, as\u00ed como polas s\u00faas gravaci\u00f3ns, cun repertorio que se estend\u00eda dende a canci\u00f3n tradicional e as baladas populares ata as obras cl\u00e1sicas de Bach, Brahms, Mahler e Elgar. A s\u00faa morte por cancro, no momento \u00e1lxido da s\u00faa carreira, causou un forte impacto no mundo musical e especialmente no p\u00fablico, que non co\u00f1eceu a natureza da s\u00faa enfermidade ata despois da s\u00faa morte. Foi especialmente co\u00f1ecida no Reino Unido pola s\u00faa gravaci\u00f3n da canci\u00f3n tradicional de Northumbria \"Blow the Wind Southerly\", que foi emitida frecuentemente na BBC Radio durante moitos anos despois da s\u00faa morte.\nFilla dun mestre de escola dunha pequena vila de Lancashire, Ferrier amosou axi\u00f1a talento como pianista e ga\u00f1ou numerosos concursos de piano a nivel afeccionado mentres traballaba como telefonista na General Post Office. Non comezou a adicarse en serio \u00e1 canci\u00f3n ata 1937, cando despois de ga\u00f1ar un concurso de canto no Festival de Carlisle comezou a recibir ofertas para cantar profesionalmente. Despois diso tomou clases de canto, primeiro con J. E. Hutchinson e posteriormente co bar\u00edtono Roy Henderson. Despois do inicio da segunda guerra mundial, Ferrier foi recrutada polo Consello para o Fomento da M\u00fasica e as Artes (co\u00f1ecido polas s\u00faas siglas en ingl\u00e9s CEMA), e nos anos seguintes cantou en concertos e recitais por toda Inglaterra. En 1942 a s\u00faa carreira colleu pulo logo de co\u00f1ecer ao director Malcolm Sargent, quen a recomendou \u00e1 influente axencia de representaci\u00f3n Ibbs and Tillett. Converteuse nunha int\u00e9rprete habitual nas principais salas de Londres e das provincias, e realizou numerosas emisi\u00f3ns radiof\u00f3nicas coa BBC.\nEn 1946, Ferrier debutou en escena, estreando a \u00f3pera de Benjamin Britten \"The Rape of Lucretia\" no Glyndebourne Festival. Un ano despois interpretou por primeira vez o papel de Orfeo na \u00f3pera de Gluck \"Orfeo ed Euridice\", unha obra coa que chegou a estar especialmente relacionada. Pola s\u00faa propia elecci\u00f3n, estes foron os seus \u00fanicos dous papeis oper\u00edsticos. A medida que a s\u00faa reputaci\u00f3n \u00eda medrando, Ferrier estableceu estreitas relaci\u00f3ns de traballo con grandes figuras da m\u00fasica do seu tempo como Britten, Sir John Barbirolli, Bruno Walter e o pianista acompa\u00f1ante Gerald Moore. Deuse a co\u00f1ecer internacionalmente polas s\u00faas tres xiras polos Estados Unidos de Am\u00e9rica entre 1948 e 1950 e polas s\u00faas numerosas visitas \u00e1 Europa continental.\nFerrier foi diagnosticada de cancro de mama en marzo de 1951. Entre os per\u00edodos de hospitalizaci\u00f3n e convalecencia continuou a interpretar e a gravar; a s\u00faa \u00faltima aparici\u00f3n p\u00fablica foi como Orfeo na Royal Opera House en febreiro de 1953, oito meses antes da s\u00faa morte. Entre as numerosas homenaxes recibidas logo da s\u00faa morte, o Kathleen Ferrier Cancer Research Fund foi fundado en maio de 1954; a Kathleen Ferrier Scholarship Fund, administrada pola Royal Philharmonic Society, entrega anualmente dende 1956 premios a novos aspirantes a cantantes profesionais.\nPrimeiros anos.\nInfancia.\nA familia Ferrier proced\u00eda orixinalmente de Pembrokeshire, en South West Wales. A rama de Lancashire orixinouse no s\u00e9culo XIX, cando Thomas Ferrier (o fillo m\u00e1is novo do soldado Thomas Ferrier, do Rexemento Pembrokeshire) se estableceu na zona logo de ser destinado cerca de Blackburn durante un per\u00edodo de disturbios industriais. Kathleen Ferrier naceu o 22 de abril de 1912, na vila de Higher Walton (Lancashire) onde o seu pai William Ferrier (o cuarto fillo de Thomas e Elizabeth, de solteira Gorton) era o director da escola da vila. A\u00ednda que sen formaci\u00f3n musical, William era un entusiasta membro da sociedade oper\u00edstica local e de varios coros, e a s\u00faa muller Alice (de solteira Murray), coa que casou en 1900, era unha cantante competente cunha profunda voz de contralto. Kathleen foi a terceira e m\u00e1is nova dos fillos da parella, seguindo a unha irm\u00e1 e a un irm\u00e1n; cando ela ti\u00f1a tan s\u00f3 dous anos a familia trasladouse a Blackburn, logo de que William fora nomeado director da St Paul's School da cidade. Dende moi nova Kathleen amosouse prometedora como pianista, e tomou lecci\u00f3ns con Frances Walker, unha notable profesora de piano do norte de Inglaterra que fora alumna de Tobias Matthay. O talento de Kathleen desenvolveuse rapidamente; en 1924 finalizou no cuarto posto de entre 43 participantes no concurso de piano do Festival de Lytham St Annes Festival, e ao ano seguinte en Lytham conseguiu a segunda posici\u00f3n.\nTelefonista e pianista.\nDebido \u00e1 inminente xubilaci\u00f3n de William e \u00e1 consecuente ca\u00edda dos ingresos da familia, as esperanzas de Ferrier de asistir a unha escola de m\u00fasica non se realizaron. En agosto de 1926 deixou a escola para comezar a traballar como aprendiz na central telef\u00f3nica GPO de Blackburn. Continuou os seus estudos de piano con Frances Walker, e en novembro de 1928 foi a ga\u00f1adora rexional dun concurso nacional para novos pianistas organizado polo \"Daily Express\". A\u00ednda que non tivo \u00e9xito nas finais que se realizaron en Londres, Ferrier ga\u00f1ou un piano vertical Cramer. O 10 de marzo de 1929 foi ben recibida a s\u00faa actuaci\u00f3n como acompa\u00f1ante nun concerto no King George's Hall de Blackburn. Logo de varios \u00e9xitos en concursos de piano foi invitada a tocar un pequeno recital de radio nos estudios da BBC en Manchester, e o 3 de xullo de 1930 realizou a s\u00faa primeira emisi\u00f3n, tocando obras de Brahms e Percy Grainger. Arredor desta \u00e9poca rematou o seu per\u00edodo de formaci\u00f3n na central telef\u00f3nica, e converteuse en telefonista de pleno dereito.\nEn 1931, aos 19 anos, Ferrier aprobou os seus exames de Licenciatura na Royal Academy of Music. Ese ano comezou a tomar lecci\u00f3ns ocasionais de canto, e en decembro cantou un pequeno papel de mezzosoprano nunha interpretaci\u00f3n nunha igrexa do oratorio de Mendelssohn \"Elijah\". Con todo, a s\u00faa voz non foi vista como excepcional; a s\u00faa vida musical centrouse no piano e en concertos locais, no King George's Hall e outras salas. A principios de 1934 foi transferida \u00e1 central telef\u00f3nica de Blackpool e aloxouse preto dela, para estar pr\u00f3xima ao seu novo noivo, un empregado de banca chamado Albert Wilson. Entrementres, en Blackpool fixo unha proba para o novo servizo de \"reloxo falante\" que a GPO estaba preparando para introducir. Emocionada, Ferrier engadiu unha aspiraci\u00f3n extra na s\u00faa audici\u00f3n, e non foi escollida para a selecci\u00f3n final en Londres. A s\u00faa decisi\u00f3n en 1935 de casar con Wilson significou o final do seu emprego na central telef\u00f3nica, xa que nesa \u00e9poca a GPO non contrataba mulleres casadas. Sobre a carreira de Ferrier neste punto, o bi\u00f3grafo musical Humphrey Burton escribiu:\nMatrimonio.\nFerrier co\u00f1eceu a Albert Wilson en 1933, probablemente grazas ao baile, que ambos amaban. Cando anunciou que \u00edan casar, a s\u00faa familia e amigos ti\u00f1an grandes reservas, xa que ela era nova e sen experiencia, e porque ela e Wilson non compart\u00edan moitos intereses. A\u00ednda as\u00ed, a voda tivo lugar o 19 de novembro de 1935. Pouco despois a parella trasladouse a Silloth, unha pequena cidade en Cumberland, onde Wilson fora nomeado director da sucursal do seu banco. O matrimonio non tivo moito \u00e9xito; a l\u00faa de mel revelou problemas de incompatibilidade f\u00edsica. No exterior a parella mantivo as aparencias durante alg\u00fans anos, ata que a marcha de Wilson ao servizo militar en 1940 puxo fin efectivo ao matrimonio. A parella divorciouse en 1947, a\u00ednda que permaneceron en bos termos. Posteriormente Wilson casou cunha amiga de Ferrier, Wyn Hetherington; morreu en 1969.\nInicios da s\u00faa carreira como cantante.\nEn 1937 Ferrier participou no concurso aberto de piano do Festival de Carlisle e, como resultado dunha pequena aposta co seu marido, tam\u00e9n se inscribiu no concurso de canto. Ga\u00f1ou de xeito sinxelo o concurso de piano; nas finais do concurso de canto cantou \"To Daisies\" de Roger Quilter, unha interpretaci\u00f3n que supuxo para ela o m\u00e1ximo galard\u00f3n vocal do festival. Con motivo do seu dobre triunfo nos concursos de piano e voz, Ferrier foi premiada cun trofeo de rosa especial como campioa do festival.\nLogo das s\u00faas vitorias en Carlisle, Ferrier comezou a recibir ofertas por compromisos vocais. A s\u00faa primeira aparici\u00f3n como vocalista profesional, en outono de 1937, foi na festa da colleita na igrexa da vila de Aspatria. Pola s\u00faa actuaci\u00f3n recibiu unha guinea. Logo de ga\u00f1ar a copa de ouro no Festival de Workington en 1938, Ferrier cantou \"Ma Curly-Headed Babby\" nun concerto na Workington Opera House. Cecil McGivern, produtor do programa de variedades da radio BBC Northern, estaba entre o p\u00fablico e quedou o suficientemente impresionado como para reservar con ela a seguinte edici\u00f3n do seu programa, que foi emitido en Newcastle o 23 de febreiro de 1939. Esta gravaci\u00f3n \u2014a s\u00faa primeira como vocalista\u2014 atraeu moita atenci\u00f3n, e levouna a m\u00e1is traballos na radio, a\u00ednda que para Ferrier o evento se viu ensombrecido pola morte da s\u00faa nai a principios de febreiro. No Festival de Carlisle de 1939, Ferrier cantou a canci\u00f3n de Richard Strauss \"All Soul's Day\", unha interpretaci\u00f3n que impresionou especialmente a un dos membros do xurado, J. E. Hutchinson, un profesor de m\u00fasica cunha considerable reputaci\u00f3n. Ferrier converteuse en alumna s\u00faa e, baixo a s\u00faa tutela, comezou a ampliar o seu repertorio para inclu\u00edr obras de Bach, H\u00e4ndel, Brahms e Elgar.\nCando Albert Wilson se uniu ao ex\u00e9rcito en 1940, Ferrier volveu ao seu apelido de solteira, tendo cantado ata ese momento como 'Kathleen Wilson'. En decembro de 1940 cantou por primeira vez como profesional baixo o nome 'Kathleen Ferrier' nunha interpretaci\u00f3n do \"Messiah\", baixo a direcci\u00f3n de Hutchinson. A principios de 1941 tivo \u00e9xito nas audici\u00f3ns para cantante do Council for the Encouragement of the Arts (CEMA), que lle proporcionou concertos e outros entretementos nos campamentos militares, f\u00e1bricas e outros lugares de traballo. Dentro desta organizaci\u00f3n Ferrier comezou a traballar con artistas de reputaci\u00f3n internacional; en decembro de 1941 cantou coa Hall\u00e9 Orchestra nunha interpretaci\u00f3n do \"Messiah\" xunto con Isobel Baillie, a distinguida soprano. Con todo, a s\u00faa solicitude para directora de m\u00fasica da BBC en Manchester foi rexeitada. Ferrier tivo mellor sorte cando foi presentada a Malcolm Sargent despois dun concerto de Hall\u00e9 en Blackpool. Sargent accedeu a escoitala, e despois recomendouna a Ibbs and Tillett, a axencia de xesti\u00f3n de concertos con sede en Londres. John Tillett aceptouna como cliente sen dubidar e despois diso, por consello de Sargent, Ferrier decidiu establecerse en Londres. O 24 de decembro de 1942 trasladouse coa s\u00faa irm\u00e1 Winifred a un apartamento en Frognal Mansions, Hampstead.\nEstrelato.\nReputaci\u00f3n crecente.\nFerrier ofreceu o seu primeiro recital en Londres o 28 de decembro de 1942 na National Gallery, nun concerto da hora de xantar organizado por Dame Myra Hess. A pesar de que no seu diario escribiu \"foi moi ben\", Ferrier estaba decepcionada coa actuaci\u00f3n, e chegou \u00e1 conclusi\u00f3n de que necesitaba a\u00ednda m\u00e1is formaci\u00f3n vocal. Achegouse ao distinguido bar\u00edtono Roy Henderson co que, a semana anterior, cantara o oratorio de Mendelssohn \"Elijah\". Henderson accedeu a ensinarlle, e foi o seu mestre regular polo resto da s\u00faa vida. Posteriormente explicou que o seu \"ton c\u00e1lido e extenso\" deb\u00edase en parte ao tama\u00f1o da cavidade da parte posterior da s\u00faa gorxa: \"un poder\u00eda ter disparado unha maz\u00e1 de bo tama\u00f1o directamente \u00e1 parte posterior da s\u00faa gorxa sen obstruci\u00f3n\". Con todo, esta vantaxe f\u00edsica natural non foi en si suficiente para a calidade da s\u00faa voz; isto debeuse, di Henderson, a \"o seu duro traballo, arte, sinceridade, personalidade e sobre todo o seu car\u00e1cter\".\nO 17 de maio de 1943 Ferrier cantou o \"Messiah\" de H\u00e4ndel na Abad\u00eda de Westminster, xunto a Isobel Baillie e Peter Pears, con Reginald Jacques dirixindo. De acordo co cr\u00edtico Neville Cardus, foi debido \u00e1 calidade do seu canto aqu\u00ed que Ferrier \"fixo a s\u00faa primeira chamada seria aos m\u00fasicos\". A s\u00faa seguridade na actuaci\u00f3n levouna a outros compromisos importantes, e a traballos de radiodifusi\u00f3n; as s\u00faas aparici\u00f3ns cada vez m\u00e1is frecuentes en programas populares como \"Forces Favourites\" e \"Housewives' Choice\" d\u00e9ronlle axi\u00f1a reco\u00f1ecemento nacional. En maio de 1944, nos estudios de EMI en Abbey Road con Gerald Moore como acompa\u00f1ante, realizou probas de gravaci\u00f3n de m\u00fasica de Brahms, Gluck e Elgar. A s\u00faa primeira gravaci\u00f3n publicada, realizada en setembro de 1944, foi editada polo selo Columbia; consiste en d\u00faas canci\u00f3ns de Maurice Greene, de novo con Moore como acompa\u00f1ante. O seu per\u00edodo como artista de gravaci\u00f3n co selo Columbia foi breve e infeliz; tivo mala relaci\u00f3n co seu produtor, Walter Legge, e despois duns poucos meses marchou a Decca.\nNos restantes meses do tempo de guerra Ferrier continuou a viaxar por todo o pa\u00eds para cumprir coa crecente demanda dos seus servizos por parte dos promotores de concertos. En novembro de 1944 cantou en Leeds a parte de Angel na obra coral de Elgar \"The Dream of Gerontius\", a primeira interpretaci\u00f3n no que se converter\u00eda nun dos seus papeis m\u00e1is co\u00f1ecidos. En decembro co\u00f1eceu a John Barbirolli mentres traballaba noutra obra de Elgar, \"Sea Pictures\"; o director posteriormente converteuse nun dos seus amigos m\u00e1is pr\u00f3ximos e nun dos seus m\u00e1is firmes defensores. O 15 de setembro de 1945 Ferrier debutou nos Proms de Londres, onde cantou \"L'Air des Adieux\" da \u00f3pera de Tchaikovsky \"Orleanskaja deva\". A pesar de que frecuentemente cantaba arias individuais, a \u00f3pera non era o forte natural de Ferrier; non desfrutara cantando o papel principal nunha versi\u00f3n de concerto da \u00f3pera \"Carmen\" de Bizet en Stourbridge en marzo de 1944, e xeralmente evitaba compromisos similares. Namentres, Benjamin Britten, que a escoitara na s\u00faa interpretaci\u00f3n do \"Messiah\" na Abad\u00eda de Westminster, convenceuna para cantar o papel de Lucretia na s\u00faa nova \u00f3pera \"The Rape of Lucretia\", que \u00eda abrir a primeira edici\u00f3n de posguerra do Glyndebourne Festival en 1946. Ela compartir\u00eda a parte con Nancy Evans. A pesar dos seus receos iniciais, a principios de xullo Ferrier escrib\u00eda ao seu axente que estaba \"desfrutando [os ensaios] enormemente e deber\u00eda pensar que \u00e9 a mellor parte que posiblemente un poida ter\".\nAs interpretaci\u00f3ns de Ferrier en Glyndebourne, que comezaron o 12 de xullo de 1946, conseguiron opini\u00f3ns favorables, a\u00ednda que a \u00f3pera en si non foi ben recibida. Na xira provincial que seguiu ao festival non conseguiu atraer o p\u00fablico e como consecuencia sufriu grandes perdas econ\u00f3micas. En contraste, cando a \u00f3pera chegou a \u00c1msterdan foi recibida calorosamente polo p\u00fablico neerland\u00e9s, que amosou especial entusiasmo pola interpretaci\u00f3n de Ferrier. Esta foi a primeira viaxe de Ferrier ao estranxeiro, e escribiu nunha emocionada carta \u00e1 s\u00faa familia: \"As casas e as vent\u00e1s m\u00e1is limpas que nunca poderiades ver, e flores nos campos de todo o cami\u00f1o!\" Logo do seu \u00e9xito encarnando a Lucretia accedeu a regresar a Glyndebourne en 1947, para cantar o papel de Orfeo na \u00f3pera de Gluck \"Orfeo ed Euridice\". Ela cantara frecuentemente a aria de Orfeo \"Che far\u00f2\" (\"Que \u00e9 a vida\") como peza de concerto, e a ti\u00f1a gravado recentemente con Decca. En Glyndebourne, as limitadas habilidades de Ferrier para a escena provocaron algunhas dificultades na s\u00faa relaci\u00f3n co director, Fritz Stiedry; a\u00ednda as\u00ed a s\u00faa interpretaci\u00f3n na primeira noite, o 19 de xu\u00f1o de 1947, atraeu eloxios da cr\u00edtica.\nA relaci\u00f3n de Ferrier con Glyndebourne deu m\u00e1is froitos cando Rudolf Bing, o xerente xeral do festival, a recomendou a Bruno Walter como contralto solista nunha interpretaci\u00f3n do ciclo de canci\u00f3ns sinf\u00f3nicas de Mahler \"Das Lied von der Erde\". Esta fora prevista para a edici\u00f3n do ano 1947 do Edinburgh International Festival. Walter era inicialmente cauteloso por traballar cunha cantante relativamente nova, mais logo da s\u00faa audici\u00f3n os seus temores disip\u00e1ronse; \"decateime con pracer de que aqu\u00ed estaba cunha das mellores cantantes potenciais da nosa \u00e9poca\", escribiu posteriormente. \"Das Lied von der Erde\" era daquela unha obra moi desco\u00f1ecida no Reino Unido, e alg\u00fans cr\u00edticos encontr\u00e1rona pouco atractiva; a\u00ednda as\u00ed, o \"Edinburgh Evening News\" considerouna \"simplemente excelente\". Nun bosquexo biogr\u00e1fico posterior sobre Ferrier, Lord Harewood describiu a asociaci\u00f3n entre ela e Walter, que durou ata a enfermidade final da cantante, como \"un raro encontro de m\u00fasica, voz, e temperamento.\"\nCumio da s\u00faa carreira, 1948\u201351.\nO 1 de xaneiro de 1948 Ferrier marchou a unha xira de catro semanas por Am\u00e9rica do Norte, a primeira das tres viaxes transatl\u00e1nticas que realizar\u00eda nos tres anos seguintes. En Nova York cantou d\u00faas interpretaci\u00f3ns de \"Das Lied von der Erde\", con Bruno Walter e a New York Philharmonic. Alma Mahler, a vi\u00fava do compositor, estaba presente na primeira delas, o 15 de xaneiro. Nunha carta escrita ao d\u00eda seguinte, Ferrier dic\u00edalle \u00e1 s\u00faa irm\u00e1: \"Alg\u00fans dos cr\u00edticos son entusiastas, outros non se impresionaron\". Logo da segunda interpretaci\u00f3n, que foi retransmitida de costa a costa, Ferrier ofreceu recitais en Otava e Chicago antes de regresar a Nova York para embarcar rumbo a casa o 4 de febreiro.\nDurante 1948, en medio de moitos compromisos, Ferrier interpretou a \"Alt-Rhapsodie\" de Brahms nos Proms en agosto, e cantou na \"Misa en Si menor\" de Bach no Festival de Edimburgo. O 13 de outubro uniuse a Barbirolli e \u00e1 Hall\u00e9 Orchestra nunha retransmisi\u00f3n da interpretaci\u00f3n do ciclo de canci\u00f3ns de Mahler \"Kindertotenlieder\". Regresou aos Pa\u00edses Baixos en xaneiro de 1949 para unha serie de recitais, e logo deixou Southampton o 18 de febreiro para realizar a s\u00faa segunda xira Americana. Abriu esta xira en Nova York coa interpretaci\u00f3n dunha versi\u00f3n de concerto de \"Orfeo ed Euridice\" que ga\u00f1ou eloxios uniformes por parte dos cr\u00edticos. Na xira que lle seguiu, o seu acompa\u00f1ante foi Arp\u00e1d S\u00e1ndor (1896\u20131972), que padec\u00eda un trastorno depresivo que afectou gravemente ao seu xeito de tocar. Sen darse conta do problema, nas cartas que enviou \u00e1 s\u00faa casa Ferrier reprendeuno cun \"este abominable acompa\u00f1ante\" que merec\u00eda \"unha patada no traseiro\". Cando soubo que estivera enfermo durante meses, tornou a s\u00faa furia contra os promotores da xira: \"Que cara deixarme con ese\". Finalmente, cando S\u00e1ndor estaba moi enfermo para tocar, Ferrier puido recrutar un pianista canadense, John Newmark, co que tivo unha relaci\u00f3n laboral sincera e duradeira.\nPouco despois do seu regreso a Inglaterra a principios de xu\u00f1o de 1949, Ferrier marchou a \u00c1msterdan onde, o 14 de xullo, cantou a estrea mundial da \"Spring Symphony\" de Britten, con Eduard van Beinum e a Koninklijk Concertgebouworkest. Britten escribira esta obra especificamente para ela. En setembro, no Edinburgh International Festival, ofreceu dous recitais nos que Bruno Walter exerceu como o seu pianista acompa\u00f1ante. Ferrier sentiu que eses recitais representaron \"un pico ao que se estivera aproximando durante os \u00faltimos tres anos\". A gravaci\u00f3n da retransmisi\u00f3n dun dos recitais foi publicada moitos anos despois; sobre isto, o cr\u00edtico Alan Blyth escribiu: \"o apoio moi persoal e positivo de Walter obviamente empurrou a Ferrier a dar o mellor dela\".\nOs 18 meses seguintes viron unha actividade case ininterrompida, que abarcou numerosas visitas \u00e1 Europa continental e unha terceira xira americana entre decembro de 1949 e abril de 1950. Esta viaxe americana abriu un novo cami\u00f1o para Ferrier \u2014a Costa Oeste\u2014 e inclu\u00edu tres interpretaci\u00f3ns de \"Orfeo ed Euridice\" en San Francisco, baixo a direcci\u00f3n de Pierre Monteux. Nos ensaios Ferrier co\u00f1eceu a contralto estadounidense Marian Anderson, que dir\u00eda da s\u00faa hom\u00f3loga inglesa: \"Meu Deus, que voz\u2014e que cara!\" Ao regreso \u00e1 casa de Ferrier o ritmo fren\u00e9tico continuou, cunha r\u00e1pida sucesi\u00f3n de concertos en \u00c1msterdam, Londres e Edimburgo, seguidos por unha xira por Austria, Su\u00edza e Italia. En Viena, a soprano Elisabeth Schwarzkopf foi a co-solista de Ferrier nunha interpretaci\u00f3n gravada da \"Misa en Si menor\" de Bach, coa Wiener Symphoniker baixo a direcci\u00f3n de Herbert von Karajan. Schwarzkopf despois lembrou do canto de Ferrier no \"Agnus Dei\" da \"Misa\" como o seu momento m\u00e1is importante do ano.\nA principios de 1951, durante unha xira en Roma, Ferrier soubo da morte de seu pai aos 83 anos. A\u00ednda que estaba trastornada pola noticia, decidiu continuar coa xira; a entrada do d\u00eda 30 de xaneiro no seu diario di: \"Meu pai morreu en paz logo da gripe e un derramamento cerebral\". Regresou a Londres o 19 de febreiro, e inmediatamente estivo ocupada cos ensaios con Barbirolli e Hall\u00e9 dunha obra que era nova para ela: o \"Po\u00e8me de l'amour et de la mer\" de Ernest Chausson. Esta foi interpretada en Manchester o 28 de febreiro, sendo aclamada pola cr\u00edtica. D\u00faas semanas despois Ferrier descubriu un vulto no seu peito. A\u00ednda as\u00ed cumpriu con varios compromisos en Alema\u00f1a, os Pa\u00edses Baixos e en Glyndebourne antes de ver o seu m\u00e9dico o 24 de marzo. Logo de varias probas no University College Hospital, diagnostic\u00e1ronlle cancro de mama, e o 10 de abril realiz\u00e1ronlle unha mastectom\u00eda. Todos os compromisos inmediatos foron cancelados; entre eles estaba planeada unha serie de representaci\u00f3ns de \"The Rape of Lucretia\" polo English Opera Group, previstas como parte do Festival of Britain de 1951.\nFinal da s\u00faa carreira.\nDelicado estado de sa\u00fade.\nFerrier retomou a s\u00faa carreira o 19 de xu\u00f1o de 1951, coa s\u00faa participaci\u00f3n na interpretaci\u00f3n da \"Misa en Si menor\" no Royal Albert Hall. Logo realizou a s\u00faa habitual visita ao Holland Festival, onde realizou catro representaci\u00f3ns de \"Orfeo\", e cantou na \"Segunda Sinfon\u00eda\" de Mahler con Otto Klemperer e a Koninklijk Concertgebouworkest. Durante o ver\u00e1n a s\u00faa axenda de concertos mesturouse coas visitas ao hospital; con todo, a\u00ednda se encontraba o suficientemente ben para cantar no Edinburgh International Festival en setembro, onde ofreceu dous recitais con Walter e cantou \"Po\u00e8me\" de Chausson con Barbirolli e Hall\u00e9. En novembro cantou \"Land of Hope and Glory\" na re-apertura do Free Trade Hall de Manchester, o cl\u00edmax da noite na que, escribiu Barbirolli, \"moveu a todo o mundo, non menos ao director, \u00e1s b\u00e1goas\". Despois disto, Ferrier descansou dous meses mentres se somet\u00eda a radioterapia; o seu \u00fanico compromiso de traballo durante o mes de decembro foi unha sesi\u00f3n de gravaci\u00f3n de canci\u00f3ns populares nos estudios de Decca que durou tres d\u00edas.\nEn xaneiro de 1952 Ferrier uniuse a Britten e Pears nunha pequena serie de concertos para recadar fondos para o English Opera Group de Britten. Escribindo posteriormente, Britten lembrou esta xira como \"quizais a m\u00e1is fermosa de todas\" as da s\u00faa asociaci\u00f3n art\u00edstica con Ferrier. A pesar dos seus continuos problemas de sa\u00fade, cantou \"Matth\u00e4us-Passion\" no Royal Albert Hall o 30 de marzo, \"Messiah\" no Free Trade Hall o 13 de abril, e \"Das Lied von der Erde\" con Barbirolli e Hall\u00e9 o 23 e 24 de abril. O 30 de abril Ferrier asistiu a unha festa privada na que a nova ra\u00ed\u00f1a, Isabel\u00a0II, e a s\u00faa irm\u00e1, a Princesa Margarida, estaban presentes. No seu diario, Ferrier sinala: \"A Princesa M cantou\u2014\"moi\" ben!\". A s\u00faa sa\u00fade continuou a deteriorarse; ela negouse a considerar unha serie de inxecci\u00f3ns de andr\u00f3xenos, na crenza de que este tratamento pod\u00eda destru\u00edr a calidade da s\u00faa voz. En maio viaxou a Viena a gravar \"Das Lied\" e \"R\u00fcckert-Lieder\" de Mahler con Walter e a Wiener Philharmoniker; cantante e director buscaran durante moito tempo preservar a s\u00faa colaboraci\u00f3n no disco. A pesar do considerable sufrimento, Ferrier completou as sesi\u00f3ns de gravaci\u00f3n entre o 15 e o 20 de maio.\nDurante o resto do ano 1952 Ferrier asistiu ao seu s\u00e9timo Edinburgh International Festival consecutivo, cantando en interpretaci\u00f3ns de \"Das Lied\", \"The Dream of Gerontius\", \"Messiah\" e algunhas canci\u00f3ns de Brahms. Ferrier acometeu varias sesi\u00f3ns de gravaci\u00f3n de estudio, inclu\u00edndo unha serie de arias de Bach e H\u00e4ndel con Sir Adrian Boult e a London Philharmonic Orchestra en outubro. En novembro, logo dun recital no Royal Festival Hall, estaba angustiada por un comentario no que Neville Cardus criticaba a s\u00faa interpretaci\u00f3n por introducir \"apelaci\u00f3ns vocais adicionais que provocan distracci\u00f3n\" dese\u00f1adas para agradar \u00e1 audiencia a expensas das canci\u00f3ns. Con todo, ela aceptou os seus comentarios de bo grao, sinalando que \"...\u00a0\u00e9 dif\u00edcil agradar a todo o mundo \u2014durante anos fun criticada por ser unha cantante sen cor, mon\u00f3tona\". En decembro cantou no \"Messiah\" de Nadal da BBC, a derradeira vez que interpretar\u00eda esta obra. No d\u00eda de Aninovo de 1953 foi nomeada Commander of the Order of the British Empire (CBE) no New Year Honours List da Ra\u00ed\u00f1a.\n\u00daltimas actuaci\u00f3ns, enfermidade e morte.\nA principios de 1953, Ferrier estaba a ensaiar \"Orpheus\", unha versi\u00f3n en lingua inglesa de \"Orfeo ed Euridice\" que se \u00eda po\u00f1er en escena catro veces na Royal Opera House en febreiro. Barbirolli instigara este proxecto, coa aprobaci\u00f3n entusiasta de Ferrier, alg\u00fans meses antes. O seu outro \u00fanico compromiso en xaneiro era unha gravaci\u00f3n dun recital da BBC, no que cantou obras de tres compositores ingleses vivos na \u00e9poca: Howard Ferguson, William Wordsworth e Edmund Rubbra. Durante o seu tratamento regular no hospital discutiu cos m\u00e9dicos sobre a conveniencia dunha ooforectom\u00eda (extirpaci\u00f3n dos ovarios), mais ao co\u00f1ecer que o impacto sobre o seu cancro probablemente ser\u00eda insignificante e a s\u00faa voz pod\u00eda verse gravemente afectada, deciciu non someterse \u00e1 operaci\u00f3n.\nA primeira representaci\u00f3n de \"Orpheus\", o 3 de febreiro, foi recibida coa aprobaci\u00f3n un\u00e1nime dos cr\u00edticos. Segundo Barbirolli, Ferrier estaba especialmente satisfeita co comentario dun dos cr\u00edticos que dixo que os seus movementos en escena eran tan elegantes coma os de calquera bailar\u00edn. Con todo, ela estaba fisicamente debilitada do seu prolongado tratamento con radiaci\u00f3n; durante a segunda representaci\u00f3n, tres d\u00edas despois, o seu f\u00e9mur esquerdo desintegrouse parcialmente. A r\u00e1pida actuaci\u00f3n dun dos membros do elenco, que acudiu na s\u00faa axuda, mantivo ao p\u00fablico na ignorancia. A\u00ednda que practicamente inmobilizada, Ferrier cantou as s\u00faas restantes arias e atendeu as s\u00faas chamadas a escena antes de ser trasladada ao hospital. Esta resultou ser a s\u00faa \u00faltima aparici\u00f3n en p\u00fablico; as d\u00faas representaci\u00f3n restantes, inicialmente programadas para abril, foron finalmente canceladas. O p\u00fablico en xeral ignoraba a\u00ednda a natureza da incapacidade de Ferrier; \"The Guardian\" anunciou:\nFerrier pasou dous meses no University College Hospital. Como resultado, perdeuse a s\u00faa investidura como Commander of the Order of the British Empire (CBE); un amigo levar\u00edalle o gal\u00f3n ao hospital. Mentres tanto, a s\u00faa irm\u00e1 encontroulle un apartamento de planta baixa en St John's Wood, xa que ela era incapaz de subir as numerosas escaleiras de Frognal Mansions. Trasladouse \u00e1 s\u00faa nova casa a principios de abril, mais logo de tan s\u00f3 sete semanas foi forzada a regresar ao hospital onde, a causa de d\u00faas operaci\u00f3ns m\u00e1is, o seu estado seguiu a empeorar. A principios de xu\u00f1o o\u00edu que fora galardoada coa Medalla de Ouro da Royal Philharmonic Society, sendo a primeira vocalista feminina en recibir este galard\u00f3n dende que Muriel Foster o ga\u00f1ara en 1914. Nunha carta ao secretario da Royal Philharmonic Society escribiu sobre esta \"incrible, marabillosa nova [que] me fixo m\u00e1is que outra cousa sentir moito mellor\". Esta carta, datada o 9 de xu\u00f1o, \u00e9 posiblemente a \u00faltima asinada directamente pola propia Ferrier. \nKathleen Ferrier morreu no University College Hospital o 8 de outubro de 1953 aos 41 anos; a data na cal, mentres non perdera a esperanza de recuperarse, se comprometera a cantar \"A Mass of Life\" de Frederick Delius no Leeds Festival de 1953. Foi incinerada poucos d\u00edas despois no Golders Green Crematorium, despois dun servizo privado curto. Deixou un patrimonio de \u00a315\u00a0134, que o seu bi\u00f3grafo Maurice Leonard considera que \"non era unha fortuna para unha cantante de fama mundial, mesmo para os est\u00e1ndares da \u00e9poca\".\nLegado.\nA noticia da morte de Ferrier foi un impacto considerable para o p\u00fablico. A\u00ednda que nos c\u00edrculos musicais hab\u00eda quen sab\u00eda ou sospeitaba a verdade, mant\u00ed\u00f1ase a idea de que a s\u00faa ausencia da escena concert\u00edstica era temporal. O cr\u00edtico de \u00f3pera Rupert Christiansen, escribindo cando se aproximaba o 50\u00ba aniversario da morte de Ferrier, sostivo que \"ning\u00fan cantante neste pa\u00eds foi nunca tan profundamente amado, para moita xente era como a voz que emit\u00eda\". A s\u00faa morte, continuou, \"literalmente rompeu a euforia da Coroaci\u00f3n\" (que tivera lugar o 2 de xu\u00f1o de 1953). Ian Jack, editor de \"Granta\", considerou que ela \"puido moi ben ser a muller m\u00e1is c\u00e9lebre no Reino Unido logo da Ra\u00ed\u00f1a.\" Entre os moitos tributos dos seus colegas, o de Bruno Walter foi destacado polos bi\u00f3grafos: \"A cousa m\u00e1is grande da mi\u00f1a vida na m\u00fasica foi ter co\u00f1ecido a Kathleen Ferrier e Gustav Mahler... nesa orde\". Moi poucos cantantes, escribe Lord Harewood, \"ga\u00f1\u00e1ronse unha despedida tan poderosa dun compa\u00f1eiro maior\". Nun servizo memorial na catedral de Southwark o 14 de novembro de 1953 o bispo de Croydon, no seu eloxio, dixo da voz de Ferrier: \"Parec\u00eda traer a este mundo un brillo doutro mundo\".\nDe cando en vez os comentaristas te\u00f1en especulado sobre as direcci\u00f3ns que puidera tomar a carreira de Ferrier de seguir viva. En 1951, mentres se recuperaba da s\u00faa mastectom\u00eda, recibiu unha oferta para cantar a parte de Brang\u00e4ne na \u00f3pera de Wagner \"Tristan und Isolde\" no Bayreuther Festspiele de 1952. Segundo Christiansen ela poder\u00eda ter estado \"gloriosa\" no papel, e estaba sendo igualmente buscada pola direcci\u00f3n de Bayreuth para cantar o papel de Erda no \"Ciclo do Anel\". Christiansen suxire tam\u00e9n que, dados os cambios de estilo nos \u00faltimos 50 anos, Ferrier ter\u00eda menos \u00e9xito no mundo do s\u00e9culo XX: \"Non nos gustan as voces baixas, por unha cousa as contraltos agora soan extravagantes, e mesmo a maior\u00eda das mezzosopranos poden ser m\u00e1is precisamente clasificadas case como sopranos\". Con todo, ela era \"unha cantante de, e para, o seu tempo, unha \u00e9poca de dor e fatiga, auto-estima nacional e crenza na nobreza humana\". Neste contexto \"a s\u00faa arte enc\u00f3ntrase \u00edntegra, austera, sen pretensi\u00f3ns, fundamental e sincera\".\nPouco despois da morte de Ferrier, Barbirolli, Walter, Myra Hess e outros lanzaron un chamamento para establecer un fondo para a investigaci\u00f3n sobre o cancro no nome de Ferrier. As doaz\u00f3ns chegaron de todas as partes do mundo. Para dar a co\u00f1ecer a iniciativa ofreceuse un concerto especial no Royal Festival Hall o 7 de maio de 1954, no que Barbirolli e Walter compartiron a direcci\u00f3n sen cobrar. Entre as obras interpretadas destacaron \"When I am laid in earth\" de Purcell, que Ferrier cantara frecuentemente; nesta ocasi\u00f3n a parte vocal foi interpretada por un corno ingl\u00e9s. O Kathleen Ferrier Cancer Research Fund axudou a establecer a Kathleen Ferrier Chair of Clinical Oncology no University College Hospital, en 1984. En 2012, a\u00ednda segu\u00eda a financiar a investigaci\u00f3n oncol\u00f3xica.\nComo resultado dun chamamento independente, aumentado polas vendas dunhas memorias editadas por Neville Cardus, creouse o Kathleen Ferrier Memorial Scholarship Fund para animar aos novos cantantes brit\u00e1nicos e da Commonwealth de ambos sexos. O Fondo, que operou dende 1956 baixo os auspicios da Royal Philharmonic Society, inicialmente proporcionaba un premio anual que cubr\u00eda os custos dun ano de estudos a un s\u00f3 ga\u00f1ador do premio. Coa chegada de novos patrocinadores, o n\u00famero e o alcance dos premios aumentou considerablemente dende aquela; a lista de ga\u00f1adores dos Ferrier Awards incl\u00fae moitos cantantes de reputaci\u00f3n internacional, entre eles Felicity Palmer, Yvonne Kenny, Lesley Garrett e Bryn Terfel. A Kathleen Ferrier Society, fundada en 1993 para promover o interese en todos os aspectos da vida e a obra da cantante, outorga dende 1996 unha bolsa anual a estudantes das principais escolas de m\u00fasica brit\u00e1nicas. A Sociedade organizou unha serie de eventos para conmemorar o centenario do nacemento de Ferrier en 2012. En febreiro de 2012 Ferrier era unha das dez personalidades brit\u00e1nicas destacadas homenaxeadas pola Royal Mail na colecci\u00f3n de selos \"Britons of Distinction\". Outro foi Frederick Delius.\nUn documental biogr\u00e1fico, \"La vie et l'art de Kathleen Ferrier \u2013 Le chant de la terre\" foi dirixido por Diane Perelsztejn e producido por ARTE France en 2012. Contou con entrevistas a familiares pr\u00f3ximos, amigos e compa\u00f1eiros para dar unha visi\u00f3n nova da s\u00faa vida e as s\u00faas contribuci\u00f3ns \u00e1s artes. O Kathleen Ferrier Crescent, en Basildon (Essex), recibe ese nome no seu honor.\nGravaci\u00f3ns.\nA discograf\u00eda de Ferrier consiste en gravaci\u00f3ns de estudio realizadas para os selos Columbia e Decca, as\u00ed como gravaci\u00f3ns tomadas das interpretaci\u00f3ns en directo que foron posteriormente publicadas en disco. Nos anos transcorridos dende a s\u00faa morte, moitas das s\u00faas gravaci\u00f3ns foron reeditadas nos medios modernos; entre 1992 e 1996 Decca publicou a Kathleen Ferrier Edition, que incorporou a maior\u00eda do repertorio gravado por Ferrier, en 10 discos compactos. O discogr\u00e1fico Paul Campion chamou a atenci\u00f3n das numerosas obras que ela interpretou pero non gravou, ou para as que non sa\u00edu \u00e1 luz a gravaci\u00f3n completa. Por exemplo, s\u00f3 unha aria de \"Dream of Gerontius\" de Elgar, e ningunha das versi\u00f3ns das canci\u00f3ns do s\u00e9culo XX de Holst, Bax, Delius e outros foron gravadas. S\u00f3 unha pequena parte de \"Johannes-Passion\" de Bach foi rexistrada en disco.\nD\u00faas gravaci\u00f3ns de Ferrier foron especialmente populares, sendo compradas como gravaci\u00f3ns e emitidas regularmente como favoritos en BBC Radio en programas como \"Desert Island Discs\", \"Housewives' Choice\" e \"Your Hundred Best Tunes\". Estas eran a s\u00faa interpretaci\u00f3n \"a cappella\" da canci\u00f3n popular de Northumbria, \"Blow the Wind Southerly\", e a aria \"Che far\u00f2\" (\"Que \u00e9 a vida?\") da \u00f3pera \"Orfeo ed Euridice\". Estas foron a cara-A dos rexistros e as correspondentes caras-B, que tam\u00e9n se fixeron familiares, foron \"The Keel Row\" e \"Art thou troubled?\" da \u00f3pera de H\u00e4ndel \"Rodelinda\". Estas gravaci\u00f3ns vend\u00e9ronse en grandes cantidades, que rivalizaban con outras estrelas da \u00e9poca como Frank Sinatra e Vera Lynn. Hoxe en d\u00eda as s\u00faas gravaci\u00f3ns a\u00ednda venden milleiros de copias cada ano."}
{"id": "344023", "revid": "1131", "url": "https://gl.wikipedia.org/wiki?curid=344023", "title": "A Brea de Mani\u00f1os", "text": ""}
{"id": "344024", "revid": "1131", "url": "https://gl.wikipedia.org/wiki?curid=344024", "title": "A Brea de Sillobre", "text": ""}
{"id": "344029", "revid": "89787", "url": "https://gl.wikipedia.org/wiki?curid=344029", "title": "El Dorado", "text": "El Dorado \u00e9 un reino ou cidade lendario, que supostamente se atopa no territorio do antigo Vicerreinado de Nova Granada, nunha zona onde se cr\u00eda que exist\u00edan abondosas minas de ouro. A lenda orixinouse no s\u00e9culo XVI, en Quito (Ecuador), cando os conquistadores espa\u00f1ois te\u00f1en novas dunha cerimonia realizada m\u00e1is \u00f3 norte (Altiplano Cundiboyacense), onde un rei se cubr\u00eda o corpo con po de ouro e realizaba ofrendas nunha lagoa sagrada. Hoxe en d\u00eda, s\u00e1bese que este pobo era o muisca e o sitio onde se realizaba a cerimonia era a lagoa de Guatavita (Colombia). A noticia da riqueza muisca atrouxo at\u00e9 a sabana de Bogot\u00e1 expedici\u00f3ns orixinadas en Quito (Ecuador), Santa Marta (Colombia) e Coro (Venezuela). A suposta existencia dun reino dourado motivou numerosas expedici\u00f3ns e mant\u00edvose vixente at\u00e9 o s\u00e9culo XIX, a\u00ednda que a s\u00faa localizaci\u00f3n foise trasladando dende Colombia cara a G\u00fciana, a medida que avanzaba o proceso de conquista e colonizaci\u00f3n do territorio suramericano."}
{"id": "344030", "revid": "23204", "url": "https://gl.wikipedia.org/wiki?curid=344030", "title": "Lenda de El Dorado", "text": ""}
{"id": "344031", "revid": "89787", "url": "https://gl.wikipedia.org/wiki?curid=344031", "title": "CIVETS", "text": "CIVETS (Colombia, Indonesia, Vietnam, Exipto, Turqu\u00eda e Sur\u00e1frica) \u00e9 o acr\u00f3nimo dado \u00e1s novas econom\u00edas emerxentes. O nome foi mencionado por vez primeira por Robert Ward, director de Economist Intelligence Unit (EIU) no ano 2009. Esta lista \u00e9 comparable \u00e1 dos Vindeiros once, ideada por Jim O'Neill, de Goldman Sachs.\nDatos econ\u00f3micos.\nSegundo datos do CIA World Factbook de 2012:"}
{"id": "344032", "revid": "126462", "url": "https://gl.wikipedia.org/wiki?curid=344032", "title": "Mortalidade infantil", "text": "A mortalidade infantil \u00e9 o indicador demogr\u00e1fico que sinala o n\u00famero de defunci\u00f3ns de nenos nunha poboaci\u00f3n de cada mil nacementos vivos rexistrados, durante o primeiro ano da s\u00faa vida.\nAs principais causas de mortalidade infantil son asfixia no nacemento, pneumon\u00eda, complicaci\u00f3ns no parto, infecci\u00f3n neonatal, diarrea, malaria e malnutrici\u00f3n. Moitos factores infl\u00faen na mortalidade infantil, como o nivel educativo da nai, as condici\u00f3ns sociais e a infrestrutura pol\u00edtica e m\u00e9dica. A mellora da sanidade, o acceso a auga potable, a inmunizaci\u00f3n contra enfermidades infecciosas e outras medidas de sa\u00fade p\u00fablica poden axudar a reducir a mortalidade infantil.\nA mortalidade infantil foi un indicador empregado para monitorizar o progreso nos Obxectivos de Desenvolvemento do Milenio das Naci\u00f3ns Unidas para o ano 2015. \u00c9 un dos Obxectivos de Desenvolvemento Sost\u00edbel."}
{"id": "344033", "revid": "85894", "url": "https://gl.wikipedia.org/wiki?curid=344033", "title": "Atrio, Redemu\u00ed\u00f1os, Quintela de Leirado", "text": "Atrio \u00e9 un lugar da parroquia de Redemu\u00ed\u00f1os, no concello ourens\u00e1n de Quintela de Leirado na comarca da Terra de Celanova. Ti\u00f1a 8 habitantes no ano 2015 segundo datos do INE, dos cales 2 eran homes e 10 eran mulleres."}
{"id": "344034", "revid": "89787", "url": "https://gl.wikipedia.org/wiki?curid=344034", "title": "V\u00edcio (EP)", "text": "V\u00edcio \u00e9 o nome do primeiro EP da cantora e actriz brasileira Manu Gavassi. Foi lanzado o d\u00eda 11 de decembro de 2015 polo selo Angor\u00e1 Music.\nCaracter\u00edsticas.\nNo seu novo traballo, Manu Gavassi contou coa produci\u00f3n do m\u00fasico Junior Lima, cun estilo \"synthpop\", totalmente diferente dos seus traballos anteriores pop-rock. O primeiro sinxelo do EP foi a canci\u00f3n \"Camiseta\", que foi divulgada no iTunes e en todas as plataformas dixitais o d\u00eda 13 de novembro de 2015. O videoclip da canci\u00f3n foi lanzada na plataforma Vevo o d\u00eda 17 de novembro dese mesmo ano. O 4 de xaneiro de 2016, Manu lanzou o videoclip do seu segundo sinxelo do EP, \"Dire\u00e7\u00e3o\" na plataforma Vevo, contando coa colaboraci\u00f3n do actor Rafael Vitti, onde os dous fan escenas er\u00f3ticas no v\u00eddeo."}
{"id": "344040", "revid": "1576", "url": "https://gl.wikipedia.org/wiki?curid=344040", "title": "Aglais io", "text": ""}
{"id": "344041", "revid": "88215", "url": "https://gl.wikipedia.org/wiki?curid=344041", "title": "Germ\u00e1n Pezzella", "text": "Germ\u00e1n Alejo Pezzella, nado en Bah\u00eda Blanca o 27 de xu\u00f1o de 1991, \u00e9 un futbolista arxentino. Xoga como defensa no Real Betis.\nTraxectoria.\nComezou a xogar nas categor\u00edas inferiores de equipos coma \"Kil\u00f3metro Cinco\" ou \"Juventud Unida de Algarrobo\" ata que deu o salto dende o club Olimpo de Bah\u00eda Blanca \u00e1s categor\u00edas inferiores do CA River Plate con 14 anos, Debutando co primeiro equipo no ano 2011.\nNo ver\u00e1n de 2015 foi traspasado ao acabado de ascender \u00e1 primeira divisi\u00f3n de Espa\u00f1a Real Betis a cambio de 2.250.000 euros polo 50% dos dereitos federativos do xogador. Dous anos despois foi cedido ao ACF Fiorentina italiano cunha opci\u00f3n de compra de 11 mill\u00f3ns de euros."}
{"id": "344042", "revid": "89787", "url": "https://gl.wikipedia.org/wiki?curid=344042", "title": "Conflito armado en Colombia", "text": "O conflito armado colombiano comezou aproximadamente en 1964 ou 1966 e \u00e9 unha guerra interna de baixa intensidade entre o goberno de Colombia, grupos paramilitares, sindicatos do crime, a guerrilla de esquerdas de Forzas Armadas Revolucionarias de Colombia (FARC), e o Ex\u00e9rcito de Liberaci\u00f3n Nacional (ELN), cada un loitando por facer medrar a s\u00faa influencia no territorio colombiano.\nTen as s\u00faas ra\u00edces hist\u00f3ricas no conflito co\u00f1ecido como La Violencia, que foi desencadeado co asasinato do l\u00edder pol\u00edtico populista Jorge Eli\u00e9cer Gait\u00e1n en 1948, e pola represi\u00f3n anticomunista dos Estados Unidos de Am\u00e9rica na Colombia rural da d\u00e9cada de 1960. Isto provocou \u00f3s militantes liberais e comunistas a reorganizarse nas FARC.\nAs raz\u00f3ns da loita var\u00edan dun grupo a outro. As FARC e outros movementos de guerrilla din loitar polos dereitos dos pobres de Colombia, para protexelos da violencia do goberno e para proporcionar xustiza social a trav\u00e9s do comunismo. O goberno colombiano di loitar para manter a orde e a estabilidade, e para protexer os dereitos e os intereses dos seus cidad\u00e1ns. Os grupos paramilitares din reaccionar polas ameazas percibidas dos movementos da guerrilla.\nTanto a guerrilla coma os grupos paramilitares foron acusados de narcotr\u00e1fico e terrorismo. T\u00f3dalas partes implicadas no conflito foron acusadas de numerosas violaci\u00f3ns dos dereitos humanos.\nSegundo un estudo do Centro Nacional de Memoria Hist\u00f3rica, 220\u00a0000 persoas morreron durante o conflito entre 1958 e 2013, a maior\u00eda deles civ\u00eds (177\u00a0307 civ\u00eds e 40\u00a0787 combatentes) e m\u00e1is de cinco mill\u00f3ns de persoas foron forzadas a abandonar os seus fogares entre 1985 e 2012, xerando a segunda maior poboaci\u00f3n de desprazados internos do mundo. O 15% da poboaci\u00f3n en Colombia foi unha v\u00edtima directa da guerra."}
{"id": "344043", "revid": "23204", "url": "https://gl.wikipedia.org/wiki?curid=344043", "title": "Conflito armado colombiano", "text": ""}
{"id": "344044", "revid": "23204", "url": "https://gl.wikipedia.org/wiki?curid=344044", "title": "Conflito colombiano", "text": ""}
{"id": "344045", "revid": "23204", "url": "https://gl.wikipedia.org/wiki?curid=344045", "title": "Conflito armado interno en Colombia", "text": ""}
{"id": "344046", "revid": "1131", "url": "https://gl.wikipedia.org/wiki?curid=344046", "title": "Breanca", "text": ""}
{"id": "344047", "revid": "1131", "url": "https://gl.wikipedia.org/wiki?curid=344047", "title": "Breanca de Caranto\u00f1a", "text": ""}
{"id": "344048", "revid": "1131", "url": "https://gl.wikipedia.org/wiki?curid=344048", "title": "Breiro", "text": ""}
{"id": "344049", "revid": "1131", "url": "https://gl.wikipedia.org/wiki?curid=344049", "title": "A do Breixa", "text": ""}
{"id": "344050", "revid": "1131", "url": "https://gl.wikipedia.org/wiki?curid=344050", "title": "Breixi\u00f1a", "text": ""}
{"id": "344051", "revid": "1131", "url": "https://gl.wikipedia.org/wiki?curid=344051", "title": "Breixoeira", "text": ""}
{"id": "344052", "revid": "1131", "url": "https://gl.wikipedia.org/wiki?curid=344052", "title": "Brenlla", "text": ""}
{"id": "344053", "revid": "1131", "url": "https://gl.wikipedia.org/wiki?curid=344053", "title": "Brens", "text": ""}
{"id": "344054", "revid": "1131", "url": "https://gl.wikipedia.org/wiki?curid=344054", "title": "O Brenzo", "text": ""}
{"id": "344055", "revid": "1131", "url": "https://gl.wikipedia.org/wiki?curid=344055", "title": "Brenzos de Abaixo", "text": ""}
{"id": "344056", "revid": "1131", "url": "https://gl.wikipedia.org/wiki?curid=344056", "title": "Brenzos de Arriba", "text": ""}
{"id": "344057", "revid": "1131", "url": "https://gl.wikipedia.org/wiki?curid=344057", "title": "Bresmaus", "text": ""}
{"id": "344058", "revid": "1131", "url": "https://gl.wikipedia.org/wiki?curid=344058", "title": "Bretal", "text": ""}
{"id": "344059", "revid": "1131", "url": "https://gl.wikipedia.org/wiki?curid=344059", "title": "Bretelo", "text": ""}
{"id": "344064", "revid": "1131", "url": "https://gl.wikipedia.org/wiki?curid=344064", "title": "Briab\u00ed", "text": "O top\u00f3nimo galego Briab\u00ed pode referirse a:"}
{"id": "344065", "revid": "72012", "url": "https://gl.wikipedia.org/wiki?curid=344065", "title": "Gaivota pequena", "text": "A gaivota pequena (\"Hydrocoloeus minutus\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nCr\u00eda en colonias pequenas pr\u00f3ximas a cursos de auga doce. Alim\u00e9ntase na superficie da auga ou caza pequenos insectos voando. O ni\u00f1o adoita localizarse entre a vexetaci\u00f3n. \u00c9 unha gaivota moi pequena, que se move con movementos r\u00e1pidos. En voo p\u00f3dese chegar a confundir cun carr\u00e1n. Os individuos tardan tres anos en acadar a plumaxe de adulto. Esta plumaxe caracter\u00edzase sobre todo pola cabeza, peteiro e ollo completamente negros.\nDistribuci\u00f3n e migraci\u00f3ns.\nCr\u00eda no norte de Rusia, na Siberia Occidental, Finlandia e puntos illados de Escandinavia e dos pa\u00edses do B\u00e1ltico. Tam\u00e9n cr\u00eda en puntos illados do mar Negro e do mar de Azov. Recentemente tense documentado a cr\u00eda na provincia canadense de Ontario. Os individuos do B\u00e1ltico adoitan migrar en xullo, despraz\u00e1ndose por todo o mar do Norte e a canle da Mancha. Estas aves invernan por toda a costa atl\u00e1ntica de Europa Occidental e chegan ata o golfo da Guinea. As aves do leste de Europa e Rusia migran cara \u00f3 sur e invernan en Africa. Existe unha terceira tendencia migratoria, de menor importancia, de aves que se desprazan polos r\u00edos da Europa Central, invernando nas costas do Mediterr\u00e1neo Occidental e Central, tanto nas ribeiras europeas coma nas africanas. Na primavera prod\u00facese a migraci\u00f3n contraria que adoita ocorrer entre os meses de marzo e maio.\nEn Galicia.\n\u00c9 unha ave escasa e de distribuci\u00f3n irregular. M\u00e1is frecuente na migraci\u00f3n invernal, con citas entre os meses de novembro e xaneiro. A migraci\u00f3n primaveral \u00e9 a\u00ednda m\u00e1is escasa, con citas hist\u00f3ricas entre os meses de marzo e maio. As citas lim\u00edtanse \u00e1s provincias de Coru\u00f1a e Pontevedra, t\u00e9ndose localizado en portos pesqueiros e lagoas costeiras."}
{"id": "344066", "revid": "1131", "url": "https://gl.wikipedia.org/wiki?curid=344066", "title": "Bri\u00f3n de Arriba", "text": "O top\u00f3nimo galego Bri\u00f3n de Arriba pode referirse a:"}
{"id": "344067", "revid": "1576", "url": "https://gl.wikipedia.org/wiki?curid=344067", "title": "Hydrocoloeus minutus", "text": ""}
{"id": "344068", "revid": "1131", "url": "https://gl.wikipedia.org/wiki?curid=344068", "title": "Bribes Pequeno", "text": ""}
{"id": "344069", "revid": "1131", "url": "https://gl.wikipedia.org/wiki?curid=344069", "title": "Brigos de Abaixo", "text": ""}
{"id": "344070", "revid": "1131", "url": "https://gl.wikipedia.org/wiki?curid=344070", "title": "Brigos de Arriba", "text": ""}
{"id": "344071", "revid": "1131", "url": "https://gl.wikipedia.org/wiki?curid=344071", "title": "Brille", "text": ""}
{"id": "344072", "revid": "1131", "url": "https://gl.wikipedia.org/wiki?curid=344072", "title": "Brimbeira", "text": ""}
{"id": "344073", "revid": "1131", "url": "https://gl.wikipedia.org/wiki?curid=344073", "title": "Bri\u00f1idelo", "text": ""}
{"id": "344074", "revid": "1131", "url": "https://gl.wikipedia.org/wiki?curid=344074", "title": "O Bri\u00f1o", "text": ""}
{"id": "344075", "revid": "1131", "url": "https://gl.wikipedia.org/wiki?curid=344075", "title": "Bri\u00f3n de Abaixo", "text": ""}
{"id": "344076", "revid": "1131", "url": "https://gl.wikipedia.org/wiki?curid=344076", "title": "A Brixer\u00eda", "text": ""}
{"id": "344077", "revid": "1131", "url": "https://gl.wikipedia.org/wiki?curid=344077", "title": "Brixeu", "text": ""}
{"id": "344078", "revid": "5863", "url": "https://gl.wikipedia.org/wiki?curid=344078", "title": "Santa Mar\u00eda de Mira", "text": ""}
{"id": "344082", "revid": "89787", "url": "https://gl.wikipedia.org/wiki?curid=344082", "title": "Hryhorii Khomyshyn", "text": "O Beato Hryhorii Lukych Khomyshyn (en ; en ), nado o 25 de marzo de 1867 en Hadynkivtsi (Reino de Galicia e Lodomeria) e finado o 17 de xaneiro de 1947 na prisi\u00f3n de Lukyanivka (RSS de Ucra\u00edna) foi un eclesi\u00e1stico grecocat\u00f3lico ucra\u00edno, bispo de Stanislaviv dende 1904 at\u00e9 o seu pasamento, e hierom\u00e1rtir beatificado por Xo\u00e1n Paulo II.\nTraxectoria.\nKhomyshyn naceu o 25 de marzo de 1867 na aldea de Hadynkivtsi, na Galicia oriental (hoxe na rexi\u00f3n de Ternopil, Ucra\u00edna) Logo de formarse no seminario, foi ordenado sacerdote o 18 de novembro de 1893. Posteriormente estudou Teolox\u00eda na Universidade de Viena entre 1894 e 1899, e en 1902 o metropolita de Galicia Andrei Sheptytskyi nomeouno reitor da Academia Teol\u00f3xica de Lviv.\nO 6 de maio de 1904 foi nomeado bispo de Stanislaviv, e recibiu a consagraci\u00f3n episcopal o 19 de xu\u00f1o de mans do metropolita Sheptytskyi, e tendo como principais co-consagradores ao arcebispo latino de Lviv J\u00f3zef Bilczewski, ao arcebispo armenio de Lviv J\u00f3zef Teodorowicz, e ao bispo de Przemy\u015bl, Sambor e Sanok Kostiantyn Chekhovych. Durante o seu mandato de m\u00e1is de catro d\u00e9cadas, foi considerado a segunda figura m\u00e1is influente da Igrexa Cat\u00f3lica Ucra\u00edna.\nA diferenza de Sheptytskyi, Khomyshyn cr\u00eda que a ICBU deb\u00eda adoptar unha orientaci\u00f3n m\u00e1is occidentalizada, enfatizando a\u00ednda m\u00e1is a relaci\u00f3n da Igrexa coa Santa S\u00e9. Isto significou a introduci\u00f3n de pr\u00e1cticas latinizadas como o calendario gregoriano e unha adhesi\u00f3n estrita ao celibato clerical, que provocaron controversia na s\u00faa diocese.\nDurante a d\u00e9cada de 1930 Khomyshyn promocionou o Partido Popular Cat\u00f3lico Ucra\u00edno, nacionalista moderado, que acadou representaci\u00f3n no Sejm e no Senado. Foi tam\u00e9n co\u00f1ecido pola s\u00faa oposici\u00f3n ao antisemitismo e a s\u00faa tolerancia referente aos xudeus galicianos, probabelmente grazas \u00e1 s\u00faa propia experiencia como parte da minor\u00eda ucra\u00edna de Polonia. Como resultado da s\u00faa postura moderada cara o nacionalismo ucra\u00edno, foi acusado de \"traiz\u00f3n\" pola OUN, fac\u00e9ndolle temer pola s\u00faa vida.\nKhomyshyn foi detido por primeira vez en 1939 polo NKVD. Cr\u00edtico do sistema sovi\u00e9tico, tendo chamado \u00e1s forzas de ocupaci\u00f3n \"bestas feroces animadas polo esp\u00edrito do diabo\", foi detido de novo en abril de 1945, e ent\u00f3n deportado a K\u00ediv. Na prisi\u00f3n, foi torturado e presionado para renunciar \u00e1 Uni\u00f3n de Brest, o que se negou a facer.\nMorreu no hospital da prisi\u00f3n de Lukyanivska de K\u00ediv o 17 de xaneiro de 1947, logo de ser torturado nun interrogatorio.\nCulto.\nO papa Xo\u00e1n Paulo II beatificouno o 27 de xu\u00f1o de 2001 na s\u00faa visita pastoral a Ucra\u00edna, xunto a Mykolai Charnetskyi e compa\u00f1eiros m\u00e1rtires."}
{"id": "344084", "revid": "1131", "url": "https://gl.wikipedia.org/wiki?curid=344084", "title": "Sant Jeroni (Montserrat)", "text": "Sant Jeroni \u00e9 o cumio m\u00e1is alto da monta\u00f1a de Montserrat, cunha altura de 1236 metros. O cumio de Sant Jeroni est\u00e1 na converxencia dos l\u00edmites dos concellos de el Bruc en Anoia, de Marganell en Bages e de Collbat\u00f3, no Baix Llobregat. Preto do cumio hab\u00eda unha ermida (despois reconvertida en restaurante), unha capela (a\u00ednda en p\u00e9) e a estaci\u00f3n superior do Funicular A\u00e9reo de Sant Jeroni, hoxe pechada, no \"Mirador del Moro\".\nEst\u00e1 considerado o cumio m\u00e1is alto das comarcas de Bages e Anoia."}
{"id": "344086", "revid": "1131", "url": "https://gl.wikipedia.org/wiki?curid=344086", "title": "Estaci\u00f3n de Veguellina", "text": "A estaci\u00f3n de Veguellina \u00e9 unha estaci\u00f3n de tren de Adif situada na localidade de Veguellina de \u00d3rbigo, no concello de Villarejo de \u00d3rbigo, na provincia de Le\u00f3n. Ten servizos de media e longa distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 157,9 da li\u00f1a f\u00e9rrea de ancho ib\u00e9rico que une Le\u00f3n e A Coru\u00f1a, a 811 metros de altitude, entre as estaci\u00f3ns de Barrientos e Villabante. O tramo \u00e9 de v\u00eda \u00fanica e est\u00e1 electrificado.\nHistoria.\nA estaci\u00f3n foi inaugurada o 16 de febreiro de 1866 coa posta en marcha do tramo Le\u00f3n-Astorga da li\u00f1a que pretend\u00eda unir Palencia coa Coru\u00f1a. Foi constru\u00edda pola Compa\u00f1\u00eda dos Ferrocarr\u00eds do Noroeste de Espa\u00f1a. En 1878, apremada polo Estado para que conclu\u00edse os seus proxectos en marcha, Noroeste declarouse en quebra tras un intento de fusi\u00f3n con MZOV que non prosperou. Foi ent\u00f3n cando a estaci\u00f3n pasou a mans da Compa\u00f1\u00eda dos Ferrocarr\u00eds de Asturias, Galicia e Le\u00f3n creada para continuar coas obras iniciadas por Noroeste e xestionar as s\u00faas li\u00f1as. Con todo a situaci\u00f3n financeira desta \u00faltima tam\u00e9n se volveu rapidamente delicada sendo absorbida por Norte en 1885.\nEn 1941, a nacionalizaci\u00f3n do ferrocarril en Espa\u00f1a sup\u00f3n a desaparici\u00f3n desta \u00faltima e a s\u00faa integraci\u00f3n na recentemente creada Renfe. Desde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nA historicamente co\u00f1ecida como li\u00f1a Palencia-A Coru\u00f1a cruza a pedan\u00eda de Veguellina de leste a oeste. O edificio para viaxeiros \u00e9 unha sinxela estrutura de base rectangular e planta baixa con disposici\u00f3n lateral \u00e1s v\u00edas. Disp\u00f3n de d\u00faas plataformas, unha lateral e outra central, \u00e1s que acceden a v\u00eda principal e unha derivada. Unha marquesi\u00f1a encostada ao edificio de viaxeiros protexe a plataforma lateral.\nServizos ferroviarios.\nLonga distancia.\n\"Actualizado a 22 de xu\u00f1o de 2016.\"\nMedia distancia.\n\"Actualizado a 22 de xu\u00f1o de 2016.\""}
{"id": "344087", "revid": "5863", "url": "https://gl.wikipedia.org/wiki?curid=344087", "title": "Mingote", "text": ""}
{"id": "344088", "revid": "98629", "url": "https://gl.wikipedia.org/wiki?curid=344088", "title": "Mat\u00edas Tudela Perret", "text": "Mat\u00edas Tudela Perret, nado o 6 de outubro de 1984 en Valencia (Espa\u00f1a), \u00e9 un xogador de rugby, internacional coa selecci\u00f3n absoluta, e capit\u00e1n do equipo nacional de rugby a 7 que disputou os Xogos Ol\u00edmpicos de 2016 en R\u00edo de Xaneiro. A nivel de club, despois de varios anos xogando en Madrid e Ordizia, dende 2015 xoga e adestra no Tatami Rugby Club da Divisi\u00f3n de Honra B, equipo no que se formou dende cativo. O seu irm\u00e1n m\u00e1is novo Joan Tudela Perret tam\u00e9n e internacional absoluto coa selecci\u00f3n espa\u00f1ola de rugby.\nTraxectoria.\nMat\u00edas Tudela comezou a xogar \u00f3 rugby con sete anos de idade no Tatami Rugby Club da s\u00faa cidade natal, club no que xa xogara o seu pai Jose Luis Tudela \"Jim\", que tam\u00e9n foi adestrador do primeiro equipo. En 2004 deixou o seu club de toda a vida, que compet\u00eda en ligas rexionais, e botou unha tempada no Club de Rugby Les Abelles acabado de ascender \u00e1 segunda divisi\u00f3n. Un ano despois marchou a Escocia e xogou unha tempada no Heriot's Rugby Club de Edinburgh, un dos equipos m\u00e1is importantes da Scottish Premiership. Xa en 2006 volveu a Espa\u00f1a e uniuse \u00f3 proxecto do Club de Rugby CRC Pozuelo (o antigo Real Canoe da capital espa\u00f1ola) e nese equipo xogou durante catro tempadas, acadando o t\u00edtulo de liga en 2008/09 \u00e1s ordes do adestrador franc\u00e9s Regis Sonnes despois do subcampionato en 2006/07, e d\u00faas Copas do Rei en 2007/08 e 2008/09, as\u00ed como a primeira e \u00fanica edici\u00f3n da Liga Superib\u00e9rica coa franqu\u00eda dos Gatos de Madrid. Durante a s\u00faa estancia no CRC tam\u00e9n debutou coa selecci\u00f3n nacional na tempada 2007/08, e xogou na segunda competici\u00f3n continental como parte do Olympus XV, franqu\u00eda creada en 2009/10 pola Federaci\u00f3n Espa\u00f1ola de Rugby para esa competici\u00f3n. Os problemas econ\u00f3micos levaron \u00f3 CRC a un descenso administrativo trala tempada 2009/10, e como consecuencia moitos xogadores marcharon, entre eles Mat\u00edas Tudela, que asinou co Ordizia Rugby Elkartea. No equipo guipuscoano xogou entre os anos 2010 e 2013, acadando dous subcampionatos de liga en 2010/11 e 2011/12, e d\u00faas Copas do Rei en 2011/12 e 2012/13. Neses anos foi un membro fixo do equipo nacional de rugby a 7 que participou nas Series Mundiais durante d\u00faas tempadas (2012/13 e 2013/14). Nesa tempada 2013/14 Tudela uniuse \u00f3 Club de Rugby Cisneros da capital espa\u00f1ola, levando \u00f3 equipo \u00f3s seus mellores resultados en 25 anos, e xogando a final da Copa do Rei 2014/15. En 2015 volveu \u00f3 seu club de orixe, o Tatami, ocupando o cargo de xogador e adestrador do primeiro equipo, que acadou ese mesmo ano o ascenso \u00e1 Divisi\u00f3n de Honra B. En 2016 sucedeu a Pablo Feijoo no posto de capit\u00e1n do equipo nacional de rugby a 7, que o 19 de xu\u00f1o de 2016 acadou a clasificaci\u00f3n para disputar os Xogos Ol\u00edmpicos de 2016 en R\u00edo de Xaneiro. No torneo ol\u00edmpico acadou o d\u00e9cimo posto."}
{"id": "344092", "revid": "131329", "url": "https://gl.wikipedia.org/wiki?curid=344092", "title": "Radi\u00f3metro de Crookes", "text": "O radi\u00f3metro de Crookes ou mu\u00ed\u00f1o de luz (en ingl\u00e9s\": light-mill\") \u00e9 un dispositivo inventado en 1875 polo qu\u00edmico ingl\u00e9s sir William Crookes. Consiste en catro brazos que soste\u00f1en cada un unha placa nos seus extremos, pintados de branco dun lado e de negro do outro. O catro brazos que soportan as placas est\u00e1n suspendidos nunha agulla e sostidos por un eixo de vidro para diminu\u00edr no posible a fricci\u00f3n. O mu\u00ed\u00f1o at\u00f3pase dentro dunha esfera de vidro selada e na que se realizou un baleiro parcial.\nHistoria.\nCrookes tivo a idea por mor dalgunhas investigaci\u00f3ns qu\u00edmicas que realizaba. No curso de experimentos qu\u00edmicos que esix\u00edan medidas cuantitativas moi precisas, ach\u00e1base pesando mostras nunha c\u00e1mara a baleiro parcial, co obxecto de reducir o efecto das correntes de aire. De s\u00fapeto, notou que o valor das pesadas era perturbado cando sobre a balanza incid\u00eda luz do Sol. Investigando ese efecto, creou o dispositivo que leva o seu nome.\nFuncionamento.\nAs placas rotan ao ser expostas \u00e1 luz, sendo m\u00e1is r\u00e1pido o xiro canto m\u00e1is intensa \u00e9 a luz incidente. Iso proporciona unha medida cuantitativa da intensidade da radiaci\u00f3n electromagn\u00e9tica. A explicaci\u00f3n da rotaci\u00f3n deste dispositivo foi historicamente o motivo de moita controversia cient\u00edfica.\nCrookes quer\u00eda saber se a luz ao chocar nunha superficie exerc\u00eda algunha forza, as\u00ed que pensou que a luz rebotar\u00eda nos lados prateados das placas, mentres que ser\u00eda absorbida polo lado ennegrecido. Se todo o que houbese fose unha pura transferencia de momento entre os fot\u00f3ns incidentes e as placas, teriamos que as placas virar\u00edan de maneira que o lado negro fose diante, posto que ao absorberse a\u00ed os fot\u00f3ns, tomar\u00edase menos cantidade de movemento ou momento que nos lados prateados, onde os fot\u00f3ns son reflectidos (rebotan). Pero levouse unha sorpresa ao observar que o seu radi\u00f3metro viraba de xeito contrario ao previsto (o lado negro das placas afast\u00e1base da luz).\nNun primeiro momento pensouse que o xiro era producido polo quentamento dos lados negros das placas, pero en posteriores experimentos comprobouse que o radi\u00f3metro viraba en sentido oposto de novo (lado negro indo cara \u00e1 luz) se arrefriaba bruscamente. Isto contradic\u00eda esa hip\u00f3tese orixinal e moitas outras teor\u00edas) xa que o lado claro non pod\u00eda quentarse e producir con iso o xiro.\nA explicaci\u00f3n foi achada por dous grandes cient\u00edficos, Sir James Clerk Maxwell e Osborne Reynolds: o efecto real ocorre nos bordos das paletas.\nBasicamente, no lado quente, as mol\u00e9culas do gas estanse movendo cunha velocidade media m\u00e1is alta que os gases no lado fr\u00edo. Cando as mol\u00e9culas quentes golpean o bordo da paleta, de media producir\u00e1n unha forza na paleta que est\u00e1 cara ao lado fresco. Posto que a velocidade media das mol\u00e9culas quentes \u00e9 maior que a velocidade media das mol\u00e9culas fr\u00edas, haber\u00e1 unha forza na paleta cara ao lado fresco. A este efecto cham\u00f3uselle 'arrastre t\u00e9rmico'."}
{"id": "344093", "revid": "1131", "url": "https://gl.wikipedia.org/wiki?curid=344093", "title": "Estaci\u00f3n de Le\u00f3n", "text": "A estaci\u00f3n de Le\u00f3n \u00e9 unha estaci\u00f3n de tren de Adif situada na cidade de Le\u00f3n. \u00c9 de car\u00e1cter terminal e provisional. Substit\u00fae desde o 18 de marzo do 2011 \u00e1 hist\u00f3rica Estaci\u00f3n do Norte, clausurada ao tr\u00e1fico con motivo das obras que supo\u00f1er\u00e1n o soterramento das v\u00edas f\u00e9rreas coincidiento coa chegada da alta velocidade \u00e1 cidade leonesa.\nA estaci\u00f3n est\u00e1 situada xunto \u00e1 prolongaci\u00f3n da avenida Ordo\u00f1o II e a escasos metros da antiga estaci\u00f3n. Ten servizos de alta velocidade, longa e media distancia operados por Renfe.\nSituaci\u00f3n ferroviaria.\nAt\u00f3pase situada a 825 metros de altitude. Nela acaba a Li\u00f1a de alta velocidade Valladolid-Palencia-Le\u00f3n de ancho internacional (punto quilom\u00e9trico 345,45). Ademais nela confl\u00faen dous trazados de ancho ib\u00e9rico: a li\u00f1a de Venta de Ba\u00f1os e Xix\u00f3n, li\u00f1a 130 da rede ferroviaria espa\u00f1ola, e polo outro a li\u00f1a entre Le\u00f3n e A Coru\u00f1a, li\u00f1a 800 da rede. Historicamente a estaci\u00f3n de Le\u00f3n estivo relacionada coa li\u00f1a Palencia-A Coru\u00f1a da cal part\u00eda un ramal en direcci\u00f3n a Asturias.\nA estaci\u00f3n.\nO complexo \u00e9 moderno e funcional, abarca un total de 1273,6 metros cadrados de superficie. A s\u00faa configuraci\u00f3n como estaci\u00f3n terminal fai que te\u00f1a unha plataforma cabeceira e tres plataformas m\u00e1is, d\u00faas laterais e unha central que nacen dela. As tres te\u00f1en lonxitudes diferentes: 190 metros a situada m\u00e1is ao oeste, 485 metros a central e 236 metros para a \u00faltima. \u00c1s devanditas plataformas acceden catro v\u00edas e existen outras catro v\u00edas m\u00e1is de manobras. O modelo de estaci\u00f3n terminal provocou unha sensible complicaci\u00f3n do funcionamento ferroviario da estaci\u00f3n respecto da antiga estaci\u00f3n pasante, obrigando a manobras de retroceso nos trens pasantes e limitando o espazo de estacionamento de composici\u00f3ns de trens con inicio ou fin en Le\u00f3n. Esta complicaci\u00f3n vese agravada polo servizo da LAV Valladolid-Le\u00f3n, en ancho internacional, que obriga a reservar v\u00edas para ambos os anchos, limitando a s\u00faa funcionalidade.\nO edificio de viaxeiros da estaci\u00f3n conta cun amplo vest\u00edbulo, despachos de billetes, zona de embarque, cafeter\u00eda, aseos, unha pequena zona comercial e diversas dependencias administrativas e de servizo. Dese\u00f1ada por URBAQ Arquitectos S.l. (Fernando Li\u00e9bana D\u00edez e Esther Llorente L\u00f3pez). No exterior existe un aparcadoiro de pago e paradas de autobuses urbanos.\nServizos ferroviarios.\nLonga distancia.\n\"Actualizado a 22 de xu\u00f1o de 2016.\"\nMedia distancia.\n\"Actualizado a 22 de xu\u00f1o de 2016.\""}
{"id": "344095", "revid": "23204", "url": "https://gl.wikipedia.org/wiki?curid=344095", "title": "William Crookes", "text": "William Crookes, nado o 17 de xu\u00f1o de 1832 e finado o 4 de abril de 1919, foi un qu\u00edmico ingl\u00e9s, un dos cient\u00edficos m\u00e1is importantes en Europa do s\u00e9culo XIX, tanto no campo da f\u00edsica como no da qu\u00edmica. En 1863 ingresou na Royal Society, e foi nomeado \"Sir\" en 1910.\n\u00c9 co\u00f1ecido por ser o inventor do tubo de raios cat\u00f3dicos, polo descubrimento do elemento talio, e por ser o primeiro en analizar o gas helio en laboratorio.\nTam\u00e9n foi un dos m\u00e1is importantes e destacados investigadores, e logo defensor, do que hoxe d\u00eda se co\u00f1ece como Espiritismo Cient\u00edfico.\nTraxectoria.\nA vida de Crookes foi dunha actividade cient\u00edfica ininterrompida. Qu\u00edmico de formaci\u00f3n, fixo compatibles os seus descubrimentos cient\u00edficos co seu cargo de Meteorolox\u00eda e coa s\u00faa intensa actividade como conferenciante. Traballou tanto en qu\u00edmica como en f\u00edsica. Os seus experimentos foron notables pola orixinalidade do seu dese\u00f1o e a habilidade na s\u00faa execuci\u00f3n que lle caracterizaba. Estaba interesado en m\u00faltiples campos: a ciencia pura e aplicada; problemas econ\u00f3micos te\u00f3ricos e pr\u00e1cticos; a investigaci\u00f3n psiqui\u00e1trica; e mesmo o espiritismo. Gozou dunha notable popularidade, e a s\u00faa personalidade e os seus logros son ben co\u00f1ecidos.\nPrimeiros anos.\nWilliam Crookes naceu en Londres en 1832, sendo o maior de 16 irm\u00e1ns. O seu pai, Joseph Crookes, era un xastre orixinario do norte do pa\u00eds. Por ent\u00f3n viv\u00eda coa s\u00faa segunda esposa, Mary Scott Lewis Rutherford Johnson.\nCrookes estudou qu\u00edmica no Royal College of Chemistry, e foi asistente do seu titor August Wilhelm von Hofmann entre 1850 e 1854. Pronto se embarcou nun traballo orixinal, investigando novos compostos de selenio, obxecto dos seus primeiros artigos publicados en 1851. Curiosamente, non se dedicou \u00e1 qu\u00edmica org\u00e1nica, a especialidade do seu mestre.\nIngresou no departamento meteorol\u00f3xico do Observatorio Radcliffe de Oxford en 1854, e en 1855 foi nomeado profesor de qu\u00edmica no Chester Diocesan Training College. En 1856 casou con Ellen, filla de William Humphrey de Darlington. Tiveron tres fillos e unha filla. Tras casar, trasladouse a vivir a Londres, dedic\u00e1ndose principalmente a traballar pola s\u00faa conta.\nEn 1859, fundou o \"Chemical News\", unha revista cient\u00edfica que editou durante moitos anos, caracterizada pola concisi\u00f3n formal dos seus artigos (contrariamente ao que era habitual nas revistas das sociedades cient\u00edficas da \u00e9poca). Tam\u00e9n foi editor do \"Quarterly Journal for Science\".\nO m\u00e9todo de an\u00e1lise espectral, introducido por Bunsen e Kirchhoff, foi recibido por Crookes (experimentador moi eficaz) con grande entusiasmo e con grande efecto: precisamente o seu primeiro descubrimento importante foi efectuado coa axuda da espectroscop\u00eda. En 1861, Crookes identificou o elemento talio. Grazas a este descubrimento a s\u00faa reputaci\u00f3n consolidouse firmemente, e foi elixido membro da Royal Society en 1863.\nRealizou numerosos traballos sobre espectroscop\u00eda e levou a cabo investigaci\u00f3ns sobre unha gran variedade de temas menores. En 1871 publicou o tratado titulado \"Select Methods in Chemical Analysis.\"\nPosteriormente desenvolveu o tubo de Crookes, co que investigou os raios cat\u00f3dicos. Foi un pioneiro na construci\u00f3n e o uso de tubos sen carga para o estudo de fen\u00f3menos f\u00edsicos..\nEntre os seus traballos m\u00e1is importantes est\u00e1 o ser o primeiro en identificar o Plasma (estado da materia) en 1879. Tam\u00e9n ideou un dos primeiros instrumentos para estudar a radioactividade nuclear, o \"espintariscopio\".\nDespois de 1880, viviu no n\u00b0 7 de Kensington Park Gardens, onde realizou toda a s\u00faa obra posterior no seu laboratorio privado. Ademais de ser un brillante investigador, Crookes soubo dar rendibilidade econ\u00f3mica aos seus descubrimentos, o que lle permitiu manter polos seus propios medios o seu laboratorio privado en Londres.\n\u00daltimos anos.\nCrookes identificou a primeira mostra co\u00f1ecida de helio en 1895, demostrando que coincid\u00eda co elemento observado uns anos antes no espectro da luz do sol.\nEn 1903, comezou a estudar a radioactividade, logrando separar o protactinio do uranio, a\u00ednda que non foi capaz de identificalo.\nFoi nomeado Cabaleiro en 1897 e Sir en 1910. Tam\u00e9n foi presidente da \"Chemical Society\" e da \"Institution of Electrical Engineers\".\nDurante anos realizou experimentos con m\u00e9diums na s\u00faa propia casa para tentar avanzar no campo da \"\"Metaps\u00edquica\", da que era un convencido partidario. Faleceu en Londres, en 1919.\nInvestigaci\u00f3n cient\u00edfica.\nO primeiro logro importante de William Crookes foi o descubrimento do elemento met\u00e1lico talio. O novo m\u00e9todo de an\u00e1lise espectral, introducido por Bunsen e Kirchhoff, foi recibido por Crookes (experimentador moi eficaz) con grande entusiasmo e con grande efecto, sendo a clave para que puidese identificar o novo elemento grazas a unha li\u00f1a de emisi\u00f3n de cor verde brillante no seu espectro. Debido a esta circunstancia, denominouno talio, do grego \"Thallos\"\", \"brote verde\".\nEn metalurgia, desenvolveu un proceso de amalgamaci\u00f3n para separar a prata e o ouro dos seus minerais.\nEn qu\u00edmica aplicada traballou en diversos temas: tratamento de augas residuais, fabricaci\u00f3n do azucre de remolacha, e tinci\u00f3n de tecidos musculares, entre outros.\nCon todo, o seu traballo m\u00e1is importante foi a investigaci\u00f3n sobre a conduci\u00f3n da electricidade nos gases. Inventou o tubo de Crookes, que utilizou para o estudo das propiedades dos raios cat\u00f3dicos. Nas s\u00faas investigaci\u00f3ns da conduci\u00f3n da electricidade nos gases a baixa presi\u00f3n, descubriu que a medida que se reduce a presi\u00f3n, o el\u00e9ctrodo negativo (c\u00e1todo) empeza a emitir raios (os chamados \"raios cat\u00f3dicos\", agora s\u00e1bese que son unha corrente libre de electr\u00f3ns). Demostrou que viaxan en li\u00f1a recta, que son a causa da fluorescencia cando caen sobre algunhas substancias, e que o seu impacto pode producir gran calor. Cr\u00eda que descubrira un cuarto estado da materia, \u00e1 que chamou \"materia radiante\", pero os seus puntos de vista te\u00f3ricos sobre a natureza da \"materia radiante\" \u00edan ser rapidamente superados. Opinaba que os raios consist\u00edan en correntes de part\u00edculas de magnitude molecular ordinaria. Quedou para Sir JJ Thomson descubrir a natureza subat\u00f3mica dos raios cat\u00f3dicos (formados por correntes negativas de electr\u00f3ns). O traballo experimental de Crookes neste campo foi a base dos descubrimentos que eventualmente cambiaron o conxunto da qu\u00edmica e a f\u00edsica.\nFoi un dos primeiros cient\u00edficos en investigar o que agora se co\u00f1ece como plasma e identificouno como o cuarto estado da materia.\nTam\u00e9n inventou o radi\u00f3metro, e o espintariscopio, un detector de part\u00edculas. Para fabricar o radi\u00f3metro (tam\u00e9n chamado \"mu\u00ed\u00f1o de luz\" ou \"light-mill\" en ingl\u00e9s), Crookes utilizou unha \"bomba de Sprengel\" mellorada no seu laboratorio. Esta bomba consiste nun tubo capilar de vidro dunha altura aproximadamente de 76\u00a0cm. No seu parte superior leva unha especie de embude que cont\u00e9n mercurio (aproximadamente 12\u00a0kg) e na parte de abaixo un recipiente para recibir as pingas. Antes de esgotarse o mercurio do dep\u00f3sito superior, rec\u00e1rgase co que xa baixou. As pingas de mercurio ao baixar por efecto da gravidade, extraen lentamente pequenas porci\u00f3ns de aire do bulbo ao que se quere facer o baleiro. Para chegar \u00e1 presi\u00f3n do radi\u00f3metro necesit\u00e1ronse de seis a oito horas, polo que Crookes puido observar o inicio do xiro do radi\u00f3metro sen necesidade de medir a presi\u00f3n.\nIdentificou a primeira mostra co\u00f1ecida de helio nun laboratorio, a\u00ednda que o descubrimento do gas atrib\u00faese a dous astr\u00f3nomos: o franc\u00e9s Pierre Janssen e o brit\u00e1nico Norman Lockyer, que identificaron o novo elemento nas li\u00f1as do espectro da luz detectada nas observaci\u00f3ns da coroa solar durante unha eclipse. Crookes foi capaz de obter o gas nas mostras do mineral cleve\u00edta que lle facilitou o seu colega William Ramsay, comprobando que o seu espectro coincid\u00eda co detectado na luz solar.\nAnos despois dirixiu a s\u00faa atenci\u00f3n ao fen\u00f3meno recentemente descuberto da radioactividade, logrando separar o uranio do seu produto de transformaci\u00f3n activa, inicialmente denominado \"uranio-X\", e m\u00e1is tarde finalmente co\u00f1ecido como protactinio. Crookes observou a gradual descomposici\u00f3n do produto de transformaci\u00f3n separado, e a aparici\u00f3n simult\u00e1nea de novas cantidades de protactinio no orixinal de uranio. Case ao mesmo tempo que este importante descubrimento, observouse que cando \"P-part\u00edculas\", expulsadas \u200b\u200bpor substancias radioactivas, inciden sobre sulfuro de zinc, cada impacto acomp\u00e1\u00f1ase dun minuto de centelleo, unha observaci\u00f3n que forma a base dunha dos m\u00e9todos m\u00e1is \u00fatiles na t\u00e9cnica da radioactividade.\nEspiritismo.\nSir William Crookes foi un dos pioneiros na investigaci\u00f3n de fen\u00f3menos ps\u00edquicos, especificamente nas \u00e1reas de materializaci\u00f3n e de mediumnidad. Compart\u00eda esta inquietude co matem\u00e1tico Augustus De Morgan. En 1870, formou parte da corrente que se co\u00f1ece como \"\u201cMetaps\u00edquica\u201d\" (predecesora da Parapsicolog\u00eda) coas s\u00faas investigaci\u00f3ns sobre o espiritismo e os fen\u00f3menos medi\u00famnicos. Estudou en profundidade e con rigor aos grandes m\u00e9diums f\u00edsicos da \u00e9poca, como Kate Fox, Daniel Dunglas Home, Eusapia Palladino e Florence Cook, reco\u00f1ecendo a realidade das s\u00faas extraordinarias facultades. Un dos seus artigos m\u00e1is lidos sobre o tema \u00e9: \u201cSpiritualism Viewed by the Lixeiro of Modern Science\u201d. Outro escrito seu sobre leste mesmo tema \u00e9 o libro titulado: \"Novos Experimentos sobre a Forza Ps\u00edquica\".\nCon todo, todos estes presuntos sucesos paranormales foron revisados posteriormente, e hai moitas evidencias de que Crookes, ou ben puido ser enganado na s\u00faa boa fe, ou ben puido estar implicado rom\u00e1nticamente cunha m\u00e9dium, e despois negouse a reco\u00f1ecer que fora v\u00edtima dunha fraude. O antrop\u00f3logo Edward Clodd sinalou que Crookes era moi curto de vista, o que pode explicar a s\u00faa crenza en fen\u00f3menos espiritistas (cita ao seu amigo William Ramsay, comentando que Crookes \u00e9 \"tan miope que, a pesar da s\u00faa honestidade incuestionable, non se pode confiar no que di que viu.\") O bi\u00f3grafo William Brock escribiu que Crookes era \"evidentemente miope, pero que non usou lentes at\u00e9 a d\u00e9cada de 1890. At\u00e9 ent\u00f3n, puido usar un mon\u00f3culo ou unha lupa de peto cando fose necesario. S\u00f3 podemos imaxinar as limitaci\u00f3ns que este feito impuxo \u00e1s s\u00faas investigaci\u00f3ns ps\u00edquicas.\"\nDespois de estudar os informes sobre Florence Cook, a historiadora da ciencia Sherrie Lynne Lyons escribiu que o suposto esp\u00edrito de \"Katie King\" era a mesma Cook e noutras ocasi\u00f3ns unha c\u00f3mplice. En canto a Crookes, Lyons escribiu que: \"Aqu\u00ed hab\u00eda un home cunha reputaci\u00f3n cient\u00edfica impecable, que descubriu un novo elemento, pero que non puido detectar a unha verdadeira doncela absolutamente viva que foi disfrazada como unha pantasma.\" Cook foi denunciada en repetidas ocasi\u00f3ns como unha m\u00e9dium fraudulenta, pero fora tan ben \"adestrada na arte das sesi\u00f3ns de espiritismo\", que logrou enganar a Crookes. Alg\u00fans investigadores como Trevor H. Hall sospeitaron que Crookes puido ter un romance con Cook.\nNunha serie de experimentos en Londres na casa de Crookes en febreiro de 1875, a m\u00e9dium Anna Eva Fay logrou enganar a Crookes na crenza de que ti\u00f1a aut\u00e9nticos poderes ps\u00edquicos. Fay m\u00e1is tarde confesou a s\u00faa fraude e revelou os trucos que usara. En canto a Crookes e os seus experimentos cos m\u00e9diums, o mago Harry Houdini suxeriu que Crookes fora enganado. O f\u00edsico Victor Stenger escribiu que os experimentos foron mal controlados e \"o seu desexo de crer cegouno \u00e1s argucias das ps\u00edquicas que examinaba.\"\nEn 1906, William Hope enganou a Crookes cunha fotograf\u00eda falsa do esp\u00edrito da s\u00faa esposa. Oliver Lodge revelou que houbera signos evidentes de dobre exposici\u00f3n, e que a imaxe de Lady Crookes fora copiada dunha fotograf\u00eda do aniversario de voda. Con todo, Crookes foi un espiritualista convencido e afirmou que era unha evidencia xenu\u00edna para a existencia da fotograf\u00eda de esp\u00edritos.\nO fisi\u00f3logo Gordon Stein sospeitaba que Crookes estaba demasiado avergo\u00f1ado para admitir que fora enganado pola m\u00e9dium Florence Cook, ou conspirou con ela a cambio de favores sexuais. Tam\u00e9n suxeriu que Crookes conspirara con Anna Eva Fay. Sinalou que, contrariamente \u00e1 crenza popular inicial, o caso \"Home\" fora exposto como unha fraude en varias ocasi\u00f3ns. Stein chegou \u00e1 conclusi\u00f3n de que todas as faza\u00f1as eran froito da prestidixitaci\u00f3n de Home. Nunha revisi\u00f3n do caso, o bi\u00f3grafo William Brock escribiu que Stein levara o seu \"caso contra Crookes e Home clara e loxicamente.\"\nCrookes uniuse \u00e1 Sociedade para a Investigaci\u00f3n Ps\u00edquica, convert\u00e9ndose no seu presidente na d\u00e9cada de 1890: tam\u00e9n se uniu \u00e1 Sociedade Teos\u00f3fica e ao Ghost Club, do que foi presidente de 1907 a 1912. En 1890 iniciouse no Hermetic Order of the Golden Dawn."}
{"id": "344096", "revid": "1131", "url": "https://gl.wikipedia.org/wiki?curid=344096", "title": "Estaci\u00f3n de Tafalla", "text": "A estaci\u00f3n de Tafalla \u00e9 unha estaci\u00f3n de tren de Adif situada na localidade de Tafalla, en Navarra. Ten servizos de longa e media distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 138,3 da li\u00f1a f\u00e9rrea de ancho ib\u00e9rico que une Castej\u00f3n de Ebro e Altsasu, a 421,5 metros de altitude.\nHistoria.\nA estaci\u00f3n foi aberta ao tr\u00e1fico o 15 de setembro de 1860 coa apertura do tramo Caparroso-Pamplona da li\u00f1a f\u00e9rrea que pretend\u00eda unir Zaragoza con Navarra por parte da Compa\u00f1\u00eda do Ferrocarril de Zaragoza a Pamplona. Esta \u00faltima non tardar\u00eda en unirse coa compa\u00f1\u00eda do ferrocarril de Zaragoza a Barcelona dando lugar \u00e1 compa\u00f1\u00eda dos Ferrocarr\u00eds de Zaragoza a Pamplona e Barcelona. O 1 de abril de 1878 a s\u00faa mala situaci\u00f3n econ\u00f3mica forzouna a aceptar unha fusi\u00f3n con Norte. En 1941, a nacionalizaci\u00f3n do ferrocarril en Espa\u00f1a supuxo a integraci\u00f3n de Norte na recentemente creada Renfe. Desde o 31 de decembro de 2004 Renfe explota a li\u00f1a mentres que Adif \u00e9 a titular das instalaci\u00f3ns ferroviarias.\nEn 2013 os seus usuarios comezaron a preocuparse pola posible desaparici\u00f3n desta estaci\u00f3n, dado que o proxecto do tren de alta velocidade de Navarra non contempla unha estaci\u00f3n en Tafalla. Por este motivo solicitaron o apoio de m\u00e1is de 3.000 veci\u00f1os da comarca de Tafalla cunha recollida de firmas. O 15 de setembro de 2013, con motivo do 153 aniversario da inauguraci\u00f3n desta estaci\u00f3n, convocaron un acto nas s\u00faas instalaci\u00f3ns para reivindicar o seu mantemento.\nA estaci\u00f3n.\nSit\u00faase ao oeste do n\u00facleo urbano. O edificio para viaxeiros nunha ampla estrutura formada por un pavill\u00f3n central de tres pisos e d\u00faas \u00e1s laterais de menor altura. Os seus vans, est\u00e1n decorados con arcos de medio punto. Ten tres plataformas, unha lateral e d\u00faas centrais \u00e1s que acceden tres v\u00edas. Disp\u00f3n de venda de billetes, sala de espera, aseos e cafeter\u00eda. No exterior existe un aparcadoiro habilitado.\nServizos ferroviarios.\nLonga distancia.\n\"Actualizado a 22 de xu\u00f1o de 2016.\"\nMedia distancia.\n\"Actualizado a 22 de xu\u00f1o de 2016.\""}
{"id": "344097", "revid": "1131", "url": "https://gl.wikipedia.org/wiki?curid=344097", "title": "Bronllo", "text": "O top\u00f3nimo galego Bronllo pode referirse a:"}
{"id": "344098", "revid": "1131", "url": "https://gl.wikipedia.org/wiki?curid=344098", "title": "O Bronllo", "text": ""}
{"id": "344099", "revid": "1131", "url": "https://gl.wikipedia.org/wiki?curid=344099", "title": "Broull\u00f3n", "text": "O top\u00f3nimo galego Broull\u00f3n pode referirse a:"}
{"id": "344100", "revid": "1131", "url": "https://gl.wikipedia.org/wiki?curid=344100", "title": "O Broll\u00f3n", "text": ""}
{"id": "344101", "revid": "1131", "url": "https://gl.wikipedia.org/wiki?curid=344101", "title": "Brosmos", "text": ""}
{"id": "344102", "revid": "1131", "url": "https://gl.wikipedia.org/wiki?curid=344102", "title": "Broz", "text": "O top\u00f3nimo galego Broz pode referirse a:"}
{"id": "344104", "revid": "56817", "url": "https://gl.wikipedia.org/wiki?curid=344104", "title": "A Broza", "text": "O top\u00f3nimo galego A Broza pode referirse a:"}
{"id": "344105", "revid": "1131", "url": "https://gl.wikipedia.org/wiki?curid=344105", "title": "Bru\u00f1eira", "text": "O top\u00f3nimo galego Bru\u00f1eira pode referirse a:"}
{"id": "344106", "revid": "1131", "url": "https://gl.wikipedia.org/wiki?curid=344106", "title": "O Brueiro", "text": ""}
{"id": "344107", "revid": "1131", "url": "https://gl.wikipedia.org/wiki?curid=344107", "title": "Bru\u00e9s", "text": ""}
{"id": "344108", "revid": "1131", "url": "https://gl.wikipedia.org/wiki?curid=344108", "title": "Brufe", "text": ""}
{"id": "344109", "revid": "1131", "url": "https://gl.wikipedia.org/wiki?curid=344109", "title": "Bruicedo", "text": ""}
{"id": "344110", "revid": "1131", "url": "https://gl.wikipedia.org/wiki?curid=344110", "title": "A Bru\u00f1eira", "text": ""}
{"id": "344111", "revid": "1131", "url": "https://gl.wikipedia.org/wiki?curid=344111", "title": "Bru\u00f1eiras", "text": ""}
{"id": "344116", "revid": "1131", "url": "https://gl.wikipedia.org/wiki?curid=344116", "title": "Bugallal", "text": "O top\u00f3nimo galego Bugallal pode referirse a:\nAmais, como apelido pode referirse a:"}
{"id": "344117", "revid": "1131", "url": "https://gl.wikipedia.org/wiki?curid=344117", "title": "A Bugallal", "text": ""}
{"id": "344118", "revid": "89787", "url": "https://gl.wikipedia.org/wiki?curid=344118", "title": "Chrysiridia rhipheus", "text": "A Chrysiridia rhipheus \u00e9 unha especie de gran traza de voo di\u00farno da familia Uraniidae, cunha envergadura de sete a nove cent\u00edmetros. Considerada un dos membros m\u00e1is belos e impresionantes da orde Lepidoptera. Famosa en todo o mundo, figura en moitos libros de mesa auxiliar que tratan esta orde, e \u00e9 moi buscada polos coleccionistas. \u00c9 moi colorida, pero moitas destas cores non se forman por pigmentos, sen\u00f3n por fen\u00f3menos f\u00edsicos como a polarizaci\u00f3n, iridescencia ou refracci\u00f3n da luz nas escamas das \u00e1s. Por iso, \u00e9 unha especie obxecto de numerosos estudos \u00f3pticos.\nO entom\u00f3logo brit\u00e1nico Dru Drury considerouna unha bolboreta, e describiuna en 1773 dentro do x\u00e9nero \"Papilio\". En 1823, Jakob H\u00fcbner a reclasificouna no x\u00e9nero das trazas \"Chrysiridia\". M\u00e1is adiante, outras descrici\u00f3ns deron lugar a sin\u00f3nimos varios como \"Chrysiridia madagascarensis\" (Lesson, 1831).\n\u00d3 principio, creuse que era orixinaria da China ou Bengala, pero logo descubriuse que era end\u00e9mica de Madagascar. At\u00f3pase en distintas rexi\u00f3ns da illa en diferentes momentos do ano, con m\u00e1ximos poboacionais entre marzo e agosto e m\u00ednimos entre outubro e decembro. Cada ano, miles de individuos migran do leste \u00f3 oeste da illa.\nAs femias po\u00f1en aproximadamente oitenta ovos no reverso das follas de euforbi\u00e1ceas do x\u00e9nero \"Omphalea\". As larvas son abrancuzadas e amareladas con manchas negras, patas vermellas e pelos negros. A seda que xeran ax\u00fadanas a aferrarse \u00e1s follas e a subir outra vez se caen. Especializ\u00e1ronse en alimentarse unicamente de catro especies do x\u00e9nero \"Omphalea\" de Madagascar, que son t\u00f3xicas, de tal maneira que as larvas secuestran as toxinas e ret\u00e9\u00f1enas nas etapas pupal e adulta. Tras completar catro etapas, forman un casulo. Este estado de casulo dura entre dezasete e vinte e tres d\u00edas.\nTaxonom\u00eda.\nFoi descrita por primeira vez por Dru Drury en 1773, base\u00e1ndose nun esp\u00e9cime propiedade dun mari\u00f1o ingl\u00e9s -o capit\u00e1n May de Hammersmith, Londres-, e supostamente tra\u00eddo da China. Polas s\u00faas similitudes cos membros da familia Papilionidae, Drury chamouna \"Papilio rhipheus\". O holotipo estudado polo entom\u00f3logo ti\u00f1a colocada a cabeza doutra especie, probablemente dunha bolboreta, cuxas antenas eran finas e filamentosas; este trazo \u00e9 frecuentemente usado para diferenciar trazas de bolboretas. Unha vez reco\u00f1ecida a imprecisi\u00f3n do cient\u00edfico, a traza reclasificouse no x\u00e9nero \"Urania\", ata que en 1823 o entom\u00f3logo alem\u00e1n Jakob H\u00fcbner clasificouna nun novo x\u00e9nero, \"Chrysiridia\". Posteriormente foi descrita baixo outros nomes. Debido a que Drury afirmara que posu\u00eda antenas filamentosas e que carec\u00eda de cola, William Swainson pensou que este e o esp\u00e9cime descrito por Pieter Cramer eran d\u00faas especies diferentes, e en 1833 nomeou \u00e1 suposta bolboreta \"rhipheus dasycephalus\", e \u00e1 traza \"Leilus orientalis\". Outros sin\u00f3nimos incl\u00faen nomes como \"Urania cameri\" por Maasen en 1879, e \"U. rhipheus\" var. \"madagascarenis\" por Lesson en 1831.\nO x\u00e9nero \"Chrysiridia\" \u00e9 enteiramente africano e incl\u00fae unicamente a outra especie, \"C. croesus\". \u00c9 tam\u00e9n un dos tres x\u00e9neros di\u00farnos dentro da subfamilia Uraniinae, xunto con \"Urania\" e \"Alcides\". Este \u00faltimo alim\u00e9ntase de plantas dos x\u00e9neros \"Endospermum\" e \"Omphalea\", mentres que os outros dous, s\u00f3 deste \u00faltimo.\nDescrici\u00f3n.\n\"C. rhipheus\" pos\u00fae unha envergadura de sete a nove cent\u00edmetros e, \u00e1s veces, at\u00e9 once. Os individuos das terras altas (900 a 1080 m), cunha media de 7 cm, son menores que as de menor altitude (600 m), cunha media de 9 cm. Como moitas outras dentro de Uraniinae, a especie asem\u00e9llase \u00e1 familia Papilionidae, especialmente polas s\u00faas colas e o colorido das s\u00faas \u00e1s, polo que pode ser facilmente confundida cunha bolboreta.\nA traza \u00e9 de fondo negro e presenta marcas de cor azul, verde e vermello iridescente. Pos\u00fae tons brancuzcos nas zonas marxinais das \u00e1s. Tam\u00e9n te\u00f1en seis colas, frecuentemente perdidas ou danadas durante a s\u00faa vida. As variaci\u00f3ns no patr\u00f3n das \u00e1s son com\u00fans e os individuos adoitan ser parcialmente asim\u00e9tricos, sendo un dos factores que o causa o brusco cambio de temperatura durante a fase de casulo.\nMicroestructura das \u00e1s.\nA diferenza de moitas outras trazas, as cores das \u00e1s de \"C. rhipheus\" non prove\u00f1en de pigmentos, sen\u00f3n que se orixinan pola dispersi\u00f3n coherente e a interferencia da luz nas escamas en forma de cinta que cobren as \u00e1s:\nDebido a que as capas de cut\u00edcula est\u00e1n organizadas en grupos, cunha curva cil\u00edndrica, este segundo tipo de reflexo depende da polarizaci\u00f3n da luz incidente. Moitos insectos poden detectar a polarizaci\u00f3n da luz, polo que se propuxo que esta caracter\u00edstica poida ser utilizada como sinal visual entre individuos.\nTodas estas caracter\u00edsticas f\u00edsicas fan desta especie, e das do x\u00e9nero \"Urania\", obxecto frecuente de estudo en \u00f3ptica.\nH\u00e1bitat e distribuci\u00f3n.\nSegundo as descrici\u00f3ns de Drury, o esp\u00e9cime que obtivo en Hammersmith provi\u00f1a da China, e m\u00e1is tarde o entom\u00f3logo holand\u00e9s Pieter Cramer creu que esta especie provi\u00f1a de Chandernagor, Bengala, dando lugar \u00f3 seu nome en franc\u00e9s, \"page de Chadernagor\". Actualmente s\u00e1bese que \"C. rhipheus\" \u00e9 end\u00e9mica de Madagascar. At\u00f3panse practicamente en toda a illa, excepto no suroeste e no extremo subdes\u00e9rtico de Androy, onde o x\u00e9nero de plantas \"Omphalea\", do que se alimentan, est\u00e1 ausente.\nCada estaci\u00f3n, miles de trazas adultas migran entre as distintas poboaci\u00f3ns desta planta que se atopan xeograficamente illadas e distantes na illa. Migran desde a \u00e1rea protexida dos bosques caducifolios do oeste onde se atopan as especies \"Ou. ankaranensis\", \"Ou. occidentalis\" e\" Ou. palmata\", cara \u00e1 selva do leste, onde medra \"Ou. oppositifolia\", cuxas poboaci\u00f3ns se atopan dispersas, fortemente segregadas e ameazadas pola deforestaci\u00f3n. Esta planta \u00e9 de vital importancia para a supervivencia da traza, xa que \u00e9 a \u00fanica perenne do x\u00e9nero. A traza de Xamaica, \"Urania sloanus\", da mesma subfamilia, extinguiuse moi probablemente trala desaparici\u00f3n dunha das s\u00faas plantas h\u00f3spede.\nAs trazas migran en resposta a cambios fisiol\u00f3xicos nas s\u00faas plantas h\u00f3spede. As larvas defolian toda a planta e mesmo comen as flores e froitos. Isto ten un impacto considerablemente negativo na reproduci\u00f3n da especie vexetal. Probablemente, as plantas reaccionan cambiando as s\u00faas concentraci\u00f3ns de nutrientes e compostos secundarios, volv\u00e9ndose t\u00f3xicas e causando un aumento da taxa de mortalidade das larvas. As poboaci\u00f3ns de \"Omphalea\" que non son danadas polas trazas por longos per\u00edodos te\u00f1en unha toxicidade menor. Cando isto ocorre prod\u00facese un incremento masivo das poboaci\u00f3ns de \"C. rhipheus\", seguido de diminuci\u00f3ns repentinas. Estes colos de botella son o resultado da alta mortalidade das larvas, pero tam\u00e9n da migraci\u00f3n das trazas adultas. Ademais, as plantas atraen parasitos himen\u00f3pteros como protecci\u00f3n a trav\u00e9s de substancias qu\u00edmicas, cumprindo un papel regulador na din\u00e1mica poboacional da traza.\nPlantas h\u00f3spede.\nDo mesmo xeito que \"C. croesus\" e especies do x\u00e9nero \"Urania\", \"C. rhipheus\" \u00e9 unha traza de h\u00e1bitos especialistas, cuxas eirugas alim\u00e9ntanse estritamente do x\u00e9nero tropical \"Omphalea\" (Euphorbiaceae). Catro especies do x\u00e9nero habitan en Madagascar, as catro end\u00e9micas da illa:\n\"Omphalea\", como moitos outros membros da familia Euphorbiaceae, pos\u00fae nectarios extraflorales que atraen nespras polistinas, que son predadoras das eirugas da traza. Estes nectarios tam\u00e9n atraen formigas que adoitan protexer \u00e1 planta, aliment\u00e1ndose do seu n\u00e9ctar e dos insectos que a comen. Con todo ignoran \u00e1s larvas de \"C. rhipheus\", facendo supor que a especie pos\u00fae alg\u00fan disuasorio qu\u00edmico como defensa primordial. Esta defensa prov\u00e9n das propias plantas h\u00f3spede, de forma que tanto a eiruga, a pupa como o imago de ambas as especies de \"Chrysiridia\" secuestran e posteriormente excretan alcaloides de polihidroxilado.\nH\u00e1bitos.\nA diferenza de moitas trazas, este insecto voa de d\u00eda e as s\u00faas cores brillantes alertan \u00f3s seus predadores sobre a s\u00faa alta toxicidade, unha estratexia observada tam\u00e9n noutras trazas di\u00farnas. Outro h\u00e1bito que \"C. rhipheus\" ten en com\u00fan con algunhas bolboretas \u00e9 a s\u00faa postura de descanso nocturno -coas \u00e1s pechadas en vertical-. Durante as migraci\u00f3ns, pasan a noite durmindo en grupo. A traza voa \u00d3 redor das copas das \u00e1rbores e en claros. Debido \u00d3 forte vento \u00e1s veces \u00e9 elevada preto de 100 metros; cando isto ocorre, d\u00e9ixase caer \u00d3 chan inerte e coas \u00e1s pechadas.\nCiclo de vida.\n\u00c9 unha especie polivoltina, diversas xeraci\u00f3ns de trazas suc\u00e9dense todo o ano. O pico m\u00e1ximo de poboaci\u00f3n \u00e9 observable desde marzo a agosto, mentres que o punto m\u00ednimo abarca desde outubro a decembro. As femias po\u00f1en os seus ovos cara \u00e1 tarde ou anoitecer e localizan potenciais sitios adecuados para a ovoposici\u00f3n visualmente. Como os ovos doutras Uraniidae, os seus ovos son ovalados e presentan nervaduras prominentes. Un s\u00f3 ovo pesa preto dun miligramo e pos\u00fae xeralmente 17 nervaduras, a\u00ednda que \u00e1s veces pos\u00faen 16 ou 18. Xeralmente son postos no reverso das follas de \"Omphalea\", ocasionalmente na parte superior, e en grupos de 60 a 110, sendo a medida de 80.\nLogo de sa\u00edr do ovo, as pequenas larvas s\u00f3 comen o tecido existente entre as veas das follas (par\u00e9nquima), para evitar o l\u00e1tex t\u00f3xico e pega\u00f1ento que circula polos seus condutos e producido polos latic\u00edferos da planta. Tras tres ou catro d\u00edas, as eirugas tam\u00e9n comen flores, froitos, sarmentos, peciolos e talos mozos sen por iso deixar de alimentarse das follas, defoliando enteiramente a planta. Alim\u00e9ntanse particularmente das gl\u00e1ndulas debaixo das follas, preto dos peciolos. Neste momento, te\u00f1en defensas qu\u00edmicas suficientes para enfrontar o l\u00e1tex, sen que coagule no seu aparello bucal. Mentres cami\u00f1an, as larvas excretan seda co seu aparello bucal cun movemento da s\u00faa cabeza que describe un oito, o que evita que caian das follas e permite o seu retorno se isto sucede. A pesar de todo, as fortes choivas poden arroxalas \u00f3 chan. Existen catro estadios larvarios que duran dous meses na estaci\u00f3n c\u00e1lida e de dous e medio a tres na fr\u00eda. A larva \u00e9 brancuzca e amarelada con manchas negras e patas vermellas e est\u00e1 cuberta de pelos negros. Como todos os lepid\u00f3pteros, pos\u00fae cinco pares de ap\u00e9ndices ambulatorios nos segmentos tres a seis e no d\u00e9cimo e seis patas aut\u00e9nticas no t\u00f3rax.\nNa estaci\u00f3n c\u00e1lida, e tras completar as catro etapas de eiruga nas que incrementa o seu tama\u00f1o, a larva tece nunhas 10 horas un casulo que consiste nunha ret\u00edcula de seda irregular e de ampla luz de malla. Local\u00edzase ou ben na copa dunha \u00e1rbore ou entre d\u00faas follas da s\u00faa planta h\u00f3spede, pero m\u00e1is frecuentemente preto do chan, entre o bri\u00f3n e a cortiza.\nA metamorfose var\u00eda segundo a estaci\u00f3n en que se desenvolva. As\u00ed, prol\u00f3ngase durante 17 d\u00edas en novembro, o mes m\u00e1is c\u00e1lido, e 23 en xullo, o m\u00e1is fr\u00edo. Cinco a seis d\u00edas antes de que eclosione, com\u00e9zase a ver o patr\u00f3n das \u00e1s. A traza adoita emerxer durante a noite ou cando hai pouca luz, rompendo o casulo desde a s\u00faa parte superior, proceso que dura uns 6 minutos. Unha vez f\u00f3ra do exuvia (o exoesqueleto do casulo), a traza busca unha superficie horizontal na que se sost\u00e9n polas catro patas anteriores. Estende as \u00e1s en dez minutos, enviando hemolinfa polas veas alares. Despois aletea durante uns segundos, espera 45 minutos para asentarse e logo realiza de novo este exercicio. Finalmente, emprende voo entre unha hora e media e d\u00faas horas m\u00e1is tarde.\nFontes de n\u00e9ctar.\nAs trazas adultas prefiren as flores brancas ou amareladas como fontes de n\u00e9ctar, o que indica que os sinais visuais cumpren un importante papel na s\u00faa elecci\u00f3n. Moitas destas flores son inflorescencias pequenas ou pos\u00faen densos filamentos que lle dan a aparencia dun limpabotellas, xeralmente debido \u00f3s seus estames sobresa\u00edntes, como en moitas leguminosas (mimosoideas), mirt\u00e1ceas e combret\u00e1ceas. Con todo, non todas as flores brancas as atraen: as rechamantes flores desta cor de \"Omphalea\" non son visitadas polas trazas adultas. As fontes de n\u00e9ctar incl\u00faen:\nTodas estas flores son brancas, con excepci\u00f3n de \"Camellia sinensis\" que pos\u00fae un centro amarelo, e todas elas te\u00f1en densos filamentos que forman apertados acios de flores pequenas.\nNa cultura popular.\nOs nativos de Madagascar ch\u00e1mana \"Adriandolo\" ou \"Lolonandriana\", proveniente de \"lolo\" (\u00abesp\u00edrito\u00bb ou \u00abbolboreta\u00bb) e \"andriana\" (\u00abnobre\u00bb ou \u00abrei\u00bb), sendo o seu significado \u00abbolboreta nobre\u00bb, \u00abesp\u00edrito nobre\u00bb, \u00abbolboreta ra\u00ed\u00f1a\u00bb ou \u00abesp\u00edrito rei\u00bb. Xa que en malgaxe un dos significados de \"lolo\" \u00e9 \u00abesp\u00edrito\u00bb, \u00e9 posible que o significado do nome da traza puidese deberse o que a casulo reflicte o corpo morto e a traza que emerxe dela represente a alma do morto. Os nativos cren que a alma dos seus devanceiros aparece na forma destas trazas, polo que atacalas ser\u00eda danar \u00f3s seus antepasados.\nEsta espectacular traza \u00e9 considerada unha das m\u00e1is impresionantes e belas da orde Lepidoptera, rivalizando con case calquera bolboreta en brillo, colorido e forma. Figura en moitos libros de mesa sobre lepid\u00f3pteros e \u00e9 moi buscada polos coleccionistas. \u00c9 colleitada no seu medio natural para o comercio internacional de bolboretas, a\u00ednda que tam\u00e9n se cr\u00eda en catividade para este fin, utilizando s\u00f3 unha das catro especies de plantas h\u00f3spede, \"Ou. oppositifolia\". En li\u00f1as xerais, util\u00edzanse plantas silvestres, a\u00ednda que algunhas son cultivadas con este prop\u00f3sito.\nAs s\u00faas \u00e1s us\u00e1ronse na \u00e9poca vitoriana para fabricar xoias. Figurou nun selo de correo de seis lotis na colecci\u00f3n \"Butterflies of Africa\" dunha axencia de correo de Lesoto lanzada o 20 de agosto de 2007."}
{"id": "344119", "revid": "1131", "url": "https://gl.wikipedia.org/wiki?curid=344119", "title": "A Bugalleira", "text": ""}
{"id": "344120", "revid": "1131", "url": "https://gl.wikipedia.org/wiki?curid=344120", "title": "Bu\u00ed\u00f1a", "text": "O top\u00f3nimo galego Bu\u00ed\u00f1a pode referirse a:"}
{"id": "344121", "revid": "1131", "url": "https://gl.wikipedia.org/wiki?curid=344121", "title": "A Bu\u00ed\u00f1a", "text": ""}
{"id": "344122", "revid": "1131", "url": "https://gl.wikipedia.org/wiki?curid=344122", "title": "Buis\u00e1n", "text": "O top\u00f3nimo galego Buis\u00e1n pode referirse a:"}
{"id": "344123", "revid": "72012", "url": "https://gl.wikipedia.org/wiki?curid=344123", "title": "Bulleiro", "text": "O termo bulleiro def\u00ednese como a masa que se forma ao mesturarse auga con terra, follas etc. (lama).\nO top\u00f3nimo galego Bulleiro pode referirse a:"}
{"id": "344124", "revid": "1131", "url": "https://gl.wikipedia.org/wiki?curid=344124", "title": "O Bulleiro", "text": ""}
{"id": "344125", "revid": "56817", "url": "https://gl.wikipedia.org/wiki?curid=344125", "title": "O Bullo", "text": "O top\u00f3nimo galego O Bullo pode referirse a:"}
{"id": "344127", "revid": "56817", "url": "https://gl.wikipedia.org/wiki?curid=344127", "title": "Selecci\u00f3n de rugby a 7 de Espa\u00f1a", "text": "A selecci\u00f3n espa\u00f1ola de seven \u00e9 o equipo que representa \u00e1 Federaci\u00f3n Espa\u00f1ola de Rugby a nivel internacional nas diversas competici\u00f3ns de rugby a 7 organizadas pola World Rugby e por Rugby Europe. Os \u00e9xitos m\u00e1is salientables da selecci\u00f3n foron as participaci\u00f3ns nas Series Mundiais de 2012/13 e 2013/14 e a clasificaci\u00f3n para os Xogos Ol\u00edmpicos de 2016, as\u00ed como a participaci\u00f3n en varias Copas do Mundo.\nXogadores.\nA modalidade de \"rugby a 7\" ou \"seven\" aceptouno o COI en 2009 como deporte ol\u00edmpico, e dese xeito os xogadores integrantes da selecci\u00f3n poden optar a axudas especiais como as bolsas ADO baixo unha serie de condici\u00f3ns, e nese caso poden adicarse \u00f3 seu deporte de xeito profesional, cousa non moi habitual no rugby espa\u00f1ol.\nEn 2016 o grupo de xogadores con bolsa ADO que integran a selecci\u00f3n espa\u00f1ola de seven est\u00e1 composto por:\nOutros xogadores sen bolsa ADO habituais nas convocatorias do seleccionador Jos\u00e9 Ignacio Inchausti son:"}
{"id": "344129", "revid": "56817", "url": "https://gl.wikipedia.org/wiki?curid=344129", "title": "Alegor\u00eda da vitoria dos holandeses sobre a frota espa\u00f1ola en Xibraltar, 25 de abril de 1607", "text": "Alegor\u00eda da vitoria dos holandeses sobre a frota espa\u00f1ola en Xibraltar, 25 de abril de 1607 \u00e9 unha pintura \u00f3 \u00f3leo sobre t\u00e1boa do pintor neerland\u00e9s Adam Willaerts. Pintada entre 1615 e 1630 na cidade de Utrecht, a pintura cons\u00e9rvase no Rijksmuseum de \u00c1msterdam.\nDescrici\u00f3n.\nA \u00e9 unha alegor\u00eda da vitoria neerlandesa sobre os espa\u00f1ois durante a batalla de Xibraltar, que tivo lugar o 25 de abril de 1607 no contexto da Guerra dos Oitenta Anos. Na pintura p\u00f3dese ver nun primeiro plano a un neerland\u00e9s e un espa\u00f1ol loitando entre eles por unha barra de madeira, mentres un ingl\u00e9s e un veneciano os observan. No fondo pode observarse a batalla naval polo Pe\u00f1\u00f3n."}
{"id": "344132", "revid": "27155", "url": "https://gl.wikipedia.org/wiki?curid=344132", "title": "Selecci\u00f3n de parentesco", "text": "A selecci\u00f3n de parentesco \u00e9 a estratexia evolutiva que favorece o \u00e9xito reprodutivo dos parentes dun organismo, mesmo a costa da propia supervivencia e reproduci\u00f3n de dito organismo. O altru\u00edsmo de parentesco \u00e9 o comportamento altru\u00edsta cuxa evoluci\u00f3n \u00e9 impulsada pola selecci\u00f3n de parentesco. A selecci\u00f3n de parentesco \u00e9 un exemplo de fitness inclusiva, que combina o n\u00famero de descendentes producidos co n\u00famero que un individuo pode producir axudando a outros, como axudar a irm\u00e1ns.\nCharles Darwin discutiu o concepto da selecci\u00f3n de parentesco no seu libro de 1859 \"The Origin of Species\", onde reflexionaba sobre o crebacabezas dos insectos sociais est\u00e9riles, como as abellas do mel, que deixan a reproduci\u00f3n en mans das s\u00faas irm\u00e1s, argumentando que un beneficio selectivo para un organismo emparentado (o mesmo \"stock\") permitir\u00eda a evoluci\u00f3n dun trazo que lle confire o beneficio pero destr\u00fae o individuo ao mesmo tempo. R. A. Fisher en 1930 e J. B. S. Haldane en 1932 estableceron as matem\u00e1ticas da selecci\u00f3n de parentesco, e Haldane bromeou dicindo que estar\u00eda disposto a morrer por dous irm\u00e1ns ou oito curm\u00e1ns. En 1964, W. D. Hamilton popularizou o concepto e o maior avance no tratamento matem\u00e1tico do fen\u00f3meno (que fixera George R. Price), e que se acabou por co\u00f1ecer como \"regra de Hamilton\". No mesmo ano John Maynard Smith utilizou o termo actual selecci\u00f3n de parentesco (\"kin selection\") por primeira vez.\nSegundo a regra de Hamilton, a selecci\u00f3n de grupo causa que aumente a frecuencia dos xenes cando \"o parentesco xen\u00e9tico dun receptor con respecto a un actor multiplicado polo beneficio do receptor\" \u00e9 maior que o custo reprodutivo que ten o actor. A regra \u00e9 dif\u00edcil de comprobar, pero un estudo nos esqu\u00edos \"Tamiasciurus hudsonicus\" feito en 2010 encontrou que na natureza a adopci\u00f3n de orfos por nais surrogadas ocorr\u00eda soamente cando se daban as condici\u00f3ns da regra de Hamilton. Hamilton propuxo dous mecanismos para a selecci\u00f3n de grupo: reco\u00f1ecemento de parentes, na que os individuos poden identificar aos seus parentes, e poboaci\u00f3ns viscosas, nas que a dispersi\u00f3n \u00e9 rara dabondo como para que as poboaci\u00f3ns estean estreitamente emparentadas. Os mecanismos de poboaci\u00f3n viscosa fan posible a selecci\u00f3n de parentesco e a cooperaci\u00f3n social en ausencia de reco\u00f1ecemento de parentes. A relaci\u00f3n de crianza (\"nurture kinship\"), \u00e9 dicir, o tratamento dos individuos como parentes cando viven xuntos, \u00e9 suficiente para a selecci\u00f3n de parentesco, dadas asunci\u00f3ns razoables sobre as taxas de dispersi\u00f3n. A selecci\u00f3n de parentes non \u00e9 o mesmo que a selecci\u00f3n de grupos, na que a selecci\u00f3n natural act\u00faa sobre o grupo no seu conxunto.\nNos humanos, o altru\u00edsmo d\u00e1se con m\u00e1is probabilidade e a maior escala con parentes que cos individuos non relacionados; por exemplo, os humanos fan agasallos segundo o estreitamente relacionados que est\u00e1n co receptor. Noutras especies, como os monos \"Chlorocebus pygerythrus\" pract\u00edcase un coidado das cr\u00edas por individuos que non son as s\u00faas nais, no que a mi\u00fado femias emparentadas como irm\u00e1s m\u00e1is vellas ou avoas coidan das cr\u00edas, segundo o seu parentesco. Outro exemplo \u00e9 o camar\u00f3n social \"Synalpheus regalis\" protexe aos xuven\u00eds dentro de colonias moi relacionadas.\nIntroduci\u00f3n hist\u00f3rica.\nO primeiro en discutir o concepto da selecci\u00f3n de parentesco foi Charles Darwin. No libro \"The Origin of Species\" escribiu claramente sobre o enigma que supo\u00f1\u00edan os insectos sociais est\u00e9riles altru\u00edstas que\nNeste texto \"a familia\" e o \"raba\u00f1o\" ref\u00edrense \u00e1 selecci\u00f3n de parentesco. Este texto e outros de Darwin sobre \"selecci\u00f3n de parentesco\" son destacados no libro de referencia de D. J. Futuyma \"Evolutionary Biology\" e no de E. O. Wilson \"\".\nOs primeiros tratamentos matem\u00e1ticos formais da selecci\u00f3n de parentesco foron os de R. A. Fisher en 1930 e J. B. S. Haldane en 1932 e 1955. J. B. S. Haldane comprendendo ben as cantidades e consideraci\u00f3ns b\u00e1sicas da selecci\u00f3n de parentesco deixou escrita unha frase que se fixo famosa: \"sacrificar\u00eda a mi\u00f1a vida por dous irm\u00e1ns ou oito curm\u00e1ns\" (\"I would lay down my life for two brothers or eight cousins\"). O comentario de Haldane alud\u00eda ao feito de que se un individuo perde a s\u00faa vida para salvar a dous irm\u00e1ns, catro sobri\u00f1os, ou oito curm\u00e1ns, ser\u00eda un \"trato xusto\" en termos evolutivos, xa que os irm\u00e1ns son como media id\u00e9nticos nun 50 % pola s\u00faa com\u00fan descendencia, os sobri\u00f1os nun 25%, e os curm\u00e1ns nun 12,5% (nunha poboaci\u00f3n diploide que se aparea aleatoriamente e previamente exog\u00e1micas). Pero Haldane tam\u00e9n bromeou dicindo que realmente s\u00f3 morrer\u00eda por salvar algo m\u00e1is que un s\u00f3 xemelgo id\u00e9ntico a el ou m\u00e1is que dous irm\u00e1ns completos. En 1955 aclarou:\nW. D. Hamilton, en 1963 e especialmente en 1964, popularizou o concepto e o tratamento matem\u00e1tico m\u00e1is completo que fixo George Price.\nJohn Maynard Smith parece que acu\u00f1ou o termo actual de \"selecci\u00f3n de parentesco\" en 1964:\nA selecci\u00f3n de parentesco causa cambios na frecuencia x\u00e9nica co paso das xeraci\u00f3ns, impulsados polas interacci\u00f3ns entre os individuos emparentados. Esta din\u00e1mica constit\u00fae a base conceptual da teor\u00eda da evoluci\u00f3n social. Alg\u00fans caosos de evoluci\u00f3n por selecci\u00f3n natural s\u00f3 poden comprenderse se consideramos como os parentes biol\u00f3xicos se infl\u00faen mutuamente nas s\u00faas fitness. Baixo selecci\u00f3n natural, un xene que codifique un trazo que mellora a fitness dos individuos que o portan deber\u00eda incrementar a s\u00faa frecuencia na poboaci\u00f3n; e inversamente, un xene que dimin\u00faa a fitness individual dos seus portadores deber\u00eda ser eliminado. Por\u00e9n, un xene hipot\u00e9tico que cause un comportamento que mellora a fitness dos parentes pero dimin\u00fae a do individuo que ten o comportamento, pode, malia todo, incrementar a s\u00faa frecuencia, porque os parentes a mi\u00fado portan o mesmo xene. Segundo este principio, a mellora da fitness dos parentes pode \u00e1s veces compensar sobradamente a perda de fitness no individuo que presenta o comportamento, facendo que a selecci\u00f3n de parentesco sexa posible. Iso \u00e9 un caso especial dun modelo m\u00e1is xeral, a chamada \"fitness inclusiva\". Esta an\u00e1lise foi posta en discusi\u00f3n, e Wilson escribiu que \"os alicerces da teor\u00eda xeral da fitness inclusiva baseados na teor\u00eda da selecci\u00f3n de parentesco derrub\u00e1ronse\" e en vez diso agora bas\u00e9ase na teor\u00eda da eusocialidade e na \"coevoluci\u00f3n xenes-cultura\" para explicar os mecanismos subxacentes da sociobiolox\u00eda.\nA \"selecci\u00f3n de parentesco\" non deber\u00eda confundirse coa \"selecci\u00f3n de grupo\" segundo a cal un trazo xen\u00e9tico pode facerse prevalente nun grupo porque beneficia ao grupo no seu conxunto, independentemente de calquera beneficio que poidan ter os individuos. Todas as formas co\u00f1ecidas de selecci\u00f3n de grupo concordan co principio de que o comportamento dun individuo pode ser exitoso evolutivamente soamente se os xenes responsables deste comportamento seguen a regra de Hamilton, e, por tanto, en conxunto, benef\u00edcianse do comportamento.\nRegra de Hamilton.\nFormalmente, deber\u00eda incrementarse a frecuencia dos xenes cando\nformula_1\nonde\nEsta desigualdade co\u00f1\u00e9cese como regra de Hamilton por W. D. Hamilton, que en 1964 publicou o primeiro tratamento cuantitativo formal da selecci\u00f3n de parentesco.\nO par\u00e1metro de parentesco (r) da regra de Hamilton foi introducida en 1922 por Sewall Wright como un coeficiente de parentesco que d\u00e1 a probabilidade de que nun locus aleatorio, os alelos sexan id\u00e9nticos por descendencia. Autores posteriores, inclu\u00edndo a Hamilton, reformularon \u00e1s veces isto cunha regresi\u00f3n, que, a diferenza das probabilidades, pode ser negativa. Unha an\u00e1lise de regresi\u00f3n que produce relaci\u00f3ns estatisticamente negativas significativas indica que dous individuos son menos parecidos xeneticamente que dous tomados aleatoriamente (Hamilton 1970, Nature &amp; Grafen 1985 Oxford Surveys in Evolutionary Biology). Isto foi aducido para explicar a evoluci\u00f3n do comportamento malintencionado que consiste en actos que producen danos, ou perda de fitness, tanto para o actor coma para o receptor.\nHai pouco apoio emp\u00edrico \u00e1 regra de Hamilton en animais salvaxes, xa que \u00e9 dif\u00edcil cuantificar os custos dos diferentes comportamentos. O primeiro estudo para po\u00f1er a proba a regra de Hamilton f\u00edxose en 2010 co esqu\u00edo \"Tamiasciurus hudsonicus\" do Yuk\u00f3n, Canad\u00e1. Os investigadores encontraron que as nais surrogadas adoptaban cr\u00edas orfas emparentadas pero non o fac\u00edan as que non estaban emparentadas. Os investigadores calcularon o custo da adopci\u00f3n ao medir un decrecemento na probabilidade de supervivencia de toda a camada despois de incrementar a camada nunha cr\u00eda, mentres que o beneficio foi medido como o incremento da probabilidade de supervivencia do orfo. O grao de parentesco do orfo e a nai surrogada para que ocorra a adopci\u00f3n depend\u00eda do n\u00famero de cr\u00edas que a nai surrogada xa ti\u00f1a no seu ni\u00f1o, xa que isto afectaba ao custo da adopci\u00f3n. O estudo mostrou que as femias sempre adoptaban orfos cando rB &gt; C, pero nunca o fac\u00edan cando rB &lt; C, o que proporciona un forte apoio \u00e1 regra de Hamilton.\nMecanismos.\nO altru\u00edsmo ocorre onde o individuo actor sofre unha perda de fitness mentres que o individuo receptor experimenta unha ganancia de fitness. Un exemplo \u00e9 o sacrificio dun individuo para axudar a outro.\nHamilton (1964) sinalou dous xeitos mediante os cales pod\u00eda favorecerse o altru\u00edsmo da selecci\u00f3n de parentesco:\nReco\u00f1ecemento de parentes: Primeiro, se os individuos te\u00f1en a capacidade de reco\u00f1ecer os parentes e de discriminar (positivamente) base\u00e1ndose no parentesco, ent\u00f3n o parentesco medio dos receptores do altru\u00edsmo poder\u00eda ser o suficientemente grande como para que haxa selecci\u00f3n de parentesco. Debido \u00e1 natureza facultativa deste mecanismo, o reco\u00f1ecemento de parentes e a discriminaci\u00f3n esp\u00e9rase que sexan pouco importantes ag\u00e1s entre formas \"superiores\" de vida como pode ser o peixe \"Neolamprologus pulcher\" (a\u00ednda que hai algunhas evidencias del en protozoos). N\u00f3tese tam\u00e9n que o reco\u00f1ecemento de parentes pode ser seleccionado para evitar a endogamia, e hai poucas probas que indiquen que o reco\u00f1ecemento de parentes \"innato\" xogue un papel na mediaci\u00f3n do altru\u00edsmo. Un experimento mental sobre o reco\u00f1ecemento/discriminaci\u00f3n de parentes \u00e9 o hipot\u00e9tico efecto barba verde, no que se imaxina un xene para o comportamento social que tam\u00e9n causa un fenotipo distintivo que pode ser reco\u00f1ecido por outros portadores dese xene. Debido \u00e1 semellanza xen\u00e9tica conflitiva no resto do xenoma, haber\u00eda unha presi\u00f3n de selcci\u00f3n para que fosen suprimidos os sacrificios altru\u00edstas da barba verde, facendo a ascendencia com\u00fan a forma m\u00e1is probable de fitness inclusiva.\nPoboaci\u00f3ns viscosos: En segundo lugar, mesmo o altru\u00edsmo indiscriminado pode ser favorecido en poboaci\u00f3ns \"viscosas\" con baixas taxas de dispersi\u00f3n ou con rangos curtos de dispersi\u00f3n. Aqu\u00ed, os compa\u00f1eiros sociais te\u00f1en normalmente un parentesco xeneal\u00f3xico pr\u00f3ximo, e as\u00ed o altru\u00edsmo pode florecer mesmo en ausencia de facultades de reco\u00f1ecemento de parentes e discriminaci\u00f3n de parentes; a proximidade espacial e sinais circunstanciais servir\u00edan como forma rudimentaria de discriminaci\u00f3n. Isto suxire unha explicaci\u00f3n bastante xeral do altru\u00edsmo. A selecci\u00f3n direccional sempre favorece a aqueles con maiores taxas de fecundidade dentro de certas poboaci\u00f3ns. Os individuossociais poden a mi\u00fado mellorar a supervivencia da s\u00faa propia parentela ao pariciparen e seguiren as regras do seu propio grupo.\nHamilton despois modificou as s\u00faas anteriores opini\u00f3ns e suxeriu que era improbable que unha capacidade innata de reco\u00f1ecer o parentesco xen\u00e9tico real fose o mecanismo mediador dominante do altru\u00edsmo de parentesco:\nAs clarificaci\u00f3ns posteriores de Hamilton a mi\u00fado pasaron desapercibidas, e debido \u00e1 asunci\u00f3n que durara tanto tempo de que a selecci\u00f3n de parentesco require poderes innatos de reco\u00f1ecemento de parentes, alg\u00fans te\u00f3ricos trataron de esclarecer a posici\u00f3n en traballos recentes:\nA aceptaci\u00f3n de que o reco\u00f1ecemento de parentes debe ser innato, e de que a mediaci\u00f3n baseada en sinais da cooperaci\u00f3n social baseada na dispersi\u00f3n limitada e un contexto de desenvolvemento compartido non son suficientes, escureceu significativamente os progresos feitos na aplicaci\u00f3n da selecci\u00f3n de parentesco e a teor\u00eda da fitness inclusiva a unha ampla variedade de especies, inclu\u00edda a humana, sobre a base da mediaci\u00f3n baseada en sinais de ligaz\u00f3n social e patentesco de crianza.\nSelecci\u00f3n de parentesco e patr\u00f3ns sociais humanos.\nOs psic\u00f3logos evolutivos, seguindo a interpretaci\u00f3n dos antrop\u00f3logos darwinistas da teor\u00eda da selecci\u00f3n de parentesco intentaron inicialmente explicar o comportamento altru\u00edsta humano por medio de selecci\u00f3n de parentesco afirmando que \"os comportamentos que axudan a un parente xen\u00e9tico son favorecidos pola selecci\u00f3n natural.\" Por\u00e9n, a maior\u00eda dos psic\u00f3logos evolutivos reco\u00f1ecen que esta formulaci\u00f3n abreviada com\u00fan \u00e9 inexacta:\nIgual que pasou coas incursi\u00f3ns sociobiol\u00f3xicas iniciais nos datos multiculturais, os enfoques t\u00edpicos non poden encontrar unha axeitada explicaci\u00f3n dos descubrimentos dos etn\u00f3grafos sobre que os patr\u00f3ns de parentesco humanos non est\u00e1n necesariamente constru\u00eddos con lazos de sangue. Por\u00e9n, como os \u00faltimos refinamentos de Hamilton da s\u00faa teor\u00eda deixaron claro, non pred\u00edn simplemente que os individuos relacionados xeneticamente inevitablemene se reco\u00f1ecer\u00e1n e establecer\u00e1n comportamentos sociais positivos cos seus parentes xen\u00e9ticos, sen\u00f3n que puideron evolucionar mecanismos indirectos baseados no contexto, os cales en ambientes hist\u00f3ricos cumpren o criterio da fitness inclusiva (ver secci\u00f3n anterior). A consideraci\u00f3n dos dem\u00f3grafos do ambiente evolutivo t\u00edpico de calquera especie \u00e9 crucial para comprender a evoluci\u00f3n dos comportamentos sociais. Como o propio Hamilton indicou, \"Os actos altru\u00edstas ou ego\u00edstas s\u00f3 son posibles cando est\u00e1 dispo\u00f1ible un obxecto social axeitado. Neste sentido os comportamentos son condicionais desde o principio.\" (Hamilton 1987, 420).\nDesde esta perspectiva, e notando a necesidade de dispo\u00f1er dun contexto axeitado da interacci\u00f3n, os datos sobre como est\u00e1 mediado o altru\u00edsmo en mam\u00edferos sociais facilmente te\u00f1en sentido. En mam\u00edferos sociais, primates e humanos, os actos altru\u00edstas que cumpren o criterio de selecci\u00f3n de parentesco est\u00e1n mediados tipicamente por sinais circunstanciais como o ambiente de desenvolvemento compartido, familiaridade e lazos sociais. \u00c9 dicir, \u00e9 o contexto o que media o desenvolvemento do proceso de establecemento de lazos e a expresi\u00f3n dos comportamentos altru\u00edstas, non o parentesco xen\u00e9tico \"per se\". Esta interpretaci\u00f3n \u00e9 compatible cos datos etnogr\u00e1ficos multiculturais e denominouse parentesco de crianza (\"nurture kinship\").\nExemplos.\nA eusocialidade util\u00edzase para describir sistemas sociais que te\u00f1en tres caracter\u00edsticas: (1) solapamento das xeraci\u00f3ns entre os proxenitores e a s\u00faa descencdencia; (2) coidado cooperativo das cr\u00edas, e (3) castas especializadas de individuos non reprodutores. Os insectos sociais son bos exemplos de individuos que te\u00f1en o que parecen ser trazos seleccionados por parentesco. As obreiras dalgunhas especies son est\u00e9riles, un trazo que non aparecer\u00eda se a selecci\u00f3n individual fose o \u00fanico proceso que est\u00e1 funcionando. O coeficiente de parentesco \"r\" \u00e9 anormalmente alto nas irm\u00e1s das obreiras nunha colonia de himen\u00f3pteros debido \u00e1 haplodiploid\u00eda. A regra de Hamilton crese que se cumpre porque os beneficios na fitness para as obreiras se cre que exceden os custos en termos de oportunidades reprodutivas perdidas, a\u00ednda que isto nunca foi demostrado empiricamente. Hai hip\u00f3teses que compiten con esta, que poder\u00edan tam\u00e9n explicar a evoluci\u00f3n do comportamento social neses organismos.\nOutro exemplo \u00e9 a preferencia observada entre individuos nas comunidades do mono \"Cercopithecus solatus\". Un estudo mostrou que os parentes por li\u00f1a materna eran favorecidos respecto a outros individuos, pero ese comportamento ca\u00eda significativamente con parentes m\u00e1is distantes que os medio irm\u00e1ns.\nAs chamadas de alarma nos esqu\u00edos terrestres son outro exemplo. A\u00ednda que estes animais poden alertar a outros individuos da s\u00faa especie dos perigos, isto chama a atenci\u00f3n sobre o que fai a chamada e expono a un maior risco de depredaci\u00f3n. Paul Sherman estudou as chamadas de alarma destes animais e observou que as chamadas ocorr\u00edan m\u00e1is frecuentemente cando o que fac\u00eda a chamada ti\u00f1a parentes preto. Nun estudo similar, John Hoogland seguiu a individuos machos durante difeentes estadios da s\u00faa vida. No roedor \"Cynomys\" os machos modificaban a s\u00faa taxa de chamadas cando estaban pr\u00f3ximos a un parente. Estes comportamentos mostran que o autosacrificio \u00e9 dirixio cara aos parentes pr\u00f3ximos, e que hai unha ganancia de fitness indirecta.\nAlan Krakauer da Universidade de California, Berkeley estudou a selecci\u00f3n de parentesco no comportamento de cortexo dos pavos salvaxes. Igual que unha moza adolescente axuda \u00e1 s\u00faa irm\u00e1 m\u00e1is vella a prepararse para unha festa, un pavo subordinado pode axudar ao seu irm\u00e1n dominante a despregar unha impresionante exhibici\u00f3n en equipo que \u00e9 s\u00f3 en beneficio do membro dominante.\nMesmo certas plantas poden reco\u00f1ecer e responder aos lazos de parentesco. Susan Dudley na Universidade McMaster do Canad\u00e1 usou a planta \"Cakile\" para comparar os patr\u00f3ns de crecemento de plantas non relacionadas que compart\u00edan un testo de plantas do mesmo clon. Atopou que as plantas non relacionadas compet\u00edan polos nutrientes do solo por medio dun crecemento agresivo das ra\u00edces. Isto non ocorr\u00eda coas plantas irm\u00e1s.\nO rato \"Apodemus sylvaticus\" xera agregados de espermatozoides que forman trens m\u00f3biles, alg\u00fans dos espermatozoides sofren reacci\u00f3ns acros\u00f3micas prematuras que se correlacionan con mellorar a mobilidade deses trens m\u00f3biles cara ao \u00f3vulo da femia para a fecundaci\u00f3n. Esta asociaci\u00f3n crese que se produce como resultado dun \"efecto barba verde\" no cal os espermatozoides realizan un acto de selecci\u00f3n de parentes altru\u00edsta despois de identificar a semellanza xen\u00e9tica dos espermatozoides que o rodean.\nExemplos humanos.\nA\u00ednda que pode que a regra de Hamilton non sempre se aplique, diversos estudos demostraton que o parentesco adoita ser importante para o altru\u00edsmo humano porque os humanos est\u00e1n inclinados a comportarse m\u00e1is altruistamente cara aos seus parentes que cara a individuos non relacionados. Moitas persoas elixen vivir preto dos seus parentes, intercambian regalos cos seus parentes, e favor\u00e9cenos en legados en proporci\u00f3n ao seu maior parentesco.\nEstudos experimentais, entrevistas e enquisas.\nNun estudo estrevistouse a varios centos de mulleres nos \u00c1nxeles, California para estudar os patr\u00f3ns nas que se produc\u00eda a axuda entre parentes comparados con entre non parentes. A\u00ednda que os amigos non emparentados se axudaban de boa gana, a s\u00faa axuda era moito m\u00e1is probablemente rec\u00edproca. Por\u00e9n, as maiores cantidades de axuda non rec\u00edproca, eran proporcionados polos parentes. Adicionalmente, os parentes m\u00e1is pr\u00f3ximos eran considerados fontes m\u00e1is probables de axuda que os distantes. De xeito similar, varias enquisas a estudantes univesitarios americanos encontraron que era m\u00e1is probable que os individuos afrontasen o custo de axudar a un parente cando hab\u00eda unha alta probabilidade de que o parentesco e o beneficio fose maior que o custo. O sentimento de boa disposici\u00f3n a axudar dos participantes era maior cara aos membros da familia que aos non emparentados. Adicionalmente, os participantes estaban m\u00e1is dispostos a axudar aos individuos m\u00e1is emparentados con eles. As relaci\u00f3ns interpersoais entre parentes en xeral daban m\u00e1is apoio e eran menos maquiav\u00e9licas que entre os non emparentados.\nNun experimento, os participantes (tanto do Reino Unido coma zul\u00fas de Sur\u00e1frica) canto m\u00e1is tempo manti\u00f1an unha dolorosa posici\u00f3n de esqu\u00ed, m\u00e1is di\u00f1eiro ou comida se regalaba a un determinado parente. Os participantes repetiron o experimento con individuos con diferente parentesco (pais e irm\u00e1ns a r = 0,5, av\u00f3s, sobri\u00f1os a r = 0,25 etc.). Os resultados mostraron que os participantes manti\u00f1an aquela inc\u00f3moda posici\u00f3n durante intervalos m\u00e1is longos canto maior era o grao de parentesco entre eles e os que recib\u00edan a recompensa.\nEstudos observacionais.\nUn estudo das pr\u00e1cticas de compartici\u00f3n da comida na pequena illa de Ifaluk das Carolinas Occidentais determinou que a compartici\u00f3n de comida era m\u00e1is com\u00fan entre persoas da mesma illa, posiblemente porque o grao de parentesco entre os habitantes da mesma illa ser\u00eda maior que o parentesco entre os habitantes de diferentes illas. Cando a comida se compart\u00eda entre illas, a distancia que o compartidor ti\u00f1a que viaxar para chegar al\u00ed estaba correlacionada con quen era o receptor, xa que para querer facer unha viaxe a gran distancia o receptor ti\u00f1a que ser un parente pr\u00f3ximo. O parentesco do individuo e o beneficio de fitnes inclusiva potencial ti\u00f1a que compensar o custo de enerx\u00eda de transportar a comida unha certa distancia.\nOs humanos poden usar a herdanza de bens materiais e riquezas para maximizar as s\u00faas fitness inclusivas. Ao proporcionar unha riqueza herdada a un parente pr\u00f3ximo, un individuo pode mellorar as oportunidades reprodutivas do seu parente e as\u00ed incementar a s\u00faa fitness inclusiva mesmo despois de morrer. Un estudo de mil testamentos atopou que os beneficiarios que recib\u00edan a maior parte da herdanza eran xeralmente os m\u00e1is estreitamente emparentados co que fac\u00eda o legado. Os parentes m\u00e1is distantes recib\u00edan proporcionalmente menos herdanza, e as menores cantidades recib\u00edanas os non emparentados.\nUn estudo das pr\u00e1cticas de coidado dos nenos entre mulleres canadenses encontrou que as mulleres estudadas con nenos proporcionaban coidados aos nenos de mulleres non emparentadas reciprocamente. O custo de coidar nenos non emparentados estaba compensado polos beneficios que recib\u00eda a muller cando despois outra coidaba \u00e1 s\u00faa vez os seus fillos. Por\u00e9n, as mulleres sen fillos era significativamente m\u00e1is probable que ofrecesen coidados aos emparentados. Para os individuos sen fillos propios, os beneficios para a fitness inclusiva de proporcionar coidados a nenos estreitamente emparentados poder\u00eda superar os custos de tempo e enerx\u00eda do coidado de nenos.\nO investimento familiar nos fillos entre familias negras de Sur\u00e1frica tam\u00e9n parece consistente cun modelo de fitness inclusiva. Un maior grao de parentesco entre os nenos e os seus coidadores correlacion\u00e1base frecuentemente cun maior grao de investimento nos nenos, proporcion\u00e1ndolles m\u00e1is comida, coidado da s\u00faa sa\u00fade, e roupa. O parentesco entre os nenos e o resto da familia tam\u00e9n est\u00e1 positivamente asociado coa regularidade co que os nenos \u00edan ao m\u00e9dico local e co curso m\u00e1is alto que os nenos completaban na escola. Adicionalmente, o parentesco asoc\u00edabase negativamente con que un neno estivese nun curso escolar inferior ao que lle correspond\u00eda por idade.\nA observaci\u00f3n dos cazadores-recolectores Dolgan do norte de Rusia suxeriu que, mentres que a compartici\u00f3n de comida rec\u00edproca ocorre tanto entre parentes coma non parentes, hai transferencias asim\u00e9tricas m\u00e1is grandes e m\u00e1is frecuentes de comida cos parentes. Os parentes \u00e9 m\u00e1is probable que sexan benvidos a comidas non rec\u00edprocas, mentres que os non parentes son desanimados a asistir. Finalmente, mesmo cando a compartici\u00f3n de comida rec\u00edproca ocorre entre familias, estas familias est\u00e1n a mi\u00fado moi estreitamente emparentadas, e os principais beneficiarios son os fillos.\nOutras investigai\u00f3ns indican que a violencia en familias \u00e9 m\u00e1is probable que ocorra cando est\u00e1n presentes padrastos/madrastas e que a \"relaci\u00f3n xen\u00e9tica est\u00e1 asociada cunha suavizaci\u00f3n do conflito, e as valoraci\u00f3ns evidentes da xente deles mesmos e dos outros est\u00e1n sistematicamente relacionadas cos valores reprodutivos das partes\".\nOutros numerosos estudos suxiren como pode funcionar a fitness inclusiva entre diferentes pobos, como os Ye\u2019kwana do sur de Venezuela, os xitanos de Hungr\u00eda, e a malfadada expedici\u00f3n Donner nos Estados Unidos.\nExemplos non humanos.\nOs monos \"Chlorocebus pygerythrus\" mostran selecci\u00f3n de parentesco entre irm\u00e1ns, nais e fillos, e av\u00f3s-netos. Estes monos realizan crianza non materna de parentes, cando o coidador \u00e9 tipicamene unha femia irm\u00e1 vella ou avoa. Outros estudos mostraron que os individuos act\u00faan agresivamente cara a outros individuos que eran agresivos cos seus parentes.\n\"Synalpheus regalis\" \u00e9 unha especie de camar\u00f3n eusocial que protexe aos inmaturos na colonia. Ao defender aos individuos novos, o camar\u00f3n defensor maior pode incrementar a s\u00faa fitness inclusiva. Datos de estudos de alocimas indicaron que o parentesco dentro da colonia \u00e9 alto, e como media do 0,50, o que indica que as colonias nesta especie son grupos de parentes pr\u00f3ximos.\nCr\u00edticas.\nA teor\u00eda da selecci\u00f3n de parentesco foi criticada en dous estudos, nun publicado en 1998 e noutro en 2002. Alonso e Schuck-Paim argumentan que os comportamentos que a selecci\u00f3n de parentesco trata de explicar non son altru\u00edstas (en puros termos darwinistas) porque: (1) poden favorecer directamente ao que os realiza como individuo que trata de maximizar a s\u00faa proxenie (polo que os comportamentos poden explicarse como unha selecci\u00f3n individual corrente); (2) estes comportamentos benefician ao grupo (polo que poden ser explicados como selecci\u00f3n de grupo); e (3) son subprodutos dun sistema de desenvolvemento de moitos \"individuos\" que realizan diferentes tarefas (como nunha colonia de abellas, ou as c\u00e9lulas dos organismos multicelulares, que son o foco da selecci\u00f3n). Tam\u00e9n argumentan que os xenes implicados nos conflitos de proporci\u00f3n de sexos (\"sex ratio\") pod\u00edan ser tratados como \"parasitos\" das colonias sociais (xa establecidas), non como os seus \"promotores\", e, por tanto, a proporci\u00f3n de sexos nas colonias ser\u00eda irrlevante para a transmisi\u00f3n da eusocialidade. Estes artigos foron en gran medida ignorados ata que foron citados por Martin Nowak, Corina Tarnita, e E. O. Wilson. Estes \u00faltimos autores argumentaron que:\nEles, igual que antes Alonso (1998) e Alonso e Schuck-Paim (2002), explican estes fen\u00f3menos mediante selecci\u00f3n a multinivel. Isto orixinou unha forte resposta, inclu\u00edndo unha refutaci\u00f3n publicada en \"Nature\" asinada por uns cen investigadores."}
{"id": "344134", "revid": "27155", "url": "https://gl.wikipedia.org/wiki?curid=344134", "title": "Altru\u00edsmo de parentesco", "text": ""}
{"id": "344135", "revid": "7802", "url": "https://gl.wikipedia.org/wiki?curid=344135", "title": "Seixeles", "text": ""}
{"id": "344138", "revid": "122742", "url": "https://gl.wikipedia.org/wiki?curid=344138", "title": "Factor abi\u00f3tico", "text": "En biolox\u00eda os factores abi\u00f3ticos son as partes qu\u00edmicas ou f\u00edsicas non vivas do ambiente que afectan aos organismos vivos e ao funcionamento dos ecosistemas. Entre os factores abi\u00f3ticos est\u00e1n a luz, radiaci\u00f3n, temperatura, presi\u00f3n, humidade, concentraci\u00f3ns dos gases atmosf\u00e9ricos, condici\u00f3ns do solo, concentraci\u00f3n de substancias qu\u00edmicas etc.\nOs compo\u00f1entes abi\u00f3ticos comprenden as condici\u00f3ns f\u00edsicas e os recursos non vivos que afectan ao crecemento, mantemento ou reproduci\u00f3n dos organismos vivos. Os recursos son as substancias ou obxectos no ambiente que un organismo require e consome ou que fai que queden dispo\u00f1ibles para outros organismos.\nEntre os factores abi\u00f3ticos f\u00edsicos est\u00e1n: temperatura (temperatura media no ecosistema, oscilaci\u00f3ns da temperatura, temperaturas m\u00ednimas por debaixo da conxelaci\u00f3n), cantidade de luz (moita luz, sombra, horas de luz), precipitaci\u00f3ns (cantidade, uniformes ao longo do ano, estaci\u00f3n seca), humidade atmosf\u00e9rica, vento, presi\u00f3n etc. Moitos destes factores est\u00e1n influ\u00eddos polo clima. Entre os factores qu\u00edmicos est\u00e1n: pH (concentraci\u00f3n de H+), cantidade de ox\u00edxeno (disolto na auga, nos poros do solo), cantidade de auga e aire no solo, salinidade, concentraci\u00f3n de nutrientes ou toxinas etc. Nos ecosistemas terrestres os factores principais son a luz, temperatura e humidade atmosf\u00e9rica. Nos ecosistemas acu\u00e1ticos os m\u00e1is importantes son a luz, temperatura, salinidade, cantidade de ox\u00edxeno, presi\u00f3n, movementos da auga (correntes, ondas), nutrientes disoltos etc. Ademais, hai que ter en conta que a viscosidade e densidade da auga \u00e9 maior que a do aire.\nTodos estes factores afectan de distintas maneiras aos organismos, que te\u00f1en que adaptarse a eles. Cada especie ten un l\u00edmite de tolerancia para cada un destes factores. A luz s\u00f3 penetra ata certa profundidade nos ecosistemas acu\u00e1ticos, polo que nesa zona (zona f\u00f3tica) \u00e9 onde pode vivir o fitoplancto. Moitas plantas da selva est\u00e1n adaptadas a pouca luz, xa que o chan das selvas est\u00e1 en penumbra ao taparen as follas das \u00e1rbores a luz. Os seres vivos que est\u00e1n adaptados a condici\u00f3ns abi\u00f3ticas extremas denom\u00ednase extrem\u00f3filos. Por exemplo, certas arqueas especializ\u00e1ronse en vivir en condici\u00f3ns de temperatura extremadamente altas."}
{"id": "344139", "revid": "27155", "url": "https://gl.wikipedia.org/wiki?curid=344139", "title": "Abi\u00f3tico", "text": ""}
{"id": "344140", "revid": "27155", "url": "https://gl.wikipedia.org/wiki?curid=344140", "title": "Factores abi\u00f3ticos", "text": ""}
{"id": "344141", "revid": "27155", "url": "https://gl.wikipedia.org/wiki?curid=344141", "title": "Compo\u00f1ente abi\u00f3tico", "text": ""}
{"id": "344143", "revid": "23204", "url": "https://gl.wikipedia.org/wiki?curid=344143", "title": "John William Waterhouse", "text": "John William Waterhouse, nado o 6 de abril de 1849 en Roma e finado o 10 de febreiro de 1917 en Londres, foi un pintor brit\u00e1nico de estio Pre-Rafaelita. A s\u00faa obra \u00e9 varias d\u00e9cadas posterior ao fin da Irmandade Pre-Rafaelita, que tivo o seu apoxeo a mediados do s\u00e9culo XIX, polo que recibiu o sobrenome de \"o Pre-Rafaelita moderno\". Influenciado tam\u00e9n por outros artistas impresionistas contempor\u00e1neos, a s\u00faa obra \u00e9 co\u00f1ecida pola s\u00faa representaci\u00f3n de mulleres da mitolox\u00eda grega e das lendas art\u00faricas.\nNado en Italia, os seus pais eran \u00e1mbolos dous pintores ingleses. Trasladouse posteriormente a Londres, asistindo \u00e1 Royal Academy of Art. \u00d3 pouco tempo comezou a expo\u00f1er obras nas exhibici\u00f3ns anuais de ver\u00e1n, centr\u00e1ndose en crear grandes cadros con escenas da vida diaria e da mitolox\u00eda da Grecia antiga. M\u00e1is tarde adoptou o estilo Pre-Rafaelita de pintura malia o feito de que xa pasara de moda na escena art\u00edstica de Gran Breta\u00f1a.\nA\u00ednda sen ser tan co\u00f1ecido como outros artistas Pre-Rafaelitas como Dante Gabriel Rossetti, John Everett Millais ou William Holman Hunt, a obra de Waterhouse at\u00f3pase exposta en varias das principais galer\u00edas de arte brit\u00e1nicas, e a Royal Academy of Art organizou unha retrospectiva da s\u00faa obra no ano 2009.\nGaler\u00eda.\nEn total, John William Waterhouse produciu 118 pinturas."}
{"id": "344149", "revid": "1131", "url": "https://gl.wikipedia.org/wiki?curid=344149", "title": "Josep Maria Fonollosa", "text": ""}
{"id": "344151", "revid": "89787", "url": "https://gl.wikipedia.org/wiki?curid=344151", "title": "Veguellina de \u00d3rbigo", "text": "Veguellina de \u00d3rbigo \u00e9 unha localidade espa\u00f1ola pertencente ao concello de Villarejo de \u00d3rbigo, na provincia de Le\u00f3n. Ti\u00f1a unha poboaci\u00f3n de 2.113 habitantes en 2015, sendo a localidade m\u00e1is poboada do concello.\nAt\u00f3pase na estrada que une Le\u00f3n e La Ba\u00f1eza e tam\u00e9n conta cunha sa\u00edda da autoestrada Le\u00f3n-Astorga. Ademais pasa pola pedan\u00eda a li\u00f1a f\u00e9rrea entre Le\u00f3n e A Coru\u00f1a, aberta en 1866, data na que tam\u00e9n foi inaugurada a estaci\u00f3n de Veguellina."}
{"id": "344152", "revid": "1576", "url": "https://gl.wikipedia.org/wiki?curid=344152", "title": "Restauraci\u00f3n Meixi", "text": ""}
{"id": "344154", "revid": "47401", "url": "https://gl.wikipedia.org/wiki?curid=344154", "title": "Ant\u00f3n I Naxib", "text": "Ant\u00f3n I Naxib (en ), nado en Samalut (gobernaci\u00f3n de Minia, Exipto) o 18 de marzo de 1935 e finado no Cairo o 28 de marzo de 2022, foi un eclesi\u00e1stico cat\u00f3lico copto, Patriarca de Alexandr\u00eda entre 2006 e 2013, e cardeal da Igrexa Cat\u00f3lica.\nTraxectoria.\nPrimeiros anos.\nEntre 1953 e 1958 estudou no seminario interritual de Maadi (O Cairo) e, posteriormente, na Pontificia Universidade Urbaniana de Roma. \u00c1 s\u00faa volta a Exipto, realizou o servizo militar, e posteriormente foi ordenado sacerdote o 30 de outubro de 1960. Despois de exercer o seu ministerio durante un ano en Al-Fikria, na gobernaci\u00f3n de Minia, volveu a Roma onde licenciouse en Teolox\u00eda en 1962 e en Sagradas Escrituras en 1964 polo Pontificio Instituto B\u00edblico. A partir de 1964 foi profesor de Sagrada Escritura no seminario de Maadi. Tam\u00e9n traballou coa Sociedade B\u00edblica do L\u00edbano nunha nova traduci\u00f3n \u00e1rabe do Novo Testamento, com\u00fan para cat\u00f3licos, ortodoxos e protestantes.\nBispo de Minia.\nO 26 de xullo de 1977 foi nomeado bispo de Minia. Recibiu a consagraci\u00f3n episcopal de mans do patriarca Estevo I o 9 de setembro.\nDurante o seu pontificado preocupouse especialmente pola formaci\u00f3n dos sacerdotes, para os que instituiu retiros e cursos formativos espec\u00edficos de xeito continuo ao longo do ano. Tam\u00e9n esforzouse na formaci\u00f3n relixiosa dos laicos, fomentando as vocaci\u00f3ns ao sacerdocio e \u00e1 vida consagrada. Outra das s\u00faas prioridades na eparqu\u00eda de Minia foi a educaci\u00f3n, polo que creou tres escolas cat\u00f3licas, abertas a cristi\u00e1ns e musulm\u00e1ns.\nPor problemas de sa\u00fade, renunciou ao goberno da eparqu\u00eda o 9 de setembro de 2002.\nPatriarca de Alexandr\u00eda.\nO 30 de marzo de 2006 foi elixido patriarca de Alexandr\u00eda polo Santo S\u00ednodo da Igrexa Cat\u00f3lica Copta. Unha semana m\u00e1is tarde, o papa Bieito XVI lle concedeu a comu\u00f1\u00f3n eclesi\u00e1stica.\nNo consistorio do 20 de novembro de 2010 o papa Bieito XVI creouno cardeal.\nEn febreiro de 2012, a s\u00faa sa\u00fade deteriorouse novamente, polo que o bispo de Asiut Kirilus Wiliam foi designado para gobernar a Igrexa en caso de incapacidade do patriarca. O cardeal sufriu un ataque cerebral o 31 de decembro de 2011 que lle provocou unha par\u00e1lise parcial e dificultades na fala. Renunciou ao cargo de patriarca o 15 de xaneiro de 2013."}
{"id": "344156", "revid": "22570", "url": "https://gl.wikipedia.org/wiki?curid=344156", "title": "Estudios Garate", "text": "Os estudios Garate son uns estudios de gravaci\u00f3n fundados por Kaki Arkarazo, o que fora guitarrista de M-ak, Kortatu, Negu Gorriak ou Naci\u00f3n Reixa. At\u00f3pase nun antigo casar\u00edo no concello de Andoain (Guip\u00fascoa, Pa\u00eds Vasco). O estudio consta de dous estudios de gravaci\u00f3n e un equipo m\u00f3bil para gravaci\u00f3ns en directo.\nNo estudio traballan, al\u00e9n do propio Kaki, Mikel Abrego e Haritz Harreguy como m\u00fasicos, produtores e t\u00e9cnicos de son e Izaskun Silva como relaci\u00f3ns p\u00fablicas.\nPolos estudios pasaron grupos e m\u00fasicos como Chucho, ADN, Fermin Muguruza, Vetusta Morla, Dixebra, Kashbad, Anari, Amparanoia, Betagarri, Banda Bassotti, Atom Rhumba, Los Deltonos, Habeas Corpus, Eraso!, Soziedad Alkoholika, Sagarroi, Skalariak, Berri Txarrak, Ka\u00f3tiko, Kuraia, Miqui Puig, Manta Ray, Cultura Probase, La Maravillosa Orquesta del Alcohol, O sonoro max\u00edn ou NAO."}
{"id": "344157", "revid": "1888", "url": "https://gl.wikipedia.org/wiki?curid=344157", "title": "Ra\u00fal Iturra", "text": "Ra\u00fal \u00c1ngel Iturra Redondo, nado en Chile o 20 de xaneiro de 1941, \u00e9 un antrop\u00f3logo chileno.\nTraxectoria.\nLicenciado en Antropolox\u00eda pola Universidade Cat\u00f3lica de Valpara\u00edso. Marchou de Chile en 1973, intal\u00e1ndose en Londres. \u00c9 doutor en Antropolox\u00eda pola Universidade de Cambridge coa tese \"Strategies of production in a Galician Parish (NW Spain)\"."}
{"id": "344158", "revid": "1888", "url": "https://gl.wikipedia.org/wiki?curid=344158", "title": "Ra\u00fal Iturra Redondo", "text": ""}
{"id": "344159", "revid": "89787", "url": "https://gl.wikipedia.org/wiki?curid=344159", "title": "Batalla de Roncesvales", "text": "A batalla de Roncesvales tivo lugar o 15 de agosto de 778 (segundo outros autores, nalgunha data non identificada de 808), posiblemente en Luzaide, preto do desfiladeiro de Roncesvales dos Pireneos de Navarra, na que a retaguarda do ex\u00e9rcito de Carlomagno mandada por Rold\u00e1n foi decimada nunha emboscada efectuada por vasc\u00f3ns, como tese m\u00e1is probable. Ocorreu no contexto dos intentos de realizar na zona unha Marca Hisp\u00e1nica carolinxia, que no territorio pamplon\u00e9s se logrou s\u00f3 durante 10 anos, do 806 \u00f3 816."}
{"id": "344160", "revid": "1131", "url": "https://gl.wikipedia.org/wiki?curid=344160", "title": "Gerardo dei Tintori", "text": "San Gerardo dei Tintori, nado en Monza de 1134 e finado na mesma vila o 6 de xu\u00f1o de 1207, foi un relixioso italiano."}
{"id": "344162", "revid": "89787", "url": "https://gl.wikipedia.org/wiki?curid=344162", "title": "Gaivota de Bonaparte", "text": "A gaivota de Bonaparte (\"Chroicocephalus philadelphia\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nA especie tarda dous anos en acadar a plumaxe de adulto. \u00c9 unha gaivota pequena, con cabeza, peteiro e extremos das as de cor negra. O resto das as presentan un gris craro dominante. As patas son dun laranxa p\u00e1lido.\nDistribuci\u00f3n.\nDistrib\u00faese por Norteam\u00e9rica, dende Alasca ata o Quebec. Inverna nas costas atl\u00e1nticas e pac\u00edficas de Norteam\u00e9rica, dende o leste ata o Golfo de M\u00e9xico. En Europa so se observan individuos divagantes no norte, especialmente no Reino Unido e en Irlanda. No caso da Pen\u00ednsula Ib\u00e9rica, todas as citas son de Galicia, o litoral cant\u00e1brico e algunha cita illada das Illas Canarias.\nEn Galicia.\nConsid\u00e9rase unha rareza. Citas moi puntuais. T\u00e9\u00f1ense documentado citas na Costa da Morte e na comarca de Vigo."}
{"id": "344163", "revid": "5863", "url": "https://gl.wikipedia.org/wiki?curid=344163", "title": "Caricaturista", "text": ""}
{"id": "344165", "revid": "1131", "url": "https://gl.wikipedia.org/wiki?curid=344165", "title": "Estaci\u00f3n de Xix\u00f3n", "text": "A estaci\u00f3n de Xix\u00f3n, tam\u00e9n co\u00f1ecida como Xix\u00f3n\u2013Sanz Crespo, \u00e9 unha estaci\u00f3n de tren de Adif situada na cidade de Xix\u00f3n. \u00c9 de car\u00e1cter terminal e provisional e foi inaugurada o 28 de marzo do 2011. Ten servizos de longa e media distancia, rexionais e proximidades operados por Renfe tanto de v\u00eda estreita como de ancho ib\u00e9rico.\nAt\u00f3pase na r\u00faa Sanz Crespo do barrio hom\u00f3nimo, preto do Palacio de Xustiza.\nSituaci\u00f3n ferroviaria.\nA estaci\u00f3n at\u00f3pase situada a 8 metros de altitude nos trazados de varias li\u00f1as f\u00e9rreas tanto de ancho ib\u00e9rico como de ancho m\u00e9trico:\nHistoria.\nAo comezo da d\u00e9cada dos anos 90 a cidade de Xix\u00f3n sufriu unha ampla reorganizaci\u00f3n ferroviaria. A hist\u00f3rica estaci\u00f3n do Norte foi pechada e o tr\u00e1fico distribu\u00eduse entre a nova estaci\u00f3n de Jovellanos para trens de longo percorrido e a estaci\u00f3n de Xix\u00f3n-Cercan\u00edas. Ambas as estaci\u00f3ns combin\u00e1ronse con Feve de tal forma que ambas ofrec\u00edan servizos de v\u00eda estreita e de v\u00eda ancha. En 2002 coa vista posta na alta velocidade e en mellorar a intermodalidade entre os distintos servizos de transporte existentes creouse a Sociedad Gij\u00f3n al Norte co fin de reordenar o armaz\u00f3n ferroviario da cidade. Os plans iniciais inclu\u00edan o soterramento das v\u00edas e a creaci\u00f3n dunha nova estaci\u00f3n. Para iso considerouse necesario constru\u00edr un recinto provisional cuxas obras se iniciaron no primeiro trimestre do ano 2009. As mesmas conclu\u00edron en marzo do 2011 sendo inaugurada a nova estaci\u00f3n provisional de Sanz Crespo o 28 de marzo de 2011. A principios do 2013, os graves problemas econ\u00f3micos da Sociedad Gij\u00f3n al Norte con dificultades para financiarse e vender os terreos liberados tras as obras iniciais supo\u00f1en un freo na continunidade do proxecto.\nA estaci\u00f3n.\nA nova terminal consiste nunha plataforma para seis v\u00edas, tres de ancho ib\u00e9rico e tres de ancho m\u00e9trico e tres plataformas sobre os terreos de Sanz Crespo comprendidos entre os pasos superiores de Carlos Marx e da avenida do Pr\u00edncipe de Asturias. Todas as v\u00edas terminan en fondo de saco xunto ao edificio de viaxeiros. O inmoble, en forma de 'L', ocupa unha superficie total constru\u00edda de 2.250 metros cadrados, dos cales 1.200 son en planta baixa e outros 800 corresponden a un nivel superior en altura. Nel ter\u00e1n cabida todos os servizos que precisan as empresas ferroviarias (Renfe e Adif), inclu\u00edndo vestiarios, oficinas, atenci\u00f3n ao cliente, zona de cafeter\u00eda, locais comerciais e un amplo vest\u00edbulo no que se po\u00f1er\u00e1n \u00e1 venda os billetes. Os materiais construtivos utilizados tanto no edificio como na praia de v\u00edas est\u00e1n concibidos para ser reutilizados.\nServizos ferroviarios.\nLonga distancia.\n\"Actualizado a 23 de xu\u00f1o de 2016.\"\nMedia distancia.\n\"Actualizado a 23 de xu\u00f1o de 2016.\"\nRexionais.\n\"Actualizado a 23 de xu\u00f1o de 2016.\"\nProximidades.\nA estaci\u00f3n forma parte da rede de proximidades Asturias integr\u00e1ndose nas li\u00f1as C-1, F-4, F-5 e o semidirecto Xix\u00f3n-Oviedo denominado tam\u00e9n en ocasi\u00f3ns li\u00f1a F-9. En todos os casos exerce de terminal.\nTrens tur\u00edsticos.\nO trazado de v\u00eda estreita, pola s\u00faa natureza e as paraxes percorridas, d\u00e1 lugar a unha serie de trens tur\u00edsticos historicamente operados por Feve e en mans de Renfe Operadora desde 2013. Estes trens son o Estrela do Cant\u00e1brico entre Xix\u00f3n e Llaviana, e o Transcant\u00e1brico entre Le\u00f3n e Ferrol, v\u00eda Bilbao. Este \u00faltimo tren \u00e9 de luxo, mesmo ten unha versi\u00f3n de gran luxo. As viaxes que se realizan en datas concretas, principalmente no ver\u00e1n, incl\u00faen visitas a museos e turismo gastron\u00f3mico."}
{"id": "344166", "revid": "10599", "url": "https://gl.wikipedia.org/wiki?curid=344166", "title": "Estaci\u00f3n de Xix\u00f3n-Sanz Crespo", "text": ""}
{"id": "344169", "revid": "89787", "url": "https://gl.wikipedia.org/wiki?curid=344169", "title": "Nahum", "text": "Nahum, en hebreo: \u05e0\u05d7\u05d5\u05dd (finais do s. VIII a C - comezos do s. VII a C), foi un profeta menor orixinario de Galilea que escribiu o \"Libro de Nahum\", un dos libros do \"Antigo Testamento\", onde, en or\u00e1culos, anunciou a fin do Imperio Asirio e a destruci\u00f3n de N\u00ednive, a capital. \u00c9 o s\u00e9timo profeta segundo a lista tradicional de doce profetas menores.\nDescrici\u00f3n.\nO seu nome prov\u00e9n do hebreo \u05e0\u05b8\u05d7\u05d5\u05bc\u05dd [N\u0101jj\u016bm], que significa \"cheo de consolaci\u00f3n\". Con todo, pouco se sabe deste Najum. No propio \"Libro de Nahum\" di que era un \u00abelkesita\u00bb ou \u00abelkoshita\u00bb. O esexeta b\u00edblico Xerome de Estrid\u00f3n, no seu comentario respecto deste libro, nota erroneamente que \u00abeljoshita\u00bb \u00e9 unha indicaci\u00f3n patron\u00edmica: \"fillo de Elqosh\". Con todo, tr\u00e1tase dun xentilicio: o profeta naceu en Eljosh.\nA teor\u00eda m\u00e1is aceptada respecto de sitio prov\u00e9n de \"Vidas dos profetas\", obra que se adoita atribu\u00edr a san Epifanio: \u00abElqosh queda m\u00e1is al\u00f3 de Beth-Gabre, na tribo de Sime\u00f3n\u00bb.\nBeth-Gabre (Beit Jibr\u00edn) ser\u00eda a antiga Eleuter\u00f3polis, na fronteira de Xud\u00e1 con Sime\u00f3n. Esta postura foi adoptada polo martiroloxio romano: o 1 de decembro cel\u00e9brase Begabar (que posiblemente sexa derivaci\u00f3n de Beth Gabre)."}
{"id": "344170", "revid": "5863", "url": "https://gl.wikipedia.org/wiki?curid=344170", "title": "Nah\u00fan", "text": ""}
{"id": "344172", "revid": "27155", "url": "https://gl.wikipedia.org/wiki?curid=344172", "title": "Unidade de selecci\u00f3n", "text": "Unha unidade de selecci\u00f3n \u00e9 unha entidade biol\u00f3xica dentro da xerarqu\u00eda da organizaci\u00f3n biol\u00f3xica que est\u00e1 sometida \u00e1 selecci\u00f3n natural. Esas entidades son, por exemplo: unha mol\u00e9cula autorreproducible, un xene, unha c\u00e9lula, un organismo, un grupo, ou unha especie ou outro taxon. Durante varias d\u00e9cadas houbo un intenso debate entre os biologos evolutivos sobre a medida na cal a evoluci\u00f3n foi modelada polas presi\u00f3ns selectivas que act\u00faan a estes distintos niveis.\nA\u00ednda se debate sobre a importancia relativa destas unidades. Por exemplo, disc\u00fatese se o altru\u00edsmo foi impulsado pola selecci\u00f3n individual ou a de grupo, ou a que nivel o altru\u00edsmo reduce a fitness dos individuos, e as explicaci\u00f3ns centradas no individuo para a evoluci\u00f3n do altru\u00edsmo conv\u00e9rtense en complexas e bas\u00e9anse no uso da teor\u00eda de xogos, por exemplo (ver selecci\u00f3n de parentesco e selecci\u00f3n de grupo). Hai tam\u00e9n moito debate sobre a definici\u00f3n das propias unidades, e os papeis da selecci\u00f3n e a replicaci\u00f3n, e se estes papeis poden cambiar no decurso da evoluci\u00f3n.\nTeor\u00eda fundamental.\nD\u00faas introduci\u00f3ns \u00fatiles \u00e1 teor\u00eda fundamental da unidade de selecci\u00f3n e o seu debate, que tam\u00e9n presentan exemplos de selecci\u00f3n a multinivel na escala completa de xerarqu\u00edas biol\u00f3xicas (tipicamente con entidades ao nivel \"N\"-1 competindo por un aumento da s\u00faa representaci\u00f3n, \u00e9 dicir, maior frecuencia, no nivel inmediatamente superior \"N\"; por exemplo, organismos en poboaci\u00f3ns ou li\u00f1axes celulares dos organismos), son a obra cl\u00e1sica de Richard Lewontin's \"The Units of Selection\" e o libro de John Maynard-Smith e E\u00f6rs Szathm\u00e1ry \"The Major Transitions in Evolution\". Como introduci\u00f3n te\u00f3rica sobre que unidades de selecci\u00f3n est\u00e1n en xogo, Lewontin escribiu:\nA xeneralidade dos principios da selecci\u00f3n natural significa que calquera entidade da natureza que ten variaci\u00f3n, reproduci\u00f3n, e herdabilidade pode evolucionar. ...os principios poden aplicarse igualmente a xenes, organismos, poboaci\u00f3ns, especies, e nos extremos opostos da escala, mol\u00e9culas prebi\u00f3ticas e ecosistemas.\" (1970, pp. 1-2)\nO libro de Elisabeth Lloyd \"The Structure and Confirmation of Evolutionary Theory\" proporciona unha introduci\u00f3n \"filos\u00f3fica\" b\u00e1sica do debate.\nExemplos de selecci\u00f3n a cada nivel.\nA continuaci\u00f3n pres\u00e9ntanse e disc\u00fatense casos de selecci\u00f3n a nivel x\u00e9nico, celular, individual e de grupo desde a perspectiva da selecci\u00f3n a multinivel.\nSelecci\u00f3n a nivel de xene.\nGeorge C. Williams no seu influente libro \"Adaptation and Natural Selection\" foi un dos primeiros en presentar unha visi\u00f3n da evoluci\u00f3n na que os xenes eran a unidade de selecci\u00f3n, argumentando que unha unidade de selecci\u00f3n deber\u00eda mostrar un alto grao de permanencia.\nRichard Dawkins escribiu varios libros que popularizaron e expandiron a idea. Segundo Dawkins, os xenes causan os fenotipos e un xene \u00e9 'xulgado' polos seus efectos fenot\u00edpicos. Dawkins distinguiu as entidades que sobreviven ou fracasan na s\u00faa supervivencia, que chamou \"replicadores\", das entidades con existencia temporal que interaccionas directamente co ambiente, chamadas \"veh\u00edculos\". Os xenes son \"replicadores\", mentres que os individuos e os grupos de individuos son \"veh\u00edculos\". Dawkins argumenta que, a\u00ednda que eles son dous aspectos do mesmo proceso, os \"replicadores\" deber\u00edan ser preferidos aos \"veh\u00edculos\" como unidades de selecci\u00f3n. Isto d\u00e9bese a que os replicadores, debido \u00e1 s\u00faa permanencia, deber\u00edan ser considerados como os \u00faltimos beneficiarios das adaptaci\u00f3ns. Os xenes son replicadores e, por tanto, o xene \u00e9 a unidade de selecci\u00f3n. Dawkins explicou m\u00e1is detalladamente esta visi\u00f3n nun cap\u00edtulo completo titulado \"God's utility function\" do seu libro \"River Out of Eden\", no que explicou que os xenes por si s\u00f3s te\u00f1en funci\u00f3n de utilidade.\nAlg\u00fans exemplos que son un caso claro de selecci\u00f3n a nivel de xene son o meiotic drive e os retrotranspos\u00f3ns. En ambos os casos, as secuencias x\u00e9nicas incrementan as s\u00faas frecuencias relativas nunha poboaci\u00f3n sen proporcionar necesariamente beneficios a outros niveis de organizaci\u00f3n. As mutaci\u00f3ns de meiotic drive (ver distorsi\u00f3n da segregaci\u00f3n) manipulan a maquinaria da segregaci\u00f3n cromos\u00f3mica para que os cromosomas que portan a mutaci\u00f3n se atopen despois en m\u00e1is da metade dos gametos producidos por individuos heterocigotos para a mutaci\u00f3n, e por esta raz\u00f3n a frecuencia da mutaci\u00f3n aumenta na poboaci\u00f3n.\nOs retrotranspos\u00f3ns son secuencias de ADN que xeran copias de si mesmos que despois se insiren no xenoma m\u00e1is ou menos aleatoriamente. Tales inserci\u00f3ns poden ser moi mutax\u00e9nicas e as\u00ed reducen drasticamenrte a fitness individual, as\u00ed que hai unha forte selecci\u00f3n contra os elementos que son moi activos. Os alelos do meiotic drive tam\u00e9n mostran unha forte reduci\u00f3n da fitness individual, exemplificando claramente o conflito potencial entre selecci\u00f3ns a distintos niveis.\nSelecci\u00f3n a nivel de c\u00e9lula.\nLeo Buss no seu libro \"The Evolution of Individuality\" prop\u00f3n que gran parte da evoluci\u00f3n do desenvolvemento dos metazoos reflicte o conflito entre as presi\u00f3ns selectivas que act\u00faan a nivel da c\u00e9lula e as que act\u00faan a nivel do individuo multicelular. Esta perspectiva pode iluminar fen\u00f3menos tan diversos como a gastrulaci\u00f3n e o secuestro da li\u00f1a xerminal.\nEsta selecci\u00f3n da proliferaci\u00f3n non constrinxida est\u00e1 en conflito cos intereses da fitness do individuo, e as\u00ed hai tensi\u00f3n entre a selecci\u00f3n a nivel de c\u00e9lula e a nivel de individuo. Como a proliferaci\u00f3n de c\u00e9lulas espec\u00edficas do sistema inmunitario dos vertebrados para loitar contra os pat\u00f3xenos infecciosos \u00e9 un caso de proliferaci\u00f3n celular programada e exquisitamente regulada, representa un caso de selecci\u00f3n que manipula o individuo a nivel de c\u00e9lula para mellorar a s\u00faa propia fitness. No caso do sistema inmunitario dos vertebrados, a selecci\u00f3n a nivel de c\u00e9lula e a nivel individual non est\u00e1n en conflito.\nSelecci\u00f3n a nivel de individuo.\nA selecci\u00f3n a nivel de individuo pode describirse como darwinismo, e \u00e9 ben comprendida e consid\u00e9rase com\u00fan. Se unha gacela relativamente r\u00e1pida se apa\u00f1a para sobrevivir e reproducirse m\u00e1is, a causa da maior fitness desta gacela pode ser explicada se nos fixamos en como as gacelas se libran da depredaci\u00f3n.\nA velocidade da gacela m\u00e1is r\u00e1pida poder\u00eda ser causada por un s\u00f3 xene, ou ser polix\u00e9nica, ou estar determinada completamente polo ambiente, pero a unidade de selecci\u00f3n neste caso \u00e9 o individuo, xa que a velocidade \u00e9 unha propiedade individual. No libro \"The Selfish Gene\", Dawkins ref\u00edrese a isto como 'm\u00e1quina de supervivencia'.\nSelecci\u00f3n a nivel de grupo.\nSe un grupo de organismos, debido \u00e1s interacci\u00f3ns mutuas ou \u00e1 divisi\u00f3n do traballo, proporcionan unha fitness superior en comparaci\u00f3n con outros grupos, na que a fitness do grupo \u00e9 maior ou menor que a fitness media dos individuos constitu\u00edntes, pode dicirse que est\u00e1 produc\u00edndose selecci\u00f3n de grupo.\nS\u00edndromes espec\u00edficas de factores selectivos poden crear situaci\u00f3ns nas que se seleccionan grupos porque mostran propiedades de grupo que son seleccionadas favorablemente. Por\u00e9n, moitos exemplos com\u00fans de trazos de grupo son reducibles a trazos individuais. A selecci\u00f3n destes trazos pode as\u00ed explicarse m\u00e1is simplemente como unha selecci\u00f3n de trazos individuais.\nAlg\u00fans virus de coellos transmitidos por mosquitos s\u00f3 son transmitidos a coellos non infectados desde os coellos infectados que est\u00e1n a\u00ednda vivos. Isto crea unha presi\u00f3n selectiva en cada grupo de virus que xa infectan a un coello para non ser demasiado virulento e matar os seus h\u00f3spedes coellos antes de que un suficiente n\u00famero de mosquitos os piquen, xa que doutro modo todos os virus dentro do coello morto apodrecer\u00edan con el. E, de feito, nos sistemas naturais tales virus mostran uns niveis moito menores de virulencia que os mutantes do mesmo virus que en cultivo de laboratorio rapidamente vencen na competencia \u00e1s variantes non virulentas (ou que son virus transmitidos por carrachas, xa que as carrachas pican a coellos mortos).\nNo par\u00e1grafo anterior, o grupo consid\u00e9rase que ten \"menor virulencia\", \u00e9 dicir, a \"virulencia\" \u00e9 presentada como un trazo do grupo. Poder\u00eda argumentarse ent\u00f3n que a selecci\u00f3n \u00e9 de feito contra os virus individuais que son demasiado virulentos. Por\u00e9n, neste caso a fitness de todos os virus dentro do corpo do coello est\u00e1 afectada polo que fai o grupo co coello. De feito, a verdadeira propiedade do grupo directamente seleccionada \u00e9 a de \"non matar o coello demasiado r\u00e1pido\" en vez da virulencia individual. En situaci\u00f3ns coma esta, esperariamos que houbese selecci\u00f3n por cooperaci\u00f3n entre os virus nun grupo de modo que o grupo non \"mate o coello demasiado r\u00e1pido\". \u00c9, por suposto, certo que calquera comportamento de grupo \u00e9 o resultado de trazos individuais, como virus individuais que suprimen a virulencia dos seus veci\u00f1os, pero o que causa os fenotipos raramente \u00e9 o que causa diferenzas na fitness.\nSelecci\u00f3n a nivel de especies e de taxons superiores.\nSegue sendo moi pol\u00e9mico entre os bi\u00f3logos se a selecci\u00f3n pode actuar a nivel de especie ou en niveis taxon\u00f3micos superiores \u00e1 especie. Un defensor particular da idea da selecci\u00f3n de especies foi Stephen Jay Gould, que propuxo que exist\u00edan procesos de macroevoluci\u00f3n que modelaban a evoluci\u00f3n, que non estaban impulsados polos mecanismos microevolutivos que son a base da s\u00edntese moderna evolutiva. Se se consideran as especies como entidades que se replican (se especian) e desaparecen (ext\u00ednguense), ent\u00f3n as especies poder\u00edan estar sometidas a selecci\u00f3n e as\u00ed poder\u00edan cambiar as s\u00faas aparici\u00f3ns co paso do tempo xeol\u00f3xico, de igual maneira a como os trazos seleccionados favorablemente herdables cambian as s\u00faas co paso das xeraci\u00f3ns.\nPara que a evoluci\u00f3n sexa impulsada pola selecci\u00f3n de especies, o \u00e9xito diferencial debe ser o resultado da selecci\u00f3n sobre propiedades intr\u00ednsecas da especie, en vez de sobre proiedades dos xenes, c\u00e9lulas, individuos, ou poboaci\u00f3ns dentro da especie. Entre tales propiedades est\u00e1n, por exmplo, a estrutura da poboaci\u00f3n, a s\u00faa propensi\u00f3n a especiarse, as taxas de extincia\u00f3n, e a persistencia xeol\u00f3xica. A\u00ednda que o rexistro f\u00f3sil mostra a persistencia diferencial da especie, exemplos de propiedades intr\u00ednsecas da especie suxeitas \u00e1 selecci\u00f3n natural foron moito m\u00e1is dif\u00edciles de documentar.\nSelecci\u00f3n a nivel de comportamento.\nNo seu libro \"The Selfish Gene\" (1976), o bi\u00f3logo evolutivo Richard Dawkins usou o termo meme para describir unha unidade de transmisi\u00f3n cultural humana an\u00e1loga a un xene, argumentando que a replicaci\u00f3n tam\u00e9n ocorre na cultura, a\u00ednda que nun sentido diferente.\nPara el o meme \u00e9 unha unidade de informaci\u00f3n ou \"unidade de cultura\" (idea, crenza, patr\u00f3n, comportamento...) que reside no cerebro e \u00e9 o replicador mutante na evoluci\u00f3n cultural humana, xa que pode saltar de mente en mente. \u00c9 un patr\u00f3n que pode influ\u00edr no que o rodea, \u00e9 dicir, \u00e9 un axente causal e pode propagarse. Deste xeito, o que poder\u00eda verse simplemente como que un individuo infl\u00fae noutro para que adopte a s\u00faa idea ou crenza, vese aqu\u00ed como unha idea-replicador que se reproduce a si mesma nun novo h\u00f3spede. Segundo Dawkins, o \u00e9xito dun meme d\u00e9bese \u00e1 s\u00faa contribuci\u00f3n \u00e1 efectividade do seu h\u00f3spede. Estas ideas xeraron un gran debate entre os soci\u00f3logos, bi\u00f3logos e cient\u00edficos doutras disciplinas."}
{"id": "344174", "revid": "1131", "url": "https://gl.wikipedia.org/wiki?curid=344174", "title": "Palacio Episcopal de Astorga", "text": "O Palacio Episcopal de Astorga \u00e9 un edificio proxectado polo arquitecto modernista Antoni Gaud\u00ed. Est\u00e1 situado na cidade de Astorga, na provincia de Le\u00f3n. A s\u00faa construci\u00f3n levouse a cabo entre 1889 e 1915.\nHistoria e caracter\u00edsticas.\nEsta obra pertence ao per\u00edodo neog\u00f3tico de Gaud\u00ed (1888-1898), etapa en que o arquitecto se inspirou sobre todo na arte g\u00f3tica medieval, o cal asume de forma libre, persoal, tentando mellorar as s\u00faas soluci\u00f3ns estruturais. O neog\u00f3tico foi naquela \u00e9poca un dos estilos historicistas de maior \u00e9xito, sobre todo por mor dos estudos te\u00f3ricos de Viollet-le-Duc. Gaud\u00ed estudou con profundidade o g\u00f3tico catal\u00e1n, balear e rosellon\u00e9s, as\u00ed como o leon\u00e9s e o castel\u00e1n nas s\u00faas estancias en Le\u00f3n e Burgos, chegando ao convencemento de que era un estilo imperfecto, a medio resolver. Nas s\u00faas obras elimina a necesidade de contrafortes mediante o emprego de superficies regradas, e suprime crester\u00edas e calados excesivos.\nDesde 1962 o palacio alberga o Museo dos Cami\u00f1os, dedicado ao Cami\u00f1o de Santiago. O edificio foi catalogado como Ben de Interese Cultural o 24 de xullo de 1969.\n\u00c9 unha das tres \u00fanicas obras de Gaud\u00ed f\u00f3ra de Catalu\u00f1a, xunto \u00e1 Casa Botines de Le\u00f3n e El Capricho de Comillas (Cantabria)."}
{"id": "344175", "revid": "89787", "url": "https://gl.wikipedia.org/wiki?curid=344175", "title": "Cuadr\u00fapede", "text": "Os cuadr\u00fapedes (do lat\u00edn \"quattuor\", catro, e \"pes\", p\u00e9s) son os animais que andan a catro patas, o que se denomina cuadrupedismo, que \u00e9 unha das formas de locomoci\u00f3n terrestre dos animais. A maior\u00eda dos cuadr\u00fapedes son animais vertebrados, como os mam\u00edferos, r\u00e9ptiles, e moitos anfibios.\nA maior\u00eda do resto das especies non son cuadr\u00fapedes. Entre os invertebrados terrestres os ar\u00e1cnidos andan coas s\u00faas oito patas e os insectos con seis (ag\u00e1s algunha excepci\u00f3n, como as mantis, que son parcialmente cuadr\u00fapedes), e os miri\u00e1podos te\u00f1en decenas de patas. As aves son tipicamene b\u00edpedes.\nCuadr\u00fapedes e tetr\u00e1podos.\nA\u00ednda que etimoloxicamente as palabras cuadr\u00fapede e tetr\u00e1podo seignifican o mesmo (catro p\u00e9s), non son en absoluto o mesmo. A maior\u00eda dos cuadr\u00fapedes son tetr\u00e1podos, pero non todos os tetr\u00e1podos son cuadr\u00fapedes. Os tetr\u00e1podos (Tetrapoda) son un grupo taxon\u00f3mico que comprende os vertebrados terrestres. Os tetr\u00e1podos proceden de peixes que desenvolveron catro patas, sa\u00edron da auga e colonizaron a terra; alg\u00fans tetr\u00e1podos volveron \u00e1 vida acu\u00e1tica posteriormente. A maior\u00eda dos tetr\u00e1podos conservan as s\u00faas catro patas e \u00fasanas para a locomoci\u00f3n, pero hai tetr\u00e1podos que son b\u00edpedes (aves, homes, que adaptaron as extremidades superiores para o voo ou para manipular cousas), e outros que perderon completamente as patas, como as serpes e alg\u00fans lagartos e anfibios. Nos mam\u00edferos acu\u00e1ticos , como os cet\u00e1ceos, produciuse a transformaci\u00f3n das patas anteriores en aletas e a reduci\u00f3n das patas posteriores, como nas baleas, que conservan os \u00f3sos reducidos das patas posteriores no inerior do corpo, polo que non sobresaen como patas nin aletas. outros andan a brincos usando as patas posteriores, como os canguros.\nNos humanos.\nMutaci\u00f3n.\nEn 2005, publicouse o caso dunha familia kurda que andaba a catro patas, apoiando as palmas das mans, seguramente debido a unha mutaci\u00f3n no cromosoma 17.\nMovemento cuar\u00fapedo para facer exercicio.\nMoitas persoas, especialmente os practicantes de parkour e freerunning e do m\u00e9todo natural de Georges H\u00e9bert, consideran beneficioso exercitarse no movemento cuadr\u00fapede para fortalecer o corpo, especialmente as coxas, ombreiros, torso e tr\u00edceps.\nRobots cuadr\u00fapedes.\nBigDog \u00e9 un robot cuadr\u00fapede dinamicamente estable creado en 2005 por Boston Dynamics con Foster-Miller, o Jet Propulsion Laboratory (JPL) da NASA, e a Harvard University Concord Field Station.\nOutro \u00e9 RoboSimian tam\u00e9n do JPL da NASA, en colaboraci\u00f3n co Robotics Lab da Universidade de California, Santa Barbara, no que se puxo a \u00e9nfase na estabilidade e deliberci\u00f3n."}
{"id": "344176", "revid": "27155", "url": "https://gl.wikipedia.org/wiki?curid=344176", "title": "Cuadrupedismo", "text": ""}
{"id": "344180", "revid": "23204", "url": "https://gl.wikipedia.org/wiki?curid=344180", "title": "Oxfordshire", "text": "Oxfordshire \u00e9 un condado non metropolitano ao sueste de Inglaterra (Reino Unido) cuxa capital \u00e9 Oxford. Limita con Northamptonshire, Buckinghamshire, Berkshire, Wiltshire, Gloucestershire e Warwickshire.\nEst\u00e1 dividido en cinco distritos gobernamentais: Oxford, Cherwell, Vale of the White Horse (despois de Uffington White Horse), West Oxfordshire e South Oxfordshire.\nO principal recurso do condado \u00e9 o turismo, a zona salienta pola concentraci\u00f3n de compa\u00f1\u00edas e instalaci\u00f3ns relacionadas co automobilismo; a Oxford University Press liderou a converxencia de compa\u00f1\u00edas de impresi\u00f3n e publicaci\u00f3n e a universidade tam\u00e9n est\u00e1 vinculada \u00e1 concentraci\u00f3n de compa\u00f1\u00edas de biotecnolox\u00eda.\nO principal n\u00facleo de poboaci\u00f3n \u00e9 a cidade de Oxford, xunto con outras poboaci\u00f3ns como Bicester, Banbury e Chipping Norton ao norte de Oxford; Witney ao oeste; Thame e Chinnor ao leste; e Abingdon, Wantage, Wallingford, Didcot e Henley-on-Thames ao sur.\nO futuro crecemento de poboaci\u00f3n do condado esp\u00e9rase que se concentre a redor de Banbury, Bicester, Didcot e Witney preto da zona de crecemento das South Midlands.\nO bico m\u00e1is alto do condado \u00e9 Whitehorse Hill, no Val do White horse, cunha altura de 261 metros sobre o nivel o mar. O condado ocupa unha \u00e1rea de 2.605 Km\u00b2 e a s\u00faa poboaci\u00f3n \u00e9 de 615.204 habitantes.\nHistoria.\nHistoricamente, a \u00e1rea tivo sempre importancia. Tr\u00e1tase dunha zona de gran valor agr\u00edcola situada entre as cidades do sur e na que se atopa a cidade de Oxford (nome derivado da denominaci\u00f3n en ingl\u00e9s antigo \"Oxenaforda, \"o vao do boi).\nIgnorado polos romanos, non foi at\u00e9 a creaci\u00f3n da localidade de Oxford cando a \u00e1rea empezou a ga\u00f1ar importancia. Alfredo o Grande naceu en Wantage. A Universidade de Oxford foi fundada no ano 1096. A \u00e1rea foi parte do mercado de la dos Cotswold durante o s\u00e9culo XVIII."}
{"id": "344183", "revid": "5863", "url": "https://gl.wikipedia.org/wiki?curid=344183", "title": "VIII a C", "text": ""}
{"id": "344184", "revid": "5863", "url": "https://gl.wikipedia.org/wiki?curid=344184", "title": "VII a C", "text": ""}
{"id": "344185", "revid": "5863", "url": "https://gl.wikipedia.org/wiki?curid=344185", "title": "Imperio Asirio", "text": ""}
{"id": "344186", "revid": "10599", "url": "https://gl.wikipedia.org/wiki?curid=344186", "title": "Estaci\u00f3n de C\u00f3rdoba-Central", "text": ""}
{"id": "344187", "revid": "5863", "url": "https://gl.wikipedia.org/wiki?curid=344187", "title": "I Asemblea Agraria de Monforte", "text": ""}
{"id": "344188", "revid": "5863", "url": "https://gl.wikipedia.org/wiki?curid=344188", "title": "II Asemblea Agraria de Monforte", "text": ""}
{"id": "344189", "revid": "5863", "url": "https://gl.wikipedia.org/wiki?curid=344189", "title": "III Asemblea Agraria de Monforte", "text": ""}
{"id": "344191", "revid": "1131", "url": "https://gl.wikipedia.org/wiki?curid=344191", "title": "Estaci\u00f3n de Venta de Ba\u00f1os", "text": "Venta de Ba\u00f1os \u00e9 unha estaci\u00f3n de tren de Adif situada no concello de Venta de Ba\u00f1os, na provincia de Palencia. Conta con servizos de longa e media distancia operados por Renfe. Disp\u00f3n tam\u00e9n dunha estaci\u00f3n de clasificaci\u00f3n chamada Venta de Ba\u00f1os-Mercador\u00edas.\nA estaci\u00f3n at\u00f3pase no cruzamento de varias li\u00f1as f\u00e9rreas, dando lugar a un importante n\u00f3 ferroviario polo que pasan m\u00e1is de 200 trens diarios, tanto de pasaxeiros como de mercador\u00edas.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 285,272 da li\u00f1a f\u00e9rrea de ancho ib\u00e9rico que une Madrid e Hendaia, a unha altitude de 720,51 metros. A este trazado \u00fanese a li\u00f1a f\u00e9rrea 130 da rede ferroviaria espa\u00f1ola entre Xix\u00f3n e Venta de Ba\u00f1os, tam\u00e9n de ancho ib\u00e9rico.\nEn 1989, a posta en marcha da variante Palencia-Magaz de Pisuerga reduciu a importancia do n\u00f3 \u00e1 vez que evitaba que os trens que usaban o tramo Le\u00f3n-Burgos tivesen que realizar unha complexa manobra de cambio de sentido para continuar a s\u00faa ruta.\nCoa chegada da alta velocidade a trav\u00e9s das li\u00f1as Valladolid-Le\u00f3n e Venta de Ba\u00f1os-Burgos-Vitoria, a estaci\u00f3n volver\u00e1 ter un papel destacado dentro do mapa ferroviario espa\u00f1ol como centro de distribuci\u00f3n do tr\u00e1fico, no denominado N\u00f3 de Venta de Ba\u00f1os, cuxos v\u00e9rtices son Villamuriel de Cerrato e Soto de Cerrato.\nHistoria.\nA estaci\u00f3n ten a s\u00faa orixe na construci\u00f3n da li\u00f1a ferroviaria que unir\u00eda Madrid con Ir\u00fan e que foi concedida primeiro, en 1856, \u00e1 Sociedade Xeral do Cr\u00e9dito Mobiliario Espa\u00f1ol ata que se funda en 1858 a chamada Compa\u00f1\u00eda de Cami\u00f1os de Ferro do Norte de Espa\u00f1a. Constru\u00eduse unha estaci\u00f3n nunha zona despoboada preto da venda de postas pr\u00f3xima a Ba\u00f1os de Cerrato e ao mosteiro de San Isidro de Due\u00f1as, polo que nun primeiro momento ser\u00e1 co\u00f1ecida como a Venta de San Isidro de Due\u00f1as. Con todo, rapidamente converterase nun importante n\u00f3 ferroviario, xa que mostrar\u00e1n interese por enlazar coa li\u00f1a Madrid-Ir\u00fan a trav\u00e9s desta estaci\u00f3n outras li\u00f1as como as que van a Cantabria, Asturias e Galicia.\nEn xaneiro de 1986 comezaron os traballos para a construci\u00f3n dun baip\u00e1s entre Palencia e Magaz de Pisuerga cun orzamento de 2.271 mill\u00f3ns de pesetas (13,6 mill\u00f3ns de euros); a variante, cunha lonxitude de 7.816 metros, entrou en servizo o 28 de maio de 1989.\nO 23 de febreiro de 2010, Fomento confirmou que Venta de Ba\u00f1os contar\u00eda cunha estaci\u00f3n do AVE. En 2011 iniciouse a substituci\u00f3n das v\u00edas convencionais de ancho espa\u00f1ol polas v\u00edas de ancho internacional usadas polos trens de alta velocidade.\nServizos ferroviarios.\nLonga distancia.\n\"Actualizado a 24 de xu\u00f1o de 2016.\"\nMedia distancia.\n\"Actualizado a 24 de xu\u00f1o de 2016.\""}
{"id": "344193", "revid": "56817", "url": "https://gl.wikipedia.org/wiki?curid=344193", "title": "Xos\u00e9 IX Pedro al-Khasin", "text": "Xos\u00e9 IX Pedro al-Khasin (en , \"Yuwsuf Butrus al-Khasin\"), nado en Axaltun (L\u00edbano) en 1791 e finado o 3 de novembro de 1854, foi o 69\u00ba Patriarca de Antioqu\u00eda e de todo Levante dende o 18 de agosto de 1845 at\u00e9 o seu pasamento, e polo tanto cabeza da Igrexa Cat\u00f3lica Maronita.\nTraxectoria.\nNaceu no seo dunha familia importante entre os maronitas, a familia Khasin, que gobernaba o distrito de Kisruan. A familia ti\u00f1a o privilexio de nomear bispos para tres s\u00e9s episcopais, e Yusuf foi nomeado bispo de Tr\u00edpoli en 1830. Recibiu a consagraci\u00f3n episcopal o 6 de abril, de mans do patriarca Xos\u00e9 VIII Pedro Hubaix."}
{"id": "344194", "revid": "23204", "url": "https://gl.wikipedia.org/wiki?curid=344194", "title": "Axeo", "text": "Axeo (en hebreo \u05d7\u05b7\u05d2\u05b7\u05bc\u05d9, \"\u1e24aggay \") foi un dos doce profetas hebreos menores e o autor do \"Libro de Axeo\", redactado polo ano 520 a C. Escrito \u00e1 volta do exilio de Babilonia, cont\u00e9n catro discursos destinados a promover a reedificaci\u00f3n do templo de Xerusal\u00e9n. O seu nome significa \"festa\", \"solemnidade\".\nVida.\nAxeo, Zacar\u00edas e Malaqu\u00edas foron os tres profetas posteriores ao desterro de Babilonia. Axeo e Zacar\u00edas foron coet\u00e1neos e Malaqu\u00edas viviu un s\u00e9culo despois.\nCo\u00f1\u00e9cese moi pouco da s\u00faa vida. Quizais foi un dos cativos levados a Babilonia por Nabucodonosor II. Empezou o seu ministerio aproximadamente dezaseis anos despois do retorno dos xudeus a Xerusal\u00e9n. O traballo de reconstru\u00edr o templo det\u00edvose polo des\u00e1nimo dos exiliados e as intrigas dos samaritanos. Zerubabel fillo de Salatiel e Josue gobernantes contempor\u00e1neos eran os encargados de facer a obra. Tras estar paradas as obras de reconstruci\u00f3n do templo durante dezaoito anos, renov\u00e1ronse despois dos esforzos de Axeo e Zacar\u00edas. Eles exhortaron ao pobo, que espertou do seu letargo, e induc\u00edronlle a aproveitarse do cambio de pol\u00edtica cara aos xudeus do goberno persa baixo Dar\u00edo o Grande. A s\u00faa principal mensaxe foi restaurar a confianza do pobo xudeu en Deus por medio de ilustraci\u00f3ns (1:6) e de levalos \u00e1 meditaci\u00f3n do apoio de Deus ao pobo. O libro de Axeo termina cunha pequena exhortaci\u00f3n \u00e1 infidelidade do pobo (2:10...) e cunha promesa cara ao Gobernador Zerubabel por obedecer na construci\u00f3n do templo.\nA Igrexa cat\u00f3lica cel\u00e9brao o 4 de xullo. A Igrexa Ortodoxa celebra a s\u00faa festa o 16 de decembro e a Igrexa armenia o conmemora canda ao resto dos profetas menores: o 31 de xullo."}
{"id": "344195", "revid": "23204", "url": "https://gl.wikipedia.org/wiki?curid=344195", "title": "Georges de La Tour", "text": "Georges de La Tour, nado o 13 de marzo de 1593 en Vic-sur-Seille, e finado o 30 de xaneiro de 1652 en Lun\u00e9ville, foi un pintor franc\u00e9s do Barroco, que pasou a meirande parte da s\u00faa vida no Condado de Lorena. A maior\u00eda da s\u00faa obra son escenas relixiosas en claroscuro iluminadas por unha candea."}
{"id": "344196", "revid": "4817", "url": "https://gl.wikipedia.org/wiki?curid=344196", "title": "Progress M1", "text": "Progress M1, tam\u00e9n co\u00f1ecida como Progress 7KTGM1 e polo seu \u00edndice GRAU como 11F615A55, \u00e9 unha versi\u00f3n mellorada das naves de carga sovi\u00e9ticas/rusas Progress 7K-TG e, derivadas \u00e1 s\u00faa vez das naves tripuladas Soiuz, utilizadas para levar cargamento (v\u00edveres e instrumentos) \u00e1s estaci\u00f3ns Mir primeiro e ISS despois. As Progress M1 foron o resultado da optimizaci\u00f3n das naves Progress para levar carga \u00e1 ISS.\nCaracter\u00edsticas.\nAs naves Progress M te\u00f1en un tama\u00f1o similar \u00e1s Soiuz e unha masa lixeiramente maior. Son capaces de acoplarse automaticamente co seu destino, a\u00ednda que se poden pilotar remotamente en caso necesario, e poden usar os seus motores para elevar a \u00f3rbita da estaci\u00f3n.\nSon lanzadas mediante foguetes Soiuz U e Soiuz FG, os mesmos que lanzan as naves Soiuz, coa diferenza de que non se usa torre de escape ao tratarse de naves non tripuladas. Despois de insertadas en \u00f3rbita tardan uns dous d\u00edas en achegarse \u00e1 estaci\u00f3n. Despois de cumprir a s\u00faa misi\u00f3n, normalmente tras permanecer dous ou tres meses acopladas, as Progress desac\u00f3planse da estaci\u00f3n e reentran na atmosfera, destru\u00edndose. Nalg\u00fans casos poden levar unha pequena c\u00e1psula de reentrada no interior do mecanismo de acoplamento e na que os astronautas poden introducir pequenas cargas, como resultados de experimentos cient\u00edficos, para ser devoltas a terra con seguridade.\nNave.\nAs Progress est\u00e1n compostas, igual que as Soiuz, por tres m\u00f3dulos:\nAs naves poden levar un total de ata 3200\u00a0kg, repartidos do seguinte xeito (en cantidades m\u00e1ximas):"}
{"id": "344197", "revid": "89787", "url": "https://gl.wikipedia.org/wiki?curid=344197", "title": "Convento de Santa B\u00e1rbara da Coru\u00f1a", "text": "O convento de Santa B\u00e1rbara \u00e9 un convento de clausura situado na praza hom\u00f3nima da Cidade Vella da Coru\u00f1a.\nHistoria.\nO convento constru\u00eduse sobre unha capela do s\u00e9culo XV pr\u00f3xima \u00e1 muralla. Aparece citado por primeira vez nun documento de 1444 e a s\u00faa fundaci\u00f3n foi aprobada en 1491 polo papa Alexandre VI.\nA partir do s\u00e9culo XVI o convento consolidouse e recibiu un gran n\u00famero de doaz\u00f3ns. Ademais, dende mediados dese s\u00e9culo, os membros da Real Audiencia de Galicia participaban nos oficios de Xoves Santo e Venres Santo na igrexa do convento.\nEn 1683 acolleu as monxas capuchinas que chegaron para fundar o convento das Marabillas, mentres se ergu\u00eda o edificio nas Panadeiras.\nO edificio foi modificado e ampliado en m\u00faltiples ocasi\u00f3ns, por exemplo, no s\u00e9culo XVIII, grazas ao incremento das s\u00faas rendas, edificouse o \"pavill\u00f3n ingl\u00e9s\". No s\u00e9culo XIX houbo varios desaloxos do edificio: en 1809 por orde das autoridades francesas, en 1823 no contexto do \"trienio liberal\" e, de forma definitiva, en 1846 pola desamortizaci\u00f3n de Mendiz\u00e1bal.\nEn 1971, o conxunto hist\u00f3rico da contorna do convento foi declarado ben de interese cultural gozando dende ent\u00f3n da m\u00e1xima protecci\u00f3n patrimonial. O mosteiro integrouse na Orde de Santa Clara no ano 1912 e contaba cunha comunidade de 18 clarisas descalzas no 2021. Coma noutros conventos galegos das clarisas, existe a tradici\u00f3n de doar ovos \u00e1 comunidade para pedir polo bo tempo nos d\u00edas dos casamentos.\nDescrici\u00f3n.\nDo edificio medieval non se conserva mais que o relevo que preside a porta e que foi colocado a\u00ed en 1613 e que puido pertencer a un baldaquino ou a un sartego g\u00f3tico do s\u00e9culo XIV. Representa a peregrinaci\u00f3n como unha das v\u00edas penitenciais para a salvaci\u00f3n. Mostra o Xu\u00edzo Final e est\u00e1 presidido pola Trindade; o Pai Eterno sost\u00e9n a Cristo crucificado, acompa\u00f1ado pola l\u00faa e o sol. \u00c1 esquerda, o arcanxo San Miguel pesa as almas de peregrinos e monxes que van chegando pola dereita, entre \u00e1rbores. \u00c1 dereita aparecen San Miguel e un drag\u00f3n. No interior, outro relevo (pertencente talvez \u00e1 capela primitiva) mostra a Santa Catarina e a Santa B\u00e1rbara. Cons\u00e9rvase ademais un arco apuntado.\nO edifico pos\u00fae un patio de acceso \u00e1 igrexa e unha torre miradoiro de planta cadrada, en cuxa parte superior hai fiestras enreixadas. O lenzo mural que pecha a praza \u00e1 que dan os dormitorios das monxas foi dese\u00f1ado por Fernando de Casas Novoa e iniciado en 1738. A lentitude da s\u00faa construci\u00f3n explica a data 1786 que aparece na fachada. Esta \u00e1 do conxunto \u00e9 denominado \"pavill\u00f3n ingl\u00e9s\" e ademais dos espazos para as celas das monxas, conta co port\u00f3n para os carros."}
{"id": "344199", "revid": "89787", "url": "https://gl.wikipedia.org/wiki?curid=344199", "title": "Curro da Valga", "text": "O curro da Valga \u00e9 unha rapa das bestas que se celebra na Valga (Loureza, Oia) durante o segundo domingo de maio. \u00c9 o primeiro curro do Val Mi\u00f1or- Serra da Groba do ano.\nDe madrugada os veci\u00f1os soben \u00f3 monte dirixidos polo bestilleiro e acurralan as burras do monte. O rito comeza coa baixa: acoso, acurralamento e conduci\u00f3n dos grupos de cabalos. Os animais van descendendo ata chegar \u00f3 curro.\nNo recinto do curro, real\u00edzase a rapa das bestas: m\u00e1rcanse (cada dono pos\u00fae o seu marco) a lume e c\u00f3rtanselle as crins."}
{"id": "344201", "revid": "56817", "url": "https://gl.wikipedia.org/wiki?curid=344201", "title": "A Burata", "text": "O top\u00f3nimo galego A Burata pode referirse a:"}
{"id": "344202", "revid": "1131", "url": "https://gl.wikipedia.org/wiki?curid=344202", "title": "Burgueiros", "text": "O top\u00f3nimo galego Burgueiros pode referirse a:"}
{"id": "344204", "revid": "1131", "url": "https://gl.wikipedia.org/wiki?curid=344204", "title": "Os Burgueiros", "text": ""}
{"id": "344205", "revid": "98629", "url": "https://gl.wikipedia.org/wiki?curid=344205", "title": "Evil Angels", "text": "Evil Angels, chamado A Cry in the Dark f\u00f3ra de Australia e Nova Zelandia, \u00e9 un filme australiano de 1988 dirixido por Fred Schepisi. O gui\u00f3n, escrito por Schepisi e Robert Caswell, bas\u00e9ase no libro de John Bryson de 1985 do mesmo nome. Conta o caso real da desaparici\u00f3n de Azaria Chamberlain, unha nena de nove semanas de vida que desapareceu dunha acampada preto de Uluru (ou Ayers Rock) no agosto de 1980 e a loita dos seus pais, Michael e Lindy Chamberlain, por demostrar a s\u00faa inocencia ante unha opini\u00f3n p\u00fablica convencida de que son culpables da morte e desaparici\u00f3n da pequena. Meryl Streep e Sam Neill interpretan os Chamberlains, e Streep foi nomeada para un Premio da Academia por esta interpretaci\u00f3n.\nA pel\u00edcula foi estreada menos de dous meses despois de que os Chamberlains fosen exonerados pola Corte de Apelaci\u00f3ns do Territorio do Norte de todos os cargos presentados contra eles.\nArgumento.\nO pastor da Igrexa Adventista do S\u00e9timo D\u00eda Michael Chamberlain (Sam Neill), a s\u00faa dona Lindy (Meryl Streep), os seus dous fillos e a s\u00faa nena de nove semanas Azaria est\u00e1n facendo unha acampada durante unha viaxe de vacaci\u00f3ns polo Outback australiano. Mentres o beb\u00e9 dorme nunha tenda de campa\u00f1a, a familia est\u00e1 a grellar a cea canda outros campistas cando se escoita un berro. Lindy volve \u00e1 tenda para ver a Azaria e ve un dingo correndo con algo na boca cando ela se achega. Cando descobre que a nena non est\u00e1, empeza e pedir axuda e todo o mundo se pon a buscala, a\u00ednda que sen \u00e9xito. Suponse que Lindy viu o animal levando a nena, e as\u00ed o testemu\u00f1ar\u00edan as futuras investigaci\u00f3ns.\nA opini\u00f3n p\u00fablica logo se pon en contra dos Chamberlains. Para moitos, Lindy semella demasiado estoica e fr\u00eda, que acepta demasiado ben a desgraza que lle sucedeu. Os rumores sobre ela aumentan e pronto se confunden coa realidade. A crenza do matrimonio non \u00e9 moi amplamente practicada en Australia, e cando os medios informan de que Azaria significa \"sacrificio en terras salvaxes\" (cando realmente significa \"bendita de Deus\"), a xente elucubra que decapitaron a nena cunhas tesoiras como parte dun rito relixioso. Os corpos policiais tam\u00e9n achegan certas probas, testemu\u00f1os de expertos forenses, ou probas ciscunstanciais, como un pequeno ata\u00fade de madeira que Michael empregaba como recept\u00e1culo para os paquetes de cigarros dos seus fregueses para que non fumasen, e abriron a investigaci\u00f3n, finalmente para cargarlle a Lindy o asasinato. Embarazada de sete meses, ignora os consellos dos seus avogados de procurar a simpat\u00eda do xurado e parecer emocionada no estrado, non convencendo o p\u00fablico de que non \u00e9 culpable do crime da que se acusa. Durante o xu\u00edzo, a fe de Michael na relixi\u00f3n e na s\u00faa muller, derr\u00fabase, e zarabetea cando ten que testificar, dando a entender de que est\u00e1 ocultando a verdade. No outubro de 1982, Lindy foi encontrada culpable e sentenciada a vivir en cadea con traballos forzados, mentres que Michael \u00e9 encontrado culpable como c\u00f3mplice, d\u00e1ndolle unha suspenci\u00f3n de sentenza de 18 meses.\nM\u00e1is de tres anos despois, mentres se buscaba o corpo dun turista ingl\u00e9s que caera de Uluru, a polic\u00eda descobre unha pequena peza de roupa que \u00e9 identificada como a chaqueta que Lindy insist\u00eda que Azaria levaba sobre a s\u00faa roupi\u00f1a, que fora recuperada pronto na investigaci\u00f3n. \u00c9 inmediatamente liberada da prisi\u00f3n, re\u00e1brese o caso e todas as condenas contra os Chamberlains son anuladas."}
{"id": "344206", "revid": "1131", "url": "https://gl.wikipedia.org/wiki?curid=344206", "title": "Estaci\u00f3n de Briviesca", "text": "A estaci\u00f3n de Briviesca \u00e9 unha estaci\u00f3n de tren de Adif situada no concello de Briviesca, na provincia de Burgos. Ten servizos de longa e media distancia operados por Renfe. Ten tam\u00e9n funci\u00f3ns lox\u00edsticas.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 416,885 da li\u00f1a f\u00e9rrea de ancho ib\u00e9rico que une Madrid con Hendaia a 724,46 metros de altitude, entre as estaci\u00f3ns de Pancorbo e Burgos-Rosa de Lima. O tramo \u00e9 de v\u00eda dobre e est\u00e1 electrificado.\nHistoria.\nA estaci\u00f3n foi inaugurada entre 1860 e 1864 coa posta en marcha do tramo Pancorbo-Miranda de Ebro da li\u00f1a radial Madrid-Hendaia. A s\u00faa explotaci\u00f3n inicial quedou a cargo da Compa\u00f1\u00eda dos Cami\u00f1os de Ferro do Norte de Espa\u00f1a quen mantivo a s\u00faa titularidade ata que en 1941 foi nacionalizada e integrada na recentemente creada Renfe.\nDesde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nO edificio de viaxeiros da estaci\u00f3n de Briviesca \u00e9 un cl\u00e1sico edificio formado por un pavill\u00f3n central de dous pisos con dous anexos laterais de menor altura. Catro portas decoradas con arcos serven de acceso ao recinto que foi pintado de rosa e ocre na s\u00faa \u00faltima rehabilitaci\u00f3n. Pos\u00fae d\u00faas plataformas e d\u00faas v\u00edas para o tr\u00e1fico de viaxeiros a\u00ednda que as instalaci\u00f3ns compl\u00e9tanse con outras cinco v\u00edas numeradas para uso lox\u00edstico. Os cambios de plataforma real\u00edzanse a nivel. Na plataforma oposta ao edificio de viaxeiros at\u00f3pase un refuxio de grandes dimensi\u00f3ns para os viaxeiros que esperen os trens que acceden pola v\u00eda 2.\nServizos ferroviarios.\nLonga distancia.\n\"Actualizado a 24 de xu\u00f1o de 2016.\"\nMedia distancia.\n\"Actualizados a 24 de xu\u00f1o de 2016.\""}
{"id": "344207", "revid": "23562", "url": "https://gl.wikipedia.org/wiki?curid=344207", "title": "Racing M\u00e9tro 92", "text": ""}
{"id": "344211", "revid": "5863", "url": "https://gl.wikipedia.org/wiki?curid=344211", "title": "S. XVII", "text": ""}
{"id": "344212", "revid": "5863", "url": "https://gl.wikipedia.org/wiki?curid=344212", "title": "520 a C.", "text": ""}
{"id": "344213", "revid": "12452", "url": "https://gl.wikipedia.org/wiki?curid=344213", "title": "Igrexa armenia", "text": ""}
{"id": "344214", "revid": "27155", "url": "https://gl.wikipedia.org/wiki?curid=344214", "title": "Biolox\u00eda do desenvolvemento", "text": "A biolox\u00eda do desenvolvemento \u00e9 o estudo do proceso polo cal os animais e plantas crecen e se desenvolven desde as s\u00faas etapas embrionarias, e \u00e9 sin\u00f3nimo de ontoxenia. Nos animais a maior\u00eda do desenvolvemento ten lugar na vida embrionaria, pero tam\u00e9n se produce en procesos como a rexeneraci\u00f3n, reproduci\u00f3n asexual e metamorfose, e no crecemento e diferenciaci\u00f3n de c\u00e9lulas nai no organismo adulto. Nas plantas o desenvolvemento ocorre no embri\u00f3n, durante a reproduci\u00f3n vexetativa, e no crcemento normal das ra\u00edces, talos e flores, gromos.\nOs resultados pr\u00e1cticos do estudo da biolox\u00eda do desenvolvemento animal incl\u00faen a fecundaci\u00f3n in vitro, moi usada hoxe nos tratamentos de fertilidade, a comprensi\u00f3n dos riscos das substancias que poden danar ao feto (terat\u00f3xenos), e a creaci\u00f3n de varios modelos animais para doenzas humanas, que son \u00fatiles en investigaci\u00f3n. A biolox\u00eda do desenvolvemento tam\u00e9n axudou a xerar a moderna biolox\u00eda das c\u00e9lulas nai, que promete ter moitos beneficios pr\u00e1cticos no campo da sa\u00fade humana.\nPerspectivas.\nOs principais procesos implicados no desenvolvemento embrionario dos animais son: especificaci\u00f3n rexional, morfox\u00e9nese, diferenciaci\u00f3n celular, crecemento, e o control global da temporalizaci\u00f3n dos procesos. A especificaci\u00f3n rexional ref\u00edrese a procesos que crean patr\u00f3ns espaciais nunha b\u00f3la ou capa de c\u00e9lulas inicialmente similares. Para isto xeralmene c\u00f3mpre a acci\u00f3n de determinantes citopl\u00e1smicos, localizados en partes do ovo fertilizado, e de sinais indutivos emitidos desde os centros de sinalizaci\u00f3n do embri\u00f3n. Os estadios iniciais da especificaci\u00f3n rexional non xeran c\u00e9lulas diferenciadas funcionais, sen\u00f3n as poboaci\u00f3ns celulares destinadas a desenvolver unha rexi\u00f3n espec\u00edfica ou parte do organismo. Estas son definidas pola expresi\u00f3n de combinaci\u00f3ns espec\u00edficas de factores de transcrici\u00f3n. A morfox\u00e9nese relaci\u00f3nase coa formaci\u00f3n da forma tridimensional. Implica principalmente os movementos orquestrados das follas ou capas celulares e de c\u00e9lulas individuais. A morfox\u00e9nese \u00e9 importante para crear as tres capas xerminais do embri\u00f3n temper\u00e1n (ectoderma, mesoderma e endoderma) e para constru\u00edr estruturas complexas durante o desenvolvemento de \u00f3rganos. A diferenciaci\u00f3n celular relaci\u00f3nase especificamente coa formaci\u00f3n de tipos de c\u00e9lulas funcionais como nervios, m\u00fasculo, epitelio secretor etc. As c\u00e9lulas diferenciadas conte\u00f1en grandes cantidades de prote\u00ednas espec\u00edficas asociadas coa funci\u00f3n celular. O crecemento implica tanto un incremento no tama\u00f1o global, coma tam\u00e9n o crecemento diferencial de partes (alometr\u00eda) que contrib\u00fae \u00e1 morfox\u00e9nese. O crecemento ocorre principalmente por medio de divisi\u00f3n celular pero tam\u00e9n por medio de cambios no tama\u00f1o celular e a deposici\u00f3n de materiais extracelulares. O control da temporalizaci\u00f3n de eventos e a integraci\u00f3n de varios procesos \u00e9 a \u00e1rea menos co\u00f1ecida do asunto. Segue sen aclararse se os embri\u00f3sn animais conte\u00f1en un mecanismo de reloxo mestre ou non.\nO desenvolvemento das plantas implica procesos similares aos dos animais. A\u00ednda que as c\u00e9lulas de plantas son normalmente inm\u00f3biles, a s\u00faa morfox\u00e9nese real\u00edzase por crecemento diferencial, sen que haxa movementos celulares. Ademais, os sinais indutivos e os xenes implicados no desenvolvemento das plantas son diferentes dos que controlan o desenvolvemeno animal.\nOrganismos modelo para o desenvolvemento.\nGran parte da investigaci\u00f3n en biolox\u00eda do desenvolvemento das \u00faltimas d\u00e9cadas f\u00edxose utilizando un pequeno n\u00famero de organismos modelo. Os resultados indicaron que hai moita m\u00e1is conservaci\u00f3n de mecanismos de desenvolvemento no reino animal. Nas etapas iniciais do desenvolvemento as diferentes especies de vertebrados usan os mesmos sinais indutivos e os mesmos xenes que codifican a identidade rexional. Mesmo os invertebrados usan un repertorio similar de sinais e xenes a\u00ednda que as partes do corpo formadas son significativamente diferentes. Cada organismo modelo ten determinadas vantaxes experimentais que fixeron que moitos investigadores recorresen a eles. En certo sentido son \"modelos\" para todo o reino animal, e noutro sentido son \"modelos\" para o desenvolvemento humano, que \u00e9 dif\u00edcil de estudar directamente por raz\u00f3ns \u00e9ticas e pr\u00e1cticas. Os organismos modelos foron m\u00e1is \u00fatiles para esclarecer a natureza xeral dos mecanismos do desenvolvemento. Canto m\u00e1is detalles se buscan, m\u00e1is difiren uns dos outros e dos humanos.\nVertebrados:\nInvertebrados:\nO ourizo de mar \u00e9 tam\u00e9n bastante usado para alg\u00fans prop\u00f3sitos, igual que as ascidias. Para estudos de rexeneraci\u00f3n util\u00edzanse anfibios urodelos como o axolote \"Ambystoma mexicanum\", e tam\u00e9n vermes planarias como \"Schmidtea mediterranea\". O estudo do desenvolvemento das plantas enfocouse na especie \"Arabidopsis thaliana\" como organismo modelo.\nProcesos de desenvolvemento.\nDesenvolvemento embrionario en animais.\nO espermatozoide e o \u00f3vulo fusi\u00f3nanse no proceso de fertilizaci\u00f3n para formar un ovo fertilizado ou cigoto. Ese experimenta un per\u00edodo de divisi\u00f3ns para formar unha b\u00f3la ou l\u00e1mina de c\u00e9lulas similares chamado bl\u00e1stula ou blastoderma. Estas divisi\u00f3ns celulares son normalmente r\u00e1pidas e sen crecemento do tama\u00f1o celular, polo que as c\u00e9lulas fillas son da metade do tama\u00f1o da c\u00e9lula nai e o embri\u00f3n no seu conxunto mentense inicialmente co mesmo tama\u00f1o. Estas dividi\u00f3ns denom\u00ednanse divisi\u00f3ns de segmentaci\u00f3n ou clivaxe. Os movementos morfoxen\u00e9ticos converten a masa de c\u00e9lulas nunha estrutura de tres capas que consta de capas multicelulars chamadas ectoderma, mesoderma e endoderma, que se co\u00f1ecen como capas xerminais. Este \u00e9 o proceso de gastrulaci\u00f3n. Durante a segmentaci\u00f3n e a gastrulaci\u00f3n ocorren os primeiros eventos de especificaci\u00f3n rexional. Ademais da formaci\u00f3n das tres capas xerminais, estas a mi\u00fado xeran estruturas extraembrionais, como a placenta dos mam\u00edferos, necesaria para o sost\u00e9n e nutrici\u00f3n do embri\u00f3n, e tam\u00e9n establecen diferenzas no destino das c\u00e9lulas ao longo do eixe anteroposterior (cabeza, tronco e cola).\nA especificaci\u00f3n rexional in\u00edciase pola presenza de determinantes citoplasm\u00e1ticos nunha parte do cigoto. As c\u00e9lulas que conte\u00f1en o determinante conv\u00e9rtense nun centro sinalizador e emiten un factor indutor. Como o factor indutor se produce nun lugar, difunde desde al\u00ed, e vai diminu\u00edndo, formando un gradiente de concentraci\u00f3n, alto cerca das fontes que son a fonte do factor e baixo m\u00e1is lonxe. As c\u00e9lulas restantes do embri\u00f3n, que non conte\u00f1en o determinante, son competentes para responder a diferentes concentraci\u00f3ns pola regulaci\u00f3n \u00e1 alza de xenes de control do desenvolvemento espec\u00edficos. Isto ten como resultado unha serie de zonas que se van establecendo, situadas a distancias progresivamente maiores do centro sinalizador. En cada zona est\u00e1 regulada \u00e1 alza unha diferente combinaci\u00f3n de xenes de control do desenvolvemento. Estes xenes codifican factores de trranscrici\u00f3n que regulan \u00e1 alza novas combinaci\u00f3ns de actividades de xenes en cada rexi\u00f3n. Entre outras funci\u00f3ns, estes factores de transcrici\u00f3n controlan a expresi\u00f3n de xenes que confiren propiedades espec\u00edficas de adhesi\u00f3n e motilidade nas c\u00e9lulas nas que son activos. Debido a estas propiedades morfoxen\u00e9ticas diferentes, as c\u00e9lulas de cada capa xerminal m\u00f3vense para formar l\u00e1minas ou follas como o ectoderma, que acaba por f\u00f3ra, o mesoderma, que queda no medio, e o endoderma, que queda no interior. Os movementos morfoxen\u00e9ticos non s\u00f3 cambian a forma e estrutura do embri\u00f3n, sen\u00f3n que ao po\u00f1eren capas de c\u00e9lulas en novas relaci\u00f3ns espaciais tam\u00e9n fan posibles novas fases de sinalizaci\u00f3n e resposta entre elas.\nO crecemento dos embri\u00f3ns \u00e9 principalmente aut\u00f3nomo. Para cada territorio de c\u00e9lulas a taxa de crecemento est\u00e1 controlada pola combinaci\u00f3n de xenes que est\u00e1n activos. Os embri\u00f3ns de vida libre non crecen en masa, xa que non te\u00f1en unha fonte externa que lles subministre nutrici\u00f3n. Pero os embri\u00f3ns alimentados a trav\u00e9s dunha placenta ou por unha subministraci\u00f3n de xema extraembrionaria poden crecer moi r\u00e1pido, e neses organismos os cambios nas taxas de crecemento relativo entre distintas partes contrib\u00faen a producir a anatom\u00eda global final.\nO proceso completo ten que ser coordinado no tempo e non se co\u00f1ece como se produce ese control. Pode haber un reloxo mestre con capacidade de comunicarse con todas as partes do embri\u00f3n que controle o curso do que vai ocorrendo, ou a temporalizaci\u00f3n pode depender simplemente de secuencias de eventos locais causais.\nDiferenciaci\u00f3n celular.\nA diferenciaci\u00f3n celular \u00e9 o proceso no que se orixinan tipos de c\u00e9lulas funcional e/ou morfoloxicamente diferentes no desenvolvemento. Por exemplo, as neuronas, fibras musculares e hepatocitos son tipos de c\u00e9lulas diferenciadas. As c\u00e9lulas diferenciadas xeralmente producen grandes cantidades dunhas poucas prote\u00ednas que son necesarias polas s\u00faas espec\u00edficas funci\u00f3ns, e isto d\u00e1lles a aparencia caracter\u00edstica que permite reco\u00f1ecelas ao microscopio \u00f3ptico. Os xenes que codifican estas prote\u00ednas son moi activos. A s\u00faa estrutura cromat\u00ednica \u00e9 moi aberta, dando libre acceso a encimas de transcrici\u00f3n, e a factores de transcrici\u00f3n espec\u00edficos unidos a secuencias reguladoras no ADN para activar a s\u00faa expresi\u00f3n. Por exemplo, NeuroD \u00e9 un factor de transcrici\u00f3n clave para a diferenciaci\u00f3n neuronal, a mioxenina \u00e9o para a diferenciaci\u00f3n muscuar, e o HNF4 para a diferenciaci\u00f3n dos hepatocitos.\nA diferenciaci\u00f3n celular \u00e9 xeralmente o estadio final do desenvolvemento, precedido por varios estadios nos que as c\u00e9lulas quedan comprometidas a un destino e que non est\u00e1n visiblemente diferenciados. Un s\u00f3 tecido, formado a partir dun s\u00f3 tipo de c\u00e9lulas proxenitoras ou c\u00e9llas nais, a mi\u00fado consiste en varios tipos de c\u00e9lulas diferenciadas. O control da s\u00faa formaci\u00f3n implica un proceso de inhibici\u00f3n lateral, baseado nas propiedades do sistema de sinalizaci\u00f3n Notch-Delta. Por exemplo, na placa neural do embri\u00f3n este sistema opera xerando unha poboaci\u00f3n de c\u00e9lulas precursoras neuronais nas cales NeuroD ten unha alta expresi\u00f3n.\nRexeneraci\u00f3n.\nA rexeneraci\u00f3n indica a capacidade de volver a facer crecer unha parte do corpo perdida. Isto \u00e9 moi patente nas plantas, que presentan un crecemento continuo, e tam\u00e9n en animais coloniais como os hidroides e as ascidias. Pero o maior interese para a biolox\u00eda do desenvolvemento \u00e9 a rexeneraci\u00f3n de partes en animais de vida libre. En particular catro modelos foron os m\u00e1is investigados. Dous destes modelos te\u00f1en a capacidade de rexenerar o corpo completo: a \"Hydra\", que pode rexenerar calquera parte do p\u00f3lipo a partir dun pequeno fragmento, e os vermes planarias, que poden xeralmente rexenerar tanto as \"cabezas\" coma as colas. Ambos os exemplos destes exemplos te\u00f1en un continuo recambio celular a partir de c\u00e9lulas nai e, polo menos nas planarias, s\u00e1bese que algunhas das c\u00e9lulas nai son pluripotentes. Os outros dous modelos mostran s\u00f3 a rexeneraci\u00f3n distal dos ap\u00e9ndices, e son os ap\u00e9ndices de insectos, xeralmene as patas dos insectos hemimet\u00e1bolos como o grilo, e as patas de anfibios urodelos. Disponse dunha considerable cantidade de informaci\u00f3n sobre a rexeneraci\u00f3n de patas de anfibios e cada tipo celular rexen\u00e9rase a si mesmo, ag\u00e1s no caso dos tecidos conectivos, onde hai unha considerable interconversi\u00f3n entre cartilaxes, derma e tend\u00f3ns. En termos do patr\u00f3n de estruturas, isto \u00e9 controlado por unha reactivaci\u00f3n de sinais activa no embri\u00f3n.\nA\u00ednda se debate sobre a vella cuesti\u00f3n de se a rexeneraci\u00f3n \u00e9 unha propiedade \"pr\u00edstina\" ou \"adaptiva\". Se \u00e9 certo o primeiro caso, co\u00f1ecendo mellor os procesos, poder\u00eda esperarse conseguir mellorar a capacidade rexenerativa en humanos. Se \u00e9 correcto o segundo caso, ent\u00f3n cada exemplo de rexeneraci\u00f3n ter\u00edase orixinado por selecci\u00f3n natural en circunstancias particulares de cada especie, polo que non se esperar\u00eda que houbese regras xerais para o proceso.\nMetamorfose.\nOs procesos de desenvolvemento son moi evidentes durante o proceso da metamorfose. Isto ocorre en varios tipos de animais. Son ben co\u00f1ecidos os exemplos das ras, que normalmente eclosionan en forma de c\u00e1gados e sofren unha metamorfose para converterse en ras adultas, e a de certos insectos que eclosionan como larvas e despois son remodeladas \u00e1 forma adulta durante o estadio pupal.\nTodos os procesos de desenvolvemento mencionados ata agora ocorren durante a metamorfose. Exemplos que foron estudados en detalle incl\u00faen a perda da cola e outros cambios nos c\u00e1gados da ra \"Xenopus\", e a biolox\u00eda dos discos imaxinais, que xeran as partes do corpo adulto da mosca \"Drosophila melanogaster\"."}
{"id": "344216", "revid": "8042", "url": "https://gl.wikipedia.org/wiki?curid=344216", "title": "Jos\u00e9 de la Pe\u00f1a de Toro", "text": "Jos\u00e9 de la Pe\u00f1a de Toro, nado en Salamanca e finado en Santiago de Compostela en 1676, foi un arquitecto e mestre de obras castel\u00e1n.\nTraxectoria.\nTraballou no Convento de Santo Estevo de Salamanca. Clasicista, posteriormente evolucionou cara \u00f3 barroco. Chamado polos monxes beneditinos, en 1652 trasladouse a Santiago de Compostela onde continuou as obras do Mosteiro de San Marti\u00f1o Pinario. En 1656, a Universidade contratouno para constru\u00edr o claustro do Colexio de San Xerome.\nDirixido polo c\u00f3engo Jos\u00e9 Vega y Verdugo, de 1658 a 1672 traballou na Catedral de Santiago de Compostela (P\u00f3rtico Real da Praza da Quintana, Porta Santa ou dos Perd\u00f3ns, Porta dos Abades, ciborio e coroaci\u00f3n das \u00e1bsidas e Torre das Campas da Fachada do Obradoiro), sucedendo, en 1664, como mestre de obras ao portugu\u00e9s Francisco de Antas, que finou nese ano.\nFixo, tam\u00e9n, a capela de Santa Tareixa (logo chamada da Soidade) na igrexa parroquial de Santa Mar\u00eda Salom\u00e9, a capela de San Xos\u00e9 na Igrexa da Compa\u00f1\u00eda de Xes\u00fas de Santiago, hoxe igrexa da Universidade, e a capela de San Miguel na igrexa de Santa Baia de Arealonga (Vilagarc\u00eda de Arousa)."}
{"id": "344230", "revid": "5863", "url": "https://gl.wikipedia.org/wiki?curid=344230", "title": "Jos\u00e9 Pe\u00f1a de Toro", "text": ""}
{"id": "344231", "revid": "5863", "url": "https://gl.wikipedia.org/wiki?curid=344231", "title": "Santa Baia de Arealonga", "text": ""}
{"id": "344232", "revid": "3963835", "url": "https://gl.wikipedia.org/wiki?curid=344232", "title": "Kolchak", "text": ""}
{"id": "344233", "revid": "1131", "url": "https://gl.wikipedia.org/wiki?curid=344233", "title": "Estaci\u00f3n de Segovia", "text": "A estaci\u00f3n de Segovia \u00e9 unha estaci\u00f3n de tren de Adif da cidade de Segovia. \u00c9 de car\u00e1cter terminal e ten servizos de media distancia operados por Renfe. Os servizos de longa distancia e alta velocidade conc\u00e9ntranse na estaci\u00f3n de Segovia-Guiomar. Dende 1982 \u00e9 un monumento catalogado como Ben de Interese Cultural.\nSituaci\u00f3n ferroviaria.\nPertence \u00e1 li\u00f1a f\u00e9rrea 110 da rede ferroviaria espa\u00f1ola que une Villalba con Segovia, punto quilom\u00e9trico 62,7. O tramo \u00e9 v\u00eda \u00fanica, en ancho ib\u00e9rico e est\u00e1 electrificado. Esta li\u00f1a continuaba ata Medina del Campo pero o tramo Medina del Campo-Segovia foi pechado en 1993 alegando falta de rendibilidade econ\u00f3mica.\nHistoria.\nO ferrocarril chegou a Segovia o 1 de xu\u00f1o de 1884 coa apertura do tramo Medina del Campo-Segovia da li\u00f1a f\u00e9rrea que pretend\u00eda unir Medina del Campo con Villalba. As obras correron a cargo de Norte. Dita compa\u00f1\u00eda non ti\u00f1a especial interese neste trazado dado que xa contaba coa li\u00f1a Madrid-Hendaia que fac\u00eda un percorrido similar alcanzando Medina del Campo v\u00eda \u00c1vila. A\u00ednda as\u00ed motivos estrat\u00e9xicos lev\u00e1rona a facerse coa mesma para evitar que alg\u00fan competidor puidese aproveitar que a conexi\u00f3n por Segovia era a m\u00e1is curta para alcanzar Madrid desde Valladolid, Le\u00f3n ou Asturias. O enxe\u00f1eiro Miguel Muruve y Gal\u00e1n foi o encargado de constru\u00edr a primeira estaci\u00f3n da cidade. Para iso seguiu os planos da estaci\u00f3n de Granollers que o mesmo constru\u00edra para a li\u00f1a Barcelona-Granollers.\nAo longo da historia o recinto sufriu diversas reformas e ampliaci\u00f3ns sendo as m\u00e1is destacadas as realizadas entre 1911 e 1913, a petici\u00f3n do rei Afonso XIII que solicitou entre outras melloras, unha \"Sala Rexia\" para as s\u00faas visitas \u00e1 cidade, pavimentar o patio de viaxeiros para evitar os inconvenientes do po, ou ampliar v\u00edas e marquesi\u00f1as, a de 1926 e por \u00faltimo a de 1991. Foi tam\u00e9n unha das estaci\u00f3ns inclu\u00eddas no Plan Extraordinario de Modernizaci\u00f3n e Equipamento de Estaci\u00f3ns impulsado por Renfe en 1986.\nA estaci\u00f3n.\nEst\u00e1 situada na r\u00faa Obispo Quesada, ao sur da cidade. O edificio para viaxeiros \u00e9 unha estrutura de planta rectangular formado por un corpo central de d\u00faas alturas ao que se anexan d\u00faas \u00e1s de planta baixa de forma sim\u00e9trica. En total, ten uns 50 metros de lonxitude e 11 de anchura. Os materiais de construci\u00f3n predominantes son a pedra calcaria e o ladrillo. Todos os vans est\u00e1n decorados con arcos de medio punto con clave resalta e enmarcados con forma de alfiz. Na zona de plataformas, a estaci\u00f3n ten varias marquesi\u00f1as met\u00e1licas que se soste\u00f1en con columnas de ferro fundido e mostran elementos decorativos nos seus capiteis. Disp\u00f3n de 5 v\u00edas e de 3 plataformas, das cales se utilizan 2 v\u00edas ou 3 en casos excepcionais, xa que as demais est\u00e1n defectuosas ou non est\u00e1n operativas.\nServizos ferroviarios.\nMedia distancia.\n\"Actualizado a 25 de xu\u00f1o de 2016.\""}
{"id": "344234", "revid": "25871", "url": "https://gl.wikipedia.org/wiki?curid=344234", "title": "Asimilaci\u00f3n xen\u00e9tica", "text": "A asimilaci\u00f3n xen\u00e9tica \u00e9 un proceso polo cal un fenotipo producido orixinalmente en resposta a unha condici\u00f3n ambiental, como a exposici\u00f3n a un terat\u00f3xeno, queda despois codificado xeneticamente por selecci\u00f3n artificial ou selecci\u00f3n natural. A pesar das aparencias superficiais, isto non require a herdanza de caracteres adquiridos, a\u00ednda que a herdanza epixen\u00e9tica poder\u00eda influ\u00edr no resultado. A asimilaci\u00f3n xen\u00e9tica \u00e9 simplemente un m\u00e9todo de superar a barreira da selecci\u00f3n imposta pola canalizaci\u00f3n xen\u00e9tica de v\u00edas de desenvolvemento.\nSe non hai canalizaci\u00f3n dunha v\u00eda do desenvolvemento, a variabilidade xen\u00e9tica dos compo\u00f1entes dunha v\u00eda ten como resultado un espectro continuo de fenotipos, xeralmente distribu\u00eddos nunha curva de distribuci\u00f3n normal. Neses casos pode facerse selecci\u00f3n artificial de forma directa, elixindo descendencia dun extremo da curva e us\u00e1ndoa para xerar a seguinte xeraci\u00f3n. Por\u00e9n, cando unha v\u00eda est\u00e1 fortemente canalizada, todos os individuos, excepto quizais uns poucos nos extremos m\u00e1is afastados da curva, parecer\u00e1n fisicamente iguais independentemente dos seus xenotipos baixo circunstancias ambientais normais. Por\u00e9n, unha composici\u00f3n xen\u00e9tica dada non predetermina o mesmo resultado en todas as posibles circunstancias, sen\u00f3n que determina unha norma de reacci\u00f3n que var\u00eda co ambiente (plasticidade fenot\u00edpica). Pode haber un modo de estresar un organismo para que a canalizaci\u00f3n rompa, e poden seleccionarse moitos individuos aberrantes para unha posterior reproduci\u00f3n; estes dise que son fenocopias do trazo xen\u00e9tico desexado. Con varias xeraci\u00f3ns de selecci\u00f3n artificial feita desta maneira, e quizais axudados pola mutax\u00e9nese, a variabilidde xen\u00e9tica pode ser reducida \u00e1 do extremo m\u00e1is afastado da poboaci\u00f3n orixinal, ata que a canalizaci\u00f3n \u00e9 anulada mesmo en condici\u00f3ns ambientais normais. Nese momento a anormalidade inducida ambientalmente foi duplicada xeneticamente.\nO exemplo cl\u00e1sico de asimilaci\u00f3n xen\u00e9tica \u00e9 un experimento de 1953 feito por C. H. Waddington, no cal embri\u00f3ns de \"Drosophila\" foron expostos ao \u00e9ter, producindo un fenotipo similar ao bithorax (un cambio home\u00f3tico). As moscas que desenvolveron halterios con caracter\u00edsticas similares a \u00e1s foron elixidas para aparearse repetidamente en 20 xeraci\u00f3ns, chegadas as cales o fenotipo xa pod\u00eda observarse nelas sen facer un tratamento previo con \u00e9ter.\nAsimilaci\u00f3n xen\u00e9tica na selecci\u00f3n natural.\nNon se probou que a asimilaci\u00f3n xen\u00e9tica ocorra na evoluci\u00f3n natural, pero \u00e9 dif\u00edcil discernir se ten polo menos un papel menor, e contin\u00faa a investigaci\u00f3n sobre esta cuesti\u00f3n. Os modelos matem\u00e1ticos indican que baixo certas circunstancias, a selecci\u00f3n natural favorecer\u00e1 a evoluci\u00f3n da canalizaci\u00f3n que \u00e9 dese\u00f1ada para fallar en condici\u00f3ns extremas. Se o resltado dese fallo \u00e9 favorecido pola selecci\u00f3n natural, haber\u00e1 asimilaci\u00f3n xen\u00e9tica. Na d\u00e9cada de 1960 C. H. Waddington e J. M. Rendel argumentaron sobre a importancia da asimilaci\u00f3n xen\u00e9tica na adaptaci\u00f3n natural como un medio de proporcionar variaci\u00f3ns novas potencialmente beneficiosas a poboaci\u00f3ns baixo estr\u00e9s. O seu contempor\u00e1neo Williams aduciu que a asimilaci\u00f3n xen\u00e9tica avanza co custo dunha perda na plasticidade do desenvolvemento, e deber\u00eda ser un mecanismos menor. Se ocorre frecuentemente, a asimilaci\u00f3n xen\u00e9tica poder\u00eda contribu\u00edr ao equilibrio interrompido na evoluci\u00f3n, xa que nos organismos evolucionan repetidamente sistemas de canalizaci\u00f3n, e despois se escapan deles baixo circunstancias adversas.\nExperimento de Waddington.\nPara ilustrar o fen\u00f3meno, Waddington (1942) conseguiu inducir unha reacci\u00f3n ambiental extrema no desenvolvemento de embri\u00f3ns de \"Drosophila\". En resposta aos vapores de \u00e9ter unha proporci\u00f3n de embri\u00f3ns desenvolveron un cambio fenot\u00edpico radical, un segundo t\u00f3rax (mutaci\u00f3n \"bithorax\"). Neste momento do experimento pode dicirse que bithorax non \u00e9 innato; \u00e9 un tipo de quimera inducida por un ambiente infrecuente. Pero despois, Waddington seleccionou continuamente as \"Drosophila\" con capacidade de desenvolvemento para responder ao estr\u00e9s ambiental. Despois de pasadas unhas 20 xeraci\u00f3ns de selecci\u00f3n, algunhas \"Drosophila\" desenvolv\u00edan o fenotipo bithorax sen ser previamente expostas ao tratamento con \u00e9ter. O que ocorreu, segundo Waddington, \u00e9 que a selecci\u00f3n favoreceu unha determinada v\u00eda que levaba \u00e1 produci\u00f3n do efecto \u00f3ptimo (e neste caso desexado). Finalmente, a v\u00eda quedou canalizada, xa que o estado final, bithorax, aparec\u00eda independentemente das condici\u00f3ns ambientais.\nOutra versi\u00f3n do experimento foi a seguinte: Expuxo a pupas de \"Drosophila\" a un shock t\u00e9rmico. Esta alteraci\u00f3n ambiental causou que algunhas moscas desenvolvesen un fenotipo \"crossveinless\" (sen veas transversas nas \u00e1s). Despois seleccionou para as moscas crossveinless. Finalmente, o fenotipo crossveinless apareceu mesmo sen sometelas ao shock t\u00e9rmico. Por medio deste proceso de asimilaci\u00f3n xen\u00e9tica, un fenotipo inducido ambientalmente converteuse en herdado. Waddington usou o concepto de canalizaci\u00f3n para explicar este experimento sobre asimilaci\u00f3n xen\u00e9tica. Waddington explicou isto comoa formaci\u00f3n dunha nova canle na paisaxe epixen\u00e9tica.\nConceptos relacionados.\nA asimilaci\u00f3n xen\u00e9tica xeralmente describe a produci\u00f3n de fenotipos con sensibilidade alterada ou diminu\u00edda \u00e1s condici\u00f3ns ambientais; o fenotipo producido baixo unha condici\u00f3n estresante conv\u00e9rtese no fenotipo que aparece sempre en calquera condici\u00f3n. O termo acomodaci\u00f3n xen\u00e9tica pode usarse para referirse de forma xeral aos cambios na frecuencia x\u00e9nica que se orixinaron a partir de fenotipos inducidos ambientalmente. Cando se utiliza contrapo\u00f1\u00e9ndoo a asimilaci\u00f3n xen\u00e9tica, o termo pode ser aplicado m\u00e1is especificamente para referirse ao resultado que se pode obter cando a selecci\u00f3n baixo condici\u00f3ns estresantes \u00e9 utilizada para obter fenotipos cun \"incremento\" da sensibilidade \u00e1s condici\u00f3ns ambientais. Por exemplo, Y. Suzuki e H.F. Nijhout encontraron que unha li\u00f1a mutane negra de eirugas de \"Manduca sexta\" \u00e1s veces se volve de cor verde baixo condici\u00f3ns de shock t\u00e9rmico; a selecci\u00f3n de eirugas verdes durante trece xeraci\u00f3ns orixina unha li\u00f1a polif\u00e9nica que con fiabilidade se volv\u00edan verdes baixo un shock t\u00e9rmico, pero permanec\u00edan de cor negra a temperaturas fr\u00edas. Tanto a asimilaci\u00f3n xen\u00e9tica coma (outra) acomodaci\u00f3n xen\u00e9tica poden producirse por procedementos de selecci\u00f3n similares, e pode que non sexa posible predicir con antelaci\u00f3n que fen\u00f3menos ocorrer\u00e1n. A base biol\u00f3xica subxacente deste fen\u00f3meno pode ser bastante similar: as mutaci\u00f3ns sensibles \u00e1 temperatura e as mutaci\u00f3ns que afectan a actividade dun xene sen sensibilidade \u00e1 temperatura poden producirse por un pequeno cambio na secuencia dunha prote\u00edna.\nA compensaci\u00f3n xen\u00e9tica describe a situaci\u00f3n que ocorre cando unha condici\u00f3n ambiental cambia o fenotipo, pero o novo fenotipo \"non\" \u00e9 favorecido pola selecci\u00f3n. O resultado \u00e9 un cambio xen\u00e9tico que cambia o fenotipo expresado outra vez ao seu estado orixinal a pesar do ambiente alterado. Por exemplo, nos salm\u00f3ns, as poboaci\u00f3ns an\u00e1dromas de \"Oncorhynchus nerka\" migran ao oc\u00e9ano para desenvolverse, onde inxiren grandes cantidades de carotenoides que usan para producir a s\u00faa intensa coloraci\u00f3n vermella caracter\u00edstica. Os salm\u00f3ns \"residuais\", que non entran no oc\u00e9ano, non reciben esta nutrici\u00f3n e son de cor verde. Por\u00e9n, crese que son os proxenitores dos salm\u00f3ns kokanee non an\u00e1dromos, que malia permaneceren en lagos de augas doces desenvolven unha intensa coloraci\u00f3n vermella. Poden describirse situaci\u00f3ns similares para a pigmentaci\u00f3n de aves da familia Thraupidae e peixes \"Poecilia reticulata\". A compensaci\u00f3n xen\u00e9tica pode xogar un papel na especiaci\u00f3n ao crear incompatibilidades xen\u00e9ticas entre poboaci\u00f3ns fenotipicamente similares dunha especie.\nOs experimentos de asimilaci\u00f3n xen\u00e9tica son comparativamene raros nos estudos modernos, porque a maior\u00eda dos xenetistas est\u00e1n m\u00e1is interesados en relacionar a actividade dun xene coa doutros xenes. Esas relaci\u00f3ns son buscadas mediante o estudo de interacci\u00f3ns xen\u00e9ticas, que \u00e9 similar en concepto. Nun estudo de interacci\u00f3n xen\u00e9tica, o experimentador empeza cunha cepa que ten un fenotipo feble debido a un alelo mutante co\u00f1ecido, e fai un screening das moscas para buscar segundas mutaci\u00f3ns que crean un fenotipo m\u00e1is forte. Os estudos de interacci\u00f3n xen\u00e9tica util\u00edzanse tipicamente para identificar alelos mutantes con efectos relativamente graves, polo menos no fondo xen\u00e9tico do alelo mutante co\u00f1ecido, que pode ser rapidamente localizado por mapado xen\u00e9tico e caracterizado. O obxectivo destes estudos \u00e9 resolver que xenes te\u00f1en funci\u00f3ns relacionadas; a mi\u00fado vese posteriormente que os xenes emparellados desta maneira codifican prote\u00ednas que interaccionan fisicamente dentro da c\u00e9lula ou catalizan pasos secuenciais dunha reacci\u00f3n qu\u00edmica.\nStatus actual.\nHoubo un renovado interese na asimilaci\u00f3n xen\u00e9tica a medida que os cient\u00edficos identificaron unha base molecular para as observaci\u00f3ns de Waddington. Un grupo de cient\u00edficos descubriu tam\u00e9n evidencias de asimilaci\u00f3n xen\u00e9tica debido \u00e1 evoluci\u00f3n de grandes cabezas nas serpes tigre \"Notechis\".\nOs traballos de Waddington sobre a asimilaci\u00f3n xen\u00e9tica (AX) foron inclu\u00eddos dentro da s\u00edntese evolutiva ampliada. Sobre este asunto d\u00edxose que \"conceptos como a AX e a acomodaci\u00f3n fenot\u00edpica, non representan unha ameaza \u00e1 s\u00edntese moderna, sen\u00f3n unha ampliaci\u00f3n benvida do seu horizonte actual. (Massimo Pigliucci \"et al\". 2006)\""}
{"id": "344235", "revid": "98629", "url": "https://gl.wikipedia.org/wiki?curid=344235", "title": "Terihi", "text": "Terihi \u00e9 unha pequena illa rochosa deshabitada, naa Illas Marquesas, a menos de 300 m. ao sueste de Moho Tani. Ten unha superficie de 0\u00b415 km\u00b2 e unha li\u00f1a costeira de 3\u00b440\u00a0km.\nEn 1992, a illa converteuse oficialmente nunha reserva natural coa s\u00faa inclusi\u00f3n na Reserva Natural Motane."}
{"id": "344237", "revid": "128418", "url": "https://gl.wikipedia.org/wiki?curid=344237", "title": "Aiym Aiylchieva", "text": "Aiym Aiylchieva (en kirguiz: \u0410\u0439\u044b\u043c \u0410\u0439\u044b\u043b\u0447\u0438\u0435\u0432\u0430) \u00e9 unha cantante e actriz kirguiz. Comezou a s\u00faa carreira musical present\u00e1ndose ao \"\u0418\u043a\u0441 \u0424\u0430\u043a\u0442\u043e\u0440\" (The X Factor da Ucra\u00edna) no ano 2014.\nA principios do 2016 lanza o seu primeiro sinxelo \"\u0421\u04af\u0440\u04e9\u04e9\u043d\", fac\u00e9ndose a canci\u00f3n oficial da Selecci\u00f3n de f\u00fatbol de Kirguizist\u00e1n e da Federaci\u00f3n de F\u00fatbol de Kirguizist\u00e1n (\u0424\u0424\u041a\u0420). En xu\u00f1o de 2016 grad\u00faase da educaci\u00f3n secundaria na escola AUVK n.6 de Bixkek."}
{"id": "344240", "revid": "1131", "url": "https://gl.wikipedia.org/wiki?curid=344240", "title": "O Burguete", "text": ""}
{"id": "344241", "revid": "1131", "url": "https://gl.wikipedia.org/wiki?curid=344241", "title": "Buriz", "text": "O top\u00f3nimo galego Buriz pode referirse a:"}
{"id": "344242", "revid": "1131", "url": "https://gl.wikipedia.org/wiki?curid=344242", "title": "O Buriz", "text": ""}
{"id": "344243", "revid": "6298722", "url": "https://gl.wikipedia.org/wiki?curid=344243", "title": "Alejandro Rodr\u00edguez Lema", "text": "Alejandro Rodr\u00edguez Lema, nado en Calo (Vimianzo) o 1 de xaneiro de 1938 e finado no mesmo concello o 4 de xullo de 2020, foi un pol\u00edtico galego. Foi alcalde de Vimianzo durante vinte e catro anos, entre 1987 e 2011.\nTraxectoria.\nEmigrou a Venezuela en 1957, onde militou en Acci\u00f3n Democr\u00e1tica, xerme do Partido Socialista Democr\u00e1tico. Retornou en 1969 para novamente marchar a Su\u00edza, e por un tempo estivo en Londres. A principios dos anos setenta retornou e montou unha tenda en Casais. Nas primeiras elecci\u00f3ns democr\u00e1ticas foi o n\u00famero dous da candidatura do PSdeG-PSOE, que a pesar de ter seis concelleiros estivo na oposici\u00f3n. Nas elecci\u00f3ns municipais de 1983 volveu se o segundo da lista do PSdeG, pero ao obter a alcald\u00eda foi nomeado tenente-alcalde. Nas municipais de 1987 volveu repetir o segundo posto na lista, pero ao dimitir o alcalde aos poucos d\u00edas de ser elixido, foi nomeado alcalde. Gobernou a capital de Soneira con maior\u00eda simple durante a primeira e sexta lexislatura e con maior\u00eda absoluta as catro intermedias. Foi deputado provincial de 2005 a 2007.\nEn marzo de 2009 foi expedientado pola executiva auton\u00f3mica do PSdeG-PSOE por pedir que se non se votaba aos socialistas, se votase antes ao PPdeG que ao BNG nas elecci\u00f3ns ao Parlamento de Galicia , sendo en novembro dese mesmo ano definitivamente expulsado dado \u00f3 seu rexeitamento \u00e1s pol\u00edticas de pactos da direcci\u00f3n do seu partido co Bloque Nacionalista Galego, partido o cal o somet\u00eda a unha dura oposici\u00f3n en Vimianzo e que incluso chegou a negociar un pacto co PPdeG en 2007 para afastalo da alcald\u00eda.\nEn 2010 creou o partido Independientes por Vimianzo para afrontar as elecci\u00f3ns municipais de 2011 que acabar\u00eda por perder fronte o candidato do BNG Manuel Antelo, quen encabezou un pacto de goberno do PSdeG-PSOE. Non chegou a recollela acta de concelleiro e foi substitu\u00eddo na portavoc\u00eda do partido pola s\u00faa sobri\u00f1a M\u00f3nica Rodr\u00edguez Ord\u00f3\u00f1ez.\nEn 2013 o partido que el lideraba foi un dos impulsores, xunto co PP e dous ed\u00eds tr\u00e1nsfugas do PSdeG-PSOE, dunha moci\u00f3n de censura contra Manuel Antelo, que hab\u00eda roto o pacto cos socialistas en outubro de 2011. Esta iniciativa, encabezada por un dos ed\u00eds exsocialistas, acabou por fracasar tras ser levada aos tribunais por irregularidades na s\u00faa tramitaci\u00f3n.\nNas elecci\u00f3ns municipais de 2015 a s\u00faa sobri\u00f1a M\u00f3nica Rodr\u00edguez Ord\u00f3\u00f1ez foi a candidata polas listas do partido independente \u00e1 alcald\u00eda do Concello. En setembro dese mesmo ano anunciouse que el e m\u00e1is o seu irm\u00e1n Manuel ser\u00edan xulgados por presuntos delitos de fraude e prevaricaci\u00f3n administrativa por mor dun suposto concurso irregular e sobrecusto nas obras de construci\u00f3n da Casa da Cultural da capital municipal..\nEn xullo de 2018 os membros de Independentes vovleron ao PSdeG-PSOE, con M\u00f3nica Rodr\u00edguez Ord\u00f3\u00f1ez como candidata para as elecci\u00f3ns municipais de 2019. Finalmente, os socialistas lograron a vitoria e recuperaron a alcald\u00eda vimiancesa.\nVida persoal.\nEn outubro de 2009 protagonizou unha discusi\u00f3n con dous axentes da Garda Civil despois dun accidente de tr\u00e1fico padecido por unha terceira persoa. Este incidente acabou con denuncias mutuas.\nEn abril de 2014 foi condenado por un delito de coacci\u00f3ns leves sobre a s\u00faa ex parella ap\u00f3s a ruptura da relaci\u00f3n sentimental que manti\u00f1an."}
{"id": "344244", "revid": "27155", "url": "https://gl.wikipedia.org/wiki?curid=344244", "title": "Homeose", "text": "A homeose \u00e9 a transformaci\u00f3n dun \u00f3rgano noutro, orixinada pola mutaci\u00f3n ou a incorrecta expresi\u00f3n de xenes cr\u00edticos espec\u00edficos do desenvolvemento. En animais, estes xenes do desenvolvemento controlan especificamente o desenvolvemento de \u00f3rganos sobre o seu eixe anteroposterior. Por\u00e9n, en plantas os xenes do desenvolvemento afectados pola homeose poden controlar calquera cousa desde o desenvolvemento dun estame ou p\u00e9talo ao desenvolvemento da clorofila. A homeose pode ser causada por mutaci\u00f3ns en xenes Hox, que se encontran en animais, ou noutros como os da familia MADS-box das plantas. A homeose \u00e9 unha caracter\u00edstica que contribu\u00edu a que os insectos se convertesen nun grupo co \u00e9xito e a diversidade que te\u00f1en.\nAs mutaci\u00f3ns home\u00f3ticas funcionan cambiando a identidade de segmentos corporais durante o desenvolvemento. Por exemplo, o xenotipo \"ultrabithorax\" nas moscas d\u00e1 lugar a un fenotipo no que os segmentos metator\u00e1cico e o primeiro abdominal conv\u00e9rtense en segmentos mesotor\u00e1cicos. Outro exemplo nas moscas \u00e9 \"antennapedia\", no que un alelo que provoca unha ganancia de funci\u00f3n causa que as patas se desenvolvan no sitio das antenas.\nEn bot\u00e1nica, Rolf Sattler revisou o concepto de homeose (substituci\u00f3n) ao po\u00f1er a \u00e9nfase na homeose parcial ademais de na homeose completa, que \u00e9 comunmente aceptada.\nOs mutantes home\u00f3ticos en anxiospermas crese que son raros na natureza: na planta anual \"Clarkia\" (Onagraceae), os mutantes home\u00f3ticos causan que os p\u00e9talos sexan substitu\u00eddos por un segundo verticilo de \u00f3rganos similares a s\u00e9palos, orixinados por medio dunha mutaci\u00f3n debida a un s\u00f3 xene recesivo. A ausencia de consecuencias letais ou delet\u00e9reas nos mutantes florais dan lugar a distintas expresi\u00f3ns morfol\u00f3xicas e foron un factor na evoluci\u00f3n de \"Clarkia\", e quizais tam\u00e9n na de moitos outros grupos de plantas.\nMecanismos home\u00f3ticos en animais.\nDespois dos traballos sobre mutantes home\u00f3ticos de Ed Lewis, a homeose en animais seguiu estud\u00e1ndose ao descubrirse unha secuencia de uni\u00f3n do ADN conservada presente en moitas prote\u00ednas home\u00f3ticas. As\u00ed, o dominio proteico de uni\u00f3n ao ADN de 60 amino\u00e1cidos denominouse homeodominio, mentres que a secuencia de nucle\u00f3tidos de 180 pares de bases que a codifica ch\u00e1mase caixa home\u00f3tica ou homeobox. Os \"clusters\" de xenes homeobox estudados por Ed Lewis foron denominados xenes Hox, a\u00ednda que debe terse en conta que no xenoma dun animal est\u00e1n codificados moitos m\u00e1is xenes homeobox ademais dos \"clusters\" de xenes Hox.\nAntonio Garc\u00eda-Bellido propuxo primeiramente que a funci\u00f3n home\u00f3tica de certas prote\u00ednas era a de \"selector\". Por definici\u00f3n os selectores consider\u00e1banse prote\u00ednas (factores de transcrici\u00f3n) que determinaban establemente un entre dous posibles destinos para unha c\u00e9lula e os seus descendentes celulares nun tecido. A\u00ednda que a maior\u00eda das funci\u00f3ns home\u00f3ticas animais est\u00e1n asociadas con factores que conte\u00f1en homeobox, non todas as prote\u00ednas home\u00f3ticas dos animais est\u00e1n codificadas por xenes homeobox, e ademais non todos os xenes homeobox est\u00e1n asociados necesariamente con funci\u00f3ns home\u00f3ticas ou fenotipos (mutantes). O concepto de selector home\u00f3tico foi despois m\u00e1is elaborado ou polo menos cualificado por Michael Akam no seu modelo denominado de \"xene postselector\" que incorporou descubrimentos adicionais e reconduciu o cami\u00f1o da \"ortodoxia\" dos interruptores binarios estables dependentes de selector.\nO concepto de compartimento dos tecidos est\u00e1 profundamente entrelazado co modelo selector da homeose porque o mantemento do destino dunha c\u00e9lula mediado polo selector pode ser restrinxido en diferentes unidades de organzaci\u00f3n do plan corporal dun animal. Neste contexto, Albert Erives e os seus colegas fixeron novos descubrimentos sobre os mecanismos home\u00f3ticos ao centraren as s\u00faas investigaci\u00f3ns nos amplificadores de ADN (\"enhancers\") que son a diana tanto dos selectores home\u00f3ticos coma de diferentes combinaci\u00f3ns de sinais de desenvolvemento. Este traballo identifica unha diferenza bioqu\u00edmica proteica entre os factores de transcrici\u00f3n que funcionan como selectores home\u00f3ticos e aos factores de transcrici\u00f3n que funcionan como efectores das v\u00edas de sinalizaci\u00f3n do desenvolvemento, como a v\u00eda de sinalizaci\u00f3n Notch e a v\u00eda de sinalizaci\u00f3n BMP. Este traballo prop\u00f3n que os selectores home\u00f3ticos funcionan \"autorizando\" a un amplificador de ADN nun compartimento de tecido restrinxido para que este poida ler os sinais de desenvolvemento, os cales son despois integrados por medio de agregaci\u00f3n mediada por poliglutamina.\nMecanismo home\u00f3tico en plantas.\nIgual que a multicelularidade complexa que se ve nos animais, a multicelularidade das plantas terrestres est\u00e1 organizada no seu desenvolvemento en unidades de tecidos e \u00f3rganos por medio de xenes de factores de transcrici\u00f3n con efectos home\u00f3ticos. A\u00ednda que as plantas te\u00f1en tam\u00e9n xenes que conte\u00f1en homeobox, os factores home\u00f3ticos de plantas adoitan posu\u00edr dominios de uni\u00f3n ao ADN chamados MADS-box (caixa MADS). Un dato interesante \u00e9 que os xenomas animais tam\u00e9n pos\u00faen un pequeno n\u00famero de factores MADS-box. As\u00ed, na evoluci\u00f3n independente da multicelularidade en plantas e animais foron incorporadas diferentes familias de factores de transcrici\u00f3n eucariotas para realizaren funci\u00f3ns home\u00f3ticas. Prop\u00faxose que os factores de dominio MADS funcionan como cofactores de factores m\u00e1is especializados e as\u00ed axudan a determinar a identidade dos \u00f3rganos. Isto foi proposto para corresponderse m\u00e1is estreitamente coa interpretaci\u00f3n da home\u00f3tica animal descrita por Michael Akam."}
{"id": "344245", "revid": "1131", "url": "https://gl.wikipedia.org/wiki?curid=344245", "title": "O Mu\u00ed\u00f1o, Gargant\u00e1ns, Mora\u00f1a", "text": "O Mu\u00ed\u00f1o \u00e9 un lugar da parroquia de Gargant\u00e1ns no concello pontevedr\u00e9s de Mora\u00f1a na Comarca de Caldas, situado a tres quil\u00f3metros da capital municipal.\nSegundo o IGE en 2015 ti\u00f1a 15 habitantes (7 homes e 8 mulleres), 4 menos que en 2010, e 2 menos que no ano 2000, o que reflicte un mantemento poboacional estable."}
{"id": "344246", "revid": "27155", "url": "https://gl.wikipedia.org/wiki?curid=344246", "title": "Home\u00f3tico", "text": ""}
{"id": "344247", "revid": "865", "url": "https://gl.wikipedia.org/wiki?curid=344247", "title": "Para\u00f1os, Gargant\u00e1ns, Mora\u00f1a", "text": "Para\u00f1os \u00e9 un lugar da parroquia de Gargant\u00e1ns no concello pontevedr\u00e9s de Mora\u00f1a na Comarca de Caldas, situado a tres quil\u00f3metros da capital municipal.\nSegundo o IGE en 2015 ti\u00f1a 126 habitantes (65 homes e 61 mulleres), 30 menos que en 2010, e 31 menos que no ano 2000, o que reflicte un descenso poboacional."}
{"id": "344248", "revid": "85894", "url": "https://gl.wikipedia.org/wiki?curid=344248", "title": "San Marti\u00f1o, Gargant\u00e1ns, Mora\u00f1a", "text": "San Marti\u00f1o \u00e9 un lugar da parroquia de Gargant\u00e1ns no concello pontevedr\u00e9s de Mora\u00f1a na Comarca de Caldas.\nSegundo o IGE en 2015 ti\u00f1a 22 habitantes (12 homes e 10 mulleres), 4 m\u00e1is que en 2010, pero 6 menos que no ano 2000."}
{"id": "344249", "revid": "1131", "url": "https://gl.wikipedia.org/wiki?curid=344249", "title": "A Espedregueira, Gargant\u00e1ns, Mora\u00f1a", "text": "A Espedregueira \u00e9 un lugar da parroquia de Gargant\u00e1ns no concello pontevedr\u00e9s de Mora\u00f1a na Comarca de Caldas.\nSegundo o IGE en 2015 ti\u00f1a 24 habitantes (11 homes e 13 mulleres), 1 m\u00e1is que en 2010, e o mesmo n\u00famero -24- que no ano 2000, o que reflicte un mantemento poboacional."}
{"id": "344251", "revid": "98629", "url": "https://gl.wikipedia.org/wiki?curid=344251", "title": "A dama do armi\u00f1o", "text": "A dama do armi\u00f1o (en italiano \"La dama con l'ermellino\") \u00e9 un cadro do pintor renacentista italiano Leonardo da Vinci. Est\u00e1 pintado ao \u00f3leo sobre t\u00e1boa que mide 54,8 cm. de alto e 40,3 cm de ancho e data do per\u00edodo 1488-1490. Cons\u00e9rvase no Museo Czartoryski de Cracovia (Polonia), onde se exhibe co t\u00edtulo de \"Dama z gronostajem\".\nHistoria.\nConsid\u00e9rase que \u00e9 obra do mesmo autor do \"Retrato de Xenebra de Benci\" do National Gallery of Art (Washington, D.C.), e en xeral consid\u00e9rase que o autor de ambas foi Leonardo, pero non sen voces disidentes dentro da cr\u00edtica.\nA historia deste cadro pode ser reconstru\u00edda un tanto a partir de finais do s\u00e9culo XVIII, pois ata aquel momento non era atribu\u00eddo a Leonardo. Logo dunha revisi\u00f3n cr\u00edtica, con todo, que modificou unha serie de atribuci\u00f3ns, o cadro \u00e9 hoxe universalmente considerado obra de Leonardo.\nA pintura foi adquirida por Adam Jerzy Czartoryski, fillo de Izabela Czartoryska e de Adam Kazimierz Czartoryski en Italia en 1798 e integrouse na colecci\u00f3n da familia Czartoryski en 1800. A inscrici\u00f3n sobre a esquina superior esquerda da pintura, , foi probablemente engadida por un restaurador pouco logo da s\u00faa chegada a Polonia. Logo de estar escondido nos subterr\u00e1neos dun castelo, o cadro foi atopado en 1939, requisado polos soldados nazis que invadiran Polonia e enviado ao museo do Kaiser Friedrich en Berl\u00edn. En 1940 Hans Frank, o gobernador xeral de Polonia, demandou que se restitu\u00edse \u00e1 vila de Cracovia, e al\u00ed estivo colgada nas s\u00faas oficinas. Ao final da segunda guerra mundial, as tropas aliadas descubriron a pintura na mansi\u00f3n de Frank en Baviera. Cando foi recuperado ti\u00f1a nun \u00e1ngulo a pegada dun tal\u00f3n. Foi devolto a Polonia e actualmente exponse no Museo Czartoryski de Cracovia.\nAn\u00e1lise do cadro.\nCrese que a obra representa a Cecilia Gallerani, a amante de Ludovico Sforza, duque de Mil\u00e1n. A pintura \u00e9 un dos catro retratos de muller pintados por Leonardo, sendo os outros tres A Gioconda, o retrato de Ginevra de' Benci e o de La Belle Ferroni\u00e8re. Malia certos danos - unha porta no fondo foi pintada, un veo transparente sobre a cabeza do modelo volveuse nun peiteado extravaxante e varios dedos foron repintados groseiramente-, at\u00f3pase en mellores condici\u00f3ns que outras pinturas de Leonardo. Alg\u00fans destes danos sufriunos durante a segunda guerra mundial.\nLeonardo co\u00f1eceu a Cecilia Gallerani en Mil\u00e1n en 1484 posto que ambos habitaban o Castelo Sforzesco, o palacio de Ludovico Sforza chamado \"o Mouro\". Era a amante do duque; mozo e bela (ti\u00f1a soamente 17 anos), Cecilia interpretaba m\u00fasica e escrib\u00eda poes\u00eda. Era apreciada, pois, ademais de pola s\u00faa beleza, polo seu talento e intelixencia.\nSost\u00e9n nas s\u00faas mans e acari\u00f1a o que normalmente considerouse un armi\u00f1o, representado con precisi\u00f3n e vivacidade.\nD\u00e9ronse numerosas interpretaci\u00f3ns \u00e1 presenza deste animal. Os armi\u00f1os asoci\u00e1banse coa aristocracia, e a relaci\u00f3n de Cecilia con este s\u00edmbolo pode ser intencional. Entendeuse como s\u00edmbolo de pureza polo seu pelo branco; nos bestiarios medievais, o armi\u00f1o representaba algunhas virtudes como o equilibrio e a tranquilidade, de maneira que intencionadamente Leonardo estar\u00eda transferindo esas virtudes a Cecilia Gallerani, grazas tam\u00e9n \u00e1 actitude practicamente id\u00e9ntica da dama e do animal. Igualmente pode entenderse como alusi\u00f3n a Ludovico, en cuxo emblema estaba \u00abL'Ermellino\u00bb, un pequeno armi\u00f1o. Alternativamente, pode entenderse como un retruque sobre o seu nome (en grego o armi\u00f1o \u00e9 \"gal\u00e9\", o que evocaba o nome de Gallerani).\nFalando apropiadamente, o animal da pintura tampouco parece exactamente un armi\u00f1o, sen\u00f3n m\u00e1is ben un fur\u00f3n branco, un animal favorito na Idade Media debido \u00e1 facilidade para ser localizado na maleza espesa. Esta \u00e9 a conclusi\u00f3n \u00e1 que chegaron diversos et\u00f3logos que examinaron o cadro prestando particular atenci\u00f3n \u00e1 fisonom\u00eda do animal. O armi\u00f1o \u00e9 un animal salvaxe, dificilmente amestrable, polo que ser\u00eda moi dif\u00edcil podelo utilizar como modelo para un cadro de Leonardo que era notoriamente lento e reflexivo \u00e1 hora de pintar. Pola contra, o fur\u00f3n pode ser domesticado case como un gato, ademais de ser un animal relativamente f\u00e1cil de atopar na campi\u00f1a lombarda da \u00e9poca (a diferenza do armi\u00f1o que prefire climas m\u00e1is rigorosos).\nComo en moitos retratos de Leonardo, a composici\u00f3n implica unha espiral piramidal e o suxeito \u00e9 captado mov\u00e9ndose mentres xira cara \u00e1 esquerda, reflectindo a preocupaci\u00f3n que Leonardo tivo toda a s\u00faa vida pola din\u00e1mica do movemento. O retrato en tres cuartos de perfil foi unha das s\u00faas moitas innovaci\u00f3ns. O poeta cortes\u00e1n do Mouro, Bernando Bellincioli, foi o primeiro que suxeriu que Cecilia pousa coma se estivese escoitando a algu\u00e9n que est\u00e1 f\u00f3ra do cadro. Ao mesmo tempo, ten a imperturbabilidade solemne dunha estatua antiga.\nUn imperceptible sorriso sux\u00edrese nos beizos de Cecilia: para expresar un sentimento Leonardo prefer\u00eda suxerir as emoci\u00f3ns m\u00e1is que presentalas de forma expl\u00edcita.\nEsta obra en particular mostra a habilidade de Da Vinci ao pintar a forma humana. A man estendida de Cecilia foi pintada con grande detalle. Da Vinci pinta o contorno de cada u\u00f1a, cada engurra dos nocellos, incluso a flexi\u00f3n do tend\u00f3n no dedo dobrado. Da Vinci practicara o debuxo de retratos de persoas con animais nos seus diarios moitas veces para perfeccionar os seus retratos.\nOs raios X revelan que anteriormente pintara unha fiestra sobre a dereita da dama; de a\u00ed a luz tan intensa e o efecto dos reflexos que hoxe vemos."}
{"id": "344252", "revid": "10599", "url": "https://gl.wikipedia.org/wiki?curid=344252", "title": "Supercopa de Espa\u00f1a de F\u00fatbol", "text": ""}
{"id": "344253", "revid": "1131", "url": "https://gl.wikipedia.org/wiki?curid=344253", "title": "Cidade Deportiva Jos\u00e9 Ram\u00f3n Cisneros Palacios", "text": "A Cidade Deportiva Jos\u00e9 Ram\u00f3n Cisneros Palacios \u00e9 a cidade onde adestra o primeiro equipo do Sevilla FC e onde xoga os seus partidos o filial Sevilla Atl\u00e9tico. Ademais \u00e9 o lugar de adestramento e campo local das categor\u00edas inferiores e do equipo feminino. At\u00f3pase en Sevilla, na estrada de Utrera, e inaugurouse en 1974.\nOcupa unha superficie de 250.000 m\u00b2 e leva o nome do que foi presidente do club durante a d\u00e9cada de 1960, Jos\u00e9 Ram\u00f3n Cisneros Palacios, que propuxo dotar ao club de novas instalaci\u00f3n. A primeira parte da cidade constru\u00eduse en 1968, ano no que se inauguran 125.000 m\u00b2 (50% da superficie actual). Complet\u00e1ronse as instalaci\u00f3ns en 1974, con Eugenio Montes Cabeza como presidente."}
{"id": "344254", "revid": "10599", "url": "https://gl.wikipedia.org/wiki?curid=344254", "title": "Sevilla Atl\u00e9tico", "text": ""}
{"id": "344255", "revid": "10599", "url": "https://gl.wikipedia.org/wiki?curid=344255", "title": "La Giralda", "text": ""}
{"id": "344256", "revid": "10599", "url": "https://gl.wikipedia.org/wiki?curid=344256", "title": "Campo de Vallecas", "text": ""}
{"id": "344257", "revid": "10599", "url": "https://gl.wikipedia.org/wiki?curid=344257", "title": "Ancho internacional", "text": ""}
{"id": "344258", "revid": "27155", "url": "https://gl.wikipedia.org/wiki?curid=344258", "title": "Herdanza epixen\u00e9tica", "text": ""}
{"id": "344259", "revid": "1131", "url": "https://gl.wikipedia.org/wiki?curid=344259", "title": "Campo Grande de Valladolid", "text": "O Campo Grande \u00e9 un gran parque p\u00fablico situado en pleno centro da cidade de Valladolid. Ten forma triangular, ten 115.000 m\u00b2 (11,5 ha) de superficie e est\u00e1 limitado pola Acera de Recoletos, o Paseo de los Filipinos e o Paseo de Zorrilla. O seu acceso principal at\u00f3pase na Plaza de Zorrilla, onde xunto a unha gran porta de factura moderna \u00e1chase un escudo floral da cidade. O parque at\u00f3pase pechado en todo o seu per\u00edmetro por un sinxelo enreixado que corre entre pilastras, con portas en todos os seus lados.\nA s\u00faa orixe como parque ou, m\u00e1is especificamente, como zona axardinada, rem\u00f3ntase a 1787, a\u00ednda que xa desde o s\u00e9culo XV hai que consideralo como un espazo urbano de grande importancia. Un aspecto notable do parque \u00e9 a abundante poboaci\u00f3n av\u00edcola, con especies como pavos reais, fais\u00e1ns e pombas. Ten unha gran variedade de \u00e1rbores que constit\u00faen un verdadeiro xard\u00edn bot\u00e1nico.\nNalg\u00fans momentos da s\u00faa historia denominouse Campo da Verdade e posteriormente Campo de Marte pero finalmente consolidouse como Campo Grande."}
{"id": "344260", "revid": "10599", "url": "https://gl.wikipedia.org/wiki?curid=344260", "title": "Parque do Campo Grande", "text": ""}
{"id": "344262", "revid": "1131", "url": "https://gl.wikipedia.org/wiki?curid=344262", "title": "Acera de Recoletos", "text": "A Acera de Recoletos \u00e9 unha das principais v\u00edas da cidade de Valladolid. A\u00ednda que no rueiro oficial figure como r\u00faa, \u00e9, en realidade, un paseo cunha ancha e \u00fanica beirarr\u00faa e a s\u00faa correspondente calzada que comeza na Plaza de Zorrilla, termina na Plaza de Col\u00f3n e est\u00e1 delimitada, ao longo de todo o seu trazado, polo Parque do Campo Grande.\nNela at\u00f3panse edificios destacables como a Casa Mantilla e a Casa do Pr\u00edncipe. Antigamente houbo outras construci\u00f3ns na r\u00faa, hoxe en d\u00eda desaparecidas, como os conventos dos Agosti\u00f1os Recoletos, de Xes\u00fas e Mar\u00eda e do Corpus Christi."}
{"id": "344264", "revid": "1131", "url": "https://gl.wikipedia.org/wiki?curid=344264", "title": "Paseo de Zorrilla", "text": "O Paseo de Zorrilla \u00e9 a principal arteria da cidade de Valladolid. Parte da praza do mesmo nome ata finalizar na Estrada de Rueda, xunto \u00e1s chamadas Puertas de Valladolid, obra do artista valisoletano Crist\u00f3bal Gabarr\u00f3n.\nO paseo recibiu ao longo da s\u00faa historia diferentes nomes: Paseo de \u00c1lvarez Taladriz, Camino Real Nuevo de Madrid, Camino Real Viejo de Madrid, R\u00faa de Puente Duero, Carretera de Puente Duero ou Acera de Sancti Sp\u00edritus ata o 23 de xaneiro de 1893, data na que o Concello outorgou ao paseo o nome do escritor valisoletano Jos\u00e9 Zorrilla.\nNel at\u00f3panse a Academia de Cabalar\u00eda, o Campo Grande, o Hospital Militar, o Centro Comercial Avenida, a Igrexa da Inmaculada Concepci\u00f3n e a praza de touros, entre outros edificios."}
{"id": "344265", "revid": "1131", "url": "https://gl.wikipedia.org/wiki?curid=344265", "title": "Plaza de Zorrilla", "text": " \nA Plaza de Zorrilla \u00e9 unha c\u00e9ntrica praza da cidade de Valladolid que leva o nome do escritor valisoletano Jos\u00e9 Zorrilla. Ten unha superficie de 6.410,9 m\u00b2 e unha lonxitude de 93,89 metros.\nConstit\u00fae o punto de partida dunha das principais arterias da cidade: o Paseo de Zorrilla. Ademais na praza confl\u00faen outras catro importantes r\u00faas de Valladolid: Santiago, Miguel \u00cdscar, a Acera de Recoletos e a r\u00faa de Mar\u00eda de Molina. Desde a praza de Zorrilla acc\u00e9dese ao Parque do Campo Grande."}
{"id": "344267", "revid": "10599", "url": "https://gl.wikipedia.org/wiki?curid=344267", "title": "SEMINCI", "text": ""}
{"id": "344268", "revid": "17467", "url": "https://gl.wikipedia.org/wiki?curid=344268", "title": "Instituto Nacional de Estad\u00edstica de Espa\u00f1a", "text": ""}
{"id": "344269", "revid": "89787", "url": "https://gl.wikipedia.org/wiki?curid=344269", "title": "Federaci\u00f3n Andaluza de F\u00fatbol", "text": "A Federaci\u00f3n Andaluza de F\u00fatbol (FAF) \u00e9 o organismo xestor de todas as competitici\u00f3ns de f\u00fatbol en Andaluc\u00eda, que ten a s\u00faa sede en Sevilla e delegaci\u00f3ns no resto de capitais de provincia. Est\u00e1 integrada na Real Federaci\u00f3n Espa\u00f1ola de F\u00fatbol.\nTen a s\u00faa orixe na chamada Federaci\u00f3n Novena de Football Clubs presidida por Francisco Javier Alba y Alarc\u00f3n e fundada o 22 de febreiro de 1915, entidade organizadora dos diferentes eventos futbol\u00edsticos acontecidos na comunidade tras o auxe deste deporte na segunda d\u00e9cada do s\u00e9culo XX. Tras denominarse Federaci\u00f3n Rexional Sur desde 1916 toma o seu actual nome o 17 de marzo de 1950."}
{"id": "344270", "revid": "109933", "url": "https://gl.wikipedia.org/wiki?curid=344270", "title": "Prisma (xeometr\u00eda)", "text": "En xeometr\u00eda, un prisma \u00e9 un poliedro cunha base poligonal de lados, unha copia por translaci\u00f3n (en diferente plano c\u00e1 primeira), e outras \"n\" caras (todas necesariamente paralelogramos) que unen os lados correspondentes das d\u00faas bases. Todas as secci\u00f3ns transversais paralelas \u00e1s caras da base son iguais. Os prismas nom\u00e9anse pola forma da s\u00faa base, polo que un prisma de base pentagonal se chama prisma pentagonal. Os prismas son unha subclase dos prismatoides.\nPrismas rectos e uniformes xerais.\nUn \"prisma recto\" \u00e9 un prisma no que os bordos de uni\u00f3n e as caras son perpendiculares \u00e1s caras da base. Isto apl\u00edcase se as caras de uni\u00f3n son rectangulares. Se os bordos de uni\u00f3n e as caras non son perpendiculares \u00e1s caras da base, ch\u00e1mase \"prisma oblicuo\".\nAlg\u00fans textos poden aplicar o termo de \"prisma rectangular\" ou \"prisma cadrado\" tanto a un prisma rectangular de lado dereito como a un prisma unilateral cadrado dereito. O termo \"prisma uniforme\" pode empregarse para un prisma recto con lados cadrados, xa que eses prismas est\u00e1n no conxunto de poliedros uniforme.\nUn prisma \"n\" que ten bases como pol\u00edgonos regulares e caras rectangulares, ach\u00e9gase a un s\u00f3lido cil\u00edndrico cando \"n\" tende a infinito.\nOs prismas rectos con bases regulares e lonxitudes iguais forman unha das series infinitas de poliedros semirregulares; as outras series son os antiprismas.\nO dual dun prisma recto \u00e9 unha bipir\u00e1mide.\nUn paralelep\u00edpedo \u00e9 un prisma no que a base \u00e9 un paralelogramo, ou o que \u00e9 o mesmo, un poliedro con seis caras que son todas paralelogramos.\nElementos.\nCada prisma consta dos seguintes elementos:\nVolume.\nO volume dun prisma \u00e9 o produto da \u00e1rea da base pola distancia ou altura entre as d\u00faas bases. O seu valor expr\u00e9sase como:\nonde \"B\" \u00e9 a \u00e1rea da base e \"h\" \u00e9 a altura. O volume dun prisma, que ten como base un pol\u00edgono regular de \"n\" lados cunha lonxitude de lado \"s\", \u00e9:\nSimetr\u00eda.\nO grupo de simetr\u00eda dun prisma recto de n lados con base regular \u00e9 D\"n\"h de orde 4\"n\", ag\u00e1s no caso dun cubo, que ten o grupo de simetr\u00eda octa\u00e9drica m\u00e1is grande, de orde 48, que ten como subgrupos tres versi\u00f3ns de D4h. O grupo de rotaci\u00f3n \u00e9 D\"n\" de orde 2\"n\", ag\u00e1s no caso do cubo, que ten o grupo O de simetr\u00eda m\u00e1is grande de orde 24, que ten como subgrupos tres versi\u00f3ns de D4.\nO grupo de simetr\u00eda D\"n\"h cont\u00e9n inversi\u00f3n se e s\u00f3 se \"n\" \u00e9 par.\nPol\u00edtopo prism\u00e1tico.\nUn \"pol\u00edtopo prism\u00e1tico\" \u00e9 unha xeneralizaci\u00f3n da dimensi\u00f3n m\u00e1is alta dun prisma. Un pol\u00edtopo prism\u00e1tico de n dimensi\u00f3ns constr\u00faese a partir de dous (n - 1) pol\u00edtopos tridimensionais, traducidos \u00e1 seguinte dimensi\u00f3n.\nO pol\u00edtopo prism\u00e1tico de \"n\"-elementos dupl\u00edcase a partir dos elementos pol\u00edtopos ()- e logo creando novos elementos a partir do seguinte elemento inferior.\nSe se toma un pol\u00edtopo-\"n\" con elementos \"fi\" caras-\"i\" (), o seu prisma pol\u00edtopo () ter\u00e1 \"i\" elementos. (Con , .)\nPor dimensi\u00f3n:\nPol\u00edtopo prism\u00e1tico uniforme.\nUn pol\u00edtopo \"n\" regular representado polo s\u00edmbolo de Schl\u00e4fli \u00a0\"t\"} pode formar un pol\u00edtopo (\"n\" + 1) prism\u00e1tico uniforme representado por un produto cartesiano de dous s\u00edmbolos de Schl\u00e4fli: \u00a0\"t\"}\u00d7{}.\nPor dimensi\u00f3n:"}
{"id": "344271", "revid": "1505", "url": "https://gl.wikipedia.org/wiki?curid=344271", "title": "Pir\u00e1mide (xeometr\u00eda)", "text": "Unha pir\u00e1mide \u00e9 un poliedro, que est\u00e1 formado por un pol\u00edgono (chamado \"base\") e tri\u00e1ngulos que te\u00f1en a s\u00faa base en cada lado poligonal; todos os tri\u00e1ngulos te\u00f1en un v\u00e9rtice com\u00fan chamado \"v\u00e9rtice\" da pir\u00e1mide. Os tri\u00e1ngulos ch\u00e1manse caras laterais. O lado com\u00fan a d\u00faas caras laterais ch\u00e1mase \"aresta\", do mesmo modo que calquera lado da base. O n\u00famero total das arestas \u00e9 duplo do n\u00famero de lados da base. Estritamente, o poliedro ten formula_1 v\u00e9rtices onde formula_2 \u00e9 o n\u00famero de v\u00e9rtices da base.\nDefinici\u00f3n.\nCh\u00e1mase pir\u00e1mide a un corpo xeom\u00e9trico que \u00e9 a uni\u00f3n de todos os segmentos que unen todos os puntos dun pol\u00edgono S cun punto P exterior ao plano do pol\u00edgono.\nConsid\u00e9rase que o pol\u00edgono \u00e9 unha parte do plano e \u00e9 un conxunto bidimensional.\nTipos de pir\u00e1mides.\nUnha pir\u00e1mide recta \u00e9 un tipo de pir\u00e1mide na que a proxecci\u00f3n ortogonal do \u00e1pice sobre a base coincide co seu centroide.\nUnha pir\u00e1mide oblicua \u00e9 unha pir\u00e1mide que non \u00e9 recta. Se a base dunha pir\u00e1mide oblicua non \u00e9 un pol\u00edgono regular, \u00e9 posible que todas as s\u00faas caras laterais sexan tri\u00e1ngulos is\u00f3sceles.\nUnha pir\u00e1mide regular \u00e9 unha pir\u00e1mide recta que ten como base un pol\u00edgono regular. Neste tipo de pir\u00e1mides cada cara lateral \u00e9 un tri\u00e1ngulo is\u00f3scele igual aos demais e a s\u00faa altura \u00e9 o apotema da pir\u00e1mide.\nUnha pir\u00e1mide convexa ten como base un pol\u00edgono convexo.\nUnha pir\u00e1mide c\u00f3ncava ten como base un pol\u00edgono c\u00f3ncavo.\nExisten tres tipos de pir\u00e1mides con caras que son tri\u00e1ngulos equil\u00e1teros, con bases de 3, 4 e 5 lados respectivamente. Un tetraedro regular \u00e9 unha pir\u00e1mide na que todas as s\u00faas caras son tri\u00e1ngulos equil\u00e1teros.\n\u00c1rea.\n\u00c1rea dun pol\u00edgono regular\nA \u00e1rea dun pol\u00edgono regular pode calcularse en funci\u00f3n da lonxitude de cada lado e o seu n\u00famero de lados. Un pol\u00edgono regular de \"n\" lados pode dividirse en \"n\" tri\u00e1ngulos is\u00f3sceles (equil\u00e1teros no caso do hex\u00e1gono regular) con bases os lados do pol\u00edgono regular. A altura de cada un destes tri\u00e1ngulos \u00e9 un apotema do pol\u00edgono regular e divide cada un dos tri\u00e1ngulos is\u00f3sceles en dous tri\u00e1ngulos rect\u00e1ngulos, dividindo as\u00ed o pol\u00edgono en \"2n\" tri\u00e1ngulos rect\u00e1ngulos.\nA \u00e1rea do pol\u00edgono regular (\"Ab\") \u00e9 igual \u00e1 suma das \u00e1reas dos tri\u00e1ngulos rect\u00e1ngulos (\"At\"):\nOnde \"a\" \u00e9 o apotema do pol\u00edgono regular. Para calcular a lonxitude do apotema apl\u00edcase a trigonometr\u00eda. Calc\u00falase ent\u00f3n o apotema \"a\", onde \"\u03b1\" \u00e9 o \u00e1ngulo do v\u00e9rtice do tri\u00e1ngulo rect\u00e1ngulo que coincide co centro do pol\u00edgono regular:\nSubstitu\u00edndo o valor do apotema \"a\" na \u00e1rea do pol\u00edgono regular (\"Ab\") temos:\nO valor do \u00e1ngulo \"\u03b1\" resulta de dividir o (\"2\u03c0\") polo n\u00famero de tri\u00e1ngulos rect\u00e1ngulos (\"2n\"), ent\u00f3n formula_3.\n\u00c1rea lateral dunha pir\u00e1mide.\nA \u00e1rea lateral dunha pir\u00e1mide \u00e9 a suma das \u00e1reas das caras laterais.\nNunha pir\u00e1mide regular, as caras laterais son tri\u00e1ngulos is\u00f3sceles. A \u00e1rea de cada cara \u00e9 o semiproduto da s\u00faa base (que \u00e9 igual ao lado da base da pir\u00e1mide \"l\" ) pola s\u00faa altura (que \u00e9 o apotema da pir\u00e1mide \"ap\" ). A \u00e1rea lateral dunha pir\u00e1mide regular resulta de multiplicar a \u00e1rea dunha das s\u00faas caras laterais polo n\u00famero de caras laterais.\nOnde \"ap\" \u00e9 o apotema da pir\u00e1mide e \"p\" \u00e9 o per\u00edmetro da base.\nO apotema da pir\u00e1mide (\"ap\") pode calcularse a partir do apotema da base (\"ab\") e da altura da pir\u00e1mide (\"h\") aplicando o teorema de Pit\u00e1goras.\n\u00c1rea total dunha pir\u00e1mide.\nA \u00e1rea total da pir\u00e1mide \u00e9 a suma da \u00e1rea da base e a \u00e1rea lateral.\nNo caso dunha pir\u00e1mide regular, substitu\u00edndo a \u00e1rea da base e a \u00e1rea lateral na ecuaci\u00f3n , obtense:\nVolume.\nO volume dunha pir\u00e1mide pode obterse mediante c\u00e1lculo diferencial. A \u00e1rea dun plano de corte transversal \u00e9 directamente proporcional \u00e1 \u00e1rea da base (\"Ab\") e ao cadrado da distancia do plano de corte respecto do v\u00e9rtice da pir\u00e1mide. Esta distancia (\"d\") \u00e9 a diferenza entre a altura da pir\u00e1mide (\"h\") e altura do plano de corte (\"z\").\nPolo tanto, a \u00e1rea dun plano de corte transversal situado a unha altura \"z\" por riba da base \u00e9\nO volume dunha pir\u00e1mide pode calcularse co\u00f1ecendo a \u00e1rea da s\u00faa base e a s\u00faa altura, independentemente da forma da base e da posici\u00f3n do \u00e1pice nun plano paralelo \u00e1 base.\nEsta f\u00f3rmula tam\u00e9n \u00e9 v\u00e1lida para o cono, xa que non depende da forma da base, sen\u00f3n da s\u00faa \u00e1rea.\nVolume dunha pir\u00e1mide regular.\nO volume dunha pir\u00e1mide que ten de base un pol\u00edgono regular pode calcularse a partir do lado do pol\u00edgono regular que define a s\u00faa base e a altura da pir\u00e1mide. Substitu\u00edndo a \u00e1rea da base \"Ab\" na ecuaci\u00f3n do volume da pir\u00e1mide obtense:\nComo un pol\u00edgono regular pode inscribirse, pode empregarse o raio r da circunferencia circunscrita, o \u00e1ngulo \u03b1 interior do pol\u00edgono, a altura h e o n\u00famero n de lados, e calcular, con estes datos, o volume segundo a seguinte f\u00f3rmula: \nformula_4\nCentroide, centro de masas e centro de gravidade.\nO centroide ou baricentro dun tetraedro regular est\u00e1 situado na s\u00faa \"altura\". O punto onde se cortan as catro posibles \"alturas\", at\u00f3pase a unha distancia da base igual a formula_5\nCoincide co centro de masas dun tetraedro regular de densidade uniforme. Tam\u00e9n coincide co centro de gravidade dun tetraedro regular de densidade uniforme e campo gravitacional uniforme.\nO centro de gravidade dunha pir\u00e1mide de densidade e campo uniforme est\u00e1 situado a unha distancia da base igual a un cuarto da s\u00faa altura.\nPir\u00e1mide homot\u00e9tica de volume a metade.\nDada unha pir\u00e1mide recta de altura h, a pir\u00e1mide homot\u00e9tica que ten como volume a metade ter\u00e1 unha altura h':\nO plano paralelo \u00e1 base, situado a esa distancia da c\u00faspide, cortar\u00e1 a pir\u00e1mide en d\u00faas partes de igual volume. Buscamos a raz\u00f3n da homotecia: o coeficiente polo que temos que multiplicar os lados da base e a altura, para obter as dimensi\u00f3ns da pir\u00e1mide homot\u00e9tica con volume a metade do total."}
{"id": "344273", "revid": "98629", "url": "https://gl.wikipedia.org/wiki?curid=344273", "title": "Ecuaci\u00f3n linear", "text": "Unha ecuaci\u00f3n de primeiro grao ou ecuaci\u00f3n linear significa que \u00e9 unha ecuaci\u00f3n que involucra unha ou m\u00e1is variables elevadas \u00e1 primeira potencia, que non cont\u00e9n produtos entre as variables, \u00e9 dicir, que s\u00f3 incl\u00fae sumas e restas de variables \u00e1 primeira potencia. En todo anel conmutativo poden definirse ecuaci\u00f3ns de primeiro grao.\nCunha inc\u00f3gnita.\nUnha ecuaci\u00f3n dunha variable formula_1 definida sobre un corpo formula_2, \u00e9 dicir, con formula_3 onde \"x\" \u00e9 a variable, admite a seguinte soluci\u00f3n:\nCando tanto a inc\u00f3gnita como os coeficientes son elementos dun anel que non \u00e9 un corpo, o asunto \u00e9 m\u00e1is complicado xa que s\u00f3 existir\u00e1n soluci\u00f3ns cando \"m\" divide a \"n\":\nCon d\u00faas inc\u00f3gnitas.\nNo sistema cartesiano representan rectas. Unha forma com\u00fan das ecuaci\u00f3ns lineares de d\u00faas variables \u00e9:\nOnde formula_4 representa a pendente e o valor de formula_5 determina o punto onde a recta corta o eixe Y (a \"ordenada na orixe\").\nAlg\u00fans exemplos de ecuaci\u00f3ns lineares:\nFormas alternativas.\nFormas complexas como as anteriores poden reescribirse empregando as regras da \u00e1lxebra elemental en formas m\u00e1is simples. As letras mai\u00fasculas representan constantes, mentres \"x\" e \"y\" son variables.\nSe a manipulaci\u00f3n alx\u00e9brica leva a unha ecuaci\u00f3n como 1 = 0 ent\u00f3n a orixinal ch\u00e1mase \"inconsistente\", ou sexa que non se cumpre para ning\u00fan par de n\u00fameros \"x\" e \"y\". Un exemplo poder\u00eda ser: formula_19.\nAdicionalmente poder\u00eda haber m\u00e1is de d\u00faas variables, en ecuaci\u00f3ns simult\u00e1neas.\nEcuaci\u00f3n linear no espazo n-dimensional.\nAs ecuaci\u00f3ns lineares de varias variables admiten tam\u00e9n interpretaci\u00f3ns xeom\u00e9tricas, cando os coeficientes da ecuaci\u00f3n pertencen a un corpo. As\u00ed, unha funci\u00f3n linear de d\u00faas variables da forma\nrepresenta unha recta nun plano. En varias variables asumendo que tanto as variables formula_20 e os coeficientes formula_20, onde formula_2 \u00e9 un corpo ent\u00f3n unha ecuaci\u00f3n linear como\nrepresenta un hiperplano de \"n\"-1 dimensi\u00f3ns no espazo vectorial n-dimensional formula_23.\nSistemas de ecuaci\u00f3ns lineares.\nOs sistemas de ecuaci\u00f3ns lineares expresan varias ecuaci\u00f3ns lineares simultaneamente e admiten un tratamento matricial. Para a s\u00faa resoluci\u00f3n debe haber tantas ecuaci\u00f3ns como inc\u00f3gnitas e o determinante da matriz ha de ser real e non nulo. Xeometricamente corresponden a intersecci\u00f3ns de li\u00f1as nun \u00fanico punto (sistema linear de d\u00faas ecuaci\u00f3ns con d\u00faas inc\u00f3gnitas), planos nunha recta (d\u00faas ecuaci\u00f3ns lineares de tres inc\u00f3gnitas) o un \u00fanico punto (tres ecuaci\u00f3ns lineares de tres inc\u00f3gnitas). Os casos nos que o determinante da matriz \u00e9 nulo non pos\u00faen soluci\u00f3n.\nSe se consideran \"n\" ecuaci\u00f3ns de primeiro grao linearmente independentes definidas sobre un corpo ent\u00f3n existe soluci\u00f3n \u00fanica para o sistema se se dan as condici\u00f3ns do teorema de Rouch\u00e9-Frobenius, e pode ser calculada mediante a regra de Cramer que \u00e9 aplicable a calquera corpo. Se as ecuaci\u00f3ns non son linearmente independentes ou non se dan as condici\u00f3ns do teorema a situaci\u00f3n \u00e9 m\u00e1is complicada. Se o sistema se formula sobre un anel conmutativo que non sexa un corpo, a existencia de soluci\u00f3ns \u00e9 tam\u00e9n m\u00e1is complexa.\nLinearidade.\nUnha funci\u00f3n definida sobre un espazo vectorial \u00e9 linear se e s\u00f3 se cumpre a seguinte proposici\u00f3n:\nonde \"\u03b1\" \u00e9 calquera escalar. Tam\u00e9n se chama a \"f\" operador linear"}
{"id": "344274", "revid": "47401", "url": "https://gl.wikipedia.org/wiki?curid=344274", "title": "Ecuaci\u00f3n lineal", "text": ""}
{"id": "344275", "revid": "47401", "url": "https://gl.wikipedia.org/wiki?curid=344275", "title": "Ecuaci\u00f3n de primeiro grao", "text": ""}
{"id": "344276", "revid": "1131", "url": "https://gl.wikipedia.org/wiki?curid=344276", "title": "Estaci\u00f3n de Altsasu", "text": "A estaci\u00f3n de Altsasu \u00e9 unha estaci\u00f3n de tren de Adif situada na localidade de Altsasu, en Navarra. \u00c9 a principal estaci\u00f3n do municipio e un importante n\u00f3 ferroviario da rede. Disp\u00f3n de servizos de longa e media distancia operados por Renfe. Cumpre tam\u00e9n funci\u00f3ns lox\u00edsticas.\nSituaci\u00f3n ferroviaria.\n\u00c9 unha estaci\u00f3n de bifurcaci\u00f3n situada a 533,83 metros de altitude, que forma parte das seguintes li\u00f1as f\u00e9rreas:\nHistoria.\nA estaci\u00f3n foi inaugurada o 20 de agosto de 1864 coa posta en marcha do tramo Olazti-Beasain da li\u00f1a radial Madrid-Hendaia. A s\u00faa explotaci\u00f3n inicial quedou a cargo da Compa\u00f1\u00eda dos Cami\u00f1os de Ferro do Norte de Espa\u00f1a. Norte f\u00edxose tam\u00e9n o 12 de marzo de 1878 coa Compa\u00f1\u00eda do Ferrocarril de Zaragoza a Pamplona e Barcelona asumindo as\u00ed a xesti\u00f3n da outra li\u00f1a que chegaba a Altsasu, a Zaragoza-Altsasu v\u00eda Pamplona. En 1941 a compa\u00f1\u00eda foi nacionalizada e integrada na recentemente creada Renfe. Desde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nAt\u00f3pase ao oeste da localidade. Como outras estaciones n\u00f3 o edificio de viaxeiros parece unha illa atrapada entre a considerable praia de v\u00edas que se estende a cada un dos seus costados. En total d\u00faas plataformas laterais e d\u00faas centrais dan acceso a seis v\u00edas (v\u00edas 1, 2, 3, 12, 14 e 16). O resto, as v\u00edas 5, 7, 9, 11, 13 e 15 por unha banda e 18, 20, 22, 24, 26, 28, 30 polo outro, son v\u00edas de apartado ou con funci\u00f3ns lox\u00edsticas usadas frecuentemente por trens de mercador\u00edas. Completan a praia outras sete v\u00edas m\u00e1is que son v\u00edas mortas.\nServizos ferroviarios.\nLonga distancia.\n\"Actualizado a 26 de xu\u00f1o de 2016.\"\nMedia distancia.\n\"Actualizado a 26 de xu\u00f1o de 2016.\""}
{"id": "344278", "revid": "1131", "url": "https://gl.wikipedia.org/wiki?curid=344278", "title": "Estaci\u00f3n de Altsasu-Pueblo", "text": "A estaci\u00f3n de Altsasu-Pueblo \u00e9 un apeadoiro ferroviario de Adif situado na localidade de Altsasu, en Navarra. \u00c9 a segunda estaci\u00f3n do municipio, por detr\u00e1s da estaci\u00f3n de Altsasu. Disp\u00f3n de servizos de media distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 231,4 da li\u00f1a f\u00e9rrea Castej\u00f3n-Altsasu a 520 metros de altitude.\nHistoria.\nA estaci\u00f3n foi aberta ao tr\u00e1fico o 22 de xu\u00f1o de 1865 coa apertura do tramo Irurzun-Altsasu da li\u00f1a f\u00e9rrea que pretend\u00eda unir Zaragoza con Navarra por parte da Compa\u00f1\u00eda do Ferrocarril de Zaragoza a Pamplona. Esta \u00faltima non tardar\u00eda en unirse coa compa\u00f1\u00eda do ferrocarril de Zaragoza a Barcelona dando lugar \u00e1 compa\u00f1\u00eda dos Ferrocarr\u00eds de Zaragoza a Pamplona e Barcelona. O 1 de abril de 1878 a s\u00faa mala situaci\u00f3n econ\u00f3mica forzouna a aceptar unha fusi\u00f3n con Norte. En 1941 a compa\u00f1\u00eda foi nacionalizada e integrada na recentemente creada Renfe. Desde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nServizos ferroviarios.\nMedia distancia.\n\"Actualizado a 26 de xu\u00f1o de 2016.\""}
{"id": "344279", "revid": "85894", "url": "https://gl.wikipedia.org/wiki?curid=344279", "title": "Tagamanent", "text": "Tagamanent \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nXeograf\u00eda.\nO concello est\u00e9ndese polo parte occidental do Parque Natural do Montseny. Por tanto tr\u00e1tase dun concello de monta\u00f1a cunha orografia irregular e complicada. Cara o oeste limita co r\u00edo Congost. Cara o sur limita co val de Vallforners. Debe o seu nome \u00f3 monte do Tagamanent que con 1055 metros de altitude, mostra no seu cumio a igrexa de Santa Mar\u00eda, do s\u00e9culo XII e de estilo rom\u00e1nica.\nPatrimonio.\nAdemais da gran riqueza natural por estar localizado no parque natural do Montseny, o concello conta cun gran patrimonio hist\u00f3rico e cultural. Dende restos de asentamentos prehist\u00f3ricos ata igrexas e edificaci\u00f3ns medievais. Tam\u00e9n existen mostras de arquitectura civil (as tradicionais mas\u00edas, os pozos de xeo ou os mu\u00ed\u00f1os fari\u00f1eiros)."}
{"id": "344280", "revid": "1131", "url": "https://gl.wikipedia.org/wiki?curid=344280", "title": "Estaci\u00f3n de Zumarraga", "text": "A estaci\u00f3n de Zumarraga \u00e9 unha estaci\u00f3n de tren de Adif do concello de Zumarraga, en Guip\u00fascoa. Disp\u00f3n de servizos de Longa e Media Distancia operados por Renfe, ademais de formar parte da \u00fanica li\u00f1a existente da rede de Proximidades Renfe Donostia. Ten tam\u00e9n funci\u00f3ns lox\u00edsticas.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 565,486 da li\u00f1a f\u00e9rrea de ancho ib\u00e9rico que une Madrid con Hendaia a 355,89 metros de altitude. O tramo \u00e9 de v\u00eda dobre e est\u00e1 electrificado.\nHistoria.\nA estaci\u00f3n foi inaugurada o 20 de agosto de 1864 coa posta en marcha do tramo Olazti-Beasain da li\u00f1a radial Madrid-Hendaia. A s\u00faa explotaci\u00f3n inicial quedou a cargo da Compa\u00f1\u00eda dos Cami\u00f1os de Ferro do Norte de Espa\u00f1a, que mantivo a s\u00faa titularidade ata que en 1941 foi nacionalizada e integrada na recentemente creada Renfe. Desde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nZumarraga disp\u00f3n dun importante edificio para viaxeiros de tres plantas e amplo tellado en pico de d\u00faas vertentes que segue o estilo da arquitectura tradicional da zona. Unhas columnas de pedra adornan a entrada principal. A estaci\u00f3n disp\u00f3n de d\u00faas v\u00edas principais (v\u00edas 1 e 2) e de tres derivadas (v\u00edas 4, 6 e 8). Destas as v\u00edas 1, 2 e 4 te\u00f1en acceso a plataforma. Ademais conta con seis v\u00edas mortas. A 5 e a 7 te\u00f1en acceso \u00e1 plataforma lateral, non as\u00ed a 7B, 9, 11 e 13 agrupadas todas nunha mesma zona e usadas habitualmente para carga e descarga de mercador\u00edas.\nServizos ferroviarios.\nLonga distancia.\n\"Actualizado a 26 de xu\u00f1o de 2016.\"\nMedia distancia.\n\"Actualizado a 26 de xu\u00f1o de 2016.\"\nProximidades.\n\u00c9 unha das estaci\u00f3ns do n\u00facleo de proximidades Renfe Donostia, pola que pasa a \u00fanica li\u00f1a deste n\u00facleo."}
{"id": "344281", "revid": "1131", "url": "https://gl.wikipedia.org/wiki?curid=344281", "title": "Estaci\u00f3n de Tolosa", "text": "A estaci\u00f3n de Tolosa \u00e9 unha estaci\u00f3n de tren de Adif do concello de Tolosa, en Guip\u00fascoa. \u00c9 a principal estaci\u00f3n da localidade que tam\u00e9n conta cun apeadoiro chamado Tolosa-Centro.\nDisp\u00f3n de servizos de Longa e Media Distancia operados por Renfe, ademais de formar parte da \u00fanica li\u00f1a existente da rede de Proximidades Renfe Donostia.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 596,907 da li\u00f1a f\u00e9rrea de ancho ib\u00e9rico que une Madrid con Hendaia a 80,36 metros de altitude. O tramo \u00e9 de v\u00eda dobre e est\u00e1 electrificado.\nHistoria.\nA estaci\u00f3n foi inaugurada o 1 de setembro de 1863 coa posta en marcha do tramo Beasain-Donostia da li\u00f1a radial Madrid-Hendaia. A s\u00faa explotaci\u00f3n inicial quedou a cargo da Compa\u00f1\u00eda dos Cami\u00f1os de Ferro do Norte de Espa\u00f1a, que mantivo a s\u00faa titularidade ata que en 1941 foi nacionalizada e integrada na recentemente creada Renfe. Desde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nServizos ferroviarios.\nLonga distancia.\n\"Actualizado a 26 de xu\u00f1o de 2016.\"\nMedia distancia.\n\"Actualizado a 26 de xu\u00f1o de 2016.\"\nProximidades.\n\u00c9 unha das estaci\u00f3ns do n\u00facleo de proximidades Renfe Donostia, pola que pasa a \u00fanica li\u00f1a deste n\u00facleo."}
{"id": "344286", "revid": "5863", "url": "https://gl.wikipedia.org/wiki?curid=344286", "title": "Elecci\u00f3ns Xerais de 2016 en Espa\u00f1a", "text": ""}
{"id": "344292", "revid": "88215", "url": "https://gl.wikipedia.org/wiki?curid=344292", "title": "Copa Am\u00e9rica Centenario", "text": "A Copa Am\u00e9rica Centenario 2016 \u00e9 a edici\u00f3n n\u00famero 45 da m\u00e1xima competici\u00f3n suramericana de f\u00fatbol entre as selecci\u00f3ns nacionais, organizada pola Conmebol e a Concacaf, e disputada nos Estados Unidos. O torneo comezou o 3 de xu\u00f1o de 2016 e rematou o 26 de xu\u00f1o coa vitoria final para a selecci\u00f3n de f\u00fatbol de Chile.\nParticipantes.\nOs equipos participantes nesta edici\u00f3n 2016 da Copa Am\u00e9rica foron as 14 selecci\u00f3ns nacionais que compo\u00f1en a Conmebol mais 2 selecci\u00f3ns que foron invitadas, a de Panam\u00e1 e a de Hait\u00ed.\nSedes.\nAs sedes da Copa Am\u00e9rica Centenario 2016 foron as seguintes:"}
{"id": "344307", "revid": "5863", "url": "https://gl.wikipedia.org/wiki?curid=344307", "title": "Tom\u00e1s Javier Fole D\u00edaz", "text": ""}
{"id": "344308", "revid": "5863", "url": "https://gl.wikipedia.org/wiki?curid=344308", "title": "Gonzalo Jos\u00e9 Ord\u00f3\u00f1ez Puime", "text": ""}
{"id": "344316", "revid": "62432", "url": "https://gl.wikipedia.org/wiki?curid=344316", "title": "Intercity, Renfe", "text": "Intercity \u00e9 a denominaci\u00f3n comercial dun produto ferroviario prestado por Renfe Operadora en Espa\u00f1a. Foi creado en 1980 e usado de forma ininterrompida ata o ano 2008. Nesta primeira etapa o servizo cubr\u00eda esencialmente traxectos de longa distancia.\nEn xu\u00f1o de 2012, tras unha par\u00e9ntese de catro anos, Renfe decidiu recuperar a marca Intercity d\u00e1ndolle un car\u00e1cter h\u00edbrido entre a media e a longa distancia. Os trens realizan traxectos que polo seu percorrido catalogar\u00edanse dentro de Longa distancia pero con todo ofrecen tarifas para traxectos de curto ou medio percorrido que se igualan \u00e1s ofrecidas por trens de media distancia. O gran n\u00famero de paradas que ofrecen os diferentes traxectos recalcan a\u00ednda m\u00e1is o car\u00e1cter de trens de Media Distancia.\nServizos Intercity en Galiza.\nDesde 2014 este tipo de servizos conectan as cidades da Coru\u00f1a e Vigo con Ir\u00fan e Bilbao respectivamente, relaci\u00f3ns que anteriormente operaran baixo as marcas Arco e Diurno (at\u00e9 2008), con prestaci\u00f3ns moi semellantes."}
{"id": "344317", "revid": "23204", "url": "https://gl.wikipedia.org/wiki?curid=344317", "title": "Imperio Isl\u00e1mico", "text": ""}
{"id": "344318", "revid": "98629", "url": "https://gl.wikipedia.org/wiki?curid=344318", "title": "Renfe Feve", "text": "Renfe Feve, co\u00f1ecida simplemente como Feve, \u00e9 unha divisi\u00f3n comercial do operador ferroviario espa\u00f1ol Renfe Operadora encargada da explotaci\u00f3n e xesti\u00f3n de distintos ferrocarr\u00eds de v\u00eda estreita e que opera nas comunidades aut\u00f3nomas de Galicia, Principado de Asturias, Cantabria, Pa\u00eds Vasco, Castela e Le\u00f3n e Rexi\u00f3n de Murcia.\nDita divisi\u00f3n \u00e9 a herdeira da entidade p\u00fablica empresarial Ferrocarr\u00eds Espa\u00f1ois de V\u00eda Estreita (FEVE), un operador ferroviario propiedade do Estado espa\u00f1ol fundado en 1965 e que se encargaba de explotar os devanditos servizos as\u00ed como as estaci\u00f3ns e as infraestruturas deles. Esta empresa desapareceu o 31 de decembro de 2012 a causa do plan do Goberno para a unificaci\u00f3n dos operadores estatais de v\u00eda ancha e estreita.\nHistoria.\nA actual divisi\u00f3n comercial de Renfe Operadora procede orixinalmente dos extintos Ferrocarr\u00eds Espa\u00f1ois de V\u00eda Estreita (FEVE), unha entidade p\u00fablica empresarial creada durante a ditadura franquista para facerse cargo do gran n\u00famero de li\u00f1as de v\u00eda estreita que a principios dos anos 1960 foron a parar a mans do estado. Do mesmo xeito que RENFE fora creada para facerse cargo de todas as li\u00f1as de ancho ib\u00e9rico, durante case cincuenta anos FEVE fixo o propio coas li\u00f1as de v\u00eda estreita que pasaron a ser xestionadas polo estado. O 20 de xullo de 2012 aprobouse o Real Decreto-lei 22/2012, polo cal se ditou que FEVE quedar\u00eda extinguida o d\u00eda 31 de decembro de 2012 e traspasouse a Adif o control e mantemento das infraestruturas, mentres que Renfe Operadora ocupar\u00edase da explotaci\u00f3n dos trens. Desta forma unific\u00e1ronse as redes nacionais de v\u00eda ancha e v\u00eda estreita. Na pr\u00e1ctica, Renfe segue usando a marca Feve para referirse a todos os servizos ferroviarios que herdou da anterior compa\u00f1\u00eda.\nA actual Renfe Feve est\u00e1 especializada en transporte de mercador\u00edas e rexional e de proximidade de pasaxeiros. O servizo estrela da compa\u00f1\u00eda \u00e9 o tren tur\u00edstico de luxo Transcant\u00e1brico, que funciona desde 1982. Realiza o traxecto Santiago de Compostela (en autob\u00fas ata Ferrol)-Ferrol-Bilbao-Le\u00f3n.\nServizos.\nServizos de proximidades.\nA maior\u00eda do tr\u00e1fico de FEVE concentr\u00e1base en pasaxeiros de proximidades, sendo o n\u00facleo con maior n\u00famero de usuarios o de Asturias, mentres que as li\u00f1as con m\u00e1is tr\u00e1fico eran as correspondentes a Cantabria, con preto de 2 mill\u00f3ns de usuarios cada unha.\nAsturias.\nFeve ten 6 li\u00f1as de proximidade en Asturias, que enlazan coas tres de Renfe. Estas li\u00f1as son as seguintes:\nTrens tur\u00edsticos de luxo.\nTranscant\u00e1brico.\nO Transcant\u00e1brico \u00e9 un servizo tur\u00edstico de luxo que circula entre os meses de marzo e outubro. Existen d\u00faas circulaci\u00f3ns, iniciando cada unha o seu percorrido en Le\u00f3n e Santiago de Compostela, respectivamente, cada semana.\nA viaxe ten unha duraci\u00f3n dunha semana, visitando con todas as comodidades os principais atractivos tur\u00edsticos do norte peninsular.\nHai dous tipos:"}
{"id": "344319", "revid": "56817", "url": "https://gl.wikipedia.org/wiki?curid=344319", "title": "Renfe Integria", "text": "Renfe Integria \u00e9 a marca comercial baixo a cal traballa a empresa de mantemento de material ferroviario espa\u00f1ola Renfe Fabricaci\u00f3n y Mantenimiento, S. A., unha sociedade an\u00f3nima propiedade do operador ferroviario Renfe Operadora.\nAnteriormente, Renfe Integria era unha Unidade de Negocio integrada en Renfe Operadora. Foi segregada do devandito ente en xaneiro de 2013 a causa do plan do Goberno de Espa\u00f1a para a segregaci\u00f3n das actividades de Renfe Operadora en catro sociedades an\u00f3nimas da s\u00faa propiedade.\nOs labores de Renfe Integria comprenden o mantemento, fabricaci\u00f3n e remodelaci\u00f3n do material ferroviario de Renfe Operadora, a reparaci\u00f3n dos compo\u00f1entes do devandito material, as\u00ed como a s\u00faa venda e alugueiro. Tam\u00e9n ofrece exerce labores de consultor\u00eda en enxe\u00f1er\u00eda de produtos ferroviarios. Tras a integraci\u00f3n de FEVE en Renfe Operadora en xaneiro de 2013, Renfe Integria \u00e9 tam\u00e9n a encargada do mantemento dos trens de v\u00eda estreita herdados da devandita empresa."}
{"id": "344320", "revid": "54334", "url": "https://gl.wikipedia.org/wiki?curid=344320", "title": "Ecuaci\u00f3n de segundo grao", "text": "Unha ecuaci\u00f3n de segundo grao ou ecuaci\u00f3n cuadr\u00e1tica dunha variable \u00e9 unha ecuaci\u00f3n que ten a forma dunha suma alx\u00e9brica de termos con grao m\u00e1ximo igual a dous, \u00e9 dicir, unha ecuaci\u00f3n cuadr\u00e1tica pode ser representada por un polinomio de segundo grao ou polinomio cuadr\u00e1tico. A expresi\u00f3n can\u00f3nica xeral dunha ecuaci\u00f3n cuadr\u00e1tica dunha variable \u00e9:\nonde \"x\" \u00e9 a variable, e \"a\", \"b\" e \"c\" son constantes; \"a\" \u00e9 o coeficiente cuadr\u00e1tico (distinto de 0), \"b\" o coeficiente linear e \"c\" \u00e9 o termo independente. Este polinomio pode interpretarse mediante a gr\u00e1fica dunha funci\u00f3n cuadr\u00e1tica, \u00e9 dicir, por unha par\u00e1bola. Esta representaci\u00f3n gr\u00e1fica \u00e9 \u00fatil, porque as intersecci\u00f3ns ou punto tanxencial desta gr\u00e1fica, no caso de existir, co eixe X coinciden coas soluci\u00f3ns reais da ecuaci\u00f3n.\nHistoria.\nAs ecuaci\u00f3ns de segundo grao e a s\u00faa soluci\u00f3n co\u00f1\u00e9cense dende a antig\u00fcidade e xa en Babilonia se co\u00f1ec\u00edan algoritmos para resolvela. En Grecia, o matem\u00e1tico Diofanto de Alexandr\u00eda achegou un procedemento para resolver este tipo de ecuaci\u00f3ns (a\u00ednda que o seu m\u00e9todo s\u00f3 proporcionaba unha das soluci\u00f3ns, mesmo no caso de que as d\u00faas soluci\u00f3ns sexan positivas). A primeira soluci\u00f3n completa desenvolveuna o matem\u00e1tico Al-Khwarizmi no s\u00e9culo IX na s\u00faa obra \"Compendio de c\u00e1lculo por reintegraci\u00f3n e comparaci\u00f3n\", pechando as\u00ed un problema que se perseguira durante s\u00e9culos.\nHoubo que agardar a \u00c9variste Galois para conseguir resolver en xeral as ecuaci\u00f3ns polin\u00f3micas, ou saber cando son irresolubles por radicais, que v\u00e9n ser unha xeneralizaci\u00f3n dos m\u00e9todos de resoluci\u00f3n das ecuaci\u00f3ns de segundo grao.\nA primeira gran dificultade que pode xurdir na soluci\u00f3n de ecuaci\u00f3ns cuadr\u00e1ticas deuse coa ecuaci\u00f3n formula_1 na \u00e9poca dos pitag\u00f3ricos, ao calcularen a lonxitude da diagonal dun cadrado de lado 1 xa que non se pod\u00eda expresar a ra\u00edz cadrada de dous como raz\u00f3n de dous n\u00fameros enteiros.\nNo Renacemento ao resolver formula_2 requ\u00edrese atopar un n\u00famero real con cadrado igual a -1. Este feito superouse coa adopci\u00f3n dos n\u00fameros imaxinarios e a definici\u00f3n da unidade imaxinaria i que cumpre formula_3.\nEcuaci\u00f3n completa de segundo grao.\nPara unha ecuaci\u00f3n cuadr\u00e1tica con coeficientes reais ou complexos existen sempre d\u00faas soluci\u00f3ns, non necesariamente distintas, chamadas ra\u00edces, que poden ser reais ou complexas (se os coeficientes son reais e existen d\u00faas soluci\u00f3ns non reais, ent\u00f3n deben ser complexas conxugadas). A f\u00f3rmula xeral para a obtenci\u00f3n de ra\u00edces \u00e9:\nEmpr\u00e9gase \u00b1 para indicar as d\u00faas soluci\u00f3ns:\nA deduci\u00f3n da f\u00f3rmula cuadr\u00e1tica v\u00e9n da f\u00f3rmula de completar o cadrado:\nA ecuaci\u00f3n can\u00f3nica de segundo grao p\u00f3dese simplificar dividindo polo coeficiente principal, de xeito que\nDe empreg\u00e1rense outras letras para simplificalo de forma que formula_4 e formula_5 a demostraci\u00f3n (que \u00e9 algo m\u00e1is sinxela) queda como segue:\nA partir da ecuaci\u00f3n\nillando n\nsumando formula_8 a ambos os termos\nsimplificando o primeiro termo a un binomio cadrado\nextraendo a ra\u00edz cadrada aos dous membros\nillando formula_12 e simplificando a fracci\u00f3n da ra\u00edz\nreducindo a denominador com\u00fan\ndesfacendo o cambio de variable, obtense o resultado\nA demostraci\u00f3n sen cambio de variables p\u00f3dese ver aqu\u00ed:\nDiscriminante.\nNa f\u00f3rmula anterior, a expresi\u00f3n dentro da ra\u00edz cadrada recibe o nome de discriminante da ecuaci\u00f3n cuadr\u00e1tica. Adoita representarse coa letra \"D\" ou ben coa letra grega \u0394 (delta) mai\u00fascula:\nformula_26\nUnha ecuaci\u00f3n cuadr\u00e1tica con coeficientes reais ten ou ben d\u00faas soluci\u00f3ns reais distintas ou unha soa soluci\u00f3n real de multiplicidade 2, ou ben d\u00faas ra\u00edces complexas. O discriminante determina a natureza e o n\u00famero de ra\u00edces.\nForma reducida da ecuaci\u00f3n completa.\nCando o termo principal \u00e9 1 a expresi\u00f3n queda como formula_33, que ten como ra\u00edces:\nEcuaci\u00f3ns incompletas.\nSen termo independente.\nSon da forma:\nSen termo linear.\nSon da forma formula_34, que ten ra\u00edces reais opostas ou imaxinarias puras opostas.\nCompleta reducida con coeficiente linear par.\nNeste caso o coeficiente principal \u00e9 1; o coeficiente linear \u00e9 par e toma a forma con ra\u00edces \nEcuaci\u00f3n bicadrada.\nEstas son un caso particular da ecuaci\u00f3n de cuarto grao. F\u00e1ltanlles os termos elevados \u00e1 terceira e \u00e1 primeira potencia. A s\u00faa forma polin\u00f3mica \u00e9:\nPara resolver estas ecuaci\u00f3ns tan s\u00f3 hai que facer o cambio de variable formula_38 \nCo que queda: formula_39\nO resultado resulta ser unha ecuaci\u00f3n de segundo grao que se pode resolver empregando a f\u00f3rmula: \nformula_40\nAo desfacer o cambio de variable aparecen as catro soluci\u00f3ns:\nEcuaci\u00f3n bicadrada sim\u00e9trica.\nQue toma a forma \nTeorema de Cardano-Vieta.\nPartindo de que se ten unha ecuaci\u00f3n cuadr\u00e1tica con ra\u00edces formula_45, p\u00f3dese constru\u00edr o binomio a partir delas con:\nDo que se deduce:\nSuma de ra\u00edces:\n\"Demostraci\u00f3n a partir de Cardano-Vieta\"\nProduto de ra\u00edces:\n\"Demostraci\u00f3n a partir de Cardano-Vieta\"\nObservaci\u00f3n:\nDesenvolvendo os binomios:"}
{"id": "344321", "revid": "47401", "url": "https://gl.wikipedia.org/wiki?curid=344321", "title": "Ecuaci\u00f3n cuadr\u00e1tica", "text": ""}
{"id": "344322", "revid": "98629", "url": "https://gl.wikipedia.org/wiki?curid=344322", "title": "Paralelogramo", "text": "Un paralelogramo \u00e9 un cuadril\u00e1tero convexo que ten os pares de lados opostos iguais e paralelos dous a dous.\nOs paralelogramos son:\nP\u00f3dense clasificar os paralelogramos en pol\u00edgonos equil\u00e1teros e non equil\u00e1teros, co que se ten:\nPropiedades.\nO conxunto dos paralelogramos re\u00fane varios subconxuntos de figuras xeom\u00e9tricas, todas elas con lados opostos iguais e paralelos, por exemplo os romboides, os rombos, os cadrados e os rect\u00e1ngulos son todos subconxuntos pertencentes ao conxunto dos paralelogramos. O feito de que varias figuras con algunhas caracter\u00edsticas distintas sexan parte dos paralelogramos fai un pouco m\u00e1is complexo mencionar as s\u00faas propiedades, posto que existen propiedades que son com\u00fans a toda a familia de paralelogramos. Por exemplo, a propiedade \u00ablados opostos iguais e paralelos\u00bb e com\u00fan a todos, mais outras propiedades como ser \u00abeixes de simetr\u00eda de reflexi\u00f3n\u00bb poden ser diferentes para cada subfamilia.\nLei do paralelogramo.\nExiste unha lei xeom\u00e9trica que relaciona os lados dun paralelogramo coas s\u00faas diagonais, chamada lei do paralelogramo. Esta di que a suma dos cadrados das lonxitudes dos catro lados dun paralelogramo calquera \u00e9 igual \u00e1 suma dos cadrados das lonxitudes das d\u00faas diagonais. En notaci\u00f3n matem\u00e1tica, repres\u00e9ntase como:\nonde A, B, C, e D son os v\u00e9rtices do paralelogramo.\nPosto que os lados son iguais dos a dos, a f\u00f3rmula adoita representarse simplificada:"}
{"id": "344325", "revid": "23204", "url": "https://gl.wikipedia.org/wiki?curid=344325", "title": "Fase da materia", "text": ""}
{"id": "344327", "revid": "5312", "url": "https://gl.wikipedia.org/wiki?curid=344327", "title": "Independientes por Vimianzo", "text": "Independientes por Vimianzo foi un partido pol\u00edtico local fundado en 2011 polo daquela ent\u00f3n alcalde socialista de Vimianzo Alejandro Rodr\u00edguez Lema. Formalmente foi inscrito o 31 de xaneiro de 2011 no rexistro de partidos do Ministerio do Interior de Espa\u00f1a.\nXurdiu como unha escisi\u00f3n do PSdeG-PSOE vimianc\u00e9s en torno ao alcalde Rodr\u00edguez Lema, expulsado en novembro de 2009 por mor das s\u00faas cr\u00edticas \u00e1 pol\u00edtica de pactos do seu partido a nivel auton\u00f3mico co BNG, partido que exerc\u00eda unha dura oposici\u00f3n contra el en Vimianzo e que incluso chegou a negociar en 2007 un pacto de goberno co PPdeG para afastalo da alcald\u00eda. Alejandro Rodr\u00edguez Lema encabezou as listas nas elecci\u00f3ns municipais de 2011 co obxectivo de anovar na alcald\u00eda unha lexislatura m\u00e1is.\nFinalmente foi derrotado polo BNG, sendo elixido alcalde o nacionalista Manuel Antelo Pazos co apoio do PSdeG-PSOE. Rodr\u00edguez Lema non chegou a tomar posesi\u00f3n da s\u00faa acta como concelleiro, sendo a portavoz do grupo a s\u00faa sobri\u00f1a M\u00f3nica Rodr\u00edguez Ord\u00f3\u00f1ez. En marzo de 2013, e hab\u00e9ndose rachado o acordo entre nacionalistas e socialistas en outubro de 2011, impulsar\u00edan unha moci\u00f3n de censura contra o alcalde xunto co Partido Popular e dous ed\u00eds tr\u00e1nsfugas do PSdeG-PSOE, sendo un destes \u00faltimos quen a encabezaba. Por\u00e9n dita iniciativa non sair\u00eda adiante tras ser anulada polos tribunais por irregularidades na s\u00faa tramitaci\u00f3n.\nDe cara \u00e1s elecci\u00f3ns municipais de 2015 M\u00f3nica Rodr\u00edguez Ord\u00f3\u00f1ez foi a candidata a alcald\u00eda. Os resultados foron peores c\u00f3s dos anteriores comicios xa que, pese a que IxVimianzo se converteu no principal partido da oposici\u00f3n, perderon case dez puntos porcentuais e un edil, renovando Manuel Antelo a alcald\u00eda, desta volta xa con maior\u00eda absoluta.\nEn xullo de 2018 os membros de IxVimianzo volveron ao PSdeG-PSOE, sendo M\u00f3nica Rodr\u00edguez cabeza de lista para as municipais do 2019, nas cales logrou a vitoria e foi elixida alcaldesa."}
{"id": "344329", "revid": "10599", "url": "https://gl.wikipedia.org/wiki?curid=344329", "title": "Proximidades Renfe", "text": ""}
{"id": "344331", "revid": "85894", "url": "https://gl.wikipedia.org/wiki?curid=344331", "title": "Sant Esteve de Palautordera", "text": "Sant Esteve de Palautordera \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nXeograf\u00eda.\nO concello local\u00edzase \u00f3 nord\u00e9s da comarca do Vall\u00e8s Oriental. A parte norte forma parte do Parque Natural do Montseny. Os concellos lim\u00edtrofes son: \u00f3 norte e leste co Fogars de Montcl\u00fas, \u00f3 sur co Santa Mar\u00eda de Palautordera e o oeste con Sant Pere de Vilamajor.\u00c9 atravesado polo r\u00edo Tordera que nace no parque natural.\nEconom\u00eda.\nOs sectores principais son a construci\u00f3n, o comercio e o sector do turismo. Antigamente o sector agrario e gandeiro eran os predominantes. Mais actualmente at\u00f3panse en fase de abandono.\nPatrimonio.\nNo concello cons\u00e9rvanse dous castelos. O castelo de Montcl\u00fas con orixe no s\u00e9culo XI e o castelo de Fluvi\u00e0 que data do s\u00e9culo XII. A ermida de Santa Margarida e a igrexa de Sant Esteve son os edificios relixiosos m\u00e1is salient\u00e1beis. Tam\u00e9n existen mostras de arquitectura civil, coma as \"mas\u00edas\" Ca l'Auleda e Can Bonamic, e o poboado ib\u00e9rico de Montcl\u00fas, que data\ndos s\u00e9culos II-III a.C."}
{"id": "344332", "revid": "89787", "url": "https://gl.wikipedia.org/wiki?curid=344332", "title": "Tracto de poliglutamina", "text": "Un tracto de poliglutamina ou tracto poliQ \u00e9 unha porci\u00f3n dunha prote\u00edna consistente nunha secuencia de varias unidades de glutamina. Un destes tractos consta normalmente de dez ata uns poucos centos de ditas unidades.\nUnha multitude de xenes, en varias especies eucari\u00f3ticas (inclu\u00edndo os humanos), cont\u00e9n varias repetici\u00f3ns do triplete de nucle\u00f3tidos CAG ou CAA. Cando o xene se traduce a prote\u00edna, cada un destes tripletes d\u00e1 lugar a unha unidade do amino\u00e1cido glutamina, o que ten como resultado a formaci\u00f3n dun tracto de glutamina. Diferentes alelos deses xenes adoitan ter distinto n\u00famero de tripletes, xa que a secuencia altamente repetitiva tende a contraerse e expandirse.\nPoden aparecer diversos trastornos neurodexenerativos herdables, chamados enfermidades da poliglutamina, se unha mutaci\u00f3n causa que un tracto de poliglutamina nun xene espec\u00edfico se faga demasiado longo. Alg\u00fans exemplos importantes destas doenzas son a ataxia espi\u00f1ocerebelar e a enfermidade de Huntington. Crese que as c\u00e9lulas non poden eliminar correctamente as prote\u00ednas que te\u00f1en tractos de poliglutamina moi longos, o que co tempo dana \u00e1s neuronas. Canto maior \u00e9 o tracto de poliglutamina, antes na vida aparecen estas doenzas.\nHistoria.\nAs secuencias de nucle\u00f3tidos que codifican un tracto poliQ de excesiva lonxitude foron descubertos primeiramente no xene que codifica o receptor Notch. A variaci\u00f3n da lonxitude deste tracto poliQ de Notch, causado pola inestabilidade da repetici\u00f3n do triplete, atopouse despois que causaba defectos no desenvolvemento. A importancia de tractos expandidos de maneira similar en humanos f\u00edxose evidente cando se encontrou que a presenza destes tractos poliQ pod\u00eda explicar a enfermidade de Huntington e varias ataxias espi\u00f1ocerebelares. En xeral, en varios trastornos neurodexenerativos est\u00e1n implicadas expansi\u00f3ns de repetici\u00f3ns de nucle\u00f3tidos en secuencias codificadoras de prote\u00ednas."}
{"id": "344333", "revid": "27155", "url": "https://gl.wikipedia.org/wiki?curid=344333", "title": "Tracto poliQ", "text": ""}
{"id": "344334", "revid": "89787", "url": "https://gl.wikipedia.org/wiki?curid=344334", "title": "Batalla de Hatfield Chase", "text": "A Batalla de Hatfield Chase (en ingl\u00e9s antigo \"H\u00e6\u00f0feld,\" en gal\u00e9s \"Meicen\") tivo lugar o 12 de outubro de 633 en Hatfield Chase preto de Doncaster, Yorkshire, na Inglaterra anglosaxoa entre os northumbrianos dirixidos polo seu rei Edwin e unha coalici\u00f3n de tropas galesas e mercianas dirixidas respectivamente por Cadwallon ap Cadfan e Penda. O lugar era unha zona pantanosa a uns 13 quil\u00f3metros ao nordeste de Doncaster, na beira sur do R\u00edo Don. Foi unha vitoria decisiva para galeses e os mercianos; Edwin morreu na batalla e o seu ex\u00e9rcito foi derrotado, o que provocou un colapso do puxante reino do norte..\nContexto.\nEdwin, o l\u00edder m\u00e1is poderoso na Gran Breta\u00f1a da \u00e9poca conseguira derrotar a Cadwallon poucos anos antes. Beda relata a toma de posesi\u00f3n das illas Mevanias (unha das cales era Anglesey por parte de Edwin) e outra fonte refire o asedio sufrido por Cadwallon na illa de Priestholm (\"Annales Cambriae\": Glannauc), situada na costa de Ynys Mon. M\u00e1is tarde, Cadwallon derrotou e expulsou aos northumbrianos dos seus territorios e aliouse con Penda (sendo Cadwallon o membro forte da coalici\u00f3n). A situaci\u00f3n de Penda no seu reino neste momento \u00e9 a\u00ednda incerta -Beda suxire que a\u00ednda non era rei, pero que alcanzar\u00eda o t\u00edtulo pouco despois de Hatfileld; a Cr\u00f3nica Anglosaxoa, con todo, sit\u00faa a s\u00faa chegada ao trono en 626.. O ex\u00e9rcito gal\u00e9s-merciano presentou batalla a Edwin en Hatfield, Yorkshire do sur, ao norte de Doncaster.\nResultado da batalla.\nO choque foi un desastre para Northumbria. Tanto Edwin como o seu fillo Osfrith morreron na batalla, mentres que o seu outro fillo Eadfrith foi feito prisioneiro por Penda, e asasinado despois; o reino dividiuse nos sub-reinos constitu\u00edntes de Bernicia e Deira. Eanfrith, fillo de \u00c6thelfrith de Northumbria, regresou do exilio para facerse co poder en Bernicia, mentres que Osric, primo de Edwin, apropiouse de Deira. Cadwallon proseguiu na s\u00faa guerra contra os northumbrianos de forma cruel e desapiadada, ata que foi derrotado por Oswald de Northumbria en Heavenfield (tam\u00e9n co\u00f1ecida como Deniseburna, AC\u00a0: Cantscaul), un ano despois de Hatfield.\nO historiador D. P. Kirby suxeriu que a derrota de Edwin era o resultado dunha ampla alianza de intereses na s\u00faa contra, inclu\u00edndo \u00e1 desposu\u00edda li\u00f1a de \u00c6thelfrith en Bernicia; pero tendo en conta a posterior hostilidade entre Cadwallon e os fillos de \u00c6thelfrith, tal alianza non debeu de sobrevivir moito tempo \u00e1 batalla."}
{"id": "344336", "revid": "1131", "url": "https://gl.wikipedia.org/wiki?curid=344336", "title": "Busteli\u00f1o", "text": "O top\u00f3nimo galego Busteli\u00f1o pode referirse a:"}
{"id": "344337", "revid": "1131", "url": "https://gl.wikipedia.org/wiki?curid=344337", "title": "O Buzaco", "text": "O top\u00f3nimo galego O Buzaco pode referirse a:"}
{"id": "344338", "revid": "1131", "url": "https://gl.wikipedia.org/wiki?curid=344338", "title": "Bubaces", "text": ""}
{"id": "344339", "revid": "1131", "url": "https://gl.wikipedia.org/wiki?curid=344339", "title": "Bubeiras", "text": ""}
{"id": "344340", "revid": "1131", "url": "https://gl.wikipedia.org/wiki?curid=344340", "title": "As Buceleiras", "text": ""}
{"id": "344341", "revid": "1131", "url": "https://gl.wikipedia.org/wiki?curid=344341", "title": "Bucha\u00edn", "text": ""}
{"id": "344342", "revid": "1131", "url": "https://gl.wikipedia.org/wiki?curid=344342", "title": "Budeiros de Abaixo", "text": ""}
{"id": "344343", "revid": "1131", "url": "https://gl.wikipedia.org/wiki?curid=344343", "title": "Budeiros de Arriba", "text": ""}
{"id": "344344", "revid": "1131", "url": "https://gl.wikipedia.org/wiki?curid=344344", "title": "A Budueira", "text": ""}
{"id": "344345", "revid": "1131", "url": "https://gl.wikipedia.org/wiki?curid=344345", "title": "Bueiro", "text": ""}
{"id": "344346", "revid": "1131", "url": "https://gl.wikipedia.org/wiki?curid=344346", "title": "Buezas", "text": ""}
{"id": "344347", "revid": "1131", "url": "https://gl.wikipedia.org/wiki?curid=344347", "title": "O Bugall\u00f3n", "text": ""}
{"id": "344348", "revid": "1131", "url": "https://gl.wikipedia.org/wiki?curid=344348", "title": "Bu\u00eda", "text": ""}
{"id": "344349", "revid": "1131", "url": "https://gl.wikipedia.org/wiki?curid=344349", "title": "Bu\u00edde", "text": ""}
{"id": "344350", "revid": "1131", "url": "https://gl.wikipedia.org/wiki?curid=344350", "title": "Bu\u00ednte", "text": ""}
{"id": "344351", "revid": "1131", "url": "https://gl.wikipedia.org/wiki?curid=344351", "title": "Bu\u00ed\u00f1as", "text": ""}
{"id": "344352", "revid": "1131", "url": "https://gl.wikipedia.org/wiki?curid=344352", "title": "Bu\u00edste", "text": ""}
{"id": "344353", "revid": "1131", "url": "https://gl.wikipedia.org/wiki?curid=344353", "title": "Bull\u00e1n", "text": ""}
{"id": "344354", "revid": "1131", "url": "https://gl.wikipedia.org/wiki?curid=344354", "title": "Lestido", "text": "O top\u00f3nimo galego Lestido \u00e9 un fit\u00f3nimo abundancial derivado da planta chamada lesta. Pode referirse a:"}
{"id": "344355", "revid": "75439", "url": "https://gl.wikipedia.org/wiki?curid=344355", "title": "Li\u00f1a de alta velocidade Valladolid-Palencia-Le\u00f3n", "text": "A li\u00f1a de alta velocidade Valladolid-Palencia-Le\u00f3n \u00e9 unha li\u00f1a de alta velocidade que se estende entre a estaci\u00f3n de Valladolid-Campo Grande e a estaci\u00f3n de Le\u00f3n pasando pola estaci\u00f3n de Palencia. Constit\u00fae parte do ramal norte/noroeste do ferrocarril de alta velocidade de Espa\u00f1a e inaugurouse o 29 de setembro de 2015, estando operativa para viaxeiros desde o d\u00eda seguinte.\nO trazado foi dese\u00f1ado de acordo coas especificaci\u00f3ns t\u00e9cnicas de interoperatibilidade da Uni\u00f3n Europea para li\u00f1as ferroviarias de alta velocidade. Cunha lonxitude total de 166,141\u00a0km e un novo trazado de 165,217\u00a0km (desde o cambiador clausurado de San Isidro, en Valladolid), consta de plataforma para v\u00eda dobre con ancho est\u00e1ndar (1435\u00a0mm), con tramos de v\u00eda dobre (80,967\u00a0km) e outros de v\u00eda \u00fanica (84,250\u00a0km), e ser\u00e1 apta para unha velocidade m\u00e1xima de 350\u00a0km/h.\nCon esta li\u00f1a d\u00e1se continuidade \u00e1 LAV Madrid-Segovia-Valladolid e fai posible as futuras conexi\u00f3ns cara a Asturias, Cantabria e Euskadi.\nServizos.\nOs servizos para viaxeiros comezaron o d\u00eda 30 de setembro de 2015, cun total de 45 servizos semanais por sentido entre Madrid e Le\u00f3n, m\u00e1is os 21 entre Madrid e Santander, que circulan pola li\u00f1a ata o cambiador de Villamuriel. \nCirculan pola li\u00f1a:\nAta o ano 2018, cando se espera que funcione o sistema de bloqueo ERTMS, circ\u00falase a unha velocidade m\u00e1xima de 200 km/h. As\u00ed, o mellor tempo entre Madrid e Le\u00f3n pasou das 2 horas e 41 minutos que hab\u00eda en 2010 \u00e1s 2 horas e 6 minutos da actualidade, cunha velocidade media de 164 km/h. Entre Madrid e Palencia pasouse da hora e 36 minutos \u00e1 hora e 21, cunha media de 171 km/h. Este atraso na posta en servizo coa m\u00e1xima velocidade d\u00e9bese, \u00e1 s\u00faa vez e entre outros motivos, aos atrasos na construci\u00f3n do terceiro dos t\u00faneles ferroviarios Atocha-Chamart\u00edn (co\u00f1ecidos como \"t\u00faneles da risa\")."}
{"id": "344356", "revid": "1131", "url": "https://gl.wikipedia.org/wiki?curid=344356", "title": "O Busto", "text": ""}
{"id": "344357", "revid": "27155", "url": "https://gl.wikipedia.org/wiki?curid=344357", "title": "R.A. Fisher", "text": ""}
{"id": "344358", "revid": "27155", "url": "https://gl.wikipedia.org/wiki?curid=344358", "title": "R. A. Fisher", "text": ""}
{"id": "344359", "revid": "624", "url": "https://gl.wikipedia.org/wiki?curid=344359", "title": "Anglos orientais", "text": ""}
{"id": "344360", "revid": "23204", "url": "https://gl.wikipedia.org/wiki?curid=344360", "title": "Wulfhere de Mercia", "text": "Wulfhere, finado en 675, foi un rei de Mercia, reino situado no que hoxe constit\u00faen as actuais Midlands inglesas, desde finais dos anos 650 at\u00e9 a s\u00faa morte en 675. Foi o primeiro rei cristi\u00e1n do reino de Mercia, a\u00ednda que non se co\u00f1ece cando ou como se converteu ao cristianismo.\nA s\u00faa chegada ao trono marcou o final do dominio de Oswiu de Northumbria sobre o sur de Inglaterra, e Wulfhere, de feito, expandiu a s\u00faa influencia por gran parte desa rexi\u00f3n. As campa\u00f1as contra os sax\u00f3ns de Wessex levaron a que o control de Mercia se estendese tam\u00e9n por boa parte do val de T\u00e1mese. Conquistou a illa de Wight e o val do r\u00edo Meon, outorgando o control destas rexi\u00f3ns ao rei Aethelwealh de Sussex. Tam\u00e9n tivo influencia sobre os territorios de Surrey, Essex e Kent. casou coa ra\u00ed\u00f1a Eormenhild de Ely, filla do rei Eorcenberht de Kent.\nO pai de Wulfhere, Penda, morreu en 655 na batalla de Winwaed, loitando contra o rei Oswiu de Northumbria. Un dos seus fillos, Peada de Mercia, converteuse en rei baixo o dominio de Oswiu, pero foi asasinado un ano m\u00e1is tarde. Wulfhere chegou ao trono cando un grupo de nobres de Mercia organizaron unha revolta contra o goberno de Northumbria en 658, expulsando aos gobernadores de Oswiu.\nPara o ano 670, ano da morte de Oswiu, Wulfhere era o rei m\u00e1is poderosos de todo o sur de Gran Breta\u00f1a. De feito, foi o se\u00f1or do territorio britano ao sur do r\u00edo Humber desde comezos dos anos 660, a\u00ednda que non chegou a ser o se\u00f1or de Northumbria, como si que chegara a ser o seu pai. En 674 enfrontouse ao fillo de Oswiu, Ecgfrith de Northumbria, pero foi derrotado.\nMorreu, posibelmente por enfermidade, no ano 675. Foi sucedido como rei de Mercia polo seu irm\u00e1n Aethelred. Eddius Stephanus, na s\u00faa biograf\u00eda de Wilfrid de York, describe a Wulfhere como \"un home de orgullosa mente e de vontade insaci\u00e1bel\".\nTraxectoria.\nMercia no s\u00e9culo VII.\nA comezos do s\u00e9culo VII, Inglaterra atop\u00e1base gobernada practicamente na s\u00faa totalidade polos anglosax\u00f3ns, pobos que chegaran a Britania durante o s\u00e9culo V aproximadamente, provenientes da Europa noroccidental. O monxe Beda, que escribiu no s\u00e9culo VIII, consideraba aos habitantes de Mercia descendentes dos anglos, un dos pobos invasores. Os sax\u00f3ns e os xutos asent\u00e1ronse no sur de Britania, mentres que os anglos quedaron no norte. Co\u00f1\u00e9cense poucos datos sobre as orixes do reino de Mercia, no que hoxe en d\u00eda ser\u00edan as Midlands inglesas, pero segundo as xenealox\u00edas preservadas na \"Cr\u00f3nica anglosaxoa\" e na Colecci\u00f3n anglia os primeiros reis ser\u00edan descendentes de Icel e, por iso, co\u00f1\u00e9cese \u00e1 s\u00faa dinast\u00eda como \"Iclinga\". O primeiro rei de Mercia do que se disp\u00f3n informaci\u00f3n hist\u00f3rica definida \u00e9 Penda de Mercia, o pai de Wulfhere.\nA obra \"Historia ecclesiastica gentis Anglorum\" de Beda ofrece a historia da Igrexa inglesa e, segundo esta, houbo sete gobernantes anglosax\u00f3ns que mantiveron un certo \"imperium\" ou preeminencia sobre o resto de reinos. O quinto destes gobernantes foi Edwin de Northumbria, que morreu durante a batalla de Hatfield Chase loitando contra un ex\u00e9rcito de forzas combinadas entre as que se atopaba Cadwallon, un rei de Gwynedd, e Penda. No momento desta vitoria Penda probabelmente non era a\u00ednda rei de Mercia.\nTras a morte de Edwin, Northumbria quedou dividida nos seus dous reinos constitu\u00edntes durante un breve per\u00edodo de tempo. Un ano despois Oswald de Northumbria acabou coa vida de Cadwallon e reunificou os reinos, establecendo a hexemon\u00eda de Northumbria sobre o sur de Inglaterra. Con todo, o 5 de agosto de 642 Penda matou a Oswald na batalla de Maserfield, que probabelmente tivo lugar en Oswestry, o noroeste dos Midlands. Penda non figura como o rei se\u00f1or sobre o resto de reis anglosax\u00f3ns, pero converteuse no m\u00e1is poderoso de todos eles tras a derrota de Oswald. \u00c1 morte de Oswald, por outra banda, Northumbria quedou dividida de novo: O reino quedou dividido en Bernicia, gobernado por Oswiu de Northumbria, e Deira, gobernado por Oswine de Deira.\nA principal fonte hist\u00f3rica deste per\u00edodo \u00e9 a xa citada obra de Beda, que foi acabada ao redor do ano 731. A pesar de estar enfocada na historia da Igrexa, a obra ofrece valiosa informaci\u00f3n sobre os primeiros reinos pag\u00e1ns. No referente a outros reinos distintos da s\u00faa terra natal (Northumbria), como Wessex ou Kent, Beda contaba cun informante dentro do estamento eclesi\u00e1stico que lle achegaba informaci\u00f3n adicional. Non parece que ese fose o caso, con todo, do reino de Mercia, do que se cita menos informaci\u00f3n que do resto. Outra fonte deste per\u00edodo \u00e9 a \"Cr\u00f3nica anglosaxoa\", compilada ao final do s\u00e9culo IX en Wessex. Tr\u00e1tase dunha cr\u00f3nica dun escriba an\u00f3nimo que parece incorporar moita informaci\u00f3n recollida en per\u00edodos anteriores.\nFamilia.\nWulfhere era fillo de Penda de Mercia. Beda fai menci\u00f3n do nome da ra\u00ed\u00f1a consorte, Cynewise, pero non menciona explicitamente os fillos que tivo ela. Doutra banda, posto que non se co\u00f1ece que Penda tivese outras esposas, \u00e9 prob\u00e1bel que Cynewise fose tam\u00e9n a nai de Wulfhere. A \"Cr\u00f3nica anglosaxoa\" indica que Penda ti\u00f1a 50 anos de idade en 626, e atrib\u00faelle un reinado de trinta anos, pero isto supor\u00eda que Penda vivise at\u00e9 os oitenta, o que \u00e9 moi improb\u00e1bel se se ten en conta que se informa de que dous dos seus fillos (Wulfhere e Aethelred) eran mozos cando el morreu. Consid\u00e9rase prob\u00e1bel que Penda tivese 50 anos no momento da s\u00faa morte, en lugar de no do seu ascenso ao trono. A s\u00faa data de nacemento desco\u00f1\u00e9cese, pero Beda descr\u00edbeo como mozo no momento do seu ascenso ao trono (poida que estivese en metade da adolescencia). Penda ent\u00f3n poder\u00eda haberse atopado avanzada na trintena no momento do nacemento de Wulfhere.\nNon existen datos sobre a infancia de Wulfhere. Tivo dous irm\u00e1ns, Peada e Aethelred, e d\u00faas irm\u00e1s, Cyneburh e Cyneswith, e tam\u00e9n \u00e9 pos\u00edbel que Merewalh (un rei menor de Magons\u00e6te, un reino vasalo de Mercia) fose tam\u00e9n o seu irm\u00e1n.\nContraeu matrimonio con Eormenhild de Kent, a\u00ednda que non existe constancia en fontes contempor\u00e1neas da data do matrimonio nin dos fillos que tiveron. Non obstante o anterior, Coenred de Mercia, rei de Mercia entre 704 e 709, figura na cr\u00f3nica do s\u00e9culo XII de Xo\u00e1n de Worcester como fillo de Wulfhere. Outro posible fillo \u00e9 Berhtwald, outro rei vasalo que figura nas fontes como sobri\u00f1o de Aethelred, e un terceiro, Werburga, que figura nun manuscrito do s\u00e9culo XI como filla s\u00faa. Existe unha historia do s\u00e9culo XI na Catedral de Gloucester que menciona a outras d\u00faas mulleres, Eadburh e Eafe, como esposas de Wulfhere, pero ning\u00fan destes casos \u00e9 plaus\u00edbel.\nAscensi\u00f3n ao trono.\nNo ano 655 Penda asediou a Oswiu de Northumbria nun lugar chamado Iudeu, cuxa localizaci\u00f3n se desco\u00f1ece, a\u00ednda que puidese ser Stirling, en Escocia. Penda capturou como ref\u00e9n ao fillo de Oswiu, Ecgfrith, e Oswiu pagou un tributo como condici\u00f3n para que Penda abandonase o lugar. Non obstante, no cami\u00f1o de volta a Mercia, Penda foi atacado por Oswiu, produc\u00edndose o enfrontamento nun r\u00edo cuxa localizaci\u00f3n tam\u00e9n se desco\u00f1ece pero que no seu momento recib\u00eda o nome de \"Winwaed\". Penda morreu na batalla e foi decapitado e Oswiu dividiu Mercia en d\u00faas metades, norte e sur. A porci\u00f3n localizada m\u00e1is ao norte foi mantida baixo o control directo de Northumbria, mentres que a outra parte quedou gobernada por Peada, o fillo de Penda, que contraera matrimonio coa filla de Oswiu, Ealhfl\u00e6d, aproximadamente no ano 653.\nCon todo, Peada non permaneceu no trono durante moito tempo. Foi asasinado durante a Pascua de 656, posibelmente coa axuda da propia filla de Oswiu. Tras a s\u00faa morte o propio Oswiu gobernou a totalidade de Mercia. Na obra de Beda Oswiu aparece nunha listaxe como o s\u00e9timo e \u00faltimo rei en manter \"imperium\" (ou \"bretwalda\" na linguaxe da \"Cr\u00f3nica anglosaxoa\") sobre o resto de reinos anglosax\u00f3ns. Por ent\u00f3n, era com\u00fan a existencia de relaci\u00f3ns de vasalaxe entre os reinos, que a mi\u00fado tomaba a forma dun rei menor baixo o dominio doutro m\u00e1is forte. Oswiu, con todo, chegou m\u00e1is lonxe que isto, at\u00e9 o punto de que instalou aos seus propios gobernadores sobre Mercia tras as mortes de Penda e de Peada. Con todo, o seu intento de controlar estreitamente o territorio do reino de Mercia fracasou en 658, cando tres l\u00edderes de Mercia chamados Immin, Eafa e Eadbert se rebelaron contra Northumbria. Beda informa que mantiveran a Wulfhere oculto, e que cando a s\u00faa revolta tivo \u00e9xito Wulfhere foi nomeado rei.\nSuxeriuse que a revolta en Mercia tivo \u00e9xito debido a que Oswiu se atopaba nese momento ocupado loitando contra os pictos no norte de Britania. O seu sobri\u00f1o, o rei picto Talorgan, morrera en 657.\nA cuesti\u00f3n sobre canto control chegou a exercer Oswiu sobre os reinos do sur non est\u00e1 clara. Beda describe a existencia dunha relaci\u00f3n de amizade e influencia entre Oswiu e Sixeberto II de Essex, do Reino de Essex, pero en xeral o esquema de poder no sueste era m\u00e1is de dominaci\u00f3n local, polo que a influencia que puidese exercer Oswiu \u00e9 pouco prob\u00e1bel que fose demasiado forte. En calquera caso, parece que Wulfhere ocupou a posici\u00f3n de Oswiu en moitos lugares.\nBeda non incl\u00fae a Wulfhere na lista de reis que exerceron \"imperium\", pero os historiadores modernos consideran que foi durante o seu reinado cando comezou a escalada de poder do reino de Mercia cara \u00e1 supremac\u00eda. Parece que foi o gobernante supremo de feito ao sur do r\u00edo Humber desde comezos dos anos 660, a\u00ednda que non chegou a dominar Northumbria, como dera feito o seu pai.\nExiste un documento co\u00f1ecido como \"Tribal Hidage\" que poder\u00eda datar do reinado de Wulfhere. Escrito nunha \u00e9poca anterior a que os pequenos grupos de persoas se reunisen en reinos maiores como o de Mercia, describe as xentes da Inglaterra anglosaxoa, xunto con estimaci\u00f3ns do tama\u00f1o da terra que ocupaban. Dado que debeu ser creado despois de que a escritura chegase da man do clero cristi\u00e1n, o documento \u00e9 prob\u00e1bel que fose escrito a mediados ou finais do s\u00e9culo VII. \u00c9 dif\u00edcil, con todo, datalo de forma precisa, e non todos os estudosos est\u00e1n de acordo en que se compilase durante o reinado de Wulfhere: outras orixes que se suxeriron incl\u00faen o reinado de Offa de Mercia ou de Edwin ou Oswiu de Northumbria.\nUn rei converso.\nA\u00ednda que Britania fora cristianizada durante o dominio romano, os grupos de anglosax\u00f3ns invasores eran pag\u00e1ns e a Igrexa de Gran Breta\u00f1a quedou limitado aos reinos brit\u00f3ns sobreviventes en Escocia e Gales, xunto co reino de Domnonia, ao suroeste de Inglaterra. Con todo, cara ao final do s\u00e9culo VI produciuse a chegada de misioneiros desde Roma que empezaron a converter aos anglosax\u00f3ns ao cristianismo. Este proceso de cristianizaci\u00f3n atop\u00e1base xa en pleno apoxeo durante o reinado de Penda, a\u00ednda que este permaneceu sendo pag\u00e1n durante toda a s\u00faa vida. Existen rexistros do bautismo doutros reis durante o seu reinado, como Cynegils de Wessex, que foi bautizado ao redor de 640, ou Edwin de Northumbria, que se converteu a mediados dos anos 620. Con todo, reis posteriores como C\u00e6dwalla de Wessex son descritos nas fontes como pag\u00e1ns antes do seu ascenso ao trono.\nBeda escribe que despois de que Wulfhere se convertese en rei:\nMentres que o pai de Wulfhere rexeitou converterse ao cristianismo, e Peada aparentemente converteuse como condici\u00f3n para contraer matrimonio coa filla de Oswiu, a data e as circunstancias da conversi\u00f3n de Wulfhere desco\u00f1\u00e9cense. Suxeriuse que puido adoptar o cristianismo como parte dun acordo con Oswiu. Beda indica que dous anos antes da morte de Penda, o seu fillo Peada converteuse ao cristianismo, influenciado en parte polo fillo de Oswiu, Alchfrith de Deira, que casou coa irm\u00e1 de Peada, Cyneburh. Peada fixo vir unha misi\u00f3n cristi\u00e1 a Mercia, e \u00e9 pos\u00edbel que fose ent\u00f3n cando Wulfhere se converteu. O matrimonio de Wulfhere con Eormenhild de Ely levar\u00eda a Mercia a un estreito contracto cos reinos cristi\u00e1ns de Kent e da Galia merovinxia, cos que estaban conectados por lazos de sangue e polo comercio. Os beneficios pol\u00edticos e econ\u00f3micos do matrimonio poder\u00edan influ\u00edr tam\u00e9n na cristianizaci\u00f3n do reino de Wulfhere.\nNa obra \"Vida de Wilfrido\", de Eddius, rec\u00f3llese a relaci\u00f3n entre Wulfhere e o bispo Wilfrido de York. Durante os anos 667-9, mentres Wilfrido se atopaba en Ripon, Wulfhere convid\u00e1bao frecuentemente a acudir a Mercia, cando necesitaba os servizos dun bispo. Segundo Eddius, Wulfhere recompensou a Wilfrido con \"moitas extensi\u00f3ns de terra\", nas que Wilfrido \"pronto estableceu a pastores como servos de Deus\".\nSegundo a \"Cr\u00f3nica anglosaxoa\", Wulfhere financiou un mosteiro na antiga cidade de \"Medeshamstede\", a actual Peterborough. A entrega do mosteiro foi asinada por Wulfhere e Oswiu, as\u00ed como por Sigehere e Sebbi, os reis de Essex.\nSaxonia do Oeste, Saxonia do Sur, e o Reino de Hwicce.\nEn 661, Wulfhere aparece na \"Cr\u00f3nica anglosaxoa\" acosando Ashdown, en territorio dos sax\u00f3ns occidentais. A tribo dos Gewisse, considerada o grupo \u00e9tnico orixinal do que proced\u00edan os sax\u00f3ns occidentais, parece que se asentaron nun principio na parte alta do val de T\u00e1mesis, e os rexistros do s\u00e9culo VI que sobreviviron m\u00f3stranos activos na rexi\u00f3n. O rexurdir do reino de Mercia baixo Wulfhere colocounos baixo unha dura presi\u00f3n. Tam\u00e9n a comezos desa d\u00e9cada, os sax\u00f3ns occidentais de Dorchester, nesa mesma \u00e1rea, divid\u00edronse e comezaron unha nova rama en Winchester. Esta decisi\u00f3n \u00e9 prob\u00e1bel que fose unha reacci\u00f3n ante o avance de Mercia cara ao coraz\u00f3n tradicional do territorio sax\u00f3n, facendo que Dorchester se atopase perigosamente preto da fronteira. En poucos anos, a propia cidade de Dorchester ser\u00eda abandonada; desco\u00f1\u00e9cese a data exacta, pero \u00e9 prob\u00e1bel que fose a mediados dos anos 660.\nAdemais do ataque sobre Ashdown, Wulfhere saqueou en 661 a illa de Wight, Posteriormente outorgou o control tanto da illa como do territorio de Meonware ao seu afillado, o rei Aethelwealh de Sussex, dos sax\u00f3ns do sur. Parece prob\u00e1bel que a dinast\u00eda gobernante na illa atopase estes acordos acept\u00e1beis at\u00e9 certo punto, dado que os sax\u00f3ns occidentais, baixo o mando de Caedwalla, exterminaron a toda a familia cando en 686 lanzaron o seu propio ataque sobre a illa. Tras a conquista da illa, Wulfhere ordenou que o sacerdote Eoppa bautizase aos seus habitantes. Segundo a \"Cr\u00f3nica anglosaxoa\", esta ser\u00eda a primeira vez que o bautismo cristi\u00e1n chegase \u00e1 illa.\nA comezos dos anos 670 morreu Cenwalh de Wessex e, poida que polo desgaste causado pola actividade militar de Wulfhere, o reino de Saxonia do Oeste se fragment\u00f3 e pasou a estar gobernado por unha serie de reis vasalos, segundo afirma Beda. Eventualmente, todos estes reis menores ser\u00edan derrotados e o reino reunificado, probabelmente por C\u00e6dwalla, ou quizais por Centwine. Unha d\u00e9cada despois da morte de Wulfhere, os sax\u00f3ns do oeste comendados por C\u00e6dwalla comezaron unha expansi\u00f3n agresiva cara ao leste, revertendo boa parte do avance de Mercia.\nAdemais de ser o afillado de Wulfhere, o rei Aethelwealh de Sussex tam\u00e9n estaba conectado co reino de Mercia pola v\u00eda matrimonial. A s\u00faa muller era a filla de Eanfrido de Hwicce, unha tribo cuxo territorio se atopaba ao suroeste de Mercia. Ti\u00f1an a s\u00faa propia familia real, pero parece que para aquela \u00e9poca xa se atopaban subordinados a Wulfhere: o matrimonio entre Aethelwealh e Eafe puido mesmo ter lugar na corte de Wulfhere, dado que se sabe que Aethelwealh se converteu nese lugar. \u00c1s veces consid\u00e9rase que o Reino de Hwicce foi unha creaci\u00f3n de Penda, pero \u00e9 igualmente prob\u00e1bel que o reino existise de forma independente a Mercia, e que fose a cada vez maior influencia na \u00e1rea de Penda e de Wulfhere a que expandise o poder de Mercia, e non tanto a creaci\u00f3n dunha entidade separada.\nAnglos e sax\u00f3ns do leste.\nEn 664 morreu o rei Aethelwald de Anglia Oriental, e foi sucedido por Ealdwulf, que reinou durante cincuenta anos. Non se co\u00f1ece practicamente nada das relaci\u00f3ns entre Mercia e o reino de Anglia Oriental durante este tempo; Anglia Oriental estivera dominado por Northumbria at\u00e9 ent\u00f3n, pero non existen evidencias que indiquen que o dominio continuou despois da chegada ao trono de Wulfhere. En 664 tam\u00e9n se produciu a morte de Swithhelm de Essex, que foi sucedido polos seus dous fillos, Sigehere e Sebbi, que aparecen descritos por Beda no momento da s\u00faa chegada ao trono como \"gobernantes (...) baixo Wulfhere, rei de Mercia\". Unha praga dese mesmo ano causou que Sigehere e a s\u00faa xente abxurasen do cristianismo e, segundo Beda, Wulfhere enviou a Jaruman, bispo de Lichfield, para reconvertelos. Jaruman, doutra banda, non era o primeiro bispo de Lichfield, sen\u00f3n que Beda menciona a un predecesor, Trumhere, a\u00ednda que non se co\u00f1ece nada das s\u00faas actividades ou de quen o nomeou para o cargo.\nParece que, \u00e1 vista destes datos, que a influencia de Oswiu no sur se difuminara para esta \u00e9poca, se non antes, e que era agora Wulfhere quen exerc\u00eda o seu dominio sobre a mesma. Isto \u00e9 a\u00ednda m\u00e1is claro que nos cinco anos seguintes, posto que nalg\u00fan momento entre 665 e 668 Wulfhere vendeu o mar de Londres ao bispo Wine, que fora expulsado do seu bispado en Saxonia do Oeste por Cenwealh. Londres estaba dentro do territorio de Saxonia do Leste por aquela \u00e9poca. Das evidencias arqueol\u00f3xicas parece que por ent\u00f3n se comezou a expandir significativamente un asentamento de sax\u00f3ns en Londres. O centro do Londres anglosax\u00f3n non estaba no mesmo lugar que o centro romano, sen\u00f3n ao redor dunha milla ao oeste. Poida que Wulfhere controlase a cidade na \u00e9poca na que comezou esta expansi\u00f3n.\nKent, Surrey e Lindsey.\nEorcenberht era o rei de Kent no momento no que Wulfhere accedeu ao trono de Mercia, e as d\u00faas familias conect\u00e1ronse mediante enlaces matrimoniais cando Wulfhere contraeu matrimonio coa filla de Eorcenberht Eormenhild. En 664 o fillo de Eorcenberht, Ecgberht, sucedeuno no trono de Kent. A situaci\u00f3n de Kent \u00e1 morte de Ecgberht en 673 non est\u00e1 clara nas cr\u00f3nicas. Parece que pasou un ano antes de que Hlothhere, irm\u00e1n de Ecgberht, se convertese en rei. \u00c9 pos\u00edbel que Wulfhere tivese certo interese na sucesi\u00f3n, posto que era o t\u00edo de dous dos fillos de Egberht: Eadric e Wihtred. Especulouse se Wulfhere puido actuar como gobernante de feito en Kent, no \"interregnum\" entre a morte de Ecgberht e a chegada de Hlothhere. Outra conexi\u00f3n entre o reino de Mercia e o de Kent era a trav\u00e9s de Merewalh, rei de \"Magons\u00e6te\" e rei vasalo de Wulfhere. Merewalh, que puido ser o irm\u00e1n de Wulfhere, estaba casado coa irm\u00e1 de Hlothhere, Eormenburh.\nSurrey, segundo as cr\u00f3nicas, nunca chegara a ser un reino independente, pero si que era unha provincia baixo o control de distintos grupos en distintas \u00e9pocas. Estivo gobernada por Ecgberht at\u00e9 comezos dos anos 670. Existe unha carta na que, nesa \u00e9poca, Wulfhere aparece confirmando unha concesi\u00f3n feita ao bispo Eorcenwald por Frithuwold de Surrey, un rei vasalo. Probabelmente o propio Frithuwold estaba casado con Wilburh, a irm\u00e1 de Wulfhere. Esta carta, asinada en Thame, est\u00e1 datada entre 673 e 675, e \u00e9 prob\u00e1bel que fose a morte de Ecgberht a que desencadease a intervenci\u00f3n de Wulfhere. Unha testemu\u00f1a chamada Friturico aparece nunha carta no reinado do sucesor de Wulfhere, Aethelred, facendo unha concesi\u00f3n ao mosteiro de Peterborough. A aliteraci\u00f3n com\u00fan nas dinast\u00edas anglosaxoas levou \u00e1 especulaci\u00f3n de que os dous homes procedesen dunha mesma dinast\u00eda, e que Wulfhere colocase a Frithuwold no trono de Surrey. Na carta aparecen como testemu\u00f1as tam\u00e9n outro tres reis vasalos, chamados Osric, Wigheard e Aethelwold, pero os seus reinos non est\u00e1n identificados. Non obstante, a carta menciona Sonning, unha provincia no que hoxe \u00e9 o leste de Berkshire, polo que poida que alg\u00fan destes reis fose gobernante dos sunningas, os habitantes desa provincia. Isto supor\u00eda conluir que Wulfhere tam\u00e9n dominaba a provincia naquela \u00e9poca.\nA influencia de Wulfhere no territorio do reino de Lindsey, que se expand\u00eda polo que hoxe en d\u00eda \u00e9 Lincolnshire, co\u00f1\u00e9cese grazas \u00e1 informaci\u00f3n sobre a autoridade episcopal na zona. S\u00e1bese que polo menos un dos bispos de Mercia en Lichfield exerceu a s\u00faa autoridade a\u00ed: Wynfrith, que se converteu en bispo \u00e1 morte de Chad en 672. Ademais, s\u00e1bese que Wulfhere outorgou terras en Lindey a Chad para un mosteiro. \u00c9 pos\u00edbel que Chad tam\u00e9n tivese autoridade na zona como bispo, probabelmente non m\u00e1is tarde do ano 669. \u00c9 pos\u00edbel que a base pol\u00edtica para o control episcopal sobre Lindsey xurdise a comezos do reinado de Wulfhere, baixo o goberno dos bispos Trumhere e Jaruman, que precederon a Chad.\nDerrota e morte.\nCando Wulfhere atacou a Ecgfrith de Northumbria, un fillo de Oswiu, en 674, f\u00edxoo desde unha posici\u00f3n de forza. A \"Vida de Wilfrido\" de Eddius di que Wulfhere puxo a todas as naci\u00f3ns do sur en contra de Northumbria. Beda non fai menci\u00f3n \u00e1 loita, nin tampouco aparece na \"Cr\u00f3nica anglosaxoa\" pero, segundo Eddius, Ecgfrith derrotou a Wulfhere e obrigouno a render Lindsey e a pagar un tributo.\nWulfhere sobreviviu \u00e1 derrota, pero perdeu parte do control que exerc\u00eda sobre o sur de Inglaterra. En 675, Aescwine de Wessex, un dos reis dos sax\u00f3ns occidentais, loitou contra el en Biedanheafde. Non se co\u00f1ece nin o lugar onde tivo lugar esta batalla nin quen foi o vencedor. Henrique de Huntingdon, historiador do s\u00e9culo XII que tivo acceso a versi\u00f3ns da \"Cr\u00f3nica anglosaxoa\" que hoxe en d\u00eda se perderon, cr\u00eda que Mercia resultou vitoriosa tras unha \"terr\u00edbel batalla\", e remarca que Wulfhere herdar\u00eda \"o valor do seu pai e do seu av\u00f3\". Kirby, con todo, cre que Aescwine tivo suficiente \u00e9xito como para acabar co control de Wulfhere sobre Wessex.\nWulfhere morreu m\u00e1is tarde ese mesmo ano, 675. A causa da morte, segundo Henrique de Huntingdon, ser\u00eda unha enfermidade. Para aquela \u00e9poca, a idade de Wulfhere mediar\u00eda a trintena. A s\u00faa vi\u00fava, Eormenhild, crese que se converter\u00eda m\u00e1is adiante na abadesa de Ely, en Cambridgeshire.\nWulfhere ser\u00eda sucedido no trono polo seu irm\u00e1n Aethelred, que reinar\u00eda durante case trinta anos. Aethelred recuperou Lindsey do control de Northumbria poucos anos despois da s\u00faa chegada ao trono, pero non foi quen de manter o dominio que Wulfhere exercera sobre o sur de Inglaterra."}
{"id": "344362", "revid": "89787", "url": "https://gl.wikipedia.org/wiki?curid=344362", "title": "Marc Bartra", "text": "Marc Bartra Aregall, nado en Sant Jaume dels Domenys (Tarragona) o 15 de xaneiro de 1991, \u00e9 un futbolista profesional catal\u00e1n que xoga como defensa central. Dende 2018 milita no Betis, da Primeira Divisi\u00f3n.\nFormouse no FC Barcelona, equipo no que xogou 103 partidos profesionais e marcou seis goles durante sete tempadas, ga\u00f1ando 13 t\u00edtulos (5 ligas, 3 Copas do Rei, 2 Champions, 1 Supercopa de Espa\u00f1a, 1 Supercopa de Europa e 1 Mundial de Clubs). En 2016 fichou polo Borussia Dortmund por 8 mill\u00f3ns de euros.\n\u00c9 internacional coa selecci\u00f3n espa\u00f1ola de 2013 e foi convocado para a Eurocopa 2016. Coa selecci\u00f3n sub-21 foi campi\u00f3n de Europa en 2013."}
{"id": "344363", "revid": "10599", "url": "https://gl.wikipedia.org/wiki?curid=344363", "title": "Marc Bartra Aregall", "text": ""}
{"id": "344366", "revid": "5863", "url": "https://gl.wikipedia.org/wiki?curid=344366", "title": "Ana Mar\u00eda Miranda Paz", "text": ""}
{"id": "344367", "revid": "5863", "url": "https://gl.wikipedia.org/wiki?curid=344367", "title": "Marta Dacosta Alonso", "text": ""}
{"id": "344369", "revid": "5863", "url": "https://gl.wikipedia.org/wiki?curid=344369", "title": "N\u00f3s-Candidatura Galega", "text": ""}
{"id": "344370", "revid": "1131", "url": "https://gl.wikipedia.org/wiki?curid=344370", "title": "O Bull\u00f3n", "text": ""}
{"id": "344371", "revid": "1131", "url": "https://gl.wikipedia.org/wiki?curid=344371", "title": "Bulso", "text": ""}
{"id": "344372", "revid": "1131", "url": "https://gl.wikipedia.org/wiki?curid=344372", "title": "Bumio", "text": ""}
{"id": "344373", "revid": "1131", "url": "https://gl.wikipedia.org/wiki?curid=344373", "title": "As Buratas", "text": ""}
{"id": "344374", "revid": "1131", "url": "https://gl.wikipedia.org/wiki?curid=344374", "title": "A Burati\u00f1a", "text": ""}
{"id": "344375", "revid": "1131", "url": "https://gl.wikipedia.org/wiki?curid=344375", "title": "O Burato", "text": ""}
{"id": "344376", "revid": "1131", "url": "https://gl.wikipedia.org/wiki?curid=344376", "title": "A Burela", "text": ""}
{"id": "344377", "revid": "1131", "url": "https://gl.wikipedia.org/wiki?curid=344377", "title": "Bur\u00e9s", "text": ""}
{"id": "344378", "revid": "1131", "url": "https://gl.wikipedia.org/wiki?curid=344378", "title": "Burgao", "text": ""}
{"id": "344379", "revid": "1131", "url": "https://gl.wikipedia.org/wiki?curid=344379", "title": "Burleo", "text": ""}
{"id": "344380", "revid": "1131", "url": "https://gl.wikipedia.org/wiki?curid=344380", "title": "Burreiros de Abaixo", "text": ""}
{"id": "344381", "revid": "1131", "url": "https://gl.wikipedia.org/wiki?curid=344381", "title": "Burreiros de Arriba", "text": ""}
{"id": "344382", "revid": "1131", "url": "https://gl.wikipedia.org/wiki?curid=344382", "title": "Burres", "text": ""}
{"id": "344383", "revid": "1131", "url": "https://gl.wikipedia.org/wiki?curid=344383", "title": "Burricios", "text": ""}
{"id": "344384", "revid": "1131", "url": "https://gl.wikipedia.org/wiki?curid=344384", "title": "Burs\u00f3", "text": ""}
{"id": "344385", "revid": "1131", "url": "https://gl.wikipedia.org/wiki?curid=344385", "title": "Buscalque", "text": ""}
{"id": "344389", "revid": "624", "url": "https://gl.wikipedia.org/wiki?curid=344389", "title": "Dafydd ap Gruffydd", "text": ""}
{"id": "344390", "revid": "1822", "url": "https://gl.wikipedia.org/wiki?curid=344390", "title": "Syncerus caffer", "text": ""}
{"id": "344394", "revid": "89787", "url": "https://gl.wikipedia.org/wiki?curid=344394", "title": "S\u00edndrome de Tourette", "text": "A s\u00edndrome de Tourette \u00e9 unha desorde neuropsiqui\u00e1trica herdable que comeza na infancia, caracterizada por m\u00faltiples tics f\u00edsicos e polo menos un tic vocal. Estes tics adoitan variar na s\u00faa frecuencia, poden desaparecer temporalmente, e ve\u00f1en precedidos dunha ansia premonitoria. Esta s\u00edndrome def\u00ednese dentro dun espectro de trastornos que incl\u00faen tics temporais e persistentes. O ep\u00f3nimo deullo Jean-Martin Charcot no s\u00e9culo XIX por mor de Georges Gilles de la Tourette, un m\u00e9dico e neur\u00f3logo franc\u00e9s que publicou un informe sobre nove pacientes diagnosticados con esta s\u00edndrome no ano 1885.\nA s\u00edndrome de Tourette consider\u00e1base unha s\u00edndrome rara e bizarra, asociada \u00e1 exclamaci\u00f3n de palabras obscenas ou afirmaci\u00f3ns socialmente inapropiadas (coprolalia), malia que este s\u00edntoma s\u00f3 se atopa presente nunha pequena minor\u00eda de persoas coa s\u00edndrome. Non se considera xa unha condici\u00f3n rara, mais non sempre se identifica correctamente xa que a maior\u00eda dos casos son leves e a severidade dos tics dimin\u00fae na maior\u00eda dos nenos no seu paso \u00e1 adolescencia. Est\u00edmase que entre o 0,4% e o 3,8% dos nenos e adolescentes de entre 5 e 18 anos poden ter a s\u00edndrome de Tourette, e a prevalencia das desordes con tics nos nenos en idade escolar \u00e9 maior, sendo os m\u00e1is com\u00fan os tics que implican o pestanexo, tose, clarexo da gorxa e outros movementos faciais. Os casos extremos da s\u00edndrome nos adultos son pouco habituais, e non afecta negativamente \u00e1 intelixencia ou \u00e1 esperanza de vida.\nA xen\u00e9tica as\u00ed como factores ambientais te\u00f1en un papel na etiolox\u00eda da s\u00edndrome de Tourette, mais as s\u00faas causas exactas son desco\u00f1ecidas. Na maior\u00eda dos casos a medicaci\u00f3n non \u00e9 necesaria. Non existe un tratamento efectivo para t\u00f3dolos casos de tics, pero alg\u00fans medicamentos e terapias poden axudar a reducilos en certos casos. A educaci\u00f3n resulta de importancia nos plans de tratamento desta desorde, e a explicaci\u00f3n e consello m\u00e9dico adoitan ser suficientes como tratamento. As condici\u00f3ns com\u00f3rbidas como os trastornos por d\u00e9ficit de atenci\u00f3n con hiperactividade e os trastornos obsesivo-compulsivos est\u00e1n presentes en moitos dos pacientes diagnosticados. Estas outras condici\u00f3ns habitualmente causan m\u00e1is problemas \u00f3 individuo que os tics caracter\u00edsticos desta s\u00edndrome, polo que resulta importante identificar correctamente as condici\u00f3ns com\u00f3rbidas para o seu correcto tratamento."}
{"id": "344395", "revid": "1131", "url": "https://gl.wikipedia.org/wiki?curid=344395", "title": "O Vieiro", "text": ""}
{"id": "344396", "revid": "23204", "url": "https://gl.wikipedia.org/wiki?curid=344396", "title": "Unidos Podemos", "text": "Unidos Podemos (Podemos-IU-Equo) \u00e9 unha coalici\u00f3n electoral espa\u00f1ola conformada por Podemos, Izquierda Unida, Equo e outras formaci\u00f3ns de esquerdas, constitu\u00edda o 13 de maio de 2016 para presentarse \u00e1s elecci\u00f3ns xerais do mesmo ano.\nPresentouse en todas as circunscrici\u00f3ns ao Congreso dos Deputados e ao Senado, excepto nas catal\u00e1s (onde se presentou a coalici\u00f3n En Com\u00fa Podem-Guanyem el Canvi), valencianas (onde se presentou a coalici\u00f3n ) e galegas (onde se presentou a coalici\u00f3n En Marea) a ambas as C\u00e1maras e en Eivissa-Formentera ao Senado (onde se presentou a coalici\u00f3n Podemos-EU-M\u00e1s).\nIntegrantes.\nDe acordo co escrito de constituci\u00f3n de coalici\u00f3n electoral presentado ante a Xunta Electoral Central, estes foron os partidos pol\u00edticos ou federaci\u00f3ns de partidos integrantes:\nNegociaci\u00f3ns infrutuosas.\nTam\u00e9n houbo negociaci\u00f3ns para a confluencia que non chegaron a ter \u00e9xito:"}
{"id": "344398", "revid": "1131", "url": "https://gl.wikipedia.org/wiki?curid=344398", "title": "Ximo Puig", "text": "Joaquim Francesc Puig i Ferrer, nado en Morella (Castell\u00f3) o 4 de xaneiro de 1959 e m\u00e1is co\u00f1ecido como Ximo Puig, \u00e9 un pol\u00edtico socialista valenciano, presidente da Generalitat Valenciana dende o 28 de xu\u00f1o de 2015.\n\u00c9 secretario xeral do Partit Socialista del Pa\u00eds Valenci\u00e0, federaci\u00f3n auton\u00f3mica do Partido Socialista Obreiro Espa\u00f1ol."}
{"id": "344400", "revid": "1131", "url": "https://gl.wikipedia.org/wiki?curid=344400", "title": "Busmull\u00e1n", "text": ""}
{"id": "344401", "revid": "1131", "url": "https://gl.wikipedia.org/wiki?curid=344401", "title": "Bustabade", "text": ""}
{"id": "344402", "revid": "1131", "url": "https://gl.wikipedia.org/wiki?curid=344402", "title": "Bustarvelle", "text": ""}
{"id": "344403", "revid": "1131", "url": "https://gl.wikipedia.org/wiki?curid=344403", "title": "Bustavalle", "text": ""}
{"id": "344404", "revid": "1131", "url": "https://gl.wikipedia.org/wiki?curid=344404", "title": "Bustelo de Fisteus", "text": ""}
{"id": "344405", "revid": "1131", "url": "https://gl.wikipedia.org/wiki?curid=344405", "title": "Bustelo de Lor", "text": ""}
{"id": "344406", "revid": "1131", "url": "https://gl.wikipedia.org/wiki?curid=344406", "title": "Bustelo de Murias", "text": ""}
{"id": "344407", "revid": "1131", "url": "https://gl.wikipedia.org/wiki?curid=344407", "title": "Bustiguillade", "text": ""}
{"id": "344408", "revid": "1131", "url": "https://gl.wikipedia.org/wiki?curid=344408", "title": "Estaci\u00f3n de Xix\u00f3n-Cercan\u00edas", "text": "A estaci\u00f3n de Xix\u00f3n-Cercan\u00edas foi unha estaci\u00f3n de tren de Feve e Adif da cidade de Xix\u00f3n, en Asturias. Era cabeceira das li\u00f1as que unen a cidade con Ferrol, Llaviana e Palencia.\nConcentraba os servizos de proximidades, a\u00ednda que tam\u00e9n paraban na estaci\u00f3n trens de longa e media distancia. A estaci\u00f3n foi pechada para deixar sitio para a construci\u00f3n do MetroTr\u00e9n e con iso, o soterramento do ferrocarril en Xix\u00f3n. Entre outubro e novembro de 2014 procedeuse \u00e1 s\u00faa demolici\u00f3n. Actualmente, todos os trens usan a estaci\u00f3n Xix\u00f3n-Sanz Crespo."}
{"id": "344409", "revid": "1131", "url": "https://gl.wikipedia.org/wiki?curid=344409", "title": "Busto de Frades", "text": ""}
{"id": "344410", "revid": "1131", "url": "https://gl.wikipedia.org/wiki?curid=344410", "title": "Bustofre\u00e1n", "text": ""}
{"id": "344411", "revid": "1131", "url": "https://gl.wikipedia.org/wiki?curid=344411", "title": "Bustomaior", "text": ""}
{"id": "344412", "revid": "1131", "url": "https://gl.wikipedia.org/wiki?curid=344412", "title": "Bustoseco", "text": ""}
{"id": "344413", "revid": "1131", "url": "https://gl.wikipedia.org/wiki?curid=344413", "title": "Butarreira", "text": ""}
{"id": "344414", "revid": "1131", "url": "https://gl.wikipedia.org/wiki?curid=344414", "title": "Buxantes", "text": ""}
{"id": "344415", "revid": "1131", "url": "https://gl.wikipedia.org/wiki?curid=344415", "title": "Buxib\u00e1n", "text": ""}
{"id": "344416", "revid": "1131", "url": "https://gl.wikipedia.org/wiki?curid=344416", "title": "Os Buxos", "text": ""}
{"id": "344417", "revid": "1131", "url": "https://gl.wikipedia.org/wiki?curid=344417", "title": "Buzacos", "text": ""}
{"id": "344418", "revid": "1131", "url": "https://gl.wikipedia.org/wiki?curid=344418", "title": "Buzarelos", "text": ""}
{"id": "344419", "revid": "1131", "url": "https://gl.wikipedia.org/wiki?curid=344419", "title": "Cabaleiro (hom\u00f3nimos)", "text": "O termo cabaleiro pode referirse a:\nAmais, como top\u00f3nimo Cabaleiro pode referirse a:"}
{"id": "344420", "revid": "1131", "url": "https://gl.wikipedia.org/wiki?curid=344420", "title": "O Cabaleiro", "text": ""}
{"id": "344421", "revid": "1131", "url": "https://gl.wikipedia.org/wiki?curid=344421", "title": "As Cabalares", "text": ""}
{"id": "344422", "revid": "1131", "url": "https://gl.wikipedia.org/wiki?curid=344422", "title": "A Cabalariza", "text": ""}
{"id": "344423", "revid": "75439", "url": "https://gl.wikipedia.org/wiki?curid=344423", "title": "T\u00e1boa de multiplicar", "text": "As t\u00e1boas de multiplicar empr\u00e9ganse para definir a operaci\u00f3n binaria do produto para un sistema alx\u00e9brico. Segundo a correspondencia matem\u00e1tica:\nde modo que a cada par ordenado (a, b) de n\u00fameros naturais se lle asocia un terceiro natural c, que \u00e9 o produto dos dous primeiros.\nAs t\u00e1boas de multiplicar adoitan aprenderse nos colexios mediante a memorizaci\u00f3n dos produtos dun n\u00famero entre 1 e 10 polos sucesivos n\u00fameros entre 1 e 10.\nCo\u00f1ecida esta t\u00e1boa e empregando o algoritmo da multiplicaci\u00f3n, p\u00f3dense realizar multiplicaci\u00f3ns de calquera n\u00famero de cifras, mesmo a\u00ednda que estas cifras ta\u00f1an parte decimal.\nT\u00e1boas de multiplicar.\nA forma tradicional de representar a t\u00e1boa de multiplicar para a s\u00faa memorizaci\u00f3n \u00e9 como o seu propio nome indica en forma de t\u00e1boa, onde se multiplica, do un ao dez ou do cero ao dez, cada un dos n\u00fameros.\nA t\u00e1boa de multiplicar por coordenadas da t\u00e1boa pitag\u00f3rica.\nOutra forma de representar a t\u00e1boa de multiplicar, \u00e9 a denominada \"t\u00e1boa pitag\u00f3rica\" (denominada as\u00ed en honor de Pit\u00e1goras), composta por coordenadas cartesianas. A primeira fila e a primeira columna conte\u00f1en os n\u00fameros que se van multiplicar (habitualmente, os n\u00fameros enteiros ata o 10), e na intersecci\u00f3n de cada fila e cada columna est\u00e1 o produto do n\u00famero da fila polo n\u00famero da columna.\nEsta representaci\u00f3n da t\u00e1boa de multiplicar \u00e9 m\u00e1is compacta c\u00e1 anterior, e permite ver algunhas propiedades da multiplicaci\u00f3n como a propiedade conmutativa. Por exemplo 5\u20223 \u00e9 igual a 3\u20225, o que fai que este cadro sexa unha matriz sim\u00e9trica. Esta simetr\u00eda pode verse tam\u00e9n ao comprobar que as filas e as columnas dun mesmo n\u00famero son iguais: se vemos a fila do tres, presenta a secuencia 3, 6, 9, 12..., e se miramos a columna do tres temos a mesma secuencia 3, 6, 9... Polo tanto, se cambiamos as filas polas columnas a t\u00e1boa non var\u00eda.\nA diagonal principal, recolle os cadrados dos n\u00fameros; nesta diagonal a fila \u00e9 igual \u00e1 columna, polo que se ten que:\nA distribuci\u00f3n dos n\u00fameros a un lado e outro desta diagonal tam\u00e9n \u00e9 sim\u00e9trica segundo nos afastamos dela.\nOutras t\u00e1boas de multiplicar.\nPara exercitar o c\u00e1lculo mental, alg\u00fans aprenden as t\u00e1boas de multiplicar de n\u00fameros superiores a 10.\nNo antigo Exipto empreg\u00e1base o m\u00e9todo de multiplicaci\u00f3n por duplicaci\u00f3n, que non require a aprendizaxe das t\u00e1boas de multiplicar, s\u00f3 se necesitaba saber sumar para obter o resultado de multiplicaci\u00f3ns e divisi\u00f3ns.\nNa antiga Babilonia, empreg\u00e1base un sistema sexaxesimal. Utiliz\u00e1banse habitualmente pequenas t\u00e1boas co produto dun determinado n\u00famero, non necesariamente enteiro, por 2,3,4... ata 60.\nTam\u00e9n se empregan t\u00e1boas de multiplicar en matem\u00e1ticas m\u00e1is avanzadas, para definir operaci\u00f3ns binarias en sistemas alx\u00e9bricos como grupos, corpos e aneis.\nActualmente existen m\u00e9todos matem\u00e1ticos sintetizados que permiten aprender as t\u00e1boas de multiplicar dunha forma m\u00e1is sinxela para o estudante. Deste modo red\u00facese o n\u00famero de valores que se te\u00f1en que memorizar, de 80 a 20, o que facilita a axilidade na aprendizaxe pasando en pouco tempo ao reforzo."}
{"id": "344424", "revid": "47401", "url": "https://gl.wikipedia.org/wiki?curid=344424", "title": "T\u00e1boas de multiplicar", "text": ""}
{"id": "344425", "revid": "22570", "url": "https://gl.wikipedia.org/wiki?curid=344425", "title": "Correlaci\u00f3n", "text": "En probabilidade e estat\u00edstica, a correlaci\u00f3n indica a forza e a direcci\u00f3n dunha relaci\u00f3n linear e proporcionalidade entre d\u00faas variables estat\u00edsticas. Consid\u00e9rase que d\u00faas variables cuantitativas est\u00e1n correlacionadas cando os valores dunha delas var\u00edan sistematicamente con respecto aos valores hom\u00f3nimos da outra: se se te\u00f1en d\u00faas variables (A e B) existe correlaci\u00f3n se ao aumentaren os valores de A tam\u00e9n aumentan (ou dimin\u00faen) os de B. A correlaci\u00f3n entre d\u00faas variables non implica, por ela mesma, ningunha relaci\u00f3n de causalidade (\"cum hoc ergo propter hoc\").\nForza, sentido e forma da correlaci\u00f3n.\nA relaci\u00f3n entre d\u00faas variables cuantitativas queda representada mediante a li\u00f1a de mellor axuste, trazada a partir da nube de puntos. Os principais compo\u00f1entes elementais dunha li\u00f1a de axuste e polo tanto dunha correlaci\u00f3n, son a forza, o sentido e a forma: \nCoeficientes de correlaci\u00f3n.\nExisten diversos coeficientes que miden o grao de correlaci\u00f3n, adaptados \u00e1 natureza dos datos. O m\u00e1is co\u00f1ecido \u00e9 o coeficiente de correlaci\u00f3n de Pearson (introducido en realidade por Francis Galton), que se obt\u00e9n dividindo a covarianza de d\u00faas variables entre o produto dos seus desv\u00edos est\u00e1ndar. Outros coeficientes son:\nInterpretaci\u00f3n xeom\u00e9trica.\nDados os valores da mostra de d\u00faas variables aleatorias formula_1 e formula_2, que poden ser consideradas como vectores nun espazo de \"n\" dimensi\u00f3ns, poden constru\u00edrse os \"vectores centrados\" como:\nO coseno do \u00e1ngulo alfa entre estes vectores v\u00e9n dada pola f\u00f3rmula seguinte:\n&lt;/math&gt;\npois formula_3 \u00e9 o coeficiente de correlaci\u00f3n da mostra de Pearson. O coeficiente de correlaci\u00f3n \u00e9 o coseno entre ambos vectores centrados:\nM\u00e1is xeralmente: formula_7.\nPor suposto, dende o punto vista xeom\u00e9trico, non se fala de \"correlaci\u00f3n linear\": o coeficiente de correlaci\u00f3n ten sempre un sentido, calquera que sexa o seu valor entre -1 e 1. Informa de modo preciso, non tanto sobre o grao de dependencia entre as variables, sen\u00f3n sobre a s\u00faa distancia angular na hiperesfera en \"n\" dimensi\u00f3ns.\nA iconograf\u00eda das correlaci\u00f3ns \u00e9 un m\u00e9todo de an\u00e1lise multidimensional que est\u00e1 baseado nesta idea. A correlaci\u00f3n linear d\u00e1se cando nunha nube de puntos se atopan ou se distrib\u00faen arredor dunha recta.\nA f\u00f3rmula de correlaci\u00f3n para d\u00faas series distintas con certo desfase \"k\", est\u00e1 dada pola f\u00f3rmula:\n&lt;/math&gt;\nDistribuci\u00f3n do coeficiente de correlaci\u00f3n.\nO coeficiente de correlaci\u00f3n dunha mostra \u00e9 unha variable aleatoria, o que significa que se repetimos un experimento ou consideramos diferentes mostras se obter\u00e1n valores diferentes e polo tanto o coeficiente de correlaci\u00f3n da mostra calculado a partir delas ter\u00e1 valores lixeiramente diferentes. Para mostras grandes a variaci\u00f3n nese coeficiente ser\u00e1 menor que para mostras pequenas. R. A. Fisher foi o primeiro en determinar a distribuci\u00f3n de probabilidade para o coeficiente de correlaci\u00f3n.\nSe as d\u00faas variables aleatorias que se trata de relacionar proceden dunha distribuci\u00f3n gaussiana bivariante ent\u00f3n o coeficiente de correlaci\u00f3n \"r\" segue unha distribuci\u00f3n de probabilidade dada por:\n \\left(1 - r^2\\right)^{\\frac{n - 4}{2}}}{\\sqrt{2\\pi}\\, \\mathbf{\\Gamma}\\left(n - \\frac{1}{2}\\right) \\left(1 - \\rho r\\right)^{n - \\frac{3}{2}}} \\,\\mathbf{_2F_1}\\left(\\frac{1}{2}, \\frac{1}{2}; \\frac{2n - 1}{2}; \\frac{\\rho r + 1}{2}\\right)&lt;/math&gt;\nonde:\nO valor esperado do coeficiente de correlaci\u00f3n da mostra \"r\" es:\npolo tanto, \"r\" \u00e9 un estimador nesgado de formula_10. Pode obterse un estimador aproximado non nesgado resolvendo a ecuaci\u00f3n:\nA\u00ednda que a soluci\u00f3n:\n\u00e9 sub\u00f3ptima. Pode obterse un estimador nesgado con m\u00ednima varianza para grandes valores de \"n\", con nesgo de orde formula_11 buscando o m\u00e1ximo da expresi\u00f3n:\nNo caso especial de que formula_12, a distribuci\u00f3n orixinal pode ser reescrita como:\n}{\\mathbf{B}\\left(\\frac{1}{2}, \\frac{n - 2}{2}\\right)}&lt;/math&gt;\nonde formula_13 \u00e9 a funci\u00f3n beta."}
{"id": "344426", "revid": "98629", "url": "https://gl.wikipedia.org/wiki?curid=344426", "title": "Regresi\u00f3n linear", "text": "En estat\u00edstica a regresi\u00f3n linear ou axuste linear \u00e9 un modelo matem\u00e1tico empregado para aproximar a relaci\u00f3n de dependencia entre unha variable dependente \"Y\", as variables independentes \"Xi\" e un termo aleatorio \u03b5. Este modelo pode ser expresado como:\nonde:\nonde formula_4 \u00e9 a intersecci\u00f3n ou termo \"constante\", as formula_5 son os par\u00e1metros respectivos a cada variable independente, e formula_6 \u00e9 o n\u00famero de par\u00e1metros independentes que hai que ter en conta na regresi\u00f3n. A regresi\u00f3n linear pode ser contrastada coa regresi\u00f3n non linear.\nHistoria.\nA primeira forma de regresi\u00f3n linear documentada foi o m\u00e9todo dos m\u00ednimos cadrados que foi publicado por Legendre en 1805. Gauss publicou un traballo onde desenvolv\u00eda de xeito m\u00e1is fondo o m\u00e9todo dos m\u00ednimos cadrados, e onde se inclu\u00eda unha versi\u00f3n do teorema de Gauss-Markov.\nO termo \"regresi\u00f3n\" empregouse por primeira vez no estudo de variables antropom\u00e9tricas: ao comparar a estatura de pais e fillos, onde resultou que os fillos con pais cunha estatura moi superior ao valor medio, tend\u00edan a igualarse a este, mentres que aqueles con pais moi baixos tend\u00edan a reducir a s\u00faa diferenza respecto \u00e1 estatura media; \u00e9 dicir, \"regresaban\" \u00e1 media. A constataci\u00f3n emp\u00edrica desta propiedade viuse reforzada m\u00e1is tarde coa xustificaci\u00f3n te\u00f3rica do fen\u00f3meno.\nO termo \"linear\" empr\u00e9gase para distinguilo das demais t\u00e9cnicas de regresi\u00f3n, que utilizan modelos baseados en calquera clase de funci\u00f3n matem\u00e1tica. Os modelos lineares son unha explicaci\u00f3n simplificada da realidade, moito m\u00e1is \u00e1xiles e cun soporte te\u00f3rico moito m\u00e1is extenso por parte da matem\u00e1tica e a estat\u00edstica.\nO modelo de regresi\u00f3n linear.\nO modelo linear relaciona a variable dependente \"Y\" con \"K\" variables expl\u00edcitas formula_7 \"(k = 1...K)\", ou calquera transformaci\u00f3n destas que xeren un hiperplano de par\u00e1metros formula_8 desco\u00f1ecidos:\nonde formula_9 \u00e9 a perturbaci\u00f3n aleatoria que recolle todos aqueles factores da realidade non controlables ou observables e que polo tanto se asocian co azar, e \u00e9 a que confire ao modelo o seu car\u00e1cter estoc\u00e1stico.\nNo caso m\u00e1is sinxelo, cunha soa variable expl\u00edcita, o hiperplano \u00e9 unha recta:\nO problema da regresi\u00f3n consiste en escoller uns valores determinados para os par\u00e1metros desco\u00f1ecidos formula_10, de modo que a ecuaci\u00f3n quede completamente especificada.\nPara iso prec\u00edsase dun conxunto de observaci\u00f3ns. Nunha observaci\u00f3n i-\u00e9sima \"(i= 1... I)\" calquera, rex\u00edstrase o comportamento simult\u00e1neo da variable dependente e as variables expl\u00edcitas (as perturbaci\u00f3ns aleatorias sup\u00f3\u00f1ense non observables).\nOs valores escollidos como estimadores dos par\u00e1metros formula_11, son os coeficientes de regresi\u00f3n sen que se poida garantir que coincida \"n\" con par\u00e1metros reais do proceso xerador. Polo tanto, en\nOs valores formula_12 son estimaci\u00f3ns ou erros da perturbaci\u00f3n aleatoria.\nHip\u00f3tese do modelo de regresi\u00f3n linear cl\u00e1sico.\nsistematicamente valores positivos ou negativos, sen\u00f3n que se sup\u00f3n que tomar\u00e1 alg\u00fans valores maiores que cero e outros menores que cero, de tal forma que o seu valor esperado sexa cero.\nSupostos do modelo de regresi\u00f3n linear.\nPara poder crear un modelo de regresi\u00f3n linear \u00e9 necesario que se cumpra cos seguintes supostos:\nTipos de modelos de regresi\u00f3n linear.\nExisten diferentes tipos de regresi\u00f3n linear que se clasifican segundo os seus par\u00e1metros:\nRegresi\u00f3n linear simple.\nS\u00f3 se manexa unha variable independente, polo que s\u00f3 conta con dous par\u00e1metros. Son da forma:\nonde formula_19 \u00e9 o erro asociado \u00e1 medici\u00f3n do valor formula_20 e seguen os supostos de modo que formula_21 (media cero, varianza constante e igual a un formula_22 e formula_23 con formula_24).\nDado o modelo de regresi\u00f3n simple anterior, se se calcula a esperanza (valor esperado) do valor \"Y\", obtense:\nDerivando respecto a formula_25 y formula_26 e igualando a cero, obtense:\nObtendo d\u00faas ecuaci\u00f3ns denominadas ecuaci\u00f3ns normais que xeran a seguinte soluci\u00f3n para ambos os par\u00e1metros:\nA interpretaci\u00f3n do par\u00e1metro medio formula_27 \u00e9 que un incremento en Xi dunha unidade, Yi incrementar\u00e1 en formula_27\nRegresi\u00f3n linear m\u00faltiple.\nA regresi\u00f3n linear permite traballar cunha variable a nivel de intervalo ou raz\u00f3n. Da mesma forma, \u00e9 posible analizar a relaci\u00f3n entre d\u00faas ou m\u00e1is variables a trav\u00e9s de ecuaci\u00f3ns, o que se denomina regresi\u00f3n m\u00faltiple ou regresi\u00f3n linear m\u00faltiple.\nConstantemente na pr\u00e1ctica da investigaci\u00f3n estat\u00edstica, at\u00f3panse variables que dalg\u00fan xeito est\u00e1n relacionadas entre elas, polo que \u00e9 posible que unha das variables poida relacionarse matematicamente en funci\u00f3n doutra ou doutras variables.\nManexa varias variables independentes. Conta con varios par\u00e1metros. Expr\u00e9sanse da forma:\nonde formula_19 \u00e9 o erro asociado \u00e1 medici\u00f3n formula_30 do valor formula_31 e seguen os supostos de xeito que formula_21 (media cero, varianza constante e igual a un formula_22 e formula_23 con formula_24).\nRectas de regresi\u00f3n.\nAs rectas de regresi\u00f3n son as rectas que mellor se axustan \u00e1 nube de puntos ou diagrama de dispersi\u00f3n xerado por unha distribuci\u00f3n binomial.\nMatematicamente, son posibles d\u00faas rectas de m\u00e1ximo axuste:\nA correlaci\u00f3n (\"r\") das rectas determinar\u00e1 a calidade do axuste. Se \"r\" \u00e9 pr\u00f3ximo ou igual a 1, o axuste ser\u00e1 bo e as predici\u00f3ns realizadas a partir do modelo obtido ser\u00e1n moi fiables (o modelo obtido resulta verdadeiramente representativo); se \"r\" \u00e9 pr\u00f3ximo ou igual a 0, tratarase dun axuste malo no que as predici\u00f3ns que se realicen a partir do modelo obtido non ser\u00e1n fiables (o modelo obtido non resulta representativo da realidade). Ambas as rectas de regresi\u00f3n inters\u00e9canse nun punto chamado centro de gravidade da distribuci\u00f3n.\nAplicaci\u00f3ns da regresi\u00f3n linear.\nLi\u00f1as de tendencia.\nUnha \"li\u00f1a de tendencia\" representa unha tendencia nunha serie de datos obtidos a trav\u00e9s dun per\u00edodo longo. Este tipo de li\u00f1as pode indicar se un conxunto de datos en particular (como por exemplo, o PBI, o prezo do petr\u00f3leo ou o valor das acci\u00f3ns) aumentaron ou decreceron nun determinado per\u00edodo. P\u00f3dese debuxar unha li\u00f1a de tendencia a simple vista facilmente a partir dun grupo de puntos, pero a s\u00faa posici\u00f3n e pendente calc\u00falase de xeito m\u00e1is preciso mediante t\u00e9cnicas estat\u00edsticas como as regresi\u00f3ns lineares. As li\u00f1as de tendencia son xeralmente li\u00f1as rectas, a\u00ednda que algunhas variaci\u00f3ns utilizan polinomios de maior grado dependendo da curvatura desexada na li\u00f1a.\nMedicina.\nEn medicina, as primeiras evidencias relacionando a mortalidade con fumar tabaco vi\u00f1eron de estudos que empregaban a regresi\u00f3n linear. Os investigadores incl\u00faen unha gran cantidade de variables na s\u00faa an\u00e1lise da regresi\u00f3n nun esforzo por eliminar factores que puidesen producir correlaci\u00f3ns espurias.\nNo caso do tabaquismo, os investigadores inclu\u00edron o estado socioecon\u00f3mico para asegurarse de que os efectos de mortalidade por tabaquismo non sexan un efecto da s\u00faa educaci\u00f3n ou posici\u00f3n econ\u00f3mica. Non obstante, \u00e9 imposible inclu\u00edr todas as variables posibles nun estudo de regresi\u00f3n. no exemplo do tabaquismo, un hipot\u00e9tico xene poder\u00eda aumentar a mortalidade e aumentar a propensi\u00f3n a adquirir enfermidades relacionadas co consumo de tabaco. Por esta raz\u00f3n, na actualidade as probas controladas aleatorias son consideradas moito m\u00e1is fiables c\u00e1 an\u00e1lise da regresi\u00f3n.\nInform\u00e1tica.\nExemplo dunha rutina que emprega unha recta de regresi\u00f3n linear para proxectar un valor futuro:\nC\u00f3digo escrito en PHP\n&lt;?php\n//Licencia: GNU/GPL\n$xarray=array(1, 2, 3, 4, 5 ); //Dias\n$yarray=array(5, 5, 5, 6.8, 9); //Porcentaxe de execucion\n$pm=100; //Valor futuro\n$x2=0;\n$y=0;\n$x=0;\n$xy=0;\n$cantidade=count($xarray);\nfor($i=0;$i&lt;$cantidade;$i++){\n //Tabla de datos\n print ($xarray[$i].\" ---- \".$yarray[$i].\"&lt;br/&gt;\");\n //Calculo de terminos\n $x2 += $xarray[$i]*$xarray[$i];\n $y += $yarray[$i];\n $x += $xarray[$i];\n $xy += $xarray[$i]*$yarray[$i];\n//Coeficiente parcial de regresion\n$b=($cantidade*$xy-$x*$y)/($cantidade*$x2-$x*$x);\n//Calculo do intercepto\n$a=($y-$b*$x)/$cantidade;\n//Recta tendencial\n//y=a+bx\n//Proxeccion en dias para un 100% da execucion:\nif ($b!=0) $dias_proxectados=($pm-$a)/$b;\nelse $dias_proxectados=999999; //Infinitos\n$dp=round($dias_proxectados,0);\nif($dp&lt;=$pm) print $dp.\"---&gt; Culmina antes dos $pm dias &lt;br/&gt;\";\nif($dp &gt;$pm) print $dp .\"---&gt; ALARMA: non culmina antes dos $pm dias &lt;br/&gt;\";"}
{"id": "344427", "revid": "47401", "url": "https://gl.wikipedia.org/wiki?curid=344427", "title": "Regresi\u00f3n lineal", "text": ""}
{"id": "344428", "revid": "23204", "url": "https://gl.wikipedia.org/wiki?curid=344428", "title": "Henrietta Swan Leavitt", "text": "Henrietta Swan Leavitt, nada en Lancaster, Massachusetts o 4 de xullo de 1868 e finada en Cambridge o 12 de decembro de 1921, foi unha astr\u00f3noma estadounidense famosa polo seu traballo sobre estrelas variables. Os seus resultados foron utilizados por Edwin Hubble para calcular as distancias das galaxias (nesa \u00e9poca chamadas \"nebulosas\"). Con iso, Hubble puido amosar que algunhas destas \"nebulosas\" son na realidade outras galaxias, pondo fin a un longo debate sobre a natureza destes obxectos e sobre as dimensi\u00f3ns do Universo. O co\u00f1ecemento das distancias destes obxectos permitiu tam\u00e9n que Hubble conclu\u00edse que o Universo est\u00e1 en expansi\u00f3n, o que demostra a importancia dos traballos de Henrietta Leavitt.\nTraxectoria.\nHenrietta Swan Leavitt, filla do pastor evanx\u00e9lico George Roswell Leavitt e da s\u00faa muller Henrietta Swan (Kendrick), naceu en Lancaster, Massachusetts. Leavitt efectuou os seus estudos no Oberling College e na \"Society for Collegiate Instruction of Women\" (Radcliffe College), onde descubriu tardiamente a astronom\u00eda. Ao final dos seus estudos, en 1892, seguiu outros cursos de astronom\u00eda.\nCarreira.\nEn 1893 entrou como voluntaria no observatorio do Harvard College. O seu traballo consist\u00eda en medir e catalogar o brillo de estrelas da colecci\u00f3n de placas fotogr\u00e1ficas do observatorio (nesta \u00e9poca non se lles permit\u00eda \u00e1s mulleres traballar con telescopios). As s\u00faas calidades e a o seu esp\u00edrito emprendedor permit\u00edronlle ser admitida no cadro de persoal fixo do observatorio baixo a direcci\u00f3n de Edward Charles Pickering. Inicialmente Pickering non lle pagaba salario, a\u00ednda que despois Leavitt pasou a recibir 30 centavos de d\u00f3lar por cada hora de traballo.\nPickering encargoulle o estudo das estrelas variables, cuxo brillo var\u00eda nun per\u00edodo dalg\u00fans d\u00edas. Leavitt tivo poucas posibilidades de efectuar traballos te\u00f3ricos, a\u00ednda que axi\u00f1a foi nomeada directora do departamento de fotometr\u00eda fotogr\u00e1fica, responsable do estudo das fotograf\u00edas de estrelas co fin de determinar as s\u00faas magnitudes, proceso que abrangu\u00eda a comparaci\u00f3n do tama\u00f1o dunha estrela en d\u00faas placas fotogr\u00e1ficas abtidas en tempos distintos. En palabras de Jeremy Bernstein: \"as estrelas variables eran un asunto de interese desde hab\u00eda anos, mais cando ela estaba a estudar esas placas, dubido de que Pickering pensaba que ela fose facer unha descuberta significativa\". \u00c1 fin, a s\u00faa descuberta chegar\u00eda a cambiar substancialmente a astronom\u00eda\".\nHenrietta descubriu e catalogou 1.777 estrelas variables situadas nas Nebulosas de Magalh\u00e3es. En 1908, publicou os seus resultados nos \"Annals of the Astronomical Observatory of Harvard College\", entendendo que algunhas destas estrelas variabales presentaban un padr\u00f3n: as m\u00e1is brillantes oscilaban con per\u00edodos maiores. Despois de estudos m\u00e1is polo mi\u00fado, en 1912 confirmou, a partir do seu cat\u00e1logo, que a luminosidade das variables Cefeidas era proporcional ao seu per\u00edodo de variaci\u00f3n de luminosidade, e que esa relaci\u00f3n era bastante precisa.\nA s\u00faa descuberta co\u00f1\u00e9cese como \"relaci\u00f3n per\u00edodo-luminosidade\": o logaritmo do per\u00edodo \u00e9 directamente proporcional \u00e1 luminosidade intr\u00ednseca media da estrela. En palabras de Leavitt: \"p\u00f3dese trazar unha li\u00f1a recta entre as d\u00faas series de puntos correspondentes aos m\u00e1ximos e m\u00ednimos, o que amosa que hai unha relaci\u00f3n simple entre os brillos das variables e os seus per\u00edodos\".\nInfluencia.\nA relaci\u00f3n per\u00edodo-luminosidade para as Cefeidas fixo delas as primeiras \"candeas est\u00e1ndar\" en astronom\u00eda, permitindo a determinaci\u00f3n das distancias de galaxias. Esas distancias son moi grandes, de xeito que non \u00e9 posible aplicar o m\u00e9todo da paralaxe, usado para medir distancias de estrelas pr\u00f3ximas. S\u00f3 un ano despois de que Leavitt publicase os seus resultados, Ejnar Hertzsprung determinou as distancias de varias estrelas cefeidas na V\u00eda L\u00e1ctea, e con esa calibraci\u00f3n a distancia de calquera cefeida poder\u00eda ser determinada con bastante precisi\u00f3n.\nAxi\u00f1a se detectaron outras cefeidas noutras galaxias, como por exemplo na de Andr\u00f3meda (principalmente por Edwin Hubble en 1923 e 1924), o que constitu\u00edu unha parte importante das evidencias de que as \"nebulosas espirais\" son na realidade outras galaxias, moi distantes da nosa propia V\u00eda L\u00e1ctea. Xa que logo, o descubrimento de Leavitt mudar\u00eda para sempre a nosa visi\u00f3n do universo.\nAs conquistas do astr\u00f3nomo americano Edwin Hubble, que estabeleceu que o Universo se est\u00e1 expandindo, s\u00f3 foron posibles logo dos traballos de Leavitt. \"Se Henrietta Leavitt proporcionou a chave para determinar o tama\u00f1o do Cosmos, foi Edwin Hubble quen a colocou na fechadura e produciu as observaci\u00f3ns que permitiron que a chave se puidese xirar\", escribiron David H. e Matthew D. H. Clark no seu libro \"Measuring the Cosmos.\" O propio Hubble dic\u00eda frecuentemente que Henrietta Leavitt merec\u00eda ga\u00f1ar o premio Nobel polo seu traballo sobre as estrelas variables.\nDoenza e morte.\nO traballo de Henrietta Leavitt en Harvard non gozou moita de continuidade, ao estar moi condicionado polos seus problemas de sa\u00fade e polas s\u00faas obrigas familiares. Leavit morreu de cancro o 12 de decembro de 1921, ano en que fora nomeada xefa de fotometr\u00eda estelar. Foi enterrada no cemiterio de Cambridge, en Massachusetts. \nLeavitt foi membro da \"Phi Beta Kappa\", da \"American Association of University Women\", da \"American Astronomical and Astrophysical Society\" e da \"American Association for the Advancement of Science\", e membro honorario da \"American Association of Variable Star Observers\". A s\u00faa morte prematura foi vista como tr\u00e1xica polos seus amigos, por motivos que transcenden as s\u00faas conquistas cient\u00edficas. Nun obituario, o seu amigo Solon I. Bailey escribiu: \"ela ti\u00f1a a feliz capacidade de apreciar todo que fose proveitoso e amable nos demais, e ti\u00f1a unha natureza tan chea de vida que, para ela, todo era bonito e cheo de significado\".\nNa cultura popular.\nLauren Gunderson conta a s\u00faa vida na obra de teatro \"Silent Sky\"."}
{"id": "344429", "revid": "56817", "url": "https://gl.wikipedia.org/wiki?curid=344429", "title": "Cabaleiros", "text": "O top\u00f3nimo galego Cabaleiros pode referirse a:"}
{"id": "344430", "revid": "1131", "url": "https://gl.wikipedia.org/wiki?curid=344430", "title": "Os Cabaleiros", "text": ""}
{"id": "344431", "revid": "98629", "url": "https://gl.wikipedia.org/wiki?curid=344431", "title": "Ghost (filme de 1990)", "text": "Ghost \u00e9 un filme estadounidense de drama rom\u00e1ntico dirixido por Jerry Zucker que se estreou en 1990. Est\u00e1 protagonizado por Patrick Swayze, Demi Moore, Tony Goldwyn e Whoopi Goldberg. Foi escrito por Bruce Joel Rubin e o argumento c\u00e9ntrase na historia dunha moza nova (Moore), a pantasma do seu amante asasinado (Swayze) e unha mentalista (Goldberg).\nO filme foi un grande \u00e9xito comercial, recadando m\u00e1is de $505,7 mill\u00f3ns sobre un orzamento de $22 mill\u00f3ns. Foi o meirande \u00e9xito cinematogr\u00e1fico de 1990.\nFoi nomeado a cinco Premios \u00d3scar na 63\u00aa edici\u00f3n dos premios, inclu\u00edndo mellor filme, mellor banda sonora e mellor montaxe. Ga\u00f1ou os premios de mellor actriz secundaria para Goldberg e mellor gui\u00f3n orixinal. Swayze e Moore recibiron nomeamentos \u00f3s Globos de Ouro polas s\u00faas interpretaci\u00f3ns, e Goldberg ga\u00f1ou un BAFTA, un Globo de Ouro, e un Premio Saturn ademais do \u00d3scar."}
{"id": "344433", "revid": "98629", "url": "https://gl.wikipedia.org/wiki?curid=344433", "title": "Morte de Adolf Hitler", "text": "A morte de Adolf Hitler tivo lugar o 30 de abril de 1945 no seu \"F\u00fchrerbunker\" en Berl\u00edn. Hitler suicidouse dun disparo de pistola, mentres que a s\u00faa muller Eva Braun suicidouse con el por medio da inxesti\u00f3n de cianuro. Esa mesma tarde, seguindo instruci\u00f3ns previas de Hitler, os seus restos foron levados f\u00f3ra do b\u00fanker pola sa\u00edda de emerxencia, e tras botarlles gasolina foron queimados no xard\u00edn da chanceler\u00eda do Reich. Os rexistros sovi\u00e9ticos indican que os seus restos queimados foron recuperados e enterrados sucesivamente en varios lugares ata 1970, cando foron exhumados de novo, incinerados e as s\u00faas cinzas foron espalladas.\nOs diversos recontos do feito difiren na causa da morte. Un indica que faleceu s\u00f3 por inxerir un veleno mentres que outro indica que faleceu dispar\u00e1ndose a si mesmo mentres inxer\u00eda unha c\u00e1psula de cianuro. Os historiadores contempor\u00e1neos rexeitaron estes recontos por ser ou ben propaganda sovi\u00e9tica ou un intento de compromiso para reconciliar as distintas conclusi\u00f3ns. Segundo unha testemu\u00f1a o corpo ti\u00f1a sinais de ter recibido un disparo a trav\u00e9s da boca, mais isto probouse como pouco probable. Existe tam\u00e9n unha controversia con respecto \u00e1 autenticidade dos fragmentos de mand\u00edbula e cranio que foron recuperados. No ano 2009 investigadores estadounidenses levaron a cabo unha an\u00e1lise de ADN no cranio que os oficiais sovi\u00e9ticos cr\u00edan que era de Hitler. As probas e o exame dos restos revelaron que o cranio pertenc\u00eda a unha muller de menos de 40 anos de idade, e os fragmentos de mand\u00edbula recuperados non foron analizados.\nPrecedentes.\nA comezos do ano 1945 a situaci\u00f3n militar da Alema\u00f1a nazi estaba \u00f3 bordo do colapso total. Polonia estaba baixo o dominio das forzas da Uni\u00f3n Sovi\u00e9tica, que estaban a prepararse para cruzar o r\u00edo Oder entre Kostrzyn nad Odr\u0105 e Frankfurt an der Oder co obxectivo de capturar Berl\u00edn, a 82\u00a0km \u00f3 oeste. As forzas alem\u00e1s sufriran unha derrota perante os Aliados na ofensiva das Ardenas, coas forzas brit\u00e1nicas e canadenses cruzando o Rin cara \u00f3 coraz\u00f3n industrial de Alema\u00f1a no Ruhr. O ex\u00e9rcito estadounidense capturara Lorena no sur e estaba avanzando cara a Maguncia, Mannheim e o Rin. En Italia, as forzas xermanas estaban retir\u00e1ndose cara \u00f3 norte baixo a presi\u00f3n das forzas americanas e da Commonwealth como parte da ofensiva da primavera a trav\u00e9s do r\u00edo Po cara \u00e1 base dos Alpes. Paralelamente a estas acci\u00f3ns militares, os Aliados reun\u00edronse na Conferencia de Ialta entre o 4 e o 11 de febreiro dese ano para debater a conclusi\u00f3n da guerra en Europa.\nHitler retirouse \u00f3 seu \"F\u00fchrerbunker\" en Berl\u00edn o 16 de xaneiro de 1945. Para os l\u00edderes Nazis estaba claro que a batalla de Berl\u00edn ser\u00eda a \u00faltima da guerra por Europa. \u00d3 redor duns 325\u00a0000 soldados do Grupo B do Ex\u00e9rcito Alem\u00e1n foron arrodeados e capturados o 18 de abril polas forzas Aliadas, deixando o cami\u00f1o libre para que os estadounidenses chegasen a Berl\u00edn. Cara \u00f3 11 de abril os americanos cruzaron o Elba, a uns 100\u00a0km \u00f3 oeste da cidade. O 16 de abril as forzas sovi\u00e9ticas no leste cruzaron o Oder e comezaron a batalla de Seelow, a \u00faltima li\u00f1a defensiva que protex\u00eda Berl\u00edn polo seu lado. Tres d\u00edas despois, o 19 de abril, os alem\u00e1ns retir\u00e1ronse da batalla, sen deixar ningunha fronte. A artiller\u00eda sovi\u00e9tica comezou un bombardeo de Berl\u00edn o 20 de abril, d\u00eda do aniversario de Hitler, e para a noite do 21 os tanques do Ex\u00e9rcito Vermello chegaron \u00e1 periferia da cidade.\nNunha reuni\u00f3n \u00e1 tarde do d\u00eda 22 cos seus mandos, Hitler sufriu un colapso nervioso cando foi informado de que o xeneral das SS Felix Steiner desobedecera as s\u00faas ordes de acudir \u00f3 rescate de Berl\u00edn co seu destacamento. Hitler lanzou unha diatriba pola traiz\u00f3n e incompetencia dos seus comandantes, culminando nunha declaraci\u00f3n, a primeira como tal, de que a guerra estaba perdida. Anunciou que ficar\u00eda en Berl\u00edn ata o final, e que se disparar\u00eda el mesmo. M\u00e1is tarde ese mesmo d\u00eda, preguntoulle \u00f3 m\u00e9dico das SS Werner Haase cal era a forma m\u00e1is fiable de suicidarse. Haase suxeriulle o \"m\u00e9todo veleno e pistola\", combinando unha dose de cianuro cun disparo na cabeza. Hermann G\u00f6ring envioulle ent\u00f3n un telegrama a Hitler ped\u00edndolle permiso para asumir o liderado do Reich de acordo co decreto de 1941 no que Hitler o nomeara como o seu sucesor. O secretario de Hitler Martin Bormann convenceuno de que G\u00f6ring estaba ameaz\u00e1ndoo cun golpe de Estado, e como resposta Hitler informou a G\u00f6ring de que ser\u00eda executado a non ser que renunciase a t\u00f3dolos seus mandos. Ese mesmo d\u00eda destitu\u00eduno e ordenou o seu arresto.\nO 27 de abril Berl\u00edn quedou arrodeada e separada do resto de Alema\u00f1a. As comunicaci\u00f3ns seguras por radio coas unidades defensivas perd\u00e9ranse e os mandos presentes no b\u00fanker depend\u00edan de li\u00f1as telef\u00f3nicas para enviarlles instruci\u00f3ns e ordes, as\u00ed como da radio p\u00fablica para recibir novas e informaci\u00f3n. \u00d3 d\u00eda seguinte conseguiron recoller un informe da BBC fornecido por Reuters, e Hitler recibiu unha copia da mensaxe. O informe afirmaba que o \"Reichsf\u00fchrer\" Heinrich Himmler ofrecera a s\u00faa rendici\u00f3n \u00f3s Aliados occidentais, que rexeitaran a oferta. Himmler d\u00e9ralles a entender \u00f3s Aliados que ti\u00f1a a autoridade para negociar a rendici\u00f3n, e Hitler considerou esta oferta como traiz\u00f3n. Na tarde dese d\u00eda a s\u00faa ira e rancor converteuse nun ataque de rabia contra Himler. Ordenou o arresto de Himmler e o representante deste no cuartel xeral, Hermann Fegelein, foi executado dun disparo.\nPara ent\u00f3n o Ex\u00e9rcito Sovi\u00e9tico ti\u00f1a avanzado ata a Potsdamer Platz, e todo indicaba que estaban prepar\u00e1ndose para atacar a chanceler\u00eda. Este informe, xunto coa traiz\u00f3n de Himler, apurou a Hitler a tomar as \u00faltimas decisi\u00f3ns da s\u00faa vida. Pasada a media noite do 29 de abril, Hitler casou con Eva Braun nunha pequena cerimonia civil nunha sala de mapas do \"F\u00fchrerbunker\". Tras un modesto almorzo xunto a s\u00faa nova muller, Hitler levou a secretaria Traudl Junge a outra habitaci\u00f3n e ditoulle a s\u00faa \u00faltima vontade e testamento. Asinou estes documentos \u00e1s 4:00 horas e foise \u00e1 durmir. Segundo algunhas fontes Hitler ditou o testamento inmediatamente despois da voda, pero t\u00f3dalas fontes concordan na hora en que as asinou.\nNo curso do d\u00eda 29 de abril Hitler recibiu a nova da morte do seu aliado Benito Mussolini, que fora executado por partisanos italianos. O corpo de Mussolini e o da s\u00faa amante Clara Petacci foran colgados dos tal\u00f3ns, cortados e tirados \u00f3 chan, denigrados polos italianos. \u00c9 probable que estes eventos reforzasen a motivaci\u00f3n de Hitler de non permitir que \"se fixese un espect\u00e1culo\" del nin da s\u00faa muller, tal e como rexistrara previamente no seu testamento. Esa mesma tarde Hitler expresou a s\u00faa d\u00fabida sobre as c\u00e1psulas de cianuro que recibira das SS de Himmler. Para verificar a potencia das c\u00e1psulas, ordenoulle \u00f3 doutor Werner Haase que as probase co seu can Blondi, provoc\u00e1ndolle a morte \u00f3 animal.\nSuicidio.\nHitler e Braun viviron xuntos no b\u00fanker como marido e muller por menos de 40 horas. Cara \u00e1 1:00 do 30 de abril, o xeneral Wilhelm Keitel informou de que t\u00f3dalas forzas das que Hitler depend\u00eda para acudir \u00f3 rescate de Berl\u00edn foran ou ben arrodeadas ou ben forzadas \u00e1 po\u00f1erse \u00e1 defensiva. M\u00e1is tarde esa ma\u00f1\u00e1, cos sovi\u00e9ticos a menos de 500\u00a0m do b\u00fanker, Hitler reuniuse co xeneral Helmuth Weidling, comandante da \u00c1rea de Defensa de Berl\u00edn, quen lle dixo que con toda probabilidade a gornici\u00f3n quedar\u00eda sen munici\u00f3n esa mesma noite e que a batalla por Berl\u00edn chegar\u00eda \u00f3 seu fin inevitable nas seguintes 24 horas. Weidling pediulle permiso a Hitler para intentar unha escapada a trav\u00e9s das li\u00f1as inimigas, petici\u00f3n que lle denegara anteriormente. Hitler non respondeu e Weidling volveu \u00f3 seu cuartel xeral en Bendlerblock. \u00d3 redor das 13:00 horas recibiu o permiso de Hitler para intentar a escapada esa mesma noite. Hitler, d\u00faas secretarias e o seu coci\u00f1eiro persoal almorzaron xuntos. Hitler e Braun desped\u00edronse ent\u00f3n do persoal do \"F\u00fchrerbunker\" e dos seus ocupantes, inclu\u00edndo a Bormann, Joseph Goebbels e a s\u00faa familia, as secretarias e varios oficiais militares. Sobre as 14:30 Adolf e Eva Hitler entraron no estudio persoal deste.\nVarias testemu\u00f1as declararon posteriormente que escoitaron un forte ru\u00eddo de disparo \u00f3 redor das 15:30. Tras uns poucos minutos, o axudante de c\u00e1mara de Hitler, Heinz Linge, e m\u00e1is Bormann abriron a porta do estudio. Linge afirmou que notara inmediatamente un olor a am\u00e9ndoas queimadas, unha observaci\u00f3n com\u00fan na presenza de cianuro de hidr\u00f3xeno. O asistente de Hitler e SS-\"Sturmbannf\u00fchrer\" Otto G\u00fcnsche entrou no estudio e atopou os corpos sen vida no sof\u00e1. Eva estaba desplomada coas pernas cara a arriba \u00e1 esquerda de Hitler. G\u00fcnsche afirmou que Hitler \"... estaba sentado\u00a0... afundido, con sangue ca\u00e9ndolle do t\u00e9mpano dereito. Dispar\u00e1rase coa s\u00faa propia pistola, unha Walther PPK 7.65\". A arma estaba \u00f3s seus p\u00e9s e segundo o SS-\"Oberscharf\u00fchrer\" Rochus Misch, a cabeza de Hitler estaba apoiada na mesa que ti\u00f1a en fronte del. O sanque que lle ca\u00eda da cabeza deixara unha gran mancha no brazo dereito do sof\u00e1 e formara unha poza na alfombra. Segundo Linge, o corpo de Eva non ti\u00f1a feridas visibles, e a s\u00faa cara amosaba que falecera por envelenamento con cianuro. G\u00fcnsche e o SS-\"Brigadef\u00fchrer\" Wilhelm Mohnke afirmaron \"inequivocamente\" que t\u00f3dolos de f\u00f3ra do b\u00fanker e os que estaban de garda nel \"non tiveron ning\u00fan acceso\" \u00f3 cuarto privado de Hitler no momento da s\u00faa morte\", entre as 15:00 e as 16:00 horas.\nG\u00fcnsche sa\u00edu do estudio e aununciou que o F\u00fchrer estaba morto. Os dous corpos foron levados escaleiras arriba cara \u00f3 nivel do chan e sac\u00e1ronos pola sa\u00edda de emerxencia do b\u00fanker ata o xard\u00edn traseiro da chanceler\u00eda do Reich, onde lles botaron gasolina. Segundo o testemu\u00f1o de Rochus Misch, algu\u00e9n gritou \"Apur\u00e1devos arriba, est\u00e1n queimando o xefe!\" Tras uns primeiros intentos infrutuosos de prender a gasolina, Linge volveu dentro do b\u00fanker e colleu un rolo de papel que Bormann encendeu e tirou por riba dos corpos. Mentres estes comezaban a arder, o pequeno grupo de persoas que al\u00ed se atopaba, inclu\u00edndo a Bormann, G\u00fcnsche, Linge, Goebbels, Erich Kempka, Peter H\u00f6gl, Ewald Lindloff e Hans Reisser, alzaron os brazos en forma de sa\u00fado.\nAproximadamente \u00e1s 16:15, Linge ordenoulle \u00f3 SS-\"Untersturmf\u00fchrer\" Heinz Kr\u00fcger e \u00f3 SS-\"Oberscharf\u00fchrer\" Werner Schwiedel que enrolasen a alfombra do estudio de Hitler para queimala. Schwiedel afirmou posteriormente que \u00f3 entrar no estudio viu unha poza de sangue do tama\u00f1o dun \"prato grande\", \u00f3 car\u00f3n do sof\u00e1, e recolleu a carcasa do cartucho da pistola. Os dous homes retiraron a alfombra, sub\u00edrona polas escaleiras e lev\u00e1rona f\u00f3ra \u00f3 xard\u00edn, onde foi queimada. Durante aquela tarde os sovi\u00e9ticos bombardearon a zona \u00f3 redor da chanceler\u00eda de forma intermitente. Varios gardas da SS trouxeron latas de gasolina adicionais para queimar m\u00e1is os corpos. Linge decatouse de que o lume non desfixera os restos por completo, xa que os corpos foron queimados \u00f3 aire libre e a distribuci\u00f3n da calor era variable. A queima durou dende as 16:00 ata as 18:30, e Lindloff e Reisser deixaron e taparon os restos nun pequeno furado de bomba \u00f3 redor das 18:30.\nConsecuencias.\nO primeiro indicio que recibiu \u00f3 mundo exterior sobre a morte de Hitler procedeu dos propios alem\u00e1ns. O 1 de maio a estaci\u00f3n de radio \"Reichssender Hamburg\" interrompeu a s\u00faa programaci\u00f3n habitual para anunciar que far\u00edan unha emisi\u00f3n importante en breve. Tras unha dram\u00e1tica m\u00fasica funeraria de Wagner e Bruckner, o grande almirante Karl D\u00f6nitz, nomeado sucesor de Hitler no seu testamento, anunciou que Hitler estaba morto. D\u00f6nitz dirixiuse \u00f3 pobo alem\u00e1n ped\u00edndolles o loito polo seu F\u00fchrer, que \"falecera como un heroe defendendo a capital do Reich\". Coa esperanza de salvar o ex\u00e9rcito e a naci\u00f3n por medio dunha negociaci\u00f3n da rendici\u00f3n parcial \u00f3s brit\u00e1nicos e americanos, D\u00f6nitz autorizou \u00e1s tropas o cesamento da loita no oeste. Esta t\u00e1ctica tivo certo \u00e9xito, xa que permitiu que \u00f3 redor duns 1,8 mill\u00f3ns de soldados alem\u00e1ns evitasen ser capturados polos sovi\u00e9ticos, m\u00e1is resultou nun alto custo de baixas xa que as loitas continuaron ata o 8 de maio dese ano.\nNa ma\u00f1\u00e1 do 1 de maio, 13 horas tralo suceso, Stalin recibiu a nova do suicidio de Hitler. O xeneral Hans Krebs d\u00e9ralle esta informaci\u00f3n \u00f3 xeneral sovi\u00e9tico Vasily Chuikov nunha reuni\u00f3n \u00e1s 04:00 horas, cando os alem\u00e1ns tentaron negociar uns termos de rendici\u00f3n aceptables. Stalin demandou a rendici\u00f3n incondicional e pediu unha confirmaci\u00f3n de que Hitler estaba morto, quer\u00eda que atopasen o cad\u00e1ver de Hitler. A primeiras horas da ma\u00f1\u00e1 do 2 de maio, os sovi\u00e9ticos capturaron a chanceler\u00eda, e no \"F\u00fchrerbunker\" o xeneral Krebs e o xeneral Wilhelm Burgdorf suicid\u00e1ronse por medio dun disparo na cabeza.\nM\u00e1is tarde ese mesmo d\u00eda, os restos de Hitler, Braun e dous cans (posiblemente Blondi e a s\u00faa cr\u00eda, Wulf) foron descubertos nun cr\u00e1ter de impacto dun proxectil por unha unidade da axencia de intelixencia sovi\u00e9tica SMERSH que ti\u00f1a a misi\u00f3n de atopar o corpo de Hitler. Stalin desconfiaba da nova da morte de Hitler, e puxo restrici\u00f3ns \u00e1 publicaci\u00f3n de informaci\u00f3n p\u00fablica \u00f3 respecto. Os restos foron soterrados e exhumados en diversas ocasi\u00f3ns por esta unidade da SMERSH cando mudaron de localizaci\u00f3n dende Berl\u00edn cara a unha nova sede en Magdeburgo. Os corpos, xunto aos restos queimados de Goebbels, a s\u00faa muller Magda e os seus seis fillos, foron soterrados nunha tumba sen nome baixo unha secci\u00f3n pavimentada \u00e1 fronte do edificio, e a s\u00faa localizaci\u00f3n exacta mant\u00edvose en segredo.\nA Uni\u00f3n Sovi\u00e9tica presentou varias versi\u00f3ns do destino de Hitler segundo os seus intereses pol\u00edticos. Nos anos seguintes a 1945 os sovi\u00e9ticos sostiveron que Hitler non estaba morto, sen\u00f3n que escapara e estaba baixo a protecci\u00f3n dos Aliados. Esta versi\u00f3n serviulles durante un tempo para sementar d\u00fabidas nas autoridades occidentais. O xefe do consello en N\u00faremberg, Thomas J. Dodd, declarou: \"Ningu\u00e9n pode dicir que est\u00e1 morto\". Cando o presidente Harry S. Truman preguntoulle a Stalin na Conferencia de Potsdam de agosto do 1945 se Hitler estaba morto, Stalin respondeu sen rodeos, \"Non\". Por\u00e9n, o 11 de maio de 1945 os sovi\u00e9ticos confirmaron, a trav\u00e9s do dentista de Hitler Hugo Blaschke, que os restos atopados eran os de Hitler e Braun. En novembro de 1945 Dick White, ent\u00f3n xefe de contraintelixencia do sector brit\u00e1nico de Berl\u00edn, ordenoulle a Hugh Trevor-Roper que investigase este feito para procurar contradicir as afirmaci\u00f3ns sovi\u00e9ticas. Trevor-Roper confirmou a morte de Hitler, deixando os seus descubrimentos rexistrados nun informe e publicando posteriormente un libro no ano 1947, titulado \"The Last Days of Hitler\".\nEn maio de 1946 axentes da SMERSH recuperaron dous fragmentos queimados de cranio con danos dun disparo do cr\u00e1ter onde Hitler fora soterrado. Estes restos permaneceron aparentemente esquecidos nos Arquivos do Estado Ruso ata 1993, cando foron redescubertos. No 2009 realiz\u00e1ronse probas de ADN e an\u00e1lises forenses nun fragmento de cranio que os oficiais sovi\u00e9ticos cr\u00edan que pertencera a Hitler. Segundo os investigadores estadounidenses a cargo das probas, o resultado revelou que o cranio era realmente dunha muller menor de 40 anos de idade. Os fragmentos de mand\u00edbula recuperados en maio do 1945 non foron analizados.\nEn 1969 publicouse en occidente un libro do xornalista sovi\u00e9tico Lev Bezymensky sobre a morte de Hitler, que inclu\u00eda un informe da autopsia practicada pola SMERSH, mais os historiadores occidentais consider\u00e1rono unha fonte pouco fiable por mor dos anteriores intentos sovi\u00e9ticos de ocultar informaci\u00f3n. No 1970 o edificio da SMERSH, controlado por aquel ent\u00f3n pola KGB, estaba programado para entregarse \u00e1s autoridades do goberno da Alema\u00f1a do Leste. Temendo que o lugar do enterro de Hitler poder\u00eda converterse nun sitio de adoraci\u00f3n Neonazi, o director da KGB Yuri Andropov autorizou unha operaci\u00f3n para destru\u00edr os restos que foran soterrados en Magdeburgo o 21 de febreiro de 1946. Un equipo da KGB recibiu mapas detallados do lugar, e o 4 de abril de 1970 exhumaron en segredo cinco caixas de madeira que conti\u00f1an os restos de \"10 ou 11 corpos\u00a0... nun avanzado estado de descomposici\u00f3n\". Estes restos foron queimados e desfeitos, para logo tiralos no r\u00edo Biederitz, un afluente do Elba. Segundo o autor Ian Kershaw, os cad\u00e1veres de Braun e Hitler xa foran queimados por completo cando foron atopados polos sovi\u00e9ticos, que s\u00f3 puideron identificar realmente un anaco de mand\u00edbula inferior como pertencente a Hitler."}
{"id": "344437", "revid": "98629", "url": "https://gl.wikipedia.org/wiki?curid=344437", "title": "Mouros", "text": "O termo mouros ref\u00edrese \u00f3s habitantes musulm\u00e1ns do Magreb, da Pen\u00ednsula Ib\u00e9rica, Sicilia e Malta durante a Idade Media, que orixinalmente eran de ascendencia b\u00e9rber e \u00e1rabe. \u00c9 un termo popular e coloquial, cuxo uso habitual pode ou non ter connotaci\u00f3ns pexorativas. Os mouros non son un pobo autodefinido, e os principais estudosos observaron en 1911 que \"o termo 'Mouros' non ten valor etnol\u00f3xico.\" Os europeos medievais e modernos empregaron o nome para facer referencia a \u00e1rabes, b\u00e9rberes, africanos do norte e musulm\u00e1ns europeos.\nNo ano 711, os mouros invadiron a Pen\u00ednsula Ib\u00e9rica dende o Norte de \u00c1frica e chamaron \u00f3 territorio Al-Andalus, que abrangu\u00eda a meirande parte das actuais Espa\u00f1a e Portugal. Os mouros ocuparon Mazara en Sicilia no ano 827, desenvolv\u00e9ndoa como un porto, e posteriormente consolid\u00e1ronse no resto da illa e en Italia. As diferenzas de relixi\u00f3n e cultura comportaron un conflito que durou por s\u00e9culos cos Reinos Cristi\u00e1ns de Europa, que tentaron recuperar o control das \u00e1reas musulm\u00e1s. Este per\u00edodo foi co\u00f1ecido como Reconquista. En 1224, os musulm\u00e1ns foron expulsados dende Sicilia at\u00e9 o asentamento de Lucera, que foi destru\u00eddo polos cristi\u00e1ns en 1300. A ca\u00edda de Granada en 1492 marcou o final do dominio musulm\u00e1n na Pen\u00ednsula Ib\u00e9rica.\nEtimolox\u00eda.\nMouro deriva do lat\u00edn \"maurus,\" \"habitante da Mauretania\" (Mauretania Cesariense ou Tinguitana), vinculado tam\u00e9n ao top\u00f3nimo Mauritania. Outros top\u00f3nimos non prove\u00f1en desa orixe directa, como o de Mauricio a\u00ednda que si a trav\u00e9s do nome Maurits (por Maurits de Nassau \"o brasileiro\", o mesmo que as palmeiras do x\u00e9nero Mauritia, o Mauritshuis ou o continente Mauritia).\nOs nomes Mauro, Maurice, Mauricio ou Morris son derivaci\u00f3ns do latino Mauritius, com\u00fan no Imperio Romano; outros como o ga\u00e9lico Muirheas ou mesmo Moses, que algunha vez se vincularon con este \u00e9timo, ter\u00edan outra orixe. \nOutra teor\u00eda afirma que \"mouro\" e \"mauro\" prove\u00f1en das linguas b\u00e9rberes (tamazight) \u2d30\u2d4e\u2d53\u2d54 pronunciado \"amur\" (terra) que derivar\u00eda no lat\u00edn \"maurus\". O termo relacionado \"Sarraceno\" prov\u00e9n do \u00e1rabe \u0634\u0631\u0642\u064a\u064a\u0646 \"xarquiin\", plural de \u0634\u0631\u0642\u064a \"xarquii\" (\"oriental\"), a trav\u00e9s do grego bizantino \u03a3\u03b1\u03c1\u03b1\u03ba\u03b7\u03bd\u03bf\u03af \"sarakeno\u00ed\" e do lat\u00edn \"sarracenu\".\nOs termos mouro e moura da mitolox\u00eda galega talvez non derivan do referido aos musulm\u00e1ns nin do latino \"maurus / mauritius / mauretanea\", a\u00ednda que \u00e9 unha das hip\u00f3teses. Segundo Isidoro Mill\u00e1n v\u00e9n do precelta *\"marwo\" (morto). Outras teor\u00edas son que o termo prov\u00e9n do grego \"moira\" (\"\u03bc\u03bf\u03af\u03c1\u03b1\"), que significa \"destino\", e das moiras da mitolox\u00eda grega; ou do celta \"mori\", que significa mar, ou \"mori-morwen\", que designa serea, probabelmente relacionando as mouras coas ondinas ou ninfas, esp\u00edritos que habitaban nos r\u00edos e regatos.\nO apelido galego Mouro ter\u00eda orixe topon\u00edmica, vinculado a calquera destas acepci\u00f3ns."}
{"id": "344439", "revid": "56817", "url": "https://gl.wikipedia.org/wiki?curid=344439", "title": "Lancaster, Massachusetts", "text": "Lancaster \u00e9 unha localidade do condado de Worcester no estado estadounidense de Massachusetts.\nXeograf\u00eda.\nSegundo a Oficina do Censo dos Estados Unidos, Lancaster ten unha superficie total de 72,44\u00a0km\u00b2, dos que 71,13 km\u00b2 corresponden a terra firme e 1.31 km\u00b2 (1,81 %) \u00e9 auga.\nDemograf\u00eda.\nSegundo o censo de 2010, a poboaci\u00f3n de Lancaster \u00e9 de 8.055 persoas. A densidade de poboaci\u00f3n era de 111,19 hab./km\u00b2. Dos 8.055 habitantes, Lancaster estaba composto por un 86,39 % de brancos, un 7,75 % de negros, un 0,09 % de amerindios, un 1,74 % de asi\u00e1ticos, e un 2,47 % doutras razas. Do total da poboaci\u00f3n, o 8,13 % eran latinoamericanos de calquera raza."}
{"id": "344442", "revid": "89787", "url": "https://gl.wikipedia.org/wiki?curid=344442", "title": "Batalla de Maserfield", "text": "A batalla de Maserfield (ou Maserfeld; en gal\u00e9s: \"Maes Cogwy\") tivo lugar o 5 de agosto de 641 ou 642 en Inglaterra entre Oswald de Northumbria e Penda de Mercia, e conclu\u00edu coa derrota, morte e descuartizaci\u00f3n de Oswald. A batalla foi co\u00f1ecida tam\u00e9n como \"Cogwy\" para os galeses, cos seus paisanos de Pengwern participando na batalla (segundo o \"Canu Heledd\"), probabelmente no bando dos mercianos. Beda d\u00e1 como data a xa comentada; os \"Annales Cambriae\" galeses, considerados err\u00f3neos, o ano de 644. O sitio foi identificado tradicionalmente con Oswestry, a\u00ednda que se deron argumentos a favor e en contra desta identificaci\u00f3n.\nContexto.\nTras a morte do t\u00edo de Oswald, Edwin de Northumbria en Hatfield Chase en 633, os mercianos dirixidos por Penda frearan a expansi\u00f3n de Northumbria ao sur do Humber. Oswald derrotara aos britanos de Cadwallon ap Cadfan (aliado de Penda en Hatfield) en Heavenfield en 634 e restablecera a hexemon\u00eda northumbriana en amplas zonas de Gran Breta\u00f1a; a\u00ednda que se pensou que Penda reco\u00f1eceu dalgunha forma a autoridade de Oswald, non se mostrou hostil aos northumbrianos, ou polo menos non fora percibido como unha ameaza por Oswald.\nEstalido da guerra.\nAs causas que levaron a Maserfield son desco\u00f1ecidas. Beda, que escribiu no s\u00e9culo VIII, retratou a Oswald como unha figura de santidade na s\u00faa \"Historia ecclesiastica gentis Anglorum\"; o seu desexo de mostrar a Oswald baixo unha luz positiva puido habelo levado a omitir a agresiva conduta b\u00e9lica do rei. Unicamente di que Oswald morreu loitando polo seu pa\u00eds en Maserfield, dando a impresi\u00f3n de que a batalla era parte dunha \"guerra xusta\". A localizaci\u00f3n da batalla identificouse tradicionalmente con Oswestry (\"Oswald's Tree\" en ingl\u00e9s) en Shropshire, que na \u00e9poca crese que formaba parte a\u00ednda de Powys. Se isto for as\u00ed, significar\u00eda que Oswald estaba en territorio dos seus inimigos, o que suxire que estaba a lanzar unha ofensiva.\nOs aliados galeses de Penda incluir\u00eda a Cynddylan ap Cyndrwyn de Powys; os \"Marwnad Cynddylan\" din del que \"cando o fillo de Pyd o pediu, que preparado estaba\". Isto pode ser unha referencia a Penda, fillo de Pybba, indicando que Cynddylan estaba ansioso por loitar contra el en batalla. P\u00e9nsase tam\u00e9n que Cadwaladr ap Cadwallon proporcionar\u00eda reforzos a Penda desde o seu Reino de Gwynedd.\nA batalla.\nO resultado foi unha total derrota de Northumbria. Beda menciona a historia de que Oswald rezou pola alma dos seus soldados cando se viu a piques de morrer. O corpo de Oswald foi descortizado e a s\u00faa cabeza e os seus brazos ensartados en postes; estes restos foron recuperados o ano seguinte polo seu irm\u00e1n e sucesor Oswiu. Tendo en conta que Penda era pag\u00e1n e Oswald cristi\u00e1n, este \u00faltimo foi venerado como m\u00e1rtir e santo. Beda relata varios milagres atribu\u00eddos aos \u00f3sos de Oswald e ao lugar da s\u00faa morte. (No s\u00e9culo XII, Henrique de Huntingdon escribiu acerca da batalla: \"Dise que o plano de Maserfeld estaba branco cos \u00f3sos dos Santos\".). A \"Historia Brittonum\" atrib\u00fae a vitoria de Penda \u00e1 \"mediaci\u00f3n diab\u00f3lica\", pero esta caracterizaci\u00f3n da batalla como un choque entre cristi\u00e1ns e pag\u00e1ns \u00e9 demasiado simplista, tendo en conta a presenza de galeses, que eran cristi\u00e1ns, no bando de Penda. Falando con m\u00e1is precisi\u00f3n, a batalla marca a derrota do imperialismo de Northumbria ao sur do Humber: o historiador do s\u00e9culo XX Frank Stenton escribiu acerca de Penda dicindo que a s\u00faa resistencia puido evitar o establecemento de \"un compacto reino de Inglaterra baixo o dominio de Northumbria\" a mediados do s\u00e9culo VII. Outro historiador do s\u00e9culo XX, D. P. Kirby, escribiu que a batalla deixou a Penda como \"sen d\u00fabida o m\u00e1is poderoso gobernante merciano emerxido at\u00e9 ent\u00f3n nas terras medias\".\nSegundo a \"Historia Brittonum\" e os \"Annales Cambriae\", o irm\u00e1n de Penda Eowa, do que se cre que foi tam\u00e9n rei de Mercia, morreu na batalla xunto con Oswald. Existe a posibilidade de que fose s\u00fabdito de Oswald e loitase xunto a el na batalla. Tam\u00e9n se suxeriu que Eowa era o rei dominante entre os mercianos antes do combate, e que gobernar\u00eda o norte de Mercia mentres Penda fac\u00eda o propio no sur. Tendo en conta que a \"Historia Brittonum\" di que Penda reinou s\u00f3 dez anos (Beda di que foron 22: 633-655), isto poder\u00eda significar que se data o reinado de Penda a partir da s\u00faa vitoria en Maserfield, o que ter\u00eda sentido se a morte de Eowa liberase a Penda dun inc\u00f3modo rival ao trono, permit\u00edndolle reclamar ou consolidar a s\u00faa autoridade sobre toda Mercia.\nConsecuencia.\nTras a batalla, Deira, no sur de Northumbria, elixiu como rei a Oswine, mentres que Bernicia no norte (que fora dominante xa que Oswald provi\u00f1a da familia real berniciana e dominara ambos os reinos antes de Maserfield) pasou a mans do irm\u00e1n de Oswald, Oswiu. Deste xeito, a batalla provocou o enfraquecemento interno e fractura do reino de Northumbria, unha situaci\u00f3n que durar\u00eda at\u00e9 Winwaed, pese ao asasinato de Oswin por orde de Oswiu en 651.\nSegundo Stenton, Maserfield converteu a Penda no \"m\u00e1is formid\u00e1bel rei de Inglaterra\", posici\u00f3n que hab\u00eda manter at\u00e9 a s\u00faa morte en Winwaed en 655; nalg\u00fans momentos entre as d\u00faas batallas, tivo forza suficiente para lanzar expedici\u00f3ns de castigo contra Bernicia, chegando mesmo a cercar Bamburgh, antes da s\u00faa \u00faltima e maldita campa\u00f1a."}
{"id": "344447", "revid": "5863", "url": "https://gl.wikipedia.org/wiki?curid=344447", "title": "Xaime Illa Couto", "text": ""}
{"id": "344449", "revid": "22570", "url": "https://gl.wikipedia.org/wiki?curid=344449", "title": "Rosario Hern\u00e1ndez", "text": "Rosario Hern\u00e1ndez Di\u00e9guez, co\u00f1ecida como A Calesa, nada en Vigo o 17 de febreiro de 1916 e finada na mesma cidade o 3 de setembro de 1936, foi unha sindicalista galega.\nTraxectoria.\nFilla dun ferroviario anarquista. Simpatizante do PSOE. Traballaba como vendedora de xornais no portal da sociedade \"El Gimnasio\", na r\u00faa do Pr\u00edncipe. Co golpe de Estado do 18 de xullo de 1936 fuxiu. Foi detida o 3 de setembro de 1936, torturada e asasinada nun cuartel de Falanxe. O seu corpo foi fondeado na r\u00eda de Vigo, \u00e1 altura das Illas C\u00edes."}
{"id": "344450", "revid": "25871", "url": "https://gl.wikipedia.org/wiki?curid=344450", "title": "Dorothy Crowfoot", "text": ""}
{"id": "344451", "revid": "1888", "url": "https://gl.wikipedia.org/wiki?curid=344451", "title": "Rosario Hern\u00e1ndez Di\u00e9guez", "text": ""}
{"id": "344453", "revid": "89787", "url": "https://gl.wikipedia.org/wiki?curid=344453", "title": "Inserci\u00f3n (xen\u00e9tica)", "text": "En xen\u00e9tica, unha inserci\u00f3n (tam\u00e9n chamada mutaci\u00f3n de inserci\u00f3n) \u00e9 a adici\u00f3n dun ou m\u00e1is pares de bases de nucle\u00f3tidos nunha secuencia de ADN. Isto adoita ocorrer en rexi\u00f3ns microsat\u00e9lite debido ao volteo do pol\u00edmero de ADN. As inserci\u00f3ns poden ser moi diversas en tama\u00f1o, desde un par de bases incorrectamente inserido nunha secuencia de ADN a unha secci\u00f3n ampla dun cromosoma inserida noutro cromosoma. O escorregamento (\"slippage\") de febras do ADN \u00e9 un mecanismo estrutural por medio do cal se introducen as mutaci\u00f3ns de inserci\u00f3n\u2013deleci\u00f3n (indel) durante a replicaci\u00f3n polas ADN polimerases. A nivel cromos\u00f3mico, unha \"inserci\u00f3n\" consiste na inclusi\u00f3n dunha secuencia grande de ADN dentro dun cromosoma. Isto pode acontecer debido a un sobrecruzamento desigual durante a meiose.\nUnha adici\u00f3n de rexi\u00f3n N \u00e9 a adici\u00f3n de nucle\u00f3tidos non codificados durante a recombinaci\u00f3n xen\u00e9tica por unha desoxinucleotidil transferase terminal.\nUnha inserci\u00f3n de nucle\u00f3tido P \u00e9 a inserci\u00f3n de secuencias palindr\u00f3micas codificadas polos extremos dos segmentos de xenes recombinantes.\nAs repetici\u00f3ns de trinucle\u00f3tidos son clasificadas como mutaci\u00f3ns de inserci\u00f3n ou \u00e1s veces como un tipo diferente de mutaci\u00f3ns.\nEfectos.\nAs inserci\u00f3ns poden ser especialmente perigosas se ocorren nun ex\u00f3n, a rexi\u00f3n codificante de amino\u00e1cidos dun xene. Orix\u00ednase unha mutaci\u00f3n de cambio de pauta de lectura, que \u00e9 unha alteraci\u00f3n no marco de lectura normal dun xene, se o n\u00famero de nucle\u00f3tidos inserido non \u00e9 divisible por tres, que \u00e9 o n\u00famero de nucle\u00f3tidos dun cod\u00f3n. As mutaci\u00f3ns de cambio de pauta (ou marco) alteran a secuencia de amino\u00e1cidos codificados polo xene a partir do punto da mutaci\u00f3n. Xeralmente, as inserci\u00f3ns e a subseguinte mutaci\u00f3n de cambio de marco ou pauta causan que durante a traduci\u00f3n do xene se encontre un cod\u00f3n de stop prematuro, orixinando a finalizaci\u00f3n da traduci\u00f3n e a produci\u00f3n dunha prote\u00edna truncada. Os transcritos que conte\u00f1en mutaci\u00f3ns de cambio de marco poden tam\u00e9n ser degradadas por degradaci\u00f3n mediada por falta de sentido durante a traduci\u00f3n, polo que o resultado \u00e9 que non se produce ningunha prote\u00edna. Se hai traduci\u00f3n, as prote\u00ednas truncadas adoitan ser incapaces de funcionar debidamente ou non funcionan en absoluto e isto pode ser a causa de diversos trastornos xen\u00e9ticos dependendo do xene no cal se produciu a inserci\u00f3n. Desenvolv\u00e9ronse m\u00e9todos para detectar erros na secuencia do ADN.\nAs inserci\u00f3ns que non cambian a pauta ou marco de lectura (\"in-frame insertions\") prod\u00facense cando o marco de lectura non \u00e9 alterado como resultado da inserci\u00f3n; o n\u00famero de nucle\u00f3tidos inseridos neste caso \u00e9 m\u00faltiplo de tres. O marco de lectura permanece intacto e despois da inserci\u00f3n a traduci\u00f3n probablemente poder\u00e1 completarse a non ser que os nucle\u00f3tidos inseridos codifiquen alg\u00fan cod\u00f3n de stop prematuro. Por\u00e9n, debido \u00e1 inserci\u00f3n destes nucle\u00f3tidos extra, a prote\u00edna terminada conter\u00e1, dependendo do tama\u00f1o da inserci\u00f3n, moitos amino\u00e1cidos novos que poden afectar ao funcionamento da prote\u00edna."}
{"id": "344454", "revid": "27155", "url": "https://gl.wikipedia.org/wiki?curid=344454", "title": "Mutaci\u00f3n de inserci\u00f3n", "text": ""}
{"id": "344455", "revid": "27155", "url": "https://gl.wikipedia.org/wiki?curid=344455", "title": "Mutaci\u00f3n por inserci\u00f3n", "text": ""}
{"id": "344456", "revid": "27155", "url": "https://gl.wikipedia.org/wiki?curid=344456", "title": "Inserci\u00f3n cromos\u00f3mica", "text": ""}
{"id": "344459", "revid": "89787", "url": "https://gl.wikipedia.org/wiki?curid=344459", "title": "Modelo de Bateson-Dobzhansky-Muller", "text": "O modelo de Bateson-Dobzhansky-Muller \u00e9 un modelo da evoluci\u00f3n da incompatibilidade xen\u00e9tica. A teor\u00eda foi descrita primeiramente por William Bateson en 1909, e despois descrita independentemente por Theodosius Dobzhansky en 1934, e finalmente elaborada por Herman Muller.\nO modelo trata de explicar como se desenvolven as incompatibilidades entre especies estreitamente emparentadas sen que ningunha delas atravese un val adaptativo. Na s\u00faa forma m\u00e1is simple o modelo mostra que cambios c\u00f3mpre que se produzan en polo menos dous loci para causar unha incompatibilidade de h\u00edbridos, ou polo menos unha diminuci\u00f3n da fitness entre os individuos de d\u00faas poboaci\u00f3ns ancestralmente id\u00e9nticas, pero alop\u00e1tricas. Isto est\u00e1 baseado na idea de que un novo alelo que se orixinou nun locus nunha poboaci\u00f3n non deber\u00eda causar diminuci\u00f3n da fitness (excepto nun alelo) cando se sit\u00faa nun fondo xen\u00e9tico id\u00e9ntico da segunda poboaci\u00f3n. Por tanto, debeu orixinarse outro alelo nun segundo locus, que \u00e9 incompatible co primeiro."}
{"id": "344460", "revid": "98629", "url": "https://gl.wikipedia.org/wiki?curid=344460", "title": "Evoluci\u00f3n experimental", "text": "A evoluci\u00f3n experimental ou evoluci\u00f3n biol\u00f3xica experimental \u00e9 a comprobaci\u00f3n de hip\u00f3teses e teor\u00edas da evoluci\u00f3n biol\u00f3xica por medio de experimentos controlados. Coas ferramentas moleculares modernas, \u00e9 posible identificar as mutaci\u00f3ns sobre as que act\u00faa a selecci\u00f3n natural, saber o que provocou as adaptaci\u00f3ns, e co\u00f1ecer exactamente como funcionan estas mutaci\u00f3ns. Debido ao gran n\u00famero de xeraci\u00f3ns necesarias para que se produza a adaptaci\u00f3n e poida observarse, os experimentos de evoluci\u00f3n biol\u00f3xica adoitan levarse a cabo con microorganismos tales como bacterias, l\u00e9vedos ou virus. Por\u00e9n, tam\u00e9n se realizaron estudos con animais tales como raposos e roedores, que demostraron que poden igualmente ocorrer adaptaci\u00f3ns notables dentro de s\u00f3 de 10 a 20 xeraci\u00f3ns; en experimentos cos peixes silvestres \"Poecilia reticulata\" oberv\u00e1ronse tam\u00e9n adaptaci\u00f3ns nun n\u00famero de xeraci\u00f3ns comparable. En conxunto, a evoluci\u00f3n experimental foi realizada en organismos multicelulares e unicelulares eucariotas, procariotas, e virus. Realiz\u00e1ronse tam\u00e9n traballos similares de evoluci\u00f3n dirixida de determinados encimas, ribozimas e xenes replicadores\nSelecci\u00f3n artificial.\nA selecci\u00f3n artificial \u00e9 calquera proceso polo cal os criadores elixen que caracter\u00edsticas desexan nunha especie animal ou vexetal determinada, permitindo a reproduci\u00f3n de individuos coas caracter\u00edsticas desexadas e imped\u00edndoa nos que non as te\u00f1en, o cal ten como resultado que tras sucesivas xeraci\u00f3ns, as poboaci\u00f3ns suxeitas a dita presi\u00f3n vaian cambiando. No medio natural o papel que fai o \"criador\" far\u00edao a competencia pola supervivencia (relaci\u00f3ns cazador-presa, fen\u00f3menos clim\u00e1ticos, preservaci\u00f3n da especie, enfermidades etc.), \u00e9 dicir, a selecci\u00f3n natural. Este poder dos criadores humanos de crear variedades con extremas diferenzas a partir dunha soa especie xa foi reco\u00f1ecido por Charles Darwin no cap\u00edtulo co que comeza o seu libro \"The Origin of Species\", no que discute o caso das pombas:\nExemplos de poboaci\u00f3ns de organismos que evolucionaron por medio de selecci\u00f3n artificial son:\nOutras especies e subespecies animais que existen grazas \u00e1 selecci\u00f3n artificial son \"Bos primigenius taurus\", \"Felis silvestris catus\", \"Carassius auratus\", \"Equus ferus caballus\", entre moitas outras.\nTodos estes exemplos son probas de que a propia variaci\u00f3n xen\u00e9tica, sometida a presi\u00f3ns reprodutivas, xera a longo prazo cambios nas poboaci\u00f3ns.\nExperimento de Dmitry K. Belyaev.\nEn 1950 o xenetista ruso Dmitry K. Belyaev (1917-1985) estaba moi interesado nos procesos evolutivos que levaron \u00e1 aparici\u00f3n do can. A s\u00faa hip\u00f3tese era que as condutas d\u00f3ciles nos cans \u00edan acompa\u00f1adas de cambios morfol\u00f3xicos, o cal suxerir\u00eda que a docilidade foi fundamental na evoluci\u00f3n destes animais. Levou a cabo un experimento de selecci\u00f3n xen\u00e9tica para o cal utilizou outro c\u00e1nido, o raposo, empezando con 30 machos e 100 femias da especie de raposo \"Vulpes vulpes\". O procedemento consistiu en conservar aos individuos m\u00e1is d\u00f3ciles de cada xeraci\u00f3n (sen amaestralos); para determinar a docilidade, os raposos eran agarimados, d\u00e1baselles de comer da man etc. durante diferentes per\u00edodos das s\u00faas vidas. Conforme progresou a selecci\u00f3n as novas xeraci\u00f3ns presentaron cambios na s\u00faa morfolox\u00eda con respecto aos seus predecesores, os seus rabos fix\u00e9ronse m\u00e1is curtos, aparec\u00e9ronlles manchas brancas na pelaxe, as s\u00faas orellas colgaban, os seus rabos enrol\u00e1banse cara a arriba, volv\u00e9ronse m\u00e1is prol\u00edficos, a pelaxe f\u00edxose ondulada; todas estas son caracter\u00edsticas morfol\u00f3xicas com\u00fans en varias razas de can. O experimento non s\u00f3 proporcionou informaci\u00f3n para entender como evolucionou o can, sen\u00f3n que tam\u00e9n mostrou a maneira na que os cambios na conduta van acompa\u00f1ados de cambios morfol\u00f3xicos ao longo das xeraci\u00f3ns, e viceversa.\nPrimeiras investigaci\u00f3ns sobre evoluci\u00f3n experimental.\nUn dos primeiros en levar a cabo un experimento de evoluci\u00f3n controlada foi William Dallinger. A finais do s\u00e9culo XIX, cultivou organismos unicelulares nun incubador feito ex profeso durante un per\u00edodo de sete anos (1880\u20131886). Dallinger foi incrementando lentamente a temperatura do incubador desde 60\u00a0\u00b0F ata 158\u00a0\u00b0F. Os cultivos iniciais mostraron claros signos de distorsi\u00f3n \u00e1 temperatura de 73\u00a0\u00b0F, e xa non pod\u00edan sobrevivir a 158\u00a0\u00b0F. Ao contrario, os organismos que Dallinger ti\u00f1a no seu incubador ao final do experimento estaban perfectamente ben a 158\u00a0\u00b0F. Por\u00e9n, estes organismos xa non pod\u00edan crecer \u00e1 temperatura inicial de 60\u00a0\u00b0F. Dallinger conclu\u00edu que atopara unha evidencia da adaptaci\u00f3n darwinista no seu incubador, e que os organismos se adaptaran a vivir nun ambiente de altas temperaturas. Desafortunadamente, o incubador de Dallinger foi destru\u00eddo accidentalmente en 1886, e Dallinger non puido continuar esta li\u00f1a de investigaci\u00f3n.\nDesde a d\u00e9cada de 1880 \u00e1 de 1980, a evoluci\u00f3n experimental foi intermitente posta en pr\u00e1ctica por unha variedade de bi\u00f3logos evolutivos, inclu\u00edndo os moi influentes realizados por Theodosius Dobzhansky. Como outras investigaci\u00f3ns experimentais en biolox\u00eda evolutiva durante este per\u00edodo, moito deste traballo non foi replicado moi intensamente e foi levado a cabo s\u00f3 por tempos relativamente curtos con respecto aos tempos necesarios para a evoluci\u00f3n.\nExperimentos en animais vertebrados.\nExperimentaci\u00f3n en ratos.\nEn 1998, Theodore Garland, Jr. e os seus colegas iniciaron un experimento a longo prazo en ratos de laboratorio, que consist\u00eda en seleccionar os ratos que corran m\u00e1is r\u00e1pido en rodas de exercicio. Os ratos seleccionados evolucionaron e despois xa corr\u00edan a velocidades de ata tres revoluci\u00f3ns por minuto m\u00e1is que os ratos que non foron sometidos a cr\u00eda selectiva (li\u00f1as de control); aos ratos baixo presi\u00f3n selectiva cham\u00f3uselles \"High Runners\" (grandes corredores). Cando se probaron nunha fita rodante motorizada, os ratos HR exhibiron unha capacidade aer\u00f3bica m\u00e1xima moi elevada, e unha variedade doturos trazos que parecen ser adaptaci\u00f3ns que lles proporcionan altos niveis de resistencia (por exemplo, coraz\u00f3ns m\u00e1is grandes, \u00f3sos das extremidades posteriores m\u00e1is sim\u00e9tricos). Tam\u00e9n mostran alteraci\u00f3ns na motivaci\u00f3n e o sistema de recompensa do cerebro. Os estudos farmacol\u00f3xicos apuntan a alteraci\u00f3ns na funci\u00f3n da dopamina e o sistema endocannabinoide.\nExperimentos en moscas do vinagre.\nUn dos primeiros experimentos con enfoque moderno foi a \"radiaci\u00f3n evolutiva\" no laboratorio de poboaci\u00f3ns de \"Drosophila melanogaster\" que Michael R. Rose empezou en febreiro de 1980. Este sistema empezou con dez poboaci\u00f3ns, cinco cultivadas a idades avanzadas, e cinco cultivadas a idades temper\u00e1s. Desde ent\u00f3n foron creadas m\u00e1is de 200 poboaci\u00f3ns diferentes nesta radiaci\u00f3n de laboratorio, con selecci\u00f3n dirixida a m\u00faltiples caracteres. Algunhas destas poboaci\u00f3ns altamente diferenciadas foron tam\u00e9n seleccionadas \"\u00e1 inversa\" ou \"marcha atr\u00e1s\", pero volvendo as poboaci\u00f3ns experimentais ao seu antigo r\u00e9xime de cultivo. Centos de persoas traballaron con estas poboaci\u00f3ns durante as \u00faltimas tres d\u00e9cadas e gran parte do seu traballo est\u00e1 resumido en artigos recollidos no libro \"Methuselah Flies\".\nOs experimentos iniciais sobre moscas estaban limitados a estudar os fenotipos pero os mecanismos moleculares, \u00e9 dicir, os cambios no ADN que facilitaban eses cambios, non pod\u00edan ser identificados. Isto cambiou coa tecnolox\u00eda xen\u00f3mica. Seguidamente, Thomas Turner acu\u00f1ou o termo \"Evolve and Resequence\" (E&amp;R, \"Evolucionar e Resecuenciar\") e varios estudos utilizaron o enfoque E&amp;R cun \u00e9xito variado (revisados en e ). Un dos estudos evolutivos experimentais m\u00e1is interesantes foi o realizado polo grupo de Gabriel Haddad na Universidade de California, San Diego, onde Haddad e os seus colegas fixeron evolucionar moscas para que se adaptasen a ambientes baixos en ox\u00edxeno ou hip\u00f3xicos. Despois de 200 xeraci\u00f3ns, usaron o enfoque E&amp;R para identificar rexi\u00f3ns xen\u00f3micas que eran seleccionadas por selecci\u00f3n natural nas moscas adaptadas \u00e1 hipoxia. Experimentos m\u00e1is recentes empezaron seguindo as predici\u00f3ns E&amp;R con RNAseq e cruzamentos xen\u00e9ticos. Tales esforzos combinando a E&amp;R con validaci\u00f3ns experimentais deber\u00edan ser moi potentes para identificar xenes que regulan a adaptaci\u00f3n nas moscas.\nExperimentos en peixes.\nOs peixes \"Poecilia reticulata\" son peixes de auga doce nativos de Centroam\u00e9rica, moi populares como peixes de acuario. A s\u00faa r\u00e1pida reproduci\u00f3n fainos excelentes para realizar experimentos de biolox\u00eda evolutiva. Jonh Endler levou a cabo en 1980 un dos primeiros experimentos deste tipo. Colocou en estanques a varios exemplares de \"Poecilia reticulata\", machos e femias; os estanques eran de catro tipos: con grava fina no fondo e con depredadores, con grava grosa no fondo e con depredadores, sen depredadores e con grava fina, sen depredadores e con grava grosa. Os peixes que habitaron os estanques con depredadores mostraron, despois dalgunhas xeraci\u00f3ns, cambios nos seus patr\u00f3ns de coloraci\u00f3n; aqueles que nadaban en auga con grava fina desenvolveron unha coloraci\u00f3n pouco rechamante e manchas pequenas, mentres que os que nadaban en auga con grava grosa desenvolveron manchas grandes, ditas adaptaci\u00f3ns serv\u00edan para confundir aos depredadores. Nos estanques sen depredadores, os peixes machos desenvolveron coloraci\u00f3ns rechamantes para atraer \u00e1s femias, independentemente do tipo de grava. Este experimento e outros similares son probas en favor da selecci\u00f3n natural, da selecci\u00f3n sexual, e axudan a comprender os mecanismos do mimetismo.\nO grupo de peixes gasterosteidos (entre os que est\u00e1n os espi\u00f1entos ou \"Gasterosteus aculeatus\") comprende tanto especies mari\u00f1as coma de auga doce; as especies de auga doce levan evolucionando desde a \u00faltima era glacial. As especies de auga doce poden sobrevivir a temperaturas m\u00e1is fr\u00edas. Os cient\u00edficos fixeron probas para ver se pod\u00edan reproducir esta evoluci\u00f3n da tolerancia ao fr\u00edo mantendo gasterosteidos mari\u00f1os en augas doces fr\u00edas. Estas especies mari\u00f1as tardaron s\u00f3 tres xeraci\u00f3ns en evolucionar para igualar a mellora de 2,5 graos na tolerancia ao fr\u00edo que se encontra nas especies de gasterosteidos de auga doce.\nLagartas de Pod Mrcaru.\nNa illa de Pod Mrcaru do mar Adri\u00e1tico, liberouse unha poboaci\u00f3n de lagartas da especie \"Podarcis sicula\" en 1971. As lagartas provi\u00f1an da illa Pod Kopiste, na que abundaban os insectos (que \u00e9 o que com\u00edan aquelas lagartas); por\u00e9n, na illa de Pod Mrcaru non existe a mesma diversidadde de insectos, abundan m\u00e1is os arbustos. 36 anos despois, os investigadores da Universidade de Massachusetts, Amherst visitaron a illa para estudar \u00e1s lagartas introducidas; descubriron que ante a carencia de insectos, os descendentes das primeiras lagartas se adaptaran a comer follas: desenvolveron unha cabeza m\u00e1is grande para trabar mellor nas plantas (as plantas requiren de maior forza para mastigar), o seu temperamento volveuse m\u00e1is d\u00f3cil en comparaci\u00f3n co dos seus irm\u00e1ns de Pod Kopiste (porque en Pod Mrcaru o alimento \u00e9 abondoso, e non \u00e9 necesario ser territorial para conservalo), as s\u00faas patas fix\u00e9ronse m\u00e1is curtas ao non haber necesidade de correr para cazar. Outro cambio salientable foi que comezaban a desenvolver no seu tracto dixestivo novas estruturas (compartimentos para a fermentaci\u00f3n de alimento vexetal) com\u00fans en animais herb\u00edvoros. As an\u00e1lises xen\u00e9ticas confirmaron que estas lagartas eran descendentes das introducidas desde Pod Kopiste.\nExperimentos con microorganismos.\nOs organismos microsc\u00f3picos, bacterias, arqueas, protistas e mesmo virus, son os organismos nos que mellor se viron os fen\u00f3menos evolutivos, grazas \u00e1 velocidade coa que se reproducen, e \u00e1 relativa sinxeleza dos seus xenomas e fisiolox\u00eda. O curto tempo que c\u00f3mpre para que se produzan novas xeraci\u00f3ns converte aos organismos microsc\u00f3picos (principalmente bacterias) en excelentes candidatos para realizar experimentos evolutivos e poder observar en poucos anos grandes cambios xen\u00e9ticos (cousa m\u00e1is complicada en organismos macrosc\u00f3picos, como os animais).\nEvoluci\u00f3n experimental en l\u00e9vedos.\nOs l\u00e9vedos son fungos unicelulares, usados na industria alimentaria para a fermentaci\u00f3n de cervexas, vi\u00f1os, l\u00e1cteos, pans e demais produtos. En 2012 publicouse un estudo levado a cabo en anos anteriores polos investigadores William C. Ratcliff, Ford Denison, Mark Borrello e Michael Travisano, da Universidade de Minnesota. O experimento consistiu en illar en tubos de ensaio cepas de \"Saccharomyces cerevisiae\". Mediante centrifugaci\u00f3n, os organismos quedaban estratificados, os que formaban colonias quedaban na parte inferior do tubo, estes eran transferidos a un novo tubo de ensaio. Conforme foron pasando as xeraci\u00f3ns (logo de 60 ciclos), as colonias volv\u00e9ronse cada vez m\u00e1is cooperativas, ata o punto de que xa non eran s\u00f3 un c\u00famulo de c\u00e9lulas flotando xuntas, sen\u00f3n que permanec\u00edan interconectadas a\u00ednda despois da divisi\u00f3n celular, e traballando como un \u00fanico organismo; tam\u00e9n cambiou a s\u00faa morfolox\u00eda, parec\u00e9ndose agora a folerpas de neve esf\u00e9ricas. Este experimento \u00e9 un paso importante para entender como se desenvolveu a multicelularidade.\nExperimentos en bacterias.\nO estudo da evoluci\u00f3n en bacterias \u00e9 de grande importancia para moitas \u00e1reas do co\u00f1ecemento biol\u00f3xico. En investigaci\u00f3ns biom\u00e9dicas \u00e9 unha parte fundamental a an\u00e1lise da xen\u00f3mica evolutiva das cepas pat\u00f3xenas, para as\u00ed desenvolver antibi\u00f3ticos m\u00e1is eficaces contra bacterias resistentes. Un dos experimentos m\u00e1is importantes en evoluci\u00f3n experimental lev\u00e1rono a cabo o microbi\u00f3logo Richard E. Lenski e o seu equipo, desde o ano 1988 (continuado ao longo dos anos seguintes). O experimento consistiu en illar cepas de \"Escherichia coli\" en placas de Petri (comezando con 12 cultivos id\u00e9nticos); cada certo tempo analiz\u00e1banse as cepas e unha parte da poboaci\u00f3n de cada caixa era transferida a un novo medio de cultivo, a xeraci\u00f3n anterior era conxelada para poder comparala tempo despois coas cepas descendentes. No ano 2009 xa se contaba con aproximadamente 40.000 xeraci\u00f3ns (equivalente a un mill\u00f3n de anos de evoluci\u00f3n humana). As an\u00e1lise xen\u00e9ticas das cepas mostraron que en todas se produc\u00edan mutaci\u00f3ns constantes, algunhas proporcionaban vantaxes significativas para a obtenci\u00f3n de nutrientes e/ou acelerar o ritmo de reproduci\u00f3n e crecemento, e mesmo a taxa de mutaci\u00f3n; os organismos que ti\u00f1an estas mutaci\u00f3ns ga\u00f1aban terreo no medio de cultivo por encima dos que non as ti\u00f1an (ou que non ti\u00f1an mutaci\u00f3ns tan eficaces). Un achado salientable foi o dunha cepa que evolucionara para nutrirse de amid\u00f3n, un tipo de gl\u00edcido que \"E. coli\" non pode consumir.\nEn 2013, Joao Xavier publicou un experimento no cal \"Pseudomonas aeruginosa\", cando estaba suxeita a repetidas roldas de condici\u00f3ns nas cales necesitaba enxamiarse (agrup\u00e1rense as c\u00e9lulas) para adquirir comida, desenvolveron a capacidade de \"hiper-enxamiamento\" a velocidades un 25% m\u00e1is r\u00e1pidas que os organismos da li\u00f1a base, desenvolvendo moitos flaxelos, cando os organismos da li\u00f1a base ti\u00f1an un s\u00f3 flaxelo. Un dato importante foi que este desenvolvemento era extraordinariamente repetible.\nExperimentos en protozoos.\nBussotti e colaboradores illaron amastigotes de \"Leishmania donovani\" e cultiv\u00e1ronos \"in vitro\" durante 3.800 xeraci\u00f3ns (36 semanas). O cultivo destes parasitos permitiu comprobar como se adaptaron \u00e1s condici\u00f3ns \"in vitro\" compensando a perda dunha quinasa relacionada con NIMA, importante para a correcta progresi\u00f3n da mitose, ao aumentar a expresi\u00f3n doutra quinasa ort\u00f3loga segundo avanzaban as xeraci\u00f3ns do cultivo. Ademais, observouse como \"L. donovani\" adaptouse ao cultivo \"in vitro\" ao reducirse a expresi\u00f3n de 23 transcritos relacionados coa biox\u00e9nese flaxelar e aumentarse a expresi\u00f3n de cl\u00fasteres de prote\u00ednas ribosomais e RNA non codificantes como os RNA pequenos nucleolares. Os flaxelos son considerados menos necesarios polo parasito no cultivo in vitro e por tanto o paso das xeraci\u00f3ns leva cara \u00e1 s\u00faa eliminaci\u00f3n, provocando un aforro de enerx\u00eda pola menor motilidade para que a proliferaci\u00f3n e velocidade de crecemento no cultivo sexa maior. Os snoRNA amplificados producen tam\u00e9n unha maior bios\u00edntese ribosomal, maior bios\u00edntese proteica e por tanto maior velocidade de crecemento do cultivo. Estas adaptaci\u00f3ns que se observaron ao longo das xeraci\u00f3ns de parasitos est\u00e1n gobernadas por variaci\u00f3ns no n\u00famero de copias (CNV) e interacci\u00f3ns epist\u00e1ticas entre os xenes afectados, e permiten xustificar a inestabilidade xen\u00f3mica que presenta Leishmania grazas \u00e1 s\u00faa regulaci\u00f3n postranscripcional da expresi\u00f3n x\u00e9nica."}
{"id": "344461", "revid": "5863", "url": "https://gl.wikipedia.org/wiki?curid=344461", "title": "Benito Castro Nogueira", "text": "Benito Castro Nogueira, nado en 1923 en Ald\u00e1n e finado en Cangas o 27 de outubro de 2010, foi un p\u00e1rroco galego.\nTraxectoria.\nComezou sendo p\u00e1rroco no ano 1957, na igrexa da Inmaculada Concepci\u00f3n, daquela situada no n\u00famero 58 da Avenida de Ram\u00f3n Nieto de Vigo. Foi art\u00edfice do levantamento da actual igrexa da Inmaculada Concepci\u00f3n, co\u00f1ecida popularmente coma \"Os Picos\". Foi moi querido polos fregueses e deu acubillo no templo as asembleas de traballadores na etapa final do franquismo, o que fixo que fora vixiado pola polic\u00eda da \u00e9poca.\nReco\u00f1ecementos.\nEn 1993 d\u00e9uselle o seu nome \u00e1 segunda traves\u00eda da r\u00faa de Toledo da cidade de Vigo, detr\u00e1s da igrexa da Inmaculada Concepci\u00f3n."}
{"id": "344462", "revid": "98629", "url": "https://gl.wikipedia.org/wiki?curid=344462", "title": "Carlos II con armadura", "text": "Carlos II con armadura\u00a0 \u00e9 unha pintura ao \u00f3leo de\u00a01681\u00a0realizada polo pintor espa\u00f1ol Juan Carre\u00f1o de Miranda (1614-1685) do rei de Espa\u00f1a Carlos II. O n\u00famero de artistas reais, baixo control de Carlos II, fixo que puidese estar en posesi\u00f3n dunha das mellores colecci\u00f3ns de Europa.\u00a0Este cadro atop\u00e1base orixinalmente nunha sala del Escorial, hoxe pertence ao Museo do Prado de Madrid co n\u00famero de inventario P07101.\nDescrici\u00f3n.\nO personaxe \u00e9 un retrato de corpo enteiro do mozo\u00a0Carlos II de Espa\u00f1a co pelo longo e vestido cun equipo militar en forma de armadura, botas de montar, a espada e o cetro.\u00a0A armadura est\u00e1 decorada coa\u00a0cruz de Borgo\u00f1a\u00a0e un brillante sol.\u00a0Detr\u00e1s do rei p\u00f3dese ver unha mesa apoiada sobre le\u00f3ns de bronce, encima da cal se atopa un casco e unha luva.\u00a0No fondo, detr\u00e1s dunha balaustrada, alb\u00edscanse dous buques de guerra disparando can\u00f3ns.\nHistoria.\nCarlos II foi o \u00faltimo Habsburgo que reinou en Espa\u00f1a, naceu con discapacidades f\u00edsicas e mentais e dependeu de coidadores durante toda a s\u00faa vida.\u00a0O artista tivo un traballo dif\u00edcil para presentar ao rei tanto de forma idealizada como \u00e1 vez realista. De acordo coa dataci\u00f3n da imaxe, o rei contaba con 20 anos de idade.\u00a0Foi nesta obra a primeira vez que foi representado con vestiduras militares, as referencias b\u00e9licas do fondo do retrato, ref\u00edrense \u00e1s guerras con\u00a0Lu\u00eds XIV\u00a0de Francia. Os s\u00edmbolos debuxados na armadura son os pertencentes \u00e1 que usou Filipe II\u00a0na batalla de San Quint\u00edn do ano 1557. Os exames realizados na pintura con raios X mostraron, que baixo a capa actual, hai un retrato do rei cuns 10 anos de idade."}
{"id": "344464", "revid": "59564", "url": "https://gl.wikipedia.org/wiki?curid=344464", "title": "Malvares", "text": "O top\u00f3nimo galego Malvares pode referirse a:\nO nome Malvares tam\u00e9n pode referirse ao m\u00fasico galego"}
{"id": "344467", "revid": "23204", "url": "https://gl.wikipedia.org/wiki?curid=344467", "title": "Arola macha", "text": ""}
{"id": "344468", "revid": "23204", "url": "https://gl.wikipedia.org/wiki?curid=344468", "title": "Carallote de rei", "text": ""}
{"id": "344469", "revid": "23204", "url": "https://gl.wikipedia.org/wiki?curid=344469", "title": "Ripa maseiras", "text": ""}
{"id": "344470", "revid": "1131", "url": "https://gl.wikipedia.org/wiki?curid=344470", "title": "Henry Adams (hom\u00f3nimos)", "text": "O nome Henry Adams pode referirse a:"}
{"id": "344473", "revid": "98629", "url": "https://gl.wikipedia.org/wiki?curid=344473", "title": "Cambridge, Massachusetts", "text": "Cambridge \u00e9 unha cidade situada no condado de Middlesex no estado de Massachusetts, Estados Unidos. No censo de 2010 ti\u00f1a unha poboaci\u00f3n de 105.162 habitantes e unha densidade poboacional de 5.713,94 persoas por km\u00b2. Segundo a Oficina do Censo dos Estados Unidos, Cambridge ten unha superficie total de 18,4\u00a0km\u00b2, dos que 16,54\u00a0km\u00b2 corresponden a terra firme e 1,87\u00a0km\u00b2 (o 10,15 %) \u00e9 auga.\nCambridge \u00e9 co\u00f1ecida por ser a cidade sede da Universidade de Harvard e do Instituto Tecnol\u00f3xico de Massachusetts (MIT).\u00a0\nA cidade.\nA poboaci\u00f3n de Cambridge \u00e9 moi diversa. Os seus residentes, co\u00f1ecidos como \"cantabrigians\" (adaptado ao galego ser\u00eda \"cantabriguense\"), van desde distinguidos profesores do MIT e de Harvard a familias de clase obreira, pasando por inmigrantes de todo o mundo. A primeira uni\u00f3n civil entre persoas do mesmo sexo nos Estados Unidos realizouse na sede da municipalidade de Cambridge (\"Cambridge City Hall\").\nEsta diversidade contrib\u00fae a un ambiente liberal e pode ser comparado con Berkeley, California, nalg\u00fans aspectos. Isto, xunto coas hist\u00f3ricas protestas estudant\u00eds e un rexeitamento ao control legal das rendas de arrendamento, valeulle a sarc\u00e1stica denominaci\u00f3n de \"Rep\u00fablica Popular de Cambridge\". Cambridge \u00e9 hoxe en d\u00eda unha cidade renovada urbanamente, de clase media-alta e cun crecente mercado de propiedades, cruzando o r\u00edo desde Boston. Tam\u00e9n se co\u00f1ece como a \"ribeira esquerda de Boston\".\nCambridge foi tam\u00e9n chamada por alg\u00fans a \"cidade das prazas\" (\"City of Squares\" en ingl\u00e9s), xa que a maior parte dos seus distritos comerciais son grandes intersecci\u00f3ns co\u00f1ecidas como \"squares.\" Na rexi\u00f3n de Nova Inglaterra, o termo \"square\" apl\u00edcase a unha \u00e1rea comercial, xeralmente formada arredor da intersecci\u00f3n de tres ou m\u00e1is r\u00faas.\u00a0Cada unha destas prazas fai as veces dun centro veci\u00f1al. Entre elas incl\u00faense Kendall Square, Central Square, Harvard Square, Porter Square, Inman Square e Lechemere Square.\nEntre os barrios residenciais est\u00e1n Cambridgeport, ao oeste de Central Square, cara ao r\u00edo Charles; Riverside, ao sur de avenida Massachusetts cara ao r\u00edo Charles, entre Central e Harvard Square; East Cambridge; Wellington-Harrington; North Cambridge; Agassiz; Avon Hill; Brattle Street; Strawberry Hill; e Mid Cambridge, delimitada por Central, Harvard, Inman Square, e a cidade de Somerville.\nNa marxe occidental de Cambridge, o Cemiterio de Mount Auburn \u00e9 co\u00f1ecido polos distinguidos personaxes que est\u00e1n al\u00ed sepultados, as\u00ed como polo seu magn\u00edfico paisaxismo e polo seu salientable arboredo.\nHistoria.\nCambridge estableceuse co nome de \"Newtowne\" en 1630. Newtowne foi unha das numerosas cidades fundadas polos 700 colonos puritanos orixinais da Colonia da ba\u00eda de Massachusetts, baixo o mandato do gobernador John Winthorp. O sitio orixinal do poboado estivo no que hoxe \u00e9 o coraz\u00f3n de Harvard Square, entanto que a cidade abrangu\u00eda unha \u00e1rea moito m\u00e1is grande que a actual, con varias \u00e1reas perif\u00e9ricas que se converteron en cidades independentes a trav\u00e9s dos anos: Newton (orixinalmente Newtown) en 1690, Lexington (Cambridge Farms) en 1712, e Arlington (West Cambridge) e Brighton (Little Cambridge), que foron anexadas a Boston en 1807.\nEn 1636 a colonia fundou o Harvard College para formar ministros, e elixiuse Newtowne como sede. En 1638 cambi\u00f3uselle o nome \u00e1 cidade polo de \"Cambridge\" (en relaci\u00f3n a Cambridge, Inglaterra) para reflectir a s\u00faa condici\u00f3n como o centro de educaci\u00f3n superior na colonia.\nCambridge creceu paseni\u00f1o como unha poboaci\u00f3n eminentemente agr\u00edcola, seguindo o cami\u00f1o cara a Boston, a capital colonial, ao longo de 13 quil\u00f3metros. Na \u00e9poca da Guerra de Independencia, a maior\u00eda dos residentes viv\u00edan preto de Common e Harvard College, con granxas e facendas que abrangu\u00edan a maior parte da cidade. A maior\u00eda dos habitantes eran descendentes dos primeiros colonos puritanos, a\u00ednda que hab\u00eda tam\u00e9n unha pequena elite de Anglicanos \"respectables\" que non estiveron implicados na vida da cidade, preocupados das s\u00faas facendas, dos seus investimentos e do comercio, vivindo ao longo do cami\u00f1o a Watertown (actual Brattle Street). A maior\u00eda desas leiras foron confiscadas despois da Revoluci\u00f3n e vendidas aos lealistas.\nEntre 1790 e 1840, Cambridge comezou a crecer rapidamente coa construci\u00f3n da ponte West Boston ou Longfellow en 1792, que conectou a cidade directamente con Boston, facendo innecesario viaxar os 13 quil\u00f3metros a trav\u00e9s de Boston Neck, Roxbury e Brookline para cruzar o r\u00edo Charles. En 1809 constru\u00eduse unha segunda ponte, a Canal Bridge, que cruza a canle Middlesex. As novas pontes e v\u00edas fixeron que os terreos agr\u00edcolas e as marismas se transformasen nun distrito industrial e residencial. Axi\u00f1a se constru\u00edron estradas como a Concord Turnpike (actual Broadway e avenida Concord) e a Middlesex Turnpike (r\u00faa Hampshire e avenida Massachusetts ao nord\u00e9s de Porter Square), e as actuais r\u00faas Cambridge, Main e Harvard foron cami\u00f1os para conectar distintas \u00e1reas de Cambridge cara \u00e1s pontes. Ademais, nesa mesma \u00e9poca, os ferrocar\u00eds entrecruzaron a cidade favorecendo o desenvolvemento de Porter Square e a creaci\u00f3n da veci\u00f1a cidade de Somerville, a partir das zonas rurais de Charlestown.\nCambridge converteuse na segunda cidade do estado de Massachusetts en 1846. O seu centro comercial tam\u00e9n comezou a trasladarse desde Harvard Square a Central Square, zona que pasou a ser o centro da cidade. Entre 1850 e 1900, Cambridge adquiriu a maior parte da s\u00faa actual fisionom\u00eda, inclu\u00edndo o desenvolvemento do tranv\u00eda suburbano ao longo das estradas, barrios industriais e de clase obreira en East Cambridge, construci\u00f3n de confortables casas de clase media en antigas facendas en Cambridgeport e Mid-Cambridge, e zonas de clase alta preto da Universidade de Harvard e nos outeiros menos elevados da cidade. A chegada do ferrocarril a North Cambridge e Northwest Cambridge permitiu os tres maiores cambios na cidade: o desenvolvemento de f\u00e1bricas de ladrillos e a construci\u00f3ns feitas neste material entre as avenidas Massachusetts, Concord e Alewife Brook; a f\u00e1brica de xeo de Frederic Tudor en Fresh Pond; e a conversi\u00f3n en parcelas das derradeiras facendas para a s\u00faa conversi\u00f3n en subdivisi\u00f3ns residenciais, o que permitir\u00eda constru\u00edr vivendas para os milleiro de inmigrantes que se chegaron a traballar nas novas industrias.\nEn 1920, Camdridge era unha das principais cidades industriais de Nova Inglaterra, con preto de 120.000 habitantes. Como a industria no leste dos Estados Unidos comezou a declinar coa Gran Depresi\u00f3n e logo coa segunda guerra mundial, Cambridge perdeu boa parte da s\u00faa base industrial. Ademais, comezou a transici\u00f3n desde ser un centro industrial a un intelectual. A Universidade Harvard sempre foi importante na cidade (tanto pola cantidade de terreo da que \u00e9 dona como pola importancia institucional), pero comezou a exercer un papel m\u00e1is dominante na vida e a cultura da cidade. A mudanza do Instituto Tecnol\u00f3xico de Massachusetss desde Boston en 1912 asegurou o status de Cambridge como o centro intelectual dos Estados Unidos.\nDespois dos anos 50, a poboaci\u00f3n da cidade comezou a baixar lentamente, e as familias comezaron a verse substitu\u00eddas por persoas solteiras e parellas novas. A finais do s\u00e9culo XX, Cambridge ti\u00f1a un dos mercados inmobibliarios m\u00e1is expansivos no nordeste dos Estados Unidos\nDemograf\u00eda.\nSegundo o censo de 2010, dos 105.162 habitantes, Cambridge estaba composto por un 66,57 % de brancos, un 11,65 % de negros, un 0,23 % de amerindios, un 15,1 % de asi\u00e1ticos, un 0,04 % de insulares do Pac\u00edfico e un 6,41 doutras razas ou de varias razas a un tempo. Do total da poboaci\u00f3n, o 7,58 % eran latinoamericanos de diferentes razas."}
{"id": "344474", "revid": "98629", "url": "https://gl.wikipedia.org/wiki?curid=344474", "title": "H\u00e9rcules separa os montes Calpe e Abyla", "text": "H\u00e9rcules separa os montes Calpe e Abyla \u00e9 unha pintura ao \u00f3leo de\u00a01634 realizada polo pintor espa\u00f1ol Francisco de Zurbar\u00e1n. At\u00f3pase exposta na sala 26a do Museo do Prado en Madrid, procedente da antiga Colecci\u00f3n Real do Palacio do Bo Retiro.\nDescrici\u00f3n.\nA pintura representa ao heroe grego\u00a0H\u00e9rcules, que se atopa no centro da composici\u00f3n realizando un grande esforzo tratando de mover dous cant\u00eds.\u00a0M\u00f3strase de p\u00e9 espido coas pernas abertas e lixeiramente flexionadas, o torso e a cabeza est\u00e1n inclinados cara a adiante.\u00a0As mans soste\u00f1en d\u00faas pezas de metal, adheridas \u00e1s rocas cortadas que tenta separar o heroe.\u00a0Entre ambos os pe\u00f1ascos e detr\u00e1s do personaxe, obs\u00e9rvase unha pequena parte do mar.\nA composici\u00f3n desta pintura est\u00e1 centralizada na esforzada acci\u00f3n do heroe, o cal cun dif\u00edcil escorzo do que non se atopou referencia visual anterior e que, igual que sucede co resto das obras que compo\u00f1en a serie, foi pensado para ser visto desde abaixo. Son especialmente interesantes as soluci\u00f3ns pict\u00f3ricas achegadas polo pintor para resolver as distintas zonas da obra. O autor aboceta de forma moi simple as rocas e o fondo mar\u00edtimo, e realiza este \u00faltimo mediante pequenas pinceladas m\u00e1is empastadas. No corpo de H\u00e9rcules, at\u00f3pase a cor en densidades diferentes que serven para mostrar a coherencia anat\u00f3mica a este complicado escorzo.\nTem\u00e1tica.\nA escena desta pintura recolle unha das obras da serie que lle foi encargada a Zurbar\u00e1n para decorar o Sal\u00f3n de Reinos do Palacio do Bo Retiro. A serie mitol\u00f3xica deb\u00eda representar Os doce traballos de H\u00e9rcules. Ao ser inventariados sen nome de autor, non se atribu\u00edu a s\u00faa completa autor\u00eda at\u00e9 o ano 1945, grazas \u00e1 documentaci\u00f3n atopada onde se recoll\u00eda o pago a Zurbaran \u00abpor dez cadros dos traballos de H\u00e9rcules\u00bb.\nNo testamento de Carlos II o tema rex\u00edstrase err\u00f3neamente como un \u00abH\u00e9rcules sostendo a b\u00f3veda celeste\u00bb -cando H\u00e9rcules foi Atlante do mundo-, e o historiador El\u00edas Tormo en 1911, identificou o episodio como o da separaci\u00f3n de Calpe (Pe\u00f1\u00f3n de Xibraltar) e Abyla (Monte Hacho, en Ceuta), un tema practicamente inexistente para os autores do mundo cl\u00e1sico, como sinalou Rosa L\u00f3pez Torrijos. Esta estudosa rexeita a interpretaci\u00f3n de Tormo por considerar que soamente S\u00e9neca fixo referencia ao episodio, sen ter repercusi\u00f3n algunha nos autores espa\u00f1ois, m\u00e1is atentos a relatar a colocaci\u00f3n das d\u00faas soadas columnas, co episodio \"Non plus ultra\", que cambiar\u00eda logo Carlos I, grazas aos seus territorios ultramarinos, por div\u00edsaa Plus ultra. Lembra L\u00f3pez Torrijos que, segundo textos como a \"Historia general de Espa\u00f1a\" do pai Mariana, as columnas eran en realidade d\u00faas pe\u00f1ascos que serviron para estreitar o paso de auga entre o Atl\u00e1ntico e o Mediterr\u00e1neo. Profundando nesta idea, a mesma autora sinala a actitude de H\u00e9rcules neste lenzo, tirando para si das empu\u00f1aduras, reflectindo a actitude de achegar os dous pe\u00f1ascos; unha observaci\u00f3n que parece convincente e que reforzar\u00eda a visi\u00f3n do monarca espa\u00f1ol como cohesionador e non separador de terras e reinos. Con todo Baltasar de Victoria, unha d\u00e9cada antes da realizaci\u00f3n desta serie, citou expresamente o episodio da separaci\u00f3n dos montes. Tanto na narraci\u00f3n de Mariana como na de Victoria, faise referencia \u00e1 relaci\u00f3n de H\u00e9rcules con Espa\u00f1a e a creaci\u00f3n de div\u00edsaa dos Austrias, o que xustificar\u00eda a inclusi\u00f3n do episodio no ciclo dos traballos e a s\u00faa especial marca hisp\u00e1nica. As columnas de H\u00e9rcules son tam\u00e9n utilizadas polas cidades de C\u00e1diz e Melilla e no emblema de Andaluc\u00eda as\u00ed como no escudo de armas de Espa\u00f1a."}
{"id": "344476", "revid": "839", "url": "https://gl.wikipedia.org/wiki?curid=344476", "title": "Epifaniy Shanov", "text": "Epifaniy Shanov (en ), nado o 18 de outubro de 1849 en Kazanlak e finado o 17 de febreiro de 1940 tam\u00e9n en Kazanlak, foi un eclesi\u00e1stico cat\u00f3lico b\u00falgaro, vigairo apost\u00f3lico de Macedonia entre 1895 e 1924.\nTraxectoria.\nNaceu co nome de Boncho Genchev Shanov, e educouse inicialmente en Kazanlak. Aos 12 anos comezou a estudar no ximnasio grecocat\u00f3lico de Edirne que levaba a Congregaci\u00f3n da Resurrecci\u00f3n de Cristo. Posteriormente proseguiu os seus estudos en Roma, e en 1873 foi ordenado sacerdote para a vigair\u00eda de Macedonia, comezando o seu ministerio en Tesal\u00f3nica.\nLogo da marcha do vigairo Lazar Mladenov, o 23 de xullo de 1895 foi nomeado vigairo apost\u00f3lico e bispo titular de Livias. Recibiu a consagraci\u00f3n episcopal o 8 de setembro.\nEn 1909 presentou a renuncia, mais iso non foi aceptado polo delegado apost\u00f3lico en Constantinopla. Dirixiu a vigair\u00eda durante as guerras balc\u00e1nicas. Logo da guerra perdera a s\u00faa diocese, que deixou na pr\u00e1ctica de existir. Retirado en Kazanlak, o 17 de decembro de 1921 o papa aceptou a s\u00faa renuncia. Finou en Kazanlak o 17 de decembro de 1940."}
{"id": "344478", "revid": "1131", "url": "https://gl.wikipedia.org/wiki?curid=344478", "title": "O Cabalo", "text": ""}
{"id": "344479", "revid": "47401", "url": "https://gl.wikipedia.org/wiki?curid=344479", "title": "Cabalos", "text": "O top\u00f3nimo galego Cabalos p\u00f3dese referir a:\nCabalos tam\u00e9n se pode referir a:"}
{"id": "344481", "revid": "1576", "url": "https://gl.wikipedia.org/wiki?curid=344481", "title": "C64", "text": ""}
{"id": "344482", "revid": "1576", "url": "https://gl.wikipedia.org/wiki?curid=344482", "title": "C-64", "text": ""}
{"id": "344483", "revid": "1576", "url": "https://gl.wikipedia.org/wiki?curid=344483", "title": "C= 64", "text": ""}
{"id": "344484", "revid": "1576", "url": "https://gl.wikipedia.org/wiki?curid=344484", "title": "CBM 64", "text": ""}
{"id": "344485", "revid": "1576", "url": "https://gl.wikipedia.org/wiki?curid=344485", "title": "VIC-64", "text": ""}
{"id": "344486", "revid": "1131", "url": "https://gl.wikipedia.org/wiki?curid=344486", "title": "A Cabalgada", "text": ""}
{"id": "344487", "revid": "1131", "url": "https://gl.wikipedia.org/wiki?curid=344487", "title": "Os Cabalos", "text": ""}
{"id": "344488", "revid": "1576", "url": "https://gl.wikipedia.org/wiki?curid=344488", "title": "Quilobyte", "text": ""}
{"id": "344489", "revid": "54030", "url": "https://gl.wikipedia.org/wiki?curid=344489", "title": "Marseille", "text": ""}
{"id": "344496", "revid": "85894", "url": "https://gl.wikipedia.org/wiki?curid=344496", "title": "Campins", "text": "Campins \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nXeograf\u00eda.\nLimita cos concellos de Sant Celoni \u00f3 sur, Gualba na parte leste e Fogars de Montcl\u00fas na parte do noroeste. Existen moitos bosques de sobreiras, casti\u00f1eiros e pi\u00f1eiros. A riqueza natural e paisax\u00edstica \u00e9 moi importante. Parte do territorio est\u00e1 protexido baixo a figura do Parque Natural do Montseny."}
{"id": "344497", "revid": "110502", "url": "https://gl.wikipedia.org/wiki?curid=344497", "title": "A Paz insta \u00e1s igrexas \u00e1 tolerancia", "text": "A Paz insta \u00e1s igrexas \u00e1 tolerancia\u00a0(en ) \u00e9 unha pintura dun artista neerland\u00e9s an\u00f3nimo da primeira metade da d\u00e9cada de 1600. Pertence \u00f3 Rijksmuseum de \u00c1msterdam, deixado en pr\u00e9stamo \u00f3 Museo Catharijneconvent de Utrecht.\nDescrici\u00f3n.\nNunha escena interior at\u00f3panse arredor dunha mesa Jean Calvin cun tenreiro asado,\u00a0\u00e1 s\u00faa esquerda o Papa sostendo unha ola e con dous gatos no colo, \u00f3 outro lado do papa, tam\u00e9n sentado\u00a0Marti\u00f1o Lutero tocando o la\u00fade.\u00a0A car\u00f3n dunha cheminea, de xeonllos, p\u00f3dese ver \u00f3 anabaptista Menno Simons\u00a0con pan nunha bandexa.\u00a0\u00c1 esquerda da pintura est\u00e1 a personificaci\u00f3n feminina da Paz cunha p\u00f3la de oliveira na man.\u00a0Na estancia hai pendurados dous cadros: sobre o armario da dereita\u00a0a caridade cos seus fillos.\u00a0Na parede do fondo est\u00e1 representada a Paz xunto coa xustiza. Arredor da escena central am\u00f3sanse textos explicativos en verso.\nMercado en 1968 de xeito an\u00f3nimo en Francia polo coleccionista Bosman de Bruxelas, foi doado o mesmo ano \u00f3 Rijksmuseum de \u00c1msterdam, dende o ano 1977 est\u00e1 prestado \u00f3 Museo Catharijneconvent, de Utrecht."}
{"id": "344498", "revid": "23204", "url": "https://gl.wikipedia.org/wiki?curid=344498", "title": "Vrede maant de kerken tot verdraagzaamheid", "text": ""}
{"id": "344499", "revid": "5863", "url": "https://gl.wikipedia.org/wiki?curid=344499", "title": "Luis Mar\u00eda Alonso Girgado", "text": ""}
{"id": "344500", "revid": "5863", "url": "https://gl.wikipedia.org/wiki?curid=344500", "title": "Xurxo Alonso Garc\u00eda", "text": ""}
{"id": "344502", "revid": "25871", "url": "https://gl.wikipedia.org/wiki?curid=344502", "title": "Bricbarca", "text": "A bricbarca \u00e9, tradicionalmente, un veleiro de tres mastros.\nEstrutura.\nO seu aparello est\u00e1 formado por velas cadradas nos dous primeiros paus, chamados trinquete e maior, ao estilo dos bergant\u00edns ou das fragatas; \u00e9 dicir, con velas dispostas nos paus colgando de vergas transversais respecto ao eixe lonxitudinal da nave (o que vai desde a proa at\u00e9 a popa). A s\u00faa caracter\u00edstica distintiva \u00e9 a de ter un terceiro mastro, o de mesana, con velas cangrexa e escandalosa.\nAs bricbarcas pod\u00edan teren catro ou m\u00e1is paus; isto \u00e9, no centro ti\u00f1an dous ou tres paus maiores, pero sempre s\u00f3 o \u00faltimo (o de mesana) era o de velas cangrexa e escandalosa.\nDiferenzas con outros veleiros.\nAs bricbarcas difer\u00e9ncianse das goletas e dos pailebotes en que estes te\u00f1en s\u00f3 un pau (o trinquete) con vela cadrada e os subsecuentes te\u00f1en velas cangrexas.\nHistoria.\nA bricbarca apareceu na segunda metade do s\u00e9culo XVII, empreg\u00e1ndose de forma usual at\u00e9 o s\u00e9culo XIX. Caracteriz\u00e1base pola gran superficie v\u00e9lica que era capaz de despregar para os seus desprazamientos oce\u00e1nicos. As bricbarcas das mari\u00f1as de guerra que \u00edan artilladas con can\u00f3ns denomin\u00e1banse corvetas.\nHoxe en d\u00eda nas armadas modernas, como calquera gran veleiro, as bricbarcas util\u00edzanse principalmente como barcos escolas. A xeito de exemplo temos as catro bricbarcas irm\u00e1s constru\u00eddas polos Astilleros Celaya S. A. (Bilbao, Espa\u00f1a), para as armadas hispanoamericanas:"}
{"id": "344505", "revid": "96271", "url": "https://gl.wikipedia.org/wiki?curid=344505", "title": "Manuae, Illas da Sociedade", "text": "O atol de Manua'e (tam\u00e9n co\u00f1ecido como Fenua'Ura e Putai en tahitiano e Scilly en ingl\u00e9s) at\u00f3pase a uns 60 km ao noroeste de Maupihaa e a 255 km ao oeste de Maupiti. \u00c9 a m\u00e1is occidental das Illas da Sociedade nas Illas de Sotavento, a 350 km ao oeste de Bora Bora e a 550 km ao oeste de Pape'ete.\nXeograf\u00eda.\nManua'e consiste nun anel de illas duns 10-11 km de di\u00e1metro, separadas por pasaxes non navegables e s\u00f3 uns poucos metros por riba do nivel do mar. Os motus est\u00e1n cubertos principalmente con palma de coco e mato tropical con praias de area, e comprenden unha superficie total de aproximadamente 3,5 km\u00b2.\nAdministraci\u00f3n.\nO atol forma parte da comuna (municipio) de Maupiti na subdivisi\u00f3n administrativa de Illas de Sotavento.\nReserva natural.\nA lagoa do atol, reserva natural desde 1992, \u00e9 fogar de numerosas especies raras. As praias son populares entre os quelonioideos, inclu\u00edda a tartaruga mari\u00f1a verde (en perigo de extinci\u00f3n), que vai anualmente tombarse nas praias de Manua'e a comezos de novembro. O atol \u00e9 tam\u00e9n fogar de grandes bancos de ostras, con ata 4 mill\u00f3ns de exemplares.\nHistoria.\nO primeiro europeo que visitou Manua'e foi o navegante brit\u00e1nico Samuel Wallis en 1767. Estableceuse al\u00ed unha pequena aldea, os restos da cal a\u00ednda se poden atopar na parte norte da illa principal. O atol foi o sitio do naufraxio en 1855 do tres mastros \"Julia Ann\". A s\u00faa tripulaci\u00f3n e pasaxeiros, inclu\u00edndo 24 mulleres e nenos, viviron no atol durante dous meses. Nese tempo lograron constru\u00edr un barco co que navegaron ata Ra'i\u0101tea. Non hai evidencia de que as illas fosen habitadas permanentemente antes do naufraxio do \"Julia Ann\", cuxos pasaxeiros eran principalmente morm\u00f3ns quen viaxaban de Australia aos Estados Unidos. A partir de 1952 as illas foron visitadas regularmente polos comerciantes de copra. Durante a d\u00e9cada de 1960 eses visitantes ocasionais comezaron a capturar un gran n\u00famero de tartarugas de mar ata que as s\u00faas actividades foron restrinxidas legalmente en 1971. Hoxe en d\u00eda o atol \u00e9 visitada regularmente polos pescadores de Ra'i\u0101tea.\nAs illas non te\u00f1en conexi\u00f3ns regulares de buques ou aeroli\u00f1as con outros lugares da Polinesia francesa. Son propiedade da \"Compagnie Fran\u00e7aise de Tahit\u00ed\", que cultivou 57.000 cocoteiras al\u00ed na d\u00e9cada de 1920. A plantaci\u00f3n, agora abandonada, chegou a producir ata 70 toneladas de copra anuais.\nO 25 de xu\u00f1o de 2005 a familia Silverwood de California, chocou contra o arrecife nun catamar\u00e1n de 17 metros, o \"Emerald Jane\". Grazas a unha radiobaliza de emerxencia fixo unha chamada de socorro. Foron atopados por un avi\u00f3n da mari\u00f1a de guerra francesa, recollidos pola familia residente Taputo e trasladados nun helic\u00f3ptero o 26 de xu\u00f1o. John Silverwood, o capit\u00e1n do \"Emerald Jane\", perdeu unha perna, e describiu a experiencia no libro \"Black Wave\"."}
{"id": "344506", "revid": "23204", "url": "https://gl.wikipedia.org/wiki?curid=344506", "title": "R\u00edo Charles", "text": "O r\u00edo Charles (en ingl\u00e9s: Charles River) \u00e9 un curso de auga dunha lonxitude pouco importante, que separa os municipios de Boston, na beira dereita, e Cambridge, na beira esquerda. A s\u00faa fonte \u00e1chase a 129 quil\u00f3metros do seu esteiro no lago Boto (Hopkinton). Cruza 58 cidades desde o leste do estado de Massachusetts, antes de desembocar no porto de Boston e o oc\u00e9ano Atl\u00e1ntico. A s\u00faa conca est\u00e1 moi urbanizada e est\u00e9ndese sobre 798\u00a0km\u00b2. O nivel de contaminaci\u00f3n das s\u00faas augas f\u00edxolle obxecto dunha atenci\u00f3n moi especial por parte das autoridades. Varios campus universitarios ocupan estas d\u00faas beiras: Harvard, Universidade de Boston, Brandeis University e o prestixioso Instituto Tecnol\u00f3xico de Massachusetts (MIT).\nHistoria.\nDurante a \u00e9poca precolombiana, os amerindios utilizaban o r\u00edo Charles para o transporte e a pesca. No s\u00e9culo XVII, John Smith d\u00e1lle o seu nome actual na honra do rei Carlos I de Inglaterra. Coa fundaci\u00f3n e logo o desenvolvemento da cidade de Boston, desv\u00edanse as s\u00faas augas (canle de Mother Brook) para abastecer os mu\u00ed\u00f1os e obter as\u00ed a enerx\u00eda indispensable para as fraguas e para a industria t\u00e9xtil. No s\u00e9culo XIX, uns 30 quil\u00f3metros dos bordos do r\u00edo foron acondicionados polos paisaxistas Charles Eliot e Arthur Shurcliff, alumnos do famoso Frederick Law Olmsted, que dese\u00f1aron vinte parques e superficies naturais desde a Ponte Charlestown, na Praza Watertown.\nO r\u00edo Charles conta con 23 pasos, entre pontes e t\u00faneles. A construci\u00f3n da primeira ponte (Watertown Dam) data do s\u00e9culo XVII, arredor de 1634, e a m\u00e1is recente, Leonard P. Zakim Bridge, ergueuse en 2003.\nNa m\u00fasica.\nO r\u00edo Charles menci\u00f3nase na canci\u00f3n pop \"Dirty Water\" (\"Auga sucia\"), do grupo The Standells, que se considerou en ocasi\u00f3ns un himno non oficial da cidade de Boston. Foi escrita cando Boston ti\u00f1a problemas coa contaminaci\u00f3n da auga:\nTras diversos episodios relacionados coa insalubridade do r\u00edo, en 1996, o gobernador William Weld mergullouse vestido no r\u00edo para demostrar o seu compromiso coa s\u00faa limpeza. Hoxe a situaci\u00f3n \u00e9 ben distinta; en xullo de 2013 permitiuse novamente o ba\u00f1o libre e a nataci\u00f3n por primeira vez desde hab\u00eda 50 anos. Previamente, en xullo de 2007, lev\u00e1rase a cabo no r\u00edo Charles a competici\u00f3n de nataci\u00f3n \"Charles River Masters Swim Race \"."}
{"id": "344507", "revid": "65337", "url": "https://gl.wikipedia.org/wiki?curid=344507", "title": "Charles River", "text": ""}
{"id": "344508", "revid": "89787", "url": "https://gl.wikipedia.org/wiki?curid=344508", "title": "Desembarco de soldados procedentes de Cuba", "text": "Desembarco de soldados procedentes de Cuba (en ) \u00e9 un debuxo de carb\u00f3n sobre papel de 38,4 x 55,4\u00a0cm do pintor\u00a0Llu\u00eds Graner (1863-1929). At\u00f3pase nos fondos do Museo Nacional de Arte de Catalu\u00f1a en Barcelona, co n\u00famero de inventario 026775-D e procedente da adquisici\u00f3n realizada no ano 1911 da colecci\u00f3n Casellas.\nHistoria.\nPintado en 1898, representa a volta e desembarco dos soldados espa\u00f1ois vencidos na\u00a0Guerra Hispano-Estadounidense, co\u00f1ecida popularmente como a Guerra de Cuba e que tivo, como consecuencia posterior, mediante os acordos de Par\u00eds do 10 de decembro de 1898, que os Estados Unidos adquirisen Cuba, Filipinas, Porto Rico e Guam."}
{"id": "344509", "revid": "23204", "url": "https://gl.wikipedia.org/wiki?curid=344509", "title": "Desembarcament de soldats procedents de Cuba", "text": ""}
{"id": "344510", "revid": "10599", "url": "https://gl.wikipedia.org/wiki?curid=344510", "title": "Felipe de Marichalar e Borb\u00f3n", "text": ""}
{"id": "344511", "revid": "10599", "url": "https://gl.wikipedia.org/wiki?curid=344511", "title": "Victoria de Marichalar e Borb\u00f3n", "text": ""}
{"id": "344513", "revid": "23204", "url": "https://gl.wikipedia.org/wiki?curid=344513", "title": "L\u00edmite dunha sucesi\u00f3n", "text": "O l\u00edmite dunha sucesi\u00f3n \u00e9 un dos conceptos m\u00e1is antigos da an\u00e1lise matem\u00e1tica. Este concepto est\u00e1 estreitamente ligado ao de converxencia; unha sucesi\u00f3n de elementos dun conxunto \u00e9 converxente se e s\u00f3 se no mesmo conxunto existe un elemento (que se co\u00f1ece como l\u00edmite) ao que a sucesi\u00f3n se aproxima tanto como se desexe a partir dun momento dado. Se unha sucesi\u00f3n ten l\u00edmite, dise que \u00e9 unha sucesi\u00f3n converxente, e que a sucesi\u00f3n converxe ou tende ao l\u00edmite. En caso contrario, a sucesi\u00f3n \u00e9 diverxente.\nA definici\u00f3n significa que eventualmente todos os elementos da sucesi\u00f3n se aproximan tanto como queiramos ao valor l\u00edmite. A condici\u00f3n que imp\u00f3n que os elementos se atopen arbitrariamente pr\u00f3ximos aos elementos subseguintes non implica, en xeral, que a sucesi\u00f3n te\u00f1a un l\u00edmite.\nA idea de proximidade d\u00e1 lugar a distintas definici\u00f3ns de l\u00edmite dependendo do conxunto onde se definiu a sucesi\u00f3n.\nL\u00edmite dunha sucesi\u00f3n de n\u00fameros reais.\nDefinici\u00f3n formal.\nO termo xeral dunha sucesi\u00f3n formula_1 ten l\u00edmite formula_2, cando formula_3 tende a formula_4, se para todo valor formula_5 por pequeno que sexa, existe un valor formula_6 a partir do cal se formula_7 temos que a distancia de formula_2 a formula_9 \u00e9 menor que formula_10, \u00e9 dicir:\nformula_11.\nNotaci\u00f3n.\nformula_12\nou\nformula_13\nou tam\u00e9n\nou simplemente\nL\u00edmite dunha sucesi\u00f3n complexa.\nDise que a sucesi\u00f3n converxe cara a un complexo formula_23 se e s\u00f3 se\n\u00c9 a mesma definici\u00f3n que para formula_25, con m\u00f3dulo en lugar do valor absoluto.\nP\u00f3dese escribir \nAs sucesi\u00f3ns complexas converxentes pos\u00faen as mesmas propiedades que as sucesi\u00f3ns reais, ag\u00e1s as de relaci\u00f3n de orde: o l\u00edmite \u00e9 \u00fanico, unha sucesi\u00f3n converxente ten m\u00f3dulo limitado, toda sucesi\u00f3n de Cauchy converxe (en efecto, formula_28 \u00e9 tam\u00e9n completo).\nTipos de converxencia.\nConverxencia puntual.\nO concepto de converxencia puntual \u00e9 un dos varios sentidos nos que unha sucesi\u00f3n de funci\u00f3ns pode converxer a unha funci\u00f3n particular.\nUnha sucesi\u00f3n de funci\u00f3ns formula_35 definidas nun conxunto non baleiro formula_36 con valores nun espazo m\u00e9trico formula_37 \"converxe puntualmente\" a unha funci\u00f3n formula_38 se\npara cada formula_39 fixo. Isto significa que\nA sucesi\u00f3n de funci\u00f3ns formula_40 con formula_41 converxe puntualmente \u00e1 funci\u00f3n formula_42 posto que\npara cada formula_41 fixo.\nConverxencia uniforme.\nUnha sucesi\u00f3n de funci\u00f3ns formula_35 definidas nun conxunto non baleiro formula_36 con valores nun espazo m\u00e9trico formula_37 \"converxe uniformemente\" a unha funci\u00f3n formula_38 se para todo formula_48 existe un enteiro formula_49 (que depende de formula_50) tal que\npara todo formula_39 e todo formula_52. \u00c9 dicir,\nO concepto de converxencia uniforme \u00e9 un concepto m\u00e1is forte que o de converxencia puntual. En , formula_49 pode depender de formula_50 e de formula_55 mentres que en , formula_49 s\u00f3 pode depender de formula_50. As\u00ed, toda sucesi\u00f3n que converxe uniformemente, converxe puntualmente. O enunciado rec\u00edproco \u00e9 falso, e un contraexemplo cl\u00e1sico constit\u00faeno as sucesi\u00f3n de funci\u00f3ns formula_58 definidas por formula_59. Esta sucesi\u00f3n converxe puntualmente \u00e1 funci\u00f3n\nxa que\nmentres que formula_60 Non obstante esta sucesi\u00f3n non converxe uniformemente, pois para formula_61 non existe un formula_49 que satisfaga .\nDe especial interese \u00e9 o espazo das funci\u00f3ns continuas formula_63 definidas sobre un compacto formula_64 Neste caso, unha sucesi\u00f3n de funci\u00f3ns formula_65 converxe uniformemente a unha funci\u00f3n formula_66 se, e s\u00f3 se, converxe na norma do sup, \u00e9 dicir,\nSucesi\u00f3ns noutros espazos matem\u00e1ticos.\nUnha sucesi\u00f3n de elementos formula_67 dun espazo m\u00e9trico formula_37 converxe a un elemento formula_69 se para todo n\u00famero formula_70 existe un enteiro positivo formula_71 (que depende de formula_50) tal que\nIntuitivamente, isto significa que os elementos formula_73 da sucesi\u00f3n se poden facer \"arbitrariamente pr\u00f3ximos\" a formula_55 se formula_75 \u00e9 \"suficientemente grande\", xa que formula_76 \"determina\" a distancia entre formula_73 e formula_55. A partir da definici\u00f3n \u00e9 posible demostrar que se unha sucesi\u00f3n converxe, o fai cara a un \u00fanico l\u00edmite.\nA definici\u00f3n apl\u00edcase en particular aos espazos vectoriais normados e aos espazos con produto interno. No caso dun espazo normado formula_79 a norma formula_80 induce a m\u00e9trica formula_81 para cada formula_82; no caso dun espazo con produto interno formula_83 o produto interno formula_84 induce a norma formula_85 para cada formula_86\nConverxencia uniforme sobre compactos.\nConverxencia d\u00e9bil.\nUnha sucesi\u00f3n dise que converxe debilmente a x ou en sentido d\u00e9bil se para toda funci\u00f3n linear f, f(Xn) converxe a f(X).\nPor exemplo a serie 1/n dende n=1 ata infinito converxe debilmente a cero porque:\nlim f(1/n) = lim n/n*f(1/n) = lim 1/n*f(n/n) = lim 1/n*f(1) = 0\npor ser f linear.\nL\u00edmite nun espazo topol\u00f3xico.\nUnha xeneralizaci\u00f3n desta relaci\u00f3n, para unha sucesi\u00f3n de puntos formula_87 nun espazo topol\u00f3xico \"T\":\nDe forma intuitiva, supo\u00f1endo que se ten unha sucesi\u00f3n de puntos (por exemplo un conxunto infinito de puntos numerados utilizando os n\u00fameros naturais) nalg\u00fan tipo de obxecto matem\u00e1tico (por exemplo os n\u00fameros reais ou un espazo vectorial) que admite o concepto de \"veci\u00f1anza\" (no sentido de \"todos os puntos dentro dunha certa distancia dun dado punto fixo\"). Un punto \"L\" \u00e9 \"o l\u00edmite da sucesi\u00f3n\" se para toda veci\u00f1anza que se defina, todos os puntos da sucesi\u00f3n (coa posible excepci\u00f3n dun n\u00famero finito de puntos) est\u00e1n pr\u00f3ximos a \"L\". Isto pode ser interpretado como se houbese un conxunto de esferas de tama\u00f1os decrecentes ata cero, todas centradas en \"L\", e para calquera destas esferas, s\u00f3 existise un n\u00famero finito de n\u00fameros f\u00f3ra dela.\nUnha sucesi\u00f3n converxente pos\u00fae un \u00fanico l\u00edmite se \"T\" \u00e9 un espazo de Hausdorff; por exemplo a recta real estendida, o plano complexo, os seus subconxuntos (\"\u211d\", \"\u211a\", \"\u2124\"...) e produtos cartesianos (\u211dn...).\nTeor\u00eda da probabilidade.\nEn teor\u00eda da probabilidade existen diferentes noci\u00f3ns de converxencia: converxencia de funci\u00f3ns medibles, converxencia en distribuci\u00f3n e l\u00edmites de variables aleatorias."}
{"id": "344515", "revid": "19415", "url": "https://gl.wikipedia.org/wiki?curid=344515", "title": "RC Biasca", "text": ""}
{"id": "344516", "revid": "10599", "url": "https://gl.wikipedia.org/wiki?curid=344516", "title": "EQUO", "text": ""}
{"id": "344517", "revid": "88215", "url": "https://gl.wikipedia.org/wiki?curid=344517", "title": "Cayetano Mart\u00ednez de Irujo", "text": "Cayetano Luis Mart\u00ednez de Irujo y Fitz-James Stuart, nado en Madrid o 4 de abril de 1963, IV Duque de Arjona e XIV Conde de Salvaterra, Grande de Espa\u00f1a, \u00e9 un xinete espa\u00f1ol de equitaci\u00f3n, na especialidade de saltos. \u00c9 o quinto fillo de Cayetana Fitz-James Stuart, XVIII duquesa de Alba (1926-2014) e Luis Mart\u00ednez de Irujo y Art\u00e1zcoz (1919-1972).\nParticipou nos Xogos Ol\u00edmpicos de Barcelona 1992 conseguindo un 4\u00ba posto en saltos por equipos. En 2006 proclamouse en Benahav\u00eds campi\u00f3n de Espa\u00f1a de saltos, con Kesberoy St. Aubert. Desde 2012 e ata 2015, que foi destitu\u00eddo por unha moci\u00f3n de censura presentada por Antonio Garc\u00eda-Plata (sucesor no cargo), presidiu a Asociaci\u00f3n de Deportistas, en substituci\u00f3n de Emilio S\u00e1nchez Vicario.\nTam\u00e9n foi actor, interpretando ao Duque de Wellington na pel\u00edcula \"Goya's Ghosts\" de Milo\u0161 Forman."}
{"id": "344518", "revid": "25871", "url": "https://gl.wikipedia.org/wiki?curid=344518", "title": "Benahav\u00eds", "text": "Benahav\u00eds \u00e9 un concello espa\u00f1ol da provincia de M\u00e1laga, en Andaluc\u00eda. Ti\u00f1a unha poboaci\u00f3n de 7.105 habitantes en 2015.\nAt\u00f3pase na comarca da Costa del Sol Occidental, entre Marbella, Estepona e Ronda. \u00c9 unha vila de monta\u00f1a, situada a 7\u00a0km da costa, na Serran\u00eda de Ronda.\nBenahav\u00eds mestura o tipismo dos tradicionais pobos brancos da provincia de M\u00e1laga coa modernidade dunhas infraestruturas tur\u00edsticas propias do s\u00e9culo XXI. O municipio re\u00fane unha decena de campos de golf, diversos recursos para a pr\u00e1ctica de deportes de aventura nunha fermosa contorna natural e unha variada oferta gastron\u00f3mica."}
{"id": "344519", "revid": "1576", "url": "https://gl.wikipedia.org/wiki?curid=344519", "title": "New Zealand", "text": ""}
{"id": "344520", "revid": "1576", "url": "https://gl.wikipedia.org/wiki?curid=344520", "title": "Aotearoa", "text": ""}
{"id": "344521", "revid": "1576", "url": "https://gl.wikipedia.org/wiki?curid=344521", "title": "Neozeland\u00e9s", "text": ""}
{"id": "344522", "revid": "98629", "url": "https://gl.wikipedia.org/wiki?curid=344522", "title": "Cefeida", "text": "Unha cefeida \u00e9 unha estrela variable, xigante ou superxigante amarela, de 4 a 15 veces m\u00e1is masiva que o Sol e de 100 a 30 000 m\u00e1is luminosa, cuxo brillo var\u00eda de 0,1 a 2 magnitudes segundo un per\u00edodo ben definido de entre 1 e 135 d\u00edas (deste feito deriva o seu nome de estrela variable). Nome\u00e1ronse a partir do prototipo que supuxo a estrela \u03b4 da constelaci\u00f3n de Cepheus. A estrela Polar considerouse unha cefeida, polo menos ata 1994, cando parec\u00eda que o seu brillo se volvera estable, sen que aparecese explicaci\u00f3n ningunha para ese cambio.\nHistoria.\nHenrietta Swan Leavitt, entre os anos 1910 e 1920, na Universidade de Harvard, clasificou as cefeidas das nebulosas de Magall\u00e3es. Swan decatouse de que hab\u00eda unha relaci\u00f3n entre os per\u00edodos das cefeidas e o seu brillo. Atopou unha relaci\u00f3n entre o per\u00edodo de variaci\u00f3n (o tempo entre dous m\u00e1ximos ou m\u00ednimos) e a media da luminosidade aparente desas estrelas e, xa que logo, a s\u00faa luminosidade absoluta, xa que a distancia das estrelas entre si no interior da nebulosa \u00e9 insignificante en comparaci\u00f3n \u00e1 s\u00faa distancia \u00e1 Terra. Por tanto, \u00e9 suficiente medir a distancia dunha destas cefeidas (por exemplo, polo m\u00e9todo da paralaxe), para obter unha relaci\u00f3n xeral entre o seu per\u00edodo e a s\u00faa luminosidade absoluta e determinar a distancia de calquera outra cefeida observada. Esta medida realizouna por primeira vez Harlow Shapley en 1916, na universidade de Harvard,\u00a0 quen conclu\u00edu a descuberta de Henrietta Leavitt. A partir desta data, as cefeidas convert\u00e9ronse nunha referencia para medir a distancia das estrelas ou das galaxias m\u00e1is afastadas no Universo. Por desgraza, este m\u00e9todo est\u00e1 limitado \u00e1 distancia m\u00e1xima a que se pode observar unha estrela situada dentro dunha galaxia.\nCaracter\u00edsticas.\nRecente, a\u00ednda que de estrutura m\u00e1is evolucionada que a do Sol, unha cefeida debe a s\u00faa enerx\u00eda luminosa \u00e1s reacci\u00f3ns de fusi\u00f3n nuclear que, na s\u00faa rexi\u00f3n central, transforman o helio en carbono. D\u00e9beselle a Arthur Eddington (1926) unha primeira explicaci\u00f3n das variaci\u00f3ns da luminosidade. A parte externa da estrela contrae e dil\u00e1tase alternativamente, por causa dun desequilibrio das forzas ligadas \u00e1 presi\u00f3n do gas e \u00e1 gravidade. Estes movementos acomp\u00e1\u00f1anse de cambios de temperatura responsables da variaci\u00f3n peri\u00f3dica da luminosidade. O per\u00edodo de variaci\u00f3n do brillo dunha cefeida representa arredor de d\u00faas veces o tempo que lle leva a unha onda de presi\u00f3n propagarse desde o centro da estrela \u00e1 s\u00faa superficie. Ese per\u00edodo depende do estado do medio atravesado pola onda e, xa que logo, constit\u00fae unha valiosa fonte de informaci\u00f3n sobre a estrutura interna da estrela.\nPapel no c\u00e1lculo de distancias.\nAs cefeidas xogan un papel moi importante como padr\u00f3ns das escalas de distancia no Universo, grazas \u00e1 relaci\u00f3n entre per\u00edodo e luminosidade que as caracteriza: unha cefeida e m\u00e1is luminosa canto m\u00e1is longo \u00e9 o seu per\u00edodo de variaci\u00f3n do brillo. Ao que se co\u00f1ece o per\u00edodo dunha cefeida, doadamente medible, a relaci\u00f3n entre per\u00edodo e luminosidade permite determinar o brillo intr\u00ednseco da estrela. Por unha simple comparaci\u00f3n co seu brillo aparente, podemos deducir a s\u00faa distancia e, xa que logo, que da galaxia que alberga.\nUnha relaci\u00f3n xen\u00e9rica da forma:\npermite deducir a distancia \"d\" dunha cefeida cl\u00e1sica expresada en parsecs a partir do seu per\u00edodo \"P\" e da s\u00faa magnitude aparente \"MI\" no infravermello pr\u00f3ximo (banda l) e \"MV\" en luz visible. Public\u00e1ronse varios valores experimentais dos coeficientes \"a\", \"b\" e \"c\":\nMoi brillantes e, por tanto, visible desde lonxe, as cefeidas det\u00e9ctanse na actualidade noutras galaxias ademais da nosa, ata distancias de 80 mill\u00f3ns deanos luz aproximadamente, grazas ao telescopio espacial Hubble. Estas determinaci\u00f3ns de distancias son esenciais para o c\u00e1lculo do valor da constante de Hubble, que mide o ritmo de expansi\u00f3n do Universo. O punto delicado reside na calibraci\u00f3n absoluta da relaci\u00f3n entre per\u00edodo e luminosidade, que require determinar de xeito preciso a distancia de, polo menos, algunhas cefeidas situadas na nosa Galaxia.\nAdemais, despois da determinaci\u00f3n da luminosidade dunha cefeida a partir da relaci\u00f3n entre o per\u00edodo e luminosidade, c\u00f3mpre co\u00f1ecer que as galaxias, e daquela as cefeidas que conte\u00f1en, non son id\u00e9nticas sen\u00f3n diferentes pola s\u00faa composici\u00f3n qu\u00edmica. Isto \u00e9 o que apareceu nos \u00faltimos anos coa an\u00e1lise de gran n\u00famero de cefeidas detectadas en d\u00faas galaxias veci\u00f1as, as nebulosas de Magall\u00e3es.\nA medici\u00f3n da luminosidade das cefeidas constit\u00fae un dos moitos m\u00e9todos existentes para determinar a distancia dunha estrela."}
{"id": "344523", "revid": "65337", "url": "https://gl.wikipedia.org/wiki?curid=344523", "title": "Cefeidas", "text": ""}
{"id": "344524", "revid": "65337", "url": "https://gl.wikipedia.org/wiki?curid=344524", "title": "Estrela variable cefeida", "text": ""}
{"id": "344525", "revid": "65337", "url": "https://gl.wikipedia.org/wiki?curid=344525", "title": "Variable cefeida", "text": ""}
{"id": "344526", "revid": "98629", "url": "https://gl.wikipedia.org/wiki?curid=344526", "title": "Parque Nacional Ala Archa", "text": "O Parque Nacional Ala Archa \u00e9 un espazo protexido alpino nas monta\u00f1as de Tian Shan do Quirguicist\u00e1n, foi establecido en 1962 e fixa a uns 40\u00a0km ao sur de Bixkek. O parque, que incl\u00fae o desfiladeiro do r\u00edo Ala-Archa e as monta\u00f1as que o rodean, \u00e9 un destino popular para excursionistas, sendeiristas, esquiadores, as\u00ed como os alpinistas que pesquisan retos de xeo e rochas. O parque cobre uns 200 quil\u00f3metros cadrados, e a s\u00faa altitude var\u00eda duns 1500 metros \u00e1 entrada, a un m\u00e1ximo de 4895 metros no Pico de Semenova Tian-Shanski, o pico m\u00e1is alto da cordilleira Ala Tau do Tian Shan. Hai m\u00e1is de 20 glaciares e uns 50 picos de monta\u00f1a no parque. Amais dous r\u00edos m\u00e1is pequenos, o Adygene e o Ak-Sai.\nEn lingua kirguiz, o \"Archa\" (\u0410\u0440\u0447\u0430), que d\u00e1 nome ao parque, \u00e9 un cimbro brillante ou de moitas cores de moita tradici\u00f3n no Quirguicist\u00e1n, que usando o fume da queima de madeira, os kirguiz escorrentan aos malos esp\u00edritos. Malia iso, o \"archa\" non se planta preto da casa, porque se cre que mina a enerx\u00eda dos poboadores que viven preto do lugar.\nFauna.\nO terreo dif\u00edcil e a ampla diversidade da vexetaci\u00f3n causa unha gran variedade de vida salvaxe. Especialmente rica en composici\u00f3n de especias de aves. No territorio do Parque natural habitan 40 especies de mam\u00edferos e m\u00e1is de 163 especies de aves. Entre os mam\u00edferos at\u00f3panse a cabra montesa, o leopardo das neves, o xabaril, o teixugo, o lobo e a marmota."}
{"id": "344535", "revid": "89787", "url": "https://gl.wikipedia.org/wiki?curid=344535", "title": "Eben\u00e1ceas", "text": "As eben\u00e1ceas (Ebanaceae) son unha familia de plantas arb\u00f3reas ou arbustivas pertencente \u00e1 orde Ericales. Componse de case 800 taxons espec\u00edficos e infraespec\u00edficos aceptados (uns 60 en \"Euclea\" e 8 en \"Lissocarpa\") - dos case 2.000 descritos, en xeral de pa\u00edses tropicais.\nDescrici\u00f3n.\nSon \u00e1rbores ou arbustos, xeralmente dioicas, \u00e1s veces monoicas ou pol\u00edgamas. Follas alternas ou raramente opostas, simples, enteiras sen est\u00edpulas. Inflorescencias cimosas ou flores solitarias, axilares, actinomorfas, as estaminadas con ovario vestixial e as pistiladas a mi\u00fado con estaminodios; c\u00e1liz connado, 3\u20137-lobado, persistente e a mi\u00fado acrescente no froito; corola de p\u00e9talos soldados, 3\u20137-lobada, imbricada, de prefloraci\u00f3n espiral ou \u00e1s veces valvada; estames insertados \u00e1 base do tubo da corola ou ao recept\u00e1culo, xeralmente (1) 2 (\u20135) veces o n\u00famero de l\u00f3bulos da corola e en 2 verticilos; anteras con dehiscencia lonxitudinal ou \u00e1s veces poricida; xineceo sinc\u00e1rpico, estilos 2\u20138, fusionados a maior parte da s\u00faa lonxitude e con aparencia de ser un s\u00f3, ou ben case libres, ovario s\u00fapero, (2) 3\u20138 (\u201310)-carpelar, cada carpelo a mi\u00fado partido no medio e ent\u00f3n os l\u00f3culos en dobre n\u00famero que os carpelos, \u00f3vulos 1 (2) por l\u00f3culo. Froito unha baga xeralmente zumarenta a algo cori\u00e1cea ou \u00e1s veces unha c\u00e1psula.\nSubfamilias e x\u00e9neros.\nEbenoideae.\nUns 750 taxons aceptados, dos cales os m\u00e1is importantes ou co\u00f1ecidos son:"}
{"id": "344537", "revid": "27249", "url": "https://gl.wikipedia.org/wiki?curid=344537", "title": "Ebenaceae", "text": ""}
{"id": "344540", "revid": "23204", "url": "https://gl.wikipedia.org/wiki?curid=344540", "title": "Prusia", "text": "Prusia (en alem\u00e1n: \"Preu\u00dfen\" ou \"Preussen\"; en polaco: \"Prusy\"; en ruso: \u041f\u0440\u0443\u0301\u0441\u0441\u0438\u044f; en lat\u00edn: \"Borussia\", \"Prutenia\") foi un Estado do mar B\u00e1ltico entre Pomerania, Polonia e Lituania que existiu dende finais da idade media. Despois de 1701, o seu nome estendeuse a un estado m\u00e1is grande xurdido de Brandeburgo-Prusia, que finalmente abrangueu case toda a Alema\u00f1a do norte, e existiu ata o final da segunda guerra mundial. Como a segunda superpotencia alem\u00e1, Prusia tivo un papel importante no concerto europeo de potencias dende o s\u00e9culo XVIII e foi un destacado centro da Ilustraci\u00f3n. Iniciu progresivas reformas no s\u00e9culo XIX e finalmente converteuse na forza impulsora detr\u00e1s da fundaci\u00f3n do estado naci\u00f3n alem\u00e1n.\nOrixinariamente, o nome Prusia s\u00f3 se refer\u00eda ao n\u00facleo do estado da Orde Teut\u00f3nica na antiga \u00e1rea tribal dos prusios, un pobo b\u00e1ltico occidental, e os territorios que xurdiron f\u00f3ra do Sacro Imperio Romano Xerm\u00e1nico. Despois de que o elector Hohenzollern de Brandeburgo (como Duque de Prusia en 1701) asumise o t\u00edtulo de rei en Prusia, a designaci\u00f3n xeral do reino de Prusia converteuse na norma para todas as posici\u00f3ns da s\u00faa casa dentro e f\u00f3ra do imperio.\nDe ser un estado membro da Confederaci\u00f3n Alem\u00e1 dende 1815, o reino de Prusia converteuse no poder supremo da Confederaci\u00f3n Alem\u00e1 do Norte en 1866 e do Imperio Alem\u00e1n en 1871. En 1918, transformouse no Estado Libre Republicano de Prusia, considerado o \"baluarte da democracia\" na Rep\u00fablica de Weimar. Por\u00e9n, despois do golpe de estado de Prusia de 1932 e do \"Gleichschaltung\" durante a era nazi, o Estado libre perdeu a s\u00faa autonom\u00eda. Finalmente en 1947, o Consello de Control Aliado declarou a disoluci\u00f3n \"de iure\" de Prusia.\nDende 2004, todos os territorios que unha vez perceron a Prusia, ag\u00e1s Kaliningrado, forman parte da Uni\u00f3n Europea."}
{"id": "344545", "revid": "89787", "url": "https://gl.wikipedia.org/wiki?curid=344545", "title": "Locus de trazo cuantitativo", "text": "Un locus de trazo cuantitativo ou QTL (do ingl\u00e9s \"quantitative trait locus\") \u00e9 unha secci\u00f3n de ADN (o locus) que se correlaciona cunha variaci\u00f3n nun fenotipo (o trazo ou car\u00e1cter cuantitativo). O QTL est\u00e1 ligado ou cont\u00e9n os xenes que controlan ese fenotipo. Os QTLs m\u00e1panse identificando que marcadores moleculares (como SNPs ou AFLPs) se correlacionan co trazo observado. Este \u00e9 a mi\u00fado un paso inicial na identificaci\u00f3n e secuenciaci\u00f3n dos xenes exactos que causan a variaci\u00f3n no trazo.\nOs trazos cuantitativos son fenotipos (caracter\u00edsticas) que var\u00edan gradualmente e que poden ser atribu\u00eddas a efectos polix\u00e9nicos, \u00e9 dicir, o produto de dous ou m\u00e1is xenes e das influencias ambientais.\nHistoria.\nOs principios da herdanza mendeliana foron descubertos a mediados do s\u00e9culo XIX e redescubertos a principios do s\u00e9culo XX. A medida que as ideas de Mendel se espallaron os xenetistas empezaron a conectar as leis de Mendel da herdanza de factores sinxelos coa evoluci\u00f3n darwinista. Para os primeiros xenetistas non estaba claro que a variaci\u00f3n gradual en trazos como o tama\u00f1o corporal (\u00e9 dicir, dominancia incompleta) fose causada pola herdanza de factores xen\u00e9ticos sinxelos. A\u00ednda que o propio Darwin observou que as caracter\u00edsticas endog\u00e1micas de razas peculiares de pombas se herdaban de acordo coas leis de Mendel (malia que Darwin non co\u00f1ec\u00eda as leis de Mendel naquel momento), non era obvio que estas caracter\u00edsticas seleccionadas por criadores de razas de pombas puidesen explicar de maneira similar as variaci\u00f3ns cuantitativas na natureza.\nUn intento temper\u00e1n feito por William Ernest Castle de unificar as leis da herdanza mendeliana coa teor\u00eda de especiaci\u00f3n de Darwin supo\u00f1\u00eda a idea de que as especies se fan diferentes unhas doutras a medida que algunha das especies adquire un novo factor mendeliano. As conclusi\u00f3ns de Castle estaban baseadas na observaci\u00f3n de que novos trazos que poden ser estudados no laboratorio e que mostran patr\u00f3ns de herdanza mendeliana reflicten unha gran desviaci\u00f3n do tipo silvestre, e Castle cr\u00eda que a adquisici\u00f3n de tales caracter\u00edsticas \u00e9 a base da \"variaci\u00f3n descontinua\" que caracteriza a especiacion. Darwin discutiu a herdanza de caracter\u00edsticas mutantes similares pero non o considerou un requisito para a especiaci\u00f3n. En vez diso, Darwin usou a emerxencia de tales caracter\u00edsticas en poboaci\u00f3ns endog\u00e1micas como evidencia de que a mutaci\u00f3n pode ocorrer aleatoriamente en poboaci\u00f3ns reprodutoras, o que \u00e9 unha premisa central do seu modelo de selecci\u00f3n na natureza. En etapas posteriores da s\u00faa carreira, Castle refinar\u00eda o seu modelo de especiaci\u00f3n para permitir que pequenas variaci\u00f3ns contrib\u00faan \u00e1 especiaci\u00f3n co paso do tempo. Tam\u00e9n puido demostrar este punto por cruzamento selectivo de poboaci\u00f3ns de ratas de laboratorio para obter un fenotipo chamado \"hooded\" (cunha pigmentaci\u00f3n no corpo que parece que ten unha carapucha) en varias xeraci\u00f3ns.\nOs intentos de Castle foron quizais os primeiros intentos feitos na literatura cient\u00edfica de dirixir por selecci\u00f3n artificial a evoluci\u00f3n dun trazo cunha variaci\u00f3n subxacente continua, a\u00ednda que a pr\u00e1ctica fora empregada amplamente no desenvolvemento da agricultura e gander\u00eda para obter plantas e gando con caracter\u00edsticas favorables das poboaci\u00f3ns que mostran variaci\u00f3n cuantitativa en trazos como o tama\u00f1o corporal ou rendemento dos grans.\nOs traballos de Castle est\u00e1n entre os primeiros intentos de unificar as leis daquela acabadas de redescubrir da herdanza mendeliana coa teor\u00eda de Darwin da evoluci\u00f3n. Por\u00e9n, pasar\u00edan case trinta anos ata que o marco te\u00f3rico dos trazos complexos da evoluci\u00f3n fose amplamente formalizado. Nun resumo inicial da teor\u00eda da evoluci\u00f3n da variaci\u00f3n continua, Sewall Wright, un estudante graduado que se adestrou baixo a direcci\u00f3n de Castle, resumiu o pensamento contempor\u00e1neo sobre a base xenetica da variaci\u00f3n natural cuantitativa: \"A medida que continuaron os estudos xen\u00e9ticos, mesmo se atopaba que as pequenas diferenzas mendelizan, e calquera car\u00e1cter, suficientemente investigado, resultou estar afectado por moitos factores.\" Wright e outros formalizaron a teor\u00eda da xen\u00e9tica de poboaci\u00f3ns na que se estivera traballando nos 30 anos anteriores, explicando como eses trazos poden ser herdados e crear poboaci\u00f3ns con apareamento estables con caracter\u00edsticas \u00fanicas. A xen\u00e9tica dos trazos cuantitativos hoxe fai uso das observaci\u00f3ns de Wright sobre as relaci\u00f3ns estat\u00edsticas entre xenotipo e fenotipo en familias e poboaci\u00f3ns para comprender como certas caracter\u00edsticas xen\u00e9ticas poden afectar \u00e1 variaci\u00f3n en poboaci\u00f3ns naturais e derivadas.\nTrazos cuantitativos.\nA herdanza polix\u00e9nica \u00e9 a herdanza dunha caracter\u00edstica fenot\u00edpica (trazo) que \u00e9 atribu\u00edble a dous ou m\u00e1is xenes e pode ser medida cuantitativamente. A herdanza multifactorial \u00e9 a herdanza polix\u00e9nica que tam\u00e9n incl\u00fae interacci\u00f3ns co ambiente. A diferenza dos trazos monox\u00e9nicos, os trazos polix\u00e9nicos non seguen os patr\u00f3ns da herdanza mendeliana (categor\u00edas discretas), sen\u00f3n que os seus fenotipos var\u00edan tipicamente ao longo dun gradiente continuo representado por unha curva camp\u00e1 de distribuci\u00f3n normal.\nUn exemplo de trazo polix\u00e9nico \u00e9 a variaci\u00f3n da cor da pel humana. Varios factores x\u00e9nicos que determinan a cor pa pel natural dunha persoa, que modifican s\u00f3 un deses xenes pode cambiar a cor da pel lixeiramente ou, nalg\u00fans casos, como en SLC24A5, moderadamente. Moitas desordes con compo\u00f1entes xen\u00e9ticos son polix\u00e9nicas, inclu\u00edndo o autismo, cancro, diabetes e moitas outras. A maior\u00eda das caracter\u00edsticas fenot\u00edpicas son o resultado da interacci\u00f3n de m\u00faltiples xenes.\nExemplos de enfermidades consideradas un resultado dunha \"etiolox\u00eda multifactorial\" son:\nMalformaci\u00f3ns conx\u00e9nitas\nEnfermidades que comezan na idade adulta\nAs enfermidades herdadas multifactorialmente consid\u00e9rase que son a maior\u00eda dos trastornos xen\u00e9ticos humanos que orixinan hospitalizaci\u00f3ns ou coidados especiais.\nOs trazos multifactoriais en xeral.\nSon os trazos controlados tanto polo ambiente coma por un factor xen\u00e9tico.\nUsualmente, os trazos multifactoriais, ademais dos casos de enfermidades, resultan no que vemos como caracter\u00edsticas continuas en organismos, especialmente en humanos como: altura, cor da pel, e masa corporal. Todos estes fenotipos son complicados pola gran cantidade de interacci\u00f3ns que hai entre os xenes e os efctos ambientais. A distribuci\u00f3n continua de trazos como a altura e a cor da pel descritas antes, reflicte a acci\u00f3n de xenes que non manifestan os t\u00edpicos patr\u00f3ns de dominancia e recesividade. En vez diso, as contribuci\u00f3ns de cada locus implicado crese que son aditivas. Os autores distinguiron este tipo de herdanza como \"polix\u00e9nica\", ou \"cuantitativa\".\nAs\u00ed, debido \u00e1 natureza dos trazos polix\u00e9nicos, a herdanza non segue o mesmo patr\u00f3n que un simple cruzamento monoh\u00edbrido ou dih\u00edbrido. A herdanza polix\u00e9nica pode explicarse como herdanza mendeliana en moitos loci, que ten como resultado un trazo con distribuci\u00f3n normal. Se n \u00e9 o n\u00famero de loci implicados, ent\u00f3n os coeficientes da expansi\u00f3n binomial de (a + b)2n dar\u00e1 a frecuencia da distribuci\u00f3n da combinaci\u00f3n de n alelos. Para un n suficientemente alto, esta distribuci\u00f3n binomial empezar\u00e1 a lembrar unha distribuci\u00f3n normal. Desde este punto de vista, unha doenza farase aparente nun dos extremos da distribuci\u00f3n, superado un determinado valor limiar. Esperaranse estados de enfermidade de gravidade crecente canto m\u00e1is se pase do limiar e m\u00e1is lonxe da media estat\u00edstica.\nTipicamente, os QTLs determinan trazos biol\u00f3xicos continuos (que var\u00edan de forma gradual continua, como a altura) a diferenza dos trazos discretos (que te\u00f1en s\u00f3 dous ou varios valores concretos do car\u00e1cter; por exemplo, os ch\u00edcharos de superficie lisa ou engurrada dos experimentos de Mendel).\nAdemais, un s\u00f3 trazo fenot\u00edpico \u00e9 xeralmente determinado por moitos xenes. En consecuencia moitos QTLs est\u00e1n asociados cun s\u00f3 trazo.\nUn locus de trazo cuantitativo (QTL) \u00e9 unha rexi\u00f3n do ADN que est\u00e1 asociada cun determinado trazo fenot\u00edpico. Estes QTLs est\u00e1n xeralmente en distintos cromosomas. Co\u00f1ecer o n\u00famero de QTLs que explica a variaci\u00f3n no trazo fenot\u00edpico informa da arquitectura xen\u00e9tica do trazo. Pode servir para saber que a altura dunha planta, por exemplo, est\u00e1 controlada por moitos xenes cada un cun pequeno efecto, ou por uns poucos xenes con grande efecto.\nOutro uso dos QTLs \u00e9 para identificar os xenes candidatos responsables de orixinar un trazo. Unha vez que se identifica que unha rexi\u00f3n do ADN contrib\u00fae ao fenotipo, esta pode ser secuenciada. A secuencia de ADN dos xenes desta rexi\u00f3n pode ser comparada coas dunha base de datos de ADN de xenes con funci\u00f3n co\u00f1ecida.\nNun desenvolvemento recente, as an\u00e1lises de QTL cl\u00e1sicas son combinadas con perf\u00eds de expresi\u00f3n x\u00e9nica, como as micromatrices de ADN. Estes QTLs de expresi\u00f3n QTLs (eQTLs) describen elementos de control que act\u00faan en cis e en trans da expresi\u00f3n de xenes que xeralmente est\u00e1n asociados a enfermidades. Os efectos epist\u00e1ticos observados foron \u00fatiles para identificar o xene responsable por unha validaci\u00f3n cruzada de xenes dentro dos loci interaccionantes coa informaci\u00f3n contida en bases de datos de rutas metab\u00f3licas e na literatura cient\u00edfica.\nEnfermidades herdables e herdanza multifactorial.\nAs mutaci\u00f3ns que orixinan un estado de enfermidade adoitan ser recesivas, polo que ambos os alelos presentes deben ser mutantes para que a enfermidade se exprese fenotipicamente. Unha enfermidade ou s\u00edndrome pode tam\u00e9n ser o resultado da expresi\u00f3n de alelos mutantes en m\u00e1is dun locus. Cando interv\u00e9n m\u00e1is dun xene, con ou sen causantes ambientais, dicimos que a enfermidade \u00e9 resultado de herdanza multifactorial.\nCantos m\u00e1is xenes estean implicados no cruzamento, m\u00e1is se parecer\u00e1 a distribuci\u00f3n xenot\u00edpica \u00e1 distribuci\u00f3n normal ou de Gauss. Isto mostra que a hedanza multifactorial \u00e9 polix\u00e9nica, e que as frecuencias xen\u00e9ticas poden ser preditas por medio dun cruzamento mendeliano polih\u00edbrido. As frecuencias fenot\u00edpicas son un asunto diferente, especialmente se se ven complicadas polo efecto de factores ambientais.\nO paradigma da herdanza polix\u00e9nica que se utilizou para definir a enfermidade multifactorial encontrou moita oposici\u00f3n. Turnpenny (2004) discutiu como a herdanza polix\u00e9nica non pode explicar algunhas enfermidades como o inicio da diabetes melitus tipo I, e que en casos coma estes non todos os xenes se cre que fan unha contribuci\u00f3n igual.\nO que se acepta como herdanza polix\u00e9nica \u00e9 que todos os loci implicados fan unha contribuci\u00f3n igual aos s\u00edntomas da enfermidade. Isto deber\u00eda orixinar unha curva de distribuci\u00f3n normal de xenotipos. Cando non se produce isto, a idea de herdanza polix\u00e9nica non se pode soster para esa enfermidade.\nAdemais dos exemplos anteriores de enfermidades con compo\u00f1ente xen\u00e9tico e ambiental hai outros como o eccema, dermatite;espi\u00f1a b\u00edfida, e a anencefalia (cranio aberto). A\u00ednda que a esquizofrenia os biopsiquiatras consideran amplamente que ten unha causa multifactorial xen\u00e9tica, non se puideron determinar marcadores xen\u00e9ticos caracter\u00edsticas con seguridade.\nMapado de QTL.\nPara organismos con xenoma co\u00f1ecido, poder\u00edase tratar de exclu\u00edr xenes na rexi\u00f3n identificada cuxa funci\u00f3n se sabe con certa certeza que non estar\u00eda conectada co trazo en cuesti\u00f3n. Se non se disp\u00f3n do xenoma, unha opci\u00f3n pode ser secuenciar a rexi\u00f3n identificada e determinar as funci\u00f3ns aparentes dos xenes polas s\u00faas semellanzas con xenes con funci\u00f3n co\u00f1ecida, usualmente noutros xenomas. Isto pode facerse usando a ferramenta en li\u00f1a BLAST, que permite aos usuarios introducir unha secuencia primaria e buscar secuencias similares dentro da base de datos BLAST de xenes de varios organismos. Xeralmente non \u00e9 o xene que realmente infl\u00fae no trazo fenot\u00edpico, sen\u00f3n unha rexi\u00f3n do ADN que est\u00e1 estreitamente ligada co xene.\nOutro interese dos xenetistas estat\u00edsticos para usar o mapado ou cartograf\u00eda de QTL \u00e9 determinar a complexidade da arquitectura xen\u00e9tica subxacente no trazo fenot\u00edpico. Por exemplo, poden estar interesados en saber se un fenotipo est\u00e1 conformado polo efecto de moitos loci independentes, ou por uns poucos loci, e aqueles loci que interaccionan. Isto pode proporcionar informaci\u00f3n sobre como pode estar evolucionando o fenotipo.\nAn\u00e1lise da varianza.\nO m\u00e9todo m\u00e1is simple de mapado de QTL \u00e9 a an\u00e1lise de varianza (ANOVA, \u00e1s veces chamada \"regresi\u00f3n de marcador\") nun loci marcador. Neste m\u00e9todo, nun cruzamento retr\u00f3grado, pode calcularse un estast\u00edstico t para comparar as medias de dous grupos xenot\u00edpicos de dous marcadores. Para outros tipos de cruzamentos (como os intercruzamentos), nos que hai m\u00e1is de dous posibles xenotipos, \u00fasase unha forma m\u00e1is xeral de ANOVA, que proporciona un estat\u00edstico F. O enfoque ANOVA para o mapado de QTL ten tres importantes puntos febles. Primeiro, non recibimos estimaci\u00f3ns separadas da localizaci\u00f3n QTL e o efecto QTL. A localizaci\u00f3n QTL ind\u00edcase s\u00f3 observando que marcadores d\u00e1 as maiores diferenzas entre as medias dos grupos xenot\u00edpicos, e o efecto QTL aparente nun marcador ser\u00e1 menor que o verdadeiro efecto QTL como resultado da recombinaci\u00f3n entre o marcador e o QTL. Segundo, d\u00e9bese descartar os individuos cuxos xenotipos se perderon no marcador. Terceiro, cando os marcadores est\u00e1n amplamente espazados, o QTL pode estar bastante lonxe de todos os marcadores, e as\u00ed o poder para a detecci\u00f3n de QTL dimin\u00fae.\nMapado de intervalo.\nLander e Botstein desenvolveron mapados de intervalos, que evitan as tres desvantaxes da an\u00e1lise de varianza en loci marcadores. O mapado de intervalo \u00e9 actualmente a aproximaci\u00f3n m\u00e1is utilizada para o mapado de QTL en cruzamentos experimentais. O m\u00e9todo fai uso dun mapado xen\u00e9tico de marcadores tipados, e, como an\u00e1lise de varianza, asume a presenza dun s\u00f3 QTL. No mapado de intervalo, cada locus \u00e9 considerado un por un e calc\u00falase o logaritmo das raz\u00f3ns de probabilidades (LOD score) para o modelo que o locus dado \u00e9 un verdadeiro QTL. A raz\u00f3n de probabilidades est\u00e1 relacionada co coeficiente de correlaci\u00f3n de Pearson entre os fenotipos e os xenotipo marcador para cada individuo no cruzamento experimental.\nO termo \"mapado de intervalo\" \u00e9 usado para estimar a posici\u00f3n dun QTL dentro de dous marcadores (a mi\u00fado indicados como \"tramo de marcadores\" (\"marker-bracket\"). O mapado de intervalo est\u00e1 baseado orixinalmente na m\u00e1xima probabilidade pero hai tam\u00e9n moi boas aproximaci\u00f3ns posibles con simples regresi\u00f3ns.\nOs principios de mapado de QTL son:\n1) A probabilidade pode ser calculada para un conxunto dado de par\u00e1metros (particularmente o efecto QTL e a posici\u00f3n QTL) dados os datos observados nos fenotipos e xenotipos marcadores.\n2) As estimaci\u00f3ns para os par\u00e1metros son aquelas nas que as probabilidades son maiores.\n3) Pode establecerse un limiar de significancia por unha proba de permutaci\u00f3n.\nOs m\u00e9todos convencionais para a detecci\u00f3n de loci de trazos cuantitativos (QTLs) est\u00e1n baseados na comparaci\u00f3n de modelos dun s\u00f3 QTL con modelos que asumen ning\u00fan QTL. Por exemplo no m\u00e9todo de \u201cmapado de intervalo\u201d est\u00edmase a probabilidade para un s\u00f3 QTL putativo en cada localizaci\u00f3n no xenoma. Por\u00e9n, os QTLs localizados noutra parte do xenoma poden ter un efecto interferente. Como consecuencia, o poder de detecci\u00f3n pode quedar comprometido, e as estimaci\u00f3ns das localizaci\u00f3ns e efectos dos QTLs poden estar nesgadas (Lander ed Botstein 1989; Knapp 1991). Mesmo poden aparecer QTLs non existentes denominados \"fantasmas\" (Haley e Knott 1992; Mart\u00ednez e Curnow 1992). Por tanto, \u00e9 obvio que poden maparse m\u00e1is eficazmente e con maior exactitude m\u00faltiples QTLs usando modelos de m\u00faltiples QTL. Un enfoque moi usado para tratar o mapado de QTL cando m\u00faltiples QTL contrib\u00faen ao trazo \u00e9 escanear iterativamente o xenoma e engadir QTLs co\u00f1ecidos ao modelo de regresi\u00f3n a medida que se identifican os QTLs. Este m\u00e9todo, denominado mapado de intervalo composto determina tanto a localizaci\u00f3n coma o tama\u00f1o dos efectos dos QTL con m\u00e1is exactitude que os enfoques de QTL simples, especialmente en poboaci\u00f3ns mapadas pequenas nas que o efecto de correlaci\u00f3n entre xenotipos na poboaci\u00f3n mapada pode ser problem\u00e1tico.\nMapado de intervalo composto.\nNo m\u00e9todo do mapado de intervalo composto (CIM, \"Composite interval mapping\") real\u00edzase o mapado de intervalo usando un subconxunto de loci marcadores como covariables. Estes marcadores serven como proxies para outros QTLs para incrementar a resoluci\u00f3n do mapado de intervalo, ao ter en conta os QTLs ligados e reducir a variaci\u00f3n residual. O problema clave dos CIM ten que ver coa probabilidade de que uns loci marcadores axeitados sirvan como covariables; unha vez que se elixiron, o CIM converte o problema de selecci\u00f3n de modelo nun escaneo unidimensional. Por\u00e9n, a\u00ednda non se resolveu o problema da elecci\u00f3n da covariable marcadora. Non \u00e9 sorprendente que os marcadores apropiados son os que est\u00e1n m\u00e1is pr\u00f3ximos aos verdadeiros QTLs, e as\u00ed se se poden encontrar estes, o problema do mapado de QTL poder\u00eda completarse de todos modos.\nMapado baseado na xenealox\u00eda familiar.\nO mapado de QTL baseado na familia ou mapado baseado no \"pedigree\" familiar (mapado de asociaci\u00f3n e ligamento), implica a m\u00faltiples familias en vez de a unha soa familia. O mapado de QTL baseado na familia foi a \u00fanica maneira de mapar xenes nos casos en que era dif\u00edcil facer cruzamentos experimentais. Por\u00e9n, debido a algunhas desvantaxes, agora os xenetistas de plantas est\u00e1n intentando incorporar alg\u00fans dos m\u00e9todos que se aplicaron primeiramente en xen\u00e9tica humana. O uso desta estratexia baseada no \"pedigree\" familiar foi discutido (Bink et al. 2008). A asociaci\u00f3n e ligamento baseado na familia foi aplicado con \u00e9xito (Rosyara et al. 2009)."}
{"id": "344546", "revid": "27155", "url": "https://gl.wikipedia.org/wiki?curid=344546", "title": "QTL", "text": ""}
{"id": "344547", "revid": "27155", "url": "https://gl.wikipedia.org/wiki?curid=344547", "title": "Trazo cuantitativo", "text": ""}
{"id": "344548", "revid": "27155", "url": "https://gl.wikipedia.org/wiki?curid=344548", "title": "Car\u00e1cter cuantitativo", "text": ""}
{"id": "344549", "revid": "27155", "url": "https://gl.wikipedia.org/wiki?curid=344549", "title": "Herdanza polix\u00e9nica", "text": ""}
{"id": "344550", "revid": "10599", "url": "https://gl.wikipedia.org/wiki?curid=344550", "title": "Cuenca", "text": ""}
{"id": "344551", "revid": "27155", "url": "https://gl.wikipedia.org/wiki?curid=344551", "title": "Car\u00e1cter polix\u00e9nico", "text": ""}
{"id": "344552", "revid": "10599", "url": "https://gl.wikipedia.org/wiki?curid=344552", "title": "Lista de concellos de Albacete", "text": ""}
{"id": "344553", "revid": "10599", "url": "https://gl.wikipedia.org/wiki?curid=344553", "title": "Lista de concellos de Cidade Real", "text": ""}
{"id": "344554", "revid": "10599", "url": "https://gl.wikipedia.org/wiki?curid=344554", "title": "Lista de concellos de Cuenca", "text": ""}
{"id": "344555", "revid": "10599", "url": "https://gl.wikipedia.org/wiki?curid=344555", "title": "Lista de concellos de Guadalaxara", "text": ""}
{"id": "344556", "revid": "10599", "url": "https://gl.wikipedia.org/wiki?curid=344556", "title": "Lista de concellos de Toledo", "text": ""}
{"id": "344557", "revid": "10599", "url": "https://gl.wikipedia.org/wiki?curid=344557", "title": "CTBA", "text": ""}
{"id": "344558", "revid": "22795", "url": "https://gl.wikipedia.org/wiki?curid=344558", "title": "Per\u00edodo alexandrino", "text": ""}
{"id": "344559", "revid": "51040", "url": "https://gl.wikipedia.org/wiki?curid=344559", "title": "Nuevos Ministerios", "text": "Nuevos Ministerios \u00e9 un complexo gobernamental que alberga as sedes de varios ministerios no distrito de Chamber\u00ed, na cidade de Madrid. At\u00f3pase situado no quinteiro delimitado polo Paseo de la Castellana, as r\u00faas Raimundo Fern\u00e1ndez Villaverde e Agust\u00edn de Betancourt e a praza de San Juan de la Cruz.\nO proxecto orixinal \u00e9 obra do arquitecto Secundino Zuazo e desde moi pronto contou co patrocinio do ent\u00f3n Ministro de Obras P\u00fablicas, Indalecio Prieto. A s\u00faa construci\u00f3n iniciouse en 1933 e, a pesar de que se viu paralizada durante a Guerra Civil, todo o complexo quedou finalizado en 1942. Na actualidade acolle a sede dos Ministerios de Fomento e de Emprego e Seguridade Social. Todo o conxunto arquitect\u00f3nico \u00e1chase plenamente integrado no chamado centro AZCA, un dos centros de negocios e oficinas m\u00e1is importantes da capital. Nas proximidades \u00e1chase tam\u00e9n a estaci\u00f3n de Nuevos Ministerios, un intercambiador m\u00faltiple con servizos de autob\u00fas, metro e trens de proximidades."}
{"id": "344560", "revid": "10599", "url": "https://gl.wikipedia.org/wiki?curid=344560", "title": "Novos Ministerios", "text": ""}
{"id": "344561", "revid": "10599", "url": "https://gl.wikipedia.org/wiki?curid=344561", "title": "Secundino Zuazo Ugalde", "text": ""}
{"id": "344562", "revid": "5863", "url": "https://gl.wikipedia.org/wiki?curid=344562", "title": "T\u00e9cnica de pintura", "text": ""}
{"id": "344563", "revid": "85894", "url": "https://gl.wikipedia.org/wiki?curid=344563", "title": "Gualba", "text": "Gualba \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nXeograf\u00eda.\nO concello local\u00edzase no extremo nord\u00e9s do Vall\u00e8s Oriental. Limita \u00f3 nod\u00e9s co concellos de Riells i Vilabrea, \u00f3 sueste cos concellos de Batll\u00f2ria e Tordera, \u00f3 noroeste con Fogars de Montcl\u00fas e Campins e \u00f3 suroeste con Sant Celoni.O seu eixo hidrogr\u00e1fico \u00e9 a riera de Gualba, que recibe auga de diversos regueiros, antes de desembocar no r\u00edo Tordera. A parte alta desta riera, de gran valor paisax\u00edstico, engl\u00f3base dentro do Parque Natural do Montseny.\nDebido a s\u00faa localizaci\u00f3n privilexiada e \u00e1 s\u00faa paisaxe, foron varios os excursionistas e escritores que se inspiraron en Gualba para os seus traballos. Citar \u00f3 rom\u00e1ntico V\u00edctor Balaguer ou Artur Osona. Mais o m\u00e1is salient\u00e1bel foi Eugeni d'Ors coa s\u00faa novela \"Gualba la de mil veus\" (Gualba, a de mil voces)."}
{"id": "344564", "revid": "98629", "url": "https://gl.wikipedia.org/wiki?curid=344564", "title": "Tahini", "text": "Tahini ou tahina (en , en , en que significa \"fari\u00f1a\") \u00e9 unha pasta feita con sementes de s\u00e9samo mo\u00eddas que se emprega en moitos pratos da gastronom\u00eda en Oriente Medio.\nEmprego.\n\u00c9 un ingrediente esencial do hummus (pur\u00e9 de garavanzos) e do baba ganush (pur\u00e9 de berenxenas). Pode tomarse tam\u00e9n untada en pan (principalmente, en pan de pita) e ali\u00f1ada, e ad\u00f3itase dilu\u00edr en zume de lim\u00f3n e auga, engadindo opcionalmente allo para formar un mollo que acompa\u00f1a diversos pratos, como as brochetas de carne (os chamados pinchos morunos), a carne asada (shawarma), as croquetas de garavanzos ou fabas (fal\u00e1fel), ensaladas, etc."}
{"id": "344565", "revid": "23204", "url": "https://gl.wikipedia.org/wiki?curid=344565", "title": "Tahina", "text": ""}
{"id": "344567", "revid": "88628", "url": "https://gl.wikipedia.org/wiki?curid=344567", "title": "A Anunciaci\u00f3n (Fra Angelico, Madrid)", "text": "A Anunciaci\u00f3n \u00e9 un retablo realizado polo pintor toscano do Renacemento Fra Angelico, alcume de Guido di Pietro da Mugello (1400-1455). Est\u00e1 realizado en ouro e t\u00e9mpera sobre t\u00e1boa, e foi pintado contra o 1426. Consta dunha escena principal, co tema da Anunciaci\u00f3n \u00e1 Virxe Mar\u00eda, e dunha predela ou banco con cinco pequenas escenas m\u00e1is. O conxunto mide 194 cm de ancho e 194\u00a0cm de alto. Exh\u00edbese no Museo do Prado de Madrid."}
{"id": "344569", "revid": "1131", "url": "https://gl.wikipedia.org/wiki?curid=344569", "title": "Revelaci\u00f3n", "text": "Nos contextos relixioso e m\u00edstico, co\u00f1\u00e9cese como Revelaci\u00f3n o acceso a unha verdade secreta ou oculta, frecuentemente manifestada a alg\u00fans individuos por unha entidade sobrenatural.\nO revelado \u00e9, por tanto, o dito ou dado a entender, xeralmente por parte dunha divindade ou ser sobrenatural, sobre outra cousa da cal non se ti\u00f1a co\u00f1ecemento previo e que se considera verdade polos que participan da relixi\u00f3n, constitu\u00edndo parte central da s\u00faa vivencia relixiosa.\nRelixi\u00f3ns.\nNo contexto relixioso o concepto de revelaci\u00f3n aparece en:\nMoitas relixi\u00f3ns consideran alg\u00fans dos seus dogmas e partes indiscut\u00edbeis da s\u00faa doutrina como verdades reveladas; desta maneira as relixi\u00f3ns tradicionais poden conservar preceptos da cr\u00edtica racionalista, o cal tende \u00e1 inmutabilidade do n\u00facleo doutrinal. Nese sentido, a noci\u00f3n de revelaci\u00f3n oponse \u00e1 noci\u00f3n cient\u00edfica de co\u00f1ecemento adquirido mediante un esforzo deliberado.\nOutros usos.\nComo extensi\u00f3n do uso do concepto, apl\u00edcase a calquera novidade no campo do co\u00f1ecemento, informaci\u00f3n ou incluso ao xurdimento dunha nova personalidade, por exemplo: Premio Goya ao mellor actor revelaci\u00f3n ou Premio Goya \u00e1 mellor actriz revelaci\u00f3n."}
{"id": "344571", "revid": "5863", "url": "https://gl.wikipedia.org/wiki?curid=344571", "title": "Enrique Su\u00e1rez Gunt\u00edn", "text": "Enrique Su\u00e1rez Gunt\u00edn, nado o 7 de novembro de 1931 no antigo concello de Lavadores (hoxe Vigo) e finado en Vigo o 15 de decembro de 2011 foi un m\u00e9dico galego.\nTraxectoria.\nComezou a exercer no ano 1960, nunha consulta privada da s\u00faa propiedade situada no n\u00famero 91 da Avenida de Ram\u00f3n Nieto, foi co\u00f1ecido coma \"o m\u00e9dico dos pobres\" dado que atend\u00eda de forma gratu\u00edta a quen non pod\u00eda pagar, sendo moi querido polos veci\u00f1os da zona de Lavadores e Cabral. Exerceu na s\u00faa cl\u00ednica ata o seu pasamento, no ano 2011."}
{"id": "344573", "revid": "1131", "url": "https://gl.wikipedia.org/wiki?curid=344573", "title": "Auckland Grammar School", "text": "A Auckland Grammar School \u00e9 unha escola de educaci\u00f3n secundaria de Auckland, Nova Zelandia fundada en 1868 por Sir George Grey. \u00c9 unha das escolas m\u00e1is grandes de Nova Zelandia e acolle alumnado de entre 13 e 18 anos. A escola tam\u00e9n ten un n\u00famero limitado de edificios hospitalarios, os cales at\u00f3panse situados de xeito adxacente \u00e1 escola.\nPol\u00edticas.\nOrixinalmente, as prazas eran poucas e os requisitos para entrar eran moi selectivos. Agora a entrada est\u00e1 determinada polo esquema de matriculaci\u00f3n escolar do goberno de Nova Zelandia. A escola menciona que o incremento dos prezos das casas na zona reduce o acceso \u00e1 escola aos estudantes de niveis socioecon\u00f3micos m\u00e1is baixos."}
{"id": "344575", "revid": "5863", "url": "https://gl.wikipedia.org/wiki?curid=344575", "title": "Escultura renacentista", "text": ""}
{"id": "344577", "revid": "98629", "url": "https://gl.wikipedia.org/wiki?curid=344577", "title": "Permutaci\u00f3n", "text": "En matem\u00e1ticas, unha permutaci\u00f3n \u00e9 a variaci\u00f3n da orde ou da disposici\u00f3n dos elementos dun conxunto.\nPor exemplo, no conxunto {1,2,3}, cada ordenaci\u00f3n posible dos seus elementos, sen repetilos, \u00e9 unha permutaci\u00f3n. Existen un total de 6 permutaci\u00f3ns para estes elementos: \"1,2,3\", \"1,3,2\", \"2,1,3\", \"2,3,1\", \"3,1,2\" e \"3,2,1\".\nDefinici\u00f3n formal.\nA definici\u00f3n intuitiva de permutaci\u00f3n, como ordenamentos dous elementos dun conxunto formal\u00edzase co uso da linguaxe de funci\u00f3ns matem\u00e1ticas.\nPara ilustrar a definici\u00f3n, retomemos o exemplo descrito na introduci\u00f3n. No exemplo, \"X\"={1, 2, 3}.\nEnt\u00f3n, cada correspondencia un a un entre o conxunto {1, 2, 3} nel mesmo equivale a unha forma de ordenar os elementos.\nPor exemplo, a asignaci\u00f3n bixectiva dada por\npode facerse corresponder ao ordenamento \"1, 2, 3\".\nPor outro lado, a asignaci\u00f3n bixectiva dada por\npode facerse corresponder ao ordenamento \"3, 2, 1\".\nNa definici\u00f3n de permutaci\u00f3n, non se establece condici\u00f3n algunha sobre \"X\", o que pode incluso ser infinito. Por\u00e9n, \u00e9 com\u00fan considerar unicamente o caso en que \"X\" \u00e9 un conxunto finito ao estudar permutaci\u00f3ns.\nEn combinatoria.\nA combinatoria trata do n\u00famero de diferentes maneiras que existen de considerar conxuntos formados a partir de elementos dun conxunto dado, respectando certas regras, como o tama\u00f1o, a orde, a repetici\u00f3n, a partici\u00f3n. As\u00ed, un problema combinatorio consiste usualmente en establecer unha regra sobre como deben ser as agrupaci\u00f3ns e determinar cantas existen que cumpran esa regra. Basicamente, tres tipos: permutaci\u00f3ns, combinaci\u00f3ns e variaci\u00f3ns (a\u00ednda que se poden considerar as permutaci\u00f3ns como un tipo especial de variaci\u00f3ns), todas sen repetici\u00f3n ou con ela.\nUn tipo importante desas agrupaci\u00f3ns son as chamadas permutaci\u00f3ns. Dada unha \"n\"-upla ordenada de elementos dun conxunto, o n\u00famero de permutaci\u00f3ns \u00e9 o n\u00famero de \"n\"-uplas ordenadas .\nF\u00f3rmula do n\u00famero de permutaci\u00f3ns.\nDado un conxunto finito formula_1 de formula_2 elementos, o n\u00famero de todas as permutaci\u00f3ns \u00e9 igual a factorial de n:\nformula_3.\nDemostraci\u00f3n:\nDado que hai formula_4 formas de escoller o primeiro elemento e, unha vez escollido este, s\u00f3 temos formula_5 formas de escoller o segundo elemento, e as\u00ed sucesivamente, vemos que cando chegamos ao elemento k-\u00e9simo s\u00f3 temos formula_6 posibles elementos para escoller, o que nos leva a que temos formula_7 formas de ordenar o conxunto, xustamente o que enunciamos anteriormente.formula_8.\nExemplo: sexa o conxunto A={1,2,3} neste caso hai 6 permutaci\u00f3ns, en forma compacta: 123, 132, 213, 231, 312, 321. En \u00e1lxebra, para estudar os grupos sim\u00e9tricos pres\u00e9ntanse entre par\u00e9nteses e en d\u00faas filas, na primeira sempre con 1 2 3.\nEn teor\u00eda de grupos.\nNotaci\u00f3ns.\nA primeira forma de escribir unha permutaci\u00f3n \u03c3, a\u00ednda que non \u00e9 a m\u00e1is compacta, consiste en escribila en forma de matriz de d\u00faas filas, situando na primeira fila os elementos do dominio 1, 2, 3..., n, e na segunda as imaxes correspondentes aos elementos reordenados \u03c3(1), \u03c3(2), \u03c3(3)...,\u03c3(n).\nPor exemplo, dado o conxunto ordenado formula_9 podemos expresar unha permutaci\u00f3n formula_10 sobre este mediante unha matriz de correspondencias:\nClaramente \u00e9 bixectiva, xa que podemos atopar unha aplicaci\u00f3n inversa formula_12 de forma que a s\u00faa composici\u00f3n xera a aplicaci\u00f3n identidade. Para iso, en primeiro lugar intercambiamos as filas e finalmente reordenamos as columnas de modo que os elementos do dominio queden ordenados de forma natural:\nNotaci\u00f3n de ciclos.\nExiste outra notaci\u00f3n m\u00e1is compacta, chamada \"notaci\u00f3n de ciclos\". Un ciclo \u00e9 unha permutaci\u00f3n que intercambia ciclicamente elementos e fixa os restantes.\nEsta notaci\u00f3n revela mellor a estrutura interna da permutaci\u00f3n. Para iso:\nSeguindo co mesmo exemplo, en notaci\u00f3n de ciclos, formula_10 quedar\u00eda expresada como composici\u00f3n de dous ciclos:\nDescomposici\u00f3n dunha permutaci\u00f3n en ciclos disxuntos.\nA descomposici\u00f3n realizada polo procedemento anterior non \u00e9 \u00fanica en principio, pois poder\u00edan obterse calquera destes resultados equivalentes:\nA descomposici\u00f3n can\u00f3nica dunha permutaci\u00f3n como produto de ciclos obtense colocando en primeiro lugar de cada ciclo o n\u00famero m\u00e1is pequeno do mesmo. Posteriormente contin\u00faase colocando ciclos, primeiro o que te\u00f1a un primeiro elemento menor. Frecuentemente, adoitan omitirse os ciclos de lonxitude 1. As\u00ed a permutaci\u00f3n (1 3)(2)(4 5) escr\u00edbese simplemente como (1 3)(4 5).\nDescomposici\u00f3n dunha permutaci\u00f3n en transposici\u00f3ns.\nUnha transposici\u00f3n \u00e9 unha permutaci\u00f3n que intercambia dous elementos e fixa os demais. Ese, doutro modo, \u00e9 un ciclo de lonxitude 2. Unha propiedade interesante \u00e9 que calquera permutaci\u00f3n se pode constru\u00edr como unha composici\u00f3n de transposici\u00f3ns, a\u00ednda que non de maneira \u00fanica. Dadas d\u00faas descomposici\u00f3ns en transposici\u00f3ns dunha permutaci\u00f3n c\u00famprese que ambas empregar\u00e1n un n\u00famero par ou ambas empregar\u00e1n un n\u00famero impar, iso permite definir de maneira un\u00edvoca a paridade dunha permutaci\u00f3n.\nAs transposici\u00f3ns permiten descompo\u00f1er unha permutaci\u00f3n calquera dunha forma diferente \u00e1 descomposici\u00f3n en ciclos. En particular, as transposici\u00f3ns que aparezan non ter\u00e1n que ser disxuntas: por exemplo, o ciclo (1 2 3 4) = (1 2) (2 3) (3 4). Aqu\u00ed a orde de aplicaci\u00f3n \u00e9 importante: en primeiro lugar (3 4) deixa o 4 no seu sitio definitivo e o 3 descolocado. Despois (2 3) deixa en su sitio definitivo o 3 e o 2 descolocado, que quedar\u00e1 recolocado definitivamente por (1 2).\nPara ver que calquera permutaci\u00f3n se descomp\u00f3n como produto de transposici\u00f3ns basta ver que todo ciclo o fai. Por\u00e9n, a descomposici\u00f3n non \u00e9 \u00fanica, por exemplo:\nO n\u00famero de transposici\u00f3ns da descomposici\u00f3n tampouco \u00e9 \u00fanico. Por exemplo:\nPero a paridade do n\u00famero de transposici\u00f3ns da descomposici\u00f3n si est\u00e1 determinada. \u00c9 dicir, para calquera par de descomposici\u00f3ns distintas de formula_10 con \"n\" e con \"m\" transposici\u00f3ns, respectivamente, \"n\" e \"m\" te\u00f1en a mesma paridade (ser\u00e1n simultaneamente pares ou impares).\nDada unha permutaci\u00f3n calquera, def\u00ednese o seguinte homomorfismo de grupos:\nonde formula_22 \u00e9 o grupo sim\u00e9trico de \"n\" elementos e \"m\" \u00e9 un n\u00famero enteiro, tal que existen transposici\u00f3ns formula_23 tales que:\nPermutaci\u00f3n par e permutaci\u00f3n impar.\nCh\u00e1mase permutaci\u00f3n par (respectivamente, impar) \u00e1 que se escribe como composici\u00f3n dun n\u00famero par (respectivamente, impar) de transposici\u00f3ns.\nComo exemplo, das 6=3! permutaci\u00f3ns do conxunto {1, 2, 3}, escritas en notaci\u00f3n de ciclos:\nEn xeral, dem\u00f3strase que a metade das n! permutaci\u00f3ns dun conxunto de n elementos son pares e a outra metade impares. Isto xorde como consecuencia directa da existencia do morfismo formula_24 que ten como n\u00facleo xustamente a as permutaci\u00f3ns pares.\nEstrutura de grupo.\nDado un n\u00famero natural formula_25, consideramos o conxunto formula_26. Definimos o grupo de permutaci\u00f3ns de formula_27 elementos, que denotaremos por formula_28, ou o que \u00e9 o mesmo, o conxunto de aplicaci\u00f3ns bixectivas de formula_29 a formula_29.\nAs permutaci\u00f3ns pares forman un subgrupo normal de \u00edndice 2 do grupo \"S\"n, ao que chamaremos grupo alternado, e notaremos por formula_31.\nDato hist\u00f3rico.\nO estudo das permutaci\u00f3ns das ra\u00edces das ecuaci\u00f3ns alx\u00e9bricas permitiulle a Galois elaborar os inicios da teor\u00eda de grupos e empregar este voc\u00e1bulo, por primeira vez, en matem\u00e1ticas. Comezou polos grupos non abelianos.\nO concepto de permutaci\u00f3n aparece na obra hebrea \"S\u00e9fer Yetzirah\" ('El libro da creaci\u00f3n'), un manuscrito elaborado por un m\u00edstico entre o ano 200 e o 600. Pero exist\u00eda xa un resultado anterior de Xen\u00f3crates de Calcedonia (396-314\u00a0a.\u00a0C.)"}
{"id": "344578", "revid": "22570", "url": "https://gl.wikipedia.org/wiki?curid=344578", "title": "\u00cdndice Schmidt de dor por picadura", "text": "O \u00cdndice Schmidt de dor por picadura \u00e9 unha que grad\u00faa en forma relativa a dor causada por diferentes picaduras de himenopteros. En gran medida foi desenvolvido por Justin Ou. Schmidt (n. 1947), un entom\u00f3logo do Centro de Investigaci\u00f3n de Abellas Carl Hayden en Arizona, Estados Unidos. Schmidt publicou varios traballos sobre o tema e indica que foi picado pola maior\u00eda dos Hymenoptera que pican.\nO seu traballo orixinal data de 1983 no cal tentou sistematizar e comparar as propiedades hemol\u00edticas dos velenos dos insectos. O \u00edndice que presentaba no seu traballo comezaba en 0 para picaduras que non producen ning\u00fan tipo de efecto sobre os seres humanos, un valor de 2 \u00e9ralle asignado \u00e1 dor producida pola picadura dunha abella com\u00fan ou unha vespa\u00a0e o nivel 4 asign\u00f3uselle \u00e1s picaduras m\u00e1is dolorosas. ', xunto con outras vespas do x\u00e9nero ', as e as vespas\u00a0caza tar\u00e1ntulas foron as \u00fanicas especies que identificou co nivel 4. Ademais inclu\u00edu no seu traballo unha descrici\u00f3n dos exemplos de picaduras m\u00e1is dolorosas, por exemplo: \"as picaduras de \"\" inducen unha dor inmediata extremadamente alta e insensibilidade fronte \u00e1 presi\u00f3n aplicada coa punta dun lapis afiado, e un temblequeo e un desexo incontrolable de sacudir a zona afectada.\"\nPosteriormente, Schmidt refinou a s\u00faa escala, publicando un traballo en 1990, no cal clasificou as picaduras de 78 especies e 41 x\u00e9neros de Hymenoptera. Schmidt describiu algunhas das s\u00faas experiencias con sumo detalle."}
{"id": "344580", "revid": "839", "url": "https://gl.wikipedia.org/wiki?curid=344580", "title": "Soter Stefan Ortynskyi", "text": "Soter Stefan Ortynskyi de Labets (en ), nado o 29 de xaneiro de 1866 en Ortynychi (Ucra\u00edna) e finado o 24 de marzo de 1916 en Filadelfia (Estados Unidos) foi un eclesi\u00e1stico grecocat\u00f3lico ucra\u00edno, 1\u00ba ordinario dos Estados Unidos dende 1907 at\u00e9 o seu pasamento.\nTraxectoria.\nNaceu o 29 de xaneiro de 1866 en Ortynychi (Reino de Galicia e Lodomeria). En 1889 fixo a profesi\u00f3n solemne como basiliano, e o 18 de xullo de 1891 foi ordenado sacerdote.\nO 28 de febreiro de 1907 o papa P\u00edo X nomeouno bispo visitador para os greco-cat\u00f3licos dos Estados Unidos de Am\u00e9rica, asign\u00e1ndolle a s\u00e9 titular de \"Daulia\". Recibiu a consagraci\u00f3n episcopal de mans do arcebispo Andrei Sheptytskyi en Lviv o 12 de maio do mesmo ano. O 28 de maio de 1913 foi nomeado exarca apost\u00f3lico dos Estados Unidos. Finou en Filadelfia o 24 de marzo de 1916."}
{"id": "344581", "revid": "839", "url": "https://gl.wikipedia.org/wiki?curid=344581", "title": "Stefan Ortynskyi de Labets", "text": ""}
{"id": "344582", "revid": "5863", "url": "https://gl.wikipedia.org/wiki?curid=344582", "title": "Gustavo Luca de Tena", "text": "Gustavo Luca de Tena de Haz, nado en Cedeira (Redondela) en 1942, \u00e9 un xornalista e escritor galego.\nTraxectoria.\nFoi redactor de \"El Pueblo Gallego\" e \"ABC\". Traballou en Radio Madrid e foi correspondente en Galicia de \"Cuadernos para el Di\u00e1logo\". Formou parte do consello de redacci\u00f3n de \"Can sen dono\". Foi xefe de secci\u00f3n en \"La Voz de Galicia\" e director de \"Hoja del Lunes\" de Vigo. Foi redactor de \"A Nosa Terra\".\nReco\u00f1ecementos.\nEn outubro de 1962 recibiu o premio Mart\u00edn Codax xunto con Cuco Cerecedo e o fot\u00f3grafo Secundino Iglesias Ortigueira pola serie \"As R\u00edas Baixas\", publicada en \"El Pueblo Gallego\"."}
{"id": "344583", "revid": "1131", "url": "https://gl.wikipedia.org/wiki?curid=344583", "title": "Down Galicia", "text": "A Federaci\u00f3n Galega de Instituci\u00f3ns para a s\u00edndrome de Down, m\u00e1is co\u00f1ecida como Down Galicia, \u00e9 unha organizaci\u00f3n sen \u00e1nimo de lucro, que agrupa \u00e1s entidades espec\u00edficas para a s\u00edndrome de Down de Galicia. Foi constitu\u00edda no ano 1998 para canalizar as demandas deste colectivo no \u00e1mbito galego e achegar soluci\u00f3ns que contribu\u00edsen a normalizar a s\u00faa situaci\u00f3n na sociedade dunha forma inclusiva.\nSegundo os seus estatutos, Down Galicia ten como obxectivo conseguir que as persoas con s\u00edndrome de Down e discapacidade intelectual alcancen a m\u00e1xima capacidade posible para levar unha vida aut\u00f3noma, tomar as s\u00faas propias decisi\u00f3ns e formar parte da sociedade dunha forma visible e inclusiva.\nDown Galicia pertence \u00e1 Federaci\u00f3n Espa\u00f1ola de Instituci\u00f3ns para a s\u00edndrome de Down (Down Espa\u00f1a) e forma parte do Comit\u00e9 de Representantes de Persoas con Discapacidade de Galicia (CERMI-Galicia) e da Rede Galega de Loita contra a Pobreza e a Exclusi\u00f3n Social (EAPN-Galicia). A Federaci\u00f3n foi declarada de Utilidade P\u00fablica pola Orde INT/2958/2006, do 12 de setembro (BOE n\u00ba 232 do 28 de setembro de 2006) .\n\u00c1reas de actuaci\u00f3n.\nDown Galicia desenvolve o seu labor a trav\u00e9s do chamado Servizo de Promoci\u00f3n da Autonom\u00eda Persoal (SEPAP), organizado en seis \u00e1reas de atenci\u00f3n, que abrangue todo o per\u00edodo evolutivo das persoas.\nEntidades membro.\nDown Galicia agrupa actualmente sete entidades locais, situadas todas elas en Galicia:"}
{"id": "344587", "revid": "89787", "url": "https://gl.wikipedia.org/wiki?curid=344587", "title": "Evoluci\u00f3n da complexidade biol\u00f3xica", "text": "A evoluci\u00f3n da complexidade biol\u00f3xica \u00e9 un dos importantes resultados dos procesos de evoluci\u00f3n dos seres vivos. A\u00ednda que os primeiros organismos eran relativamente simples, a evoluci\u00f3n orixinou alg\u00fans organismos notablemente complexos; non obstante, o nivel de complexidade actual \u00e9 moi dif\u00edcil de definir ou medir adecuadamente en biolox\u00eda, e util\u00edzanse propiedades como o contido de xenes, o n\u00famero de tipos de c\u00e9lulas ou a morfolox\u00eda para avaliar a complexidade dun organismo.\nDurante un tempo adoitaba crerse que a evoluci\u00f3n era progresiva e que ti\u00f1a unha direcci\u00f3n que levaba ao que se chamaban \"organismos superiores\", a pesar da falta de evidencias que apoiasen este punto de vista. Esta idea de \"progresi\u00f3n\" e de \"organismos superiores\" en evoluci\u00f3n consid\u00e9rase agora enganosa, xa que a selecci\u00f3n natural non ten ningunha direcci\u00f3n intr\u00ednseca e os organismos poden ser seleccionados tanto para incrementar coma para diminu\u00edr a s\u00faa complexidade en resposta \u00e1s condici\u00f3ns ambientais locais. A\u00ednda que houbo un incremento no m\u00e1ximo nivel de complexidade nos seres vivos na historia da vida, nunca deixou de existir unha gran maior\u00eda de seres vivos que son organismos pequenos e simples, e o nivel de complexidade m\u00e1is com\u00fan (a moda) parece que se mantivo relativamente constante.\nSelecci\u00f3n da simplicidade e da complexidade.\nOs organismos que se reproducen m\u00e1is rapidamente e en maior abundancia que os seus competidores te\u00f1en unha vantaxe evolutiva. En consecuencia, os organismos poden evolucionar para facerse m\u00e1is simples e as\u00ed multiplicarse m\u00e1is r\u00e1pido e producir m\u00e1is descendencia, xa que necesitan menos recursos para reproducirse. Un bo exemplo son parasitos como \"Plasmodium\", o parasito responsable da malaria, e os micoplasmas; estes organismos a mi\u00fado prescinden de trazos que son innecesarios debido ao seu parasitismo.\nUnha li\u00f1axe pode tam\u00e9n prescindir da complexidade cando un trazo complexo particular simplemente non proporciona ningunha vantaxe selectiva nun ambiente particular. A perda deste trazo non necesariamente sup\u00f3n unha vantaxe selectiva, pero pode perderse debido \u00e1 acumulaci\u00f3n de mutaci\u00f3ns se a s\u00faa perda non lle d\u00e1 unha inmediata desvantaxe selectiva. Por exemplo, un organismo parasito pode prescindir da v\u00eda sint\u00e9tica dun metabolito se pode obter facilmente ese metabolito do seu h\u00f3spede. Descartar esta s\u00edntese pode que non necesariamente faga que o parasito conserve unha cantidade significativa de enerx\u00eda ou recursos e creza m\u00e1is r\u00e1pido, pero a s\u00faa perda pode quedar fixada na poboaci\u00f3n por acumulaci\u00f3n de mutaci\u00f3ns se non hai unha desvantaxe asociada coa perda desa v\u00eda. As mutaci\u00f3ns que causan a perda dun trazo complexo ocorren m\u00e1is a mi\u00fado que as mutaci\u00f3ns que causan a ganancia dun trazo complexo.\nPor medio da selecci\u00f3n a evoluci\u00f3n pode tam\u00e9n producir organismos m\u00e1is complexos. A complexidade orix\u00ednase a mi\u00fado na coevoluci\u00f3n de h\u00f3spedes e pat\u00f3xenos, na cal cada parte desenvolve adaptaci\u00f3ns cada vez m\u00e1is sofisticadas, como o sistema inmunitario e as moitas t\u00e9cnicas que desenvolveron os pat\u00f3xenos para evadirse del. Por exemplo, no parasito \"Trypanosoma brucei\", que causa a enfermidade do sono, evolucionaron tantas copias do seu ant\u00edxeno de superficie principal que aproximadamente o 10% do seu xenoma est\u00e1 constitu\u00eddo por diferentes versi\u00f3ns dun xene. Esta tremenda complexidade permite ao parasito cambiar constantemente as caracter\u00edsticas da s\u00faa superficie e as\u00ed evadirse do sistema inmunitario por medio de variaci\u00f3n antix\u00e9nica.\nM\u00e1is xeralmente, o aumento da complexidade pode ser impulsada pola coevoluci\u00f3n entre un organismo e o ecosistema de predadores, presas e parasitos ao cal trata de permanecer adaptado: como todos eles se fan m\u00e1is complexos para afrontar mellor a diversidade de ameazas que lle presenta o ecosistema formado polos outros, os outros tam\u00e9n ter\u00e1n que adaptarse fac\u00e9ndose m\u00e1is complexos, o que desencadea unha carreira de armamentos evolutiva que leva a unha maior complexidade. Esta tendencia pode verse reforzada polo feito de que os propios ecosistemas tenden a facerse m\u00e1is complexos co tempo, xa que se incrementa a diversidade de especies, xunto cos v\u00ednculos ou dependencias entre especies.\nTipos de tendencias na complexidade.\nSe a evoluci\u00f3n posu\u00edse unha endencia activa cara \u00e1 complexidade, ent\u00f3n esperariamos ver un incremento co tempo do valor m\u00e1is com\u00fan (a moda) de complexidade entre os organismos, como se mostra na gr\u00e1fica. Alg\u00fans modelos por computador suxeriron que a xeraci\u00f3n de organismos complexos \u00e9 unha caracter\u00edstica inexorable da evoluci\u00f3n. Isto denom\u00ednase \u00e1s veces como autoorganizaci\u00f3n evolutiva. A autoorganizaci\u00f3n \u00e9 a organizaci\u00f3n interna espont\u00e1nea dun sistema. Ese proceso est\u00e1 acompa\u00f1ado por un incremento na complexidade sist\u00e9mica, que ten como resultado a aparici\u00f3n dunha propiedade emerxente que \u00e9 claramente diferente de calquera das partes constitu\u00edntes.\nPor\u00e9n, a idea de incrementar a produci\u00f3n da complexidade en evoluci\u00f3n pode tam\u00e9n explicarse por medio dun proceso pasivo. Como se mostra \u00e1 dereita, isto implica un incremento na varianza sen que cambie a moda. A\u00ednda que a tendencia cara a unha maior complexidade co paso do tempo existe, tam\u00e9n afecta s\u00f3 a porci\u00f3ns cada vez menores dos seres vivos.\nNesta hip\u00f3tese calquera aparencia de que a evoluci\u00f3n est\u00e1 actuando nunha direcci\u00f3n intr\u00ednseca cara \u00e1 formaci\u00f3n de organismos cada vez m\u00e1is complexos \u00e9 o resultado de que moitas veces nos limitamos a observar o pequeno n\u00famero de organismos grandes e complexos que habitan o extremo dereito da curva normal da distribuci\u00f3n da complexidade, e ignoramos os organismos moito m\u00e1is com\u00fans, que son os m\u00e1is simples. Este modelo pasivo pred\u00ed que a maior\u00eda das especies son procariotas microsc\u00f3picos, dos que se estima que hai de 106 a 109 en comparaci\u00f3n cunha diversidade estimada nos eucariotas de s\u00f3 106 a 3\u00b7106. En consecuencia, desde este punto de vista, a vida microsc\u00f3pica domina a Terra, e os grandes organismos s\u00f3 nos parecen m\u00e1is diversos debido ao nesgo de mostraxe que cometemos.\nHistoria.\nNo s\u00e9culo XIX, alg\u00fans cient\u00edficos como Jean-Baptiste Lamarck (1744\u20131829) e Ray Lankester (1847\u20131929) cr\u00edan que a natureza fac\u00eda un innato esforzo para facerse m\u00e1is complexa a medida que evolucionaba. Esta crenza pode reflectir as ideas vixentes daquela de Hegel (1770\u20131831) e de Herbert Spencer (1820\u20131903), que concib\u00edan o universo evolucionando gradualmente a un estado m\u00e1is prfecto e superior.\nDeste este punto de vista consider\u00e1base a evoluci\u00f3n dos parasitos a partir de organismos de vida independente como unha \"devoluci\u00f3n\" (des-evoluci\u00f3n) ou \"dexeneraci\u00f3n\", e contraria \u00e1 natureza. Os cient\u00edficos posteriores consideraron a \"devoluci\u00f3n\" biol\u00f3xica como algo sen sentido, xa que as li\u00f1axes se fan m\u00e1is simples ou m\u00e1is complicadas segundo que forma te\u00f1a unha vantaxe selectiva."}
{"id": "344589", "revid": "27155", "url": "https://gl.wikipedia.org/wiki?curid=344589", "title": "Kitzmiller contra o Distrito Escolar da \u00c1rea de Dover", "text": ""}
{"id": "344592", "revid": "1131", "url": "https://gl.wikipedia.org/wiki?curid=344592", "title": "Punta da Orchilla", "text": "A punta da Orchilla ou cabo de Orchilla \u00e9 o punto m\u00e1is occidental da illa de El Hierro, das Illas Canarias e de Espa\u00f1a. Est\u00e1 situada no municipio de El Pinar de El Hierro.\nOs franceses estableceron o meridiano 0 no devandito punto en 1634. En 1724 realizouse desde Francia unha viaxe para establecer a s\u00faa situaci\u00f3n exacta. En moitos mapas dos s\u00e9culos XVI e XVII aparece o meridiano de Orchilla como meridiano 0. O faro foi constru\u00eddo encima da li\u00f1a que representaba devandito meridiano.\nO meridiano de El Hierro foi un dos m\u00e1is usados ata o cambio definitivo polo da cidade de Greenwich en 1885, durante unha conferencia en Washington. Por iso, a illa de El Hierro tam\u00e9n \u00e9 co\u00f1ecida como a Illa do Meridiano."}
{"id": "344593", "revid": "27155", "url": "https://gl.wikipedia.org/wiki?curid=344593", "title": "Evoluci\u00f3n da complexidade", "text": ""}
{"id": "344594", "revid": "89787", "url": "https://gl.wikipedia.org/wiki?curid=344594", "title": "Guanyem Badalona en Com\u00fa", "text": "Guanyem Badalona en Com\u00fa (\"Ga\u00f1emos Badalona en Com\u00fan\" literalmente en catal\u00e1n), inicialmente denominada Guanyem Badalona, \u00e9 unha plataforma cidad\u00e1, constitu\u00edda en partido pol\u00edtico como confluencia de diferentes forzas pol\u00edticas e sociais, co obxectivo de presentarse \u00e1s elecci\u00f3ns municipais de 2015 na cidade de Badalona, na provincia de Barcelona. A s\u00faa candidata \u00e1 alcald\u00eda e unha dos seus principais impulsores \u00e9 a profesora e activista Dolors Sabater.\nA formaci\u00f3n foi a segunda lista m\u00e1is votada nas elecci\u00f3ns de 2015 en Badalona con 5 concelleiros, por detr\u00e1s do Partit Popular, que obtivo 10. Non obstante, Dolors Sabater foi investida alcaldesa grazas a un pacto de esquerdas."}
{"id": "344595", "revid": "98629", "url": "https://gl.wikipedia.org/wiki?curid=344595", "title": "Exaptaci\u00f3n", "text": "O termo exaptaci\u00f3n (que \u00e9 unha substituci\u00f3n do termo con m\u00e1is carga teleol\u00f3xica \"preadaptaci\u00f3n\") describe un cambio na funci\u00f3n dun trazo xen\u00e9tico durante a evoluci\u00f3n, \u00e9 dicir, un trazo puido evolucionar inicialmente porque serv\u00eda para facer unha determinada funci\u00f3n e era adaptativo nas condici\u00f3ns reinantes naquel momento, pero despois (xeralmente pasados mill\u00f3ns de anos) pode utilizarse e perfeccionarse para realizar outra funci\u00f3n distinta e seguir evolucionando. As exaptaci\u00f3ns son com\u00fans tanto en caracter\u00edsticas anat\u00f3micas coma de comportamento. As plumas das aves son un cl\u00e1sico exemplo: inicialmente evolucionaron para a regulaci\u00f3n da temperatura dando abrigo, pero despois foron adaptadas para o voo. O interese polas exaptaci\u00f3ns est\u00e1 relacionado tanto cos procesos coma cos produtos da evoluci\u00f3n: os procesos que crean trazos complexos, e os produtos (funci\u00f3ns, estruturas anat\u00f3micas, compostos bioqu\u00edmicos etc.) que poden ser desenvolvidos imperfectamente.\nO temo foi popularizado por Stephen Jay Gould e Elisabeth Vrba e usado no seu artigo \"Exaptation: a missing term in the science of form\", no que trataban de explicar a orixe de adaptaci\u00f3ns sumamente complexas a partir de estruturas sinxelas sen recorrer \u00e1 idea cl\u00e1sica da preadaptaci\u00f3n. Un termo relacionado introducido con significado parecido \u00e9 o de recrutamento ou \"cooptaci\u00f3n\" (\"co-option\").\nHistoria e definici\u00f3ns.\nA idea de que a funci\u00f3n dun trazo xen\u00e9tico pod\u00eda cambiar durante a s\u00faa historia evolutiva orixinouse xa en Charles Darwin. Durante moitos anos o fen\u00f3meno foi denominado \"preadaptaci\u00f3n\", pero como este termo ten connotaci\u00f3ns teleol\u00f3xicas (a natureza ten unha finalidade, \u00e9 dicir, tende cara a fins concretos), que son contrarias ao principio b\u00e1sico da selecci\u00f3n natural, foi substitu\u00eddo polo termo exaptaci\u00f3n.\nA idea fora explorada por varios expertos cando en 1982 Gould e Vrba introduciron o termo \"exaptaci\u00f3n\". Por\u00e9n, ao seu significado d\u00e9ronselle d\u00faas definici\u00f3ns con diferentes implicaci\u00f3ns para o papel da adaptaci\u00f3n. \n(1) Un car\u00e1cter, previamente conformado pola selecci\u00f3n natural para unha determinada funci\u00f3n (unha adaptacion), \u00e9 recrutada para un novo uso-cooptaci\u00f3n.\nAs definici\u00f3ns non din nada en canto a se as exaptaci\u00f3ns foron modeladas pola selecci\u00f3n natural despois da s\u00faa incorporaci\u00f3n ou recrutamento, a\u00ednda que Gould e Vrba citan exemplos (como o das plumas) de trazos modelados despois da s\u00faa incorporaci\u00f3n ou \"coopci\u00f3n\". N\u00f3tese que a presi\u00f3n de selcci\u00f3n sobre un trazo \u00e9 probable que cambie se este \u00e9 usado (especialmente, de forma principal ou \u00fanica) para un novo proposito, iniciando potencialmente unha diferente traxectoria evolutiva.\nPara evitar estas ambig\u00fcidades, Buss, et al. (1998) propuxeron o termo \"adaptaci\u00f3n recrutada\" ou \"cooptada\" (\"co-opted adaptation\"), que est\u00e1 limitada a trazos que evolucionaron despois do seu recrutamento (para unha nova funci\u00f3n) ou \"cooptaci\u00f3n\". Por\u00e9n, os termos tal como son usados comunmente \"exaptaci\u00f3n\" e \"cooptaci\u00f3n\" son ambiguos a este respecto.\nPreadaptaci\u00f3n.\nNalgunhas circunstancias o prefixo \"pre\" en preadaptaci\u00f3n pode ser interpretado simplemente como previo \u00e1 adaptaci\u00f3n, sen implicar connotaci\u00f3ns teleol\u00f3xicas, orixinando un significado do termo que \u00e9 distinto do de exaptaci\u00f3n. Por exemplo, ambientes futuros (como climas m\u00e1is quentes ou secos), poden lembrar a aqueles que xa atopou unha poboaci\u00f3n nunha das s\u00faas marxes espaciais ou temporais actuais. Isto non \u00e9 realmente unha previsi\u00f3n do futuro, sen\u00f3n simplemente a sorte de terse xa adaptado nalgunhas zonas a un clima que m\u00e1is tarde se fai o predominante. A variaci\u00f3n xen\u00e9tica cr\u00edptica pode ter purgado as mutaci\u00f3ns m\u00e1is fortemente delet\u00e9reas, levando a un incremento da posibilidade de adaptaci\u00f3ns \u00fatiles, pero isto representa a actuaci\u00f3n da selecci\u00f3n sobre os xenomas actuais con consecuencias para o futuro, pero non como previsi\u00f3n do futuro.\nP\u00f3dese dicir que a funci\u00f3n non sempre vai antes que a forma: as estruturas desenvolvidas poden cambiar ou alteran as funci\u00f3ns primeiras para as que estaban pensadas debido a algunhas causa estrutural ou hist\u00f3rica.\nExemplos.\nHai moitos exemplos de exaptaci\u00f3ns. Un exemplo cl\u00e1sico \u00e9 como as plumas, que inicialmente evolucionaron para a termorregulaci\u00f3n, foron despois utilizadas para a exhibici\u00f3n, e posteriormente para o seu uso no voo. Outro exemplo son os pulm\u00f3ns primitivos de moitos peixes basais, que evolucionaron orixinando os pulm\u00f3ns dos vertebrados terrestres pero tam\u00e9n experimentaron exaptaci\u00f3n para converterse na vexiga natatoria, un \u00f3rgano de control da flotaci\u00f3n, de peixes derivados daqueles.\nUn exemplo de comportamentos \u00e9 o dos lobos grises subdominantes, que lamben os foci\u00f1os dos lobos alfa como signo de submisi\u00f3n. (Similarmente, os cans, que proceden de lobos que despois dun longo proceso foron domesticados, lamben as caras dos seus propietarios humanos.) Este trazo pode ser explicado como unha exaptaci\u00f3n das cr\u00edas de lobo que lamben as faces dos adultos para animalos a regurxitar alimento.\nOs artr\u00f3podos son os primeiros f\u00f3siles identificables de animais terrestres, datados desde hai 419 mill\u00f3ns de anos no Sil\u00farico tard\u00edo, e pistas de reptaci\u00f3n terrestres desde hai uns 450 mill\u00f3ns de anos que parece que son de artr\u00f3podos. Os artr\u00f3podos estaban ben preadaptados para colonizar a terra, porque os exoesqueletos articulados que xa ti\u00f1an proporcionaban soporte contra a gravidade e os compo\u00f1entes mec\u00e1nicos que ti\u00f1an pod\u00edan interaccionar para funcionar como pancas, columnas e outros mecanismos de locomoci\u00f3n que se pod\u00edan usar en terra.\nO metabolismo pode considerarse en gran parte unha exaptaci\u00f3n. O metabolismo pode utilizar a exaptaci\u00f3n para adaptarse a un conxunto novo de condici\u00f3ns ou ambientes. S\u00e1bese que no metabolismo dos seres vivos se poden utilizar ata 44 fontes de carbono distintas segundo a especie, e que as adaptaci\u00f3ns nestes sistemas metab\u00f3licos espec\u00edficos se deben a m\u00faltiples exaptaci\u00f3ns. Desde esta perspectiva, as exaptaci\u00f3ns son importantes para orixinar adaptaci\u00f3ns en xeral. Os sistemas metab\u00f3licos te\u00f1en o potencial de innovar sen orixes adaptativas.\nGould e Brosius aplicaron o concepto de exaptaci\u00f3n a nivel xen\u00e9tico. \u00c9 posible considerar un retropos\u00f3n, que orixinalmente se pensaba que era ADN lixo, e deducir que puido adquirir unha nova funci\u00f3n que se pode denominar exaptaci\u00f3n. Dada unha situaci\u00f3n de emerxencia no pasado, un organismo puido utilizar o ADN lixo para un prop\u00f3sito \u00fatil para evolucionar e sobrevivir. Isto puido ocorrer cos antepasados dos mam\u00edferos cando se enfrontaron a unha gran extinci\u00f3n en masa hai uns 250 mill\u00f3ns de anos e a un substancial incremento no nivel de ox\u00edxeno na atmosfera. Atop\u00e1ronse m\u00e1is de 100 loci que foron conservados s\u00f3 en xenomas de mam\u00edferos e p\u00e9nsase que te\u00f1en papeis esenciais na xeraci\u00f3n de caracter\u00edsticas como a placenta, o m\u00fasculo diafragma, as gl\u00e1ndulas mamarias, o neoc\u00f3rtex, e os os\u00edculos auditivos. Crese que como resultado da exaptaci\u00f3n, ou facer que ADN previamente \u201cin\u00fatil\u201d se utilizase para incrementar as probabilidades de supervivencia, os mam\u00edferos pod\u00edan xerar novas estruturas cerebrais e comportamentos para sobrevivir mellor \u00e1 extinci\u00f3n en masa e adaptarse a unha nova vida.\nOs \u00f3sos dos vertebrados, ti\u00f1an orixinalmente a posible funci\u00f3n de servir como reservorio de calcio e posteriormente como protecci\u00f3n de \u00f3rganos vitais e aumento da consistencia interna. Por \u00faltimo, a transici\u00f3n \u00e1 vida terrestre permitiulle adoptar unha nova funci\u00f3n de sost\u00e9n.\nO o\u00eddo dos vertebrados, apareceu como resultado residual dunha estrutura destinada a aspirar auga cara \u00e1s branquias sen necesidade de abrir a boca.\nAs extremidades dos vertebrados terrestres, derivadas de aletas que serv\u00edan para maiobrar mellor na auga. Documentouse recentemente un estado intermedio que permit\u00eda a \"flexi\u00f3n\" mais non un aut\u00e9ntico avance por terra, talvez co obxectivo de superar pequenos obst\u00e1culos nadando en augas pouco profundas.\nO falso polgar do panda vermello (\"Ailurus fulgens\"), actualmente usado como \u00f3rgano para manipular bamb\u00fa, orixinalmente estaba relacionado co desprazamenteo e a caza sobre as \u00e1rbores.\nO ciclo de adaptaci\u00f3n e exaptaci\u00f3n.\nGould e Vrba especularon nun dos primeiros artigos escritos sobre exaptaci\u00f3n, que cando se orixina unha exaptaci\u00f3n, pode non estar perfectamente axeitada ao seu novo papel e, por tanto, pode desenvolver novas adaptaci\u00f3ns para promover o seu uso dunha maneira mellor. Noutras palabras, o inicio do desenvolvemento dun trazo particular empeza cunha adaptaci\u00f3n primaria cara a un papel espec\u00edfico ou id\u00f3neo, seguida dunha exaptaci\u00f3n primaria (un novo papel deriva de usar as caracter\u00edsticas existentes pero pode non ser perfecta para el), o cal \u00e1 s\u00faa vez conduce ao desenvolvemento dunha adaptaci\u00f3n secundaria (a caracter\u00edstica \u00e9 mellorada por selecci\u00f3n natural para un mellor funcionamento), promovendo un maior desenvolvemento dunha exaptaci\u00f3n e as\u00ed sucesivamente.\nDe novo, as plumas son un exemplo porque estaban primeiro adaptadas \u00e1 termorregulaci\u00f3n e co tempo fixeron posible capturar insectos e a exhibici\u00f3n as\u00ed serviron para outra funci\u00f3n. As plumas grandes dispostas dunha determinada forma orixin\u00e1ronse como unha adaptaci\u00f3n para capturar insectos con m\u00e1is \u00e9xito, o que finalmente levou ao voo, xa que as plumas grandes serv\u00edan mellor para ese prop\u00f3sito.\nImplicaci\u00f3ns.\nEvoluci\u00f3n de trazos complexos.\nUn dos retos para a teor\u00eda da evoluci\u00f3n de Darwin era explicar como pod\u00edan evolucionar gradualmente estruturas complexas, dado que as s\u00faas formas incipientes pode ser que fosen inadecuadas para realizar calquera funci\u00f3n. Como sinalou Mivart (un cr\u00edtico de Darwin), o 5 % da \u00e1 dunha ave non ser\u00eda funcional. A forma incipiente de trazos complexos non teria sobrevivido o suficientemente como para evolucionar a unha forma \u00fatil.\nComo Darwin explicou na \u00faltima edici\u00f3n de \"The Origin of Species\", moitos trazos complexos evolucionaron a partir de trazos anteriores que realizaban distintas funci\u00f3ns. Ao atraparen o aire, as \u00e1s emplumadas primitivas capacitar\u00edan as aves para regular eficientemente a s\u00faa temperatura, en parte, ao ergueren as plumas cando quer\u00edan perder calor. Un individuo con esta funcionalidade mellorada sobrevivir\u00eda e reproducir\u00edase con m\u00e1is \u00e9xito, e como resultado o trazo proliferar\u00eda e intensificar\u00edase. Finalmente, as plumas ser\u00edan o suficientemente grandes para que alg\u00fans individuos puidesen planar no aire. Estes individuos ser\u00edan \u00e1 s\u00faa vez m\u00e1is capaces de sobrevivir e reproducirse con \u00e9xito, polo que se espallar\u00eda o trazo porque serve para realizar unha segunda e a\u00ednda m\u00e1is beneficiosa funci\u00f3n: a locomoci\u00f3n a\u00e9rea. Xa que logo, a evoluci\u00f3n das \u00e1s das aves pode explicarse por un cambio de funci\u00f3n desde a reglaci\u00f3n t\u00e9rmica ao voo.\nDese\u00f1os improvisados.\nDarwin explicou como os trazos dos organismos vivos est\u00e1n ben dese\u00f1ados para o ambiente onde ese ser vive, pero tam\u00e9n reco\u00f1eceu que moitos trazos est\u00e1n imperfectamente dese\u00f1ados. Parece que foron feitos co material dispo\u00f1ible e de forma improvisada. Jacob (1977) considera que gran parte da evoluci\u00f3n \u00e9 un \"remendo\", \u00e9 dicir, un traballo feito cos trazos dispo\u00f1ibles. Este traballo de \"remendar\" incl\u00fae (pero non est\u00e1 limitado s\u00f3 a isto) cambios na funci\u00f3n. A comprensi\u00f3n de como funcionan as exaptaci\u00f3ns pode indicar hip\u00f3teses sobre os efectos sut\u00eds da adaptaci\u00f3n. Por exemplo, que as plumas evolucionasen inicialmente para a regulaci\u00f3n t\u00e9rmica pode axudar a explicar algunhas das s\u00faas caracter\u00edsticas non relacionadas co voo. Por\u00e9n, isto expl\u00edcase facilmente polo feito de que serven a un prop\u00f3sito dual.\nAlgunhas das rutas qu\u00edmicas da dor f\u00edsica e da dor pola exclusi\u00f3n social sol\u00e1panse. O sistema da dor f\u00edsica puido ser incorporado ou \"cooptado\" para motivar aos animais sociais a responder \u00e1s ameazas \u00e1 s\u00faa inclusi\u00f3n no grupo."}
{"id": "344596", "revid": "27155", "url": "https://gl.wikipedia.org/wiki?curid=344596", "title": "Preadaptaci\u00f3n", "text": ""}
{"id": "344597", "revid": "1093", "url": "https://gl.wikipedia.org/wiki?curid=344597", "title": "Laureano Xoaqu\u00edn Araujo Cardalda", "text": ""}
{"id": "344599", "revid": "6426088", "url": "https://gl.wikipedia.org/wiki?curid=344599", "title": "Premio Lois Pe\u00f1a Novo", "text": "Os premios Lois Pe\u00f1a Novo son galard\u00f3ns concedidos anualmente pola fundaci\u00f3n hom\u00f3nima. O obxectivo dos premios \u00e9 reco\u00f1ecer o labor de persoas, entidades ou empresas que traballan a prol da lingua galega no \u00e1mbito das administraci\u00f3ns p\u00fablicas. Levan o nome do pol\u00edtico e escritor chairego Lois Pe\u00f1a Novo (1893\u20131967), que foi elixido concelleiro na Coru\u00f1a en 1920, e foi secretario dos municipios de Vigo, Sada e Lugo."}
{"id": "344600", "revid": "89787", "url": "https://gl.wikipedia.org/wiki?curid=344600", "title": "Jet Roller Club Gen\u00e8ve", "text": "O Jet Roller Club Gen\u00e8ve \u00e9 un equipo de h\u00f3ckey a pat\u00edns da cidade de Xenebra (Su\u00edza). O club foi fundado en 2012 e na tempada 2015-16 competiu na segunda categor\u00eda do h\u00f3ckey a pat\u00edns su\u00edzo, a LNB.\nHistoria.\nO club naceu en 2012 por iniciativa da Federaci\u00f3n Su\u00edza de H\u00f3ckey a Pat\u00edns (FSRH nas s\u00faas siglas en franc\u00e9s), que pediu ao Gen\u00e8ve RHC que creara un novo equipo na cidade para que competira na segunda categor\u00eda e poder as\u00ed crear unha fase de grupos en dita categor\u00eda. Xa que non est\u00e1 permitido que dous equipos dun mesmo club xoguen na mesma categor\u00eda nas ligas maiores fundouse un novo club chamado \"Jet\" en homenaxe ao Jet d'Eau, un dos s\u00edmbolos da cidade helv\u00e9tica.\nO equipo entrou en competici\u00f3n na tempada 2012-13, finalizando no terceiro posto da NLB. Na s\u00faa segunda tempada de existencia o club finalizou cuarto, e na tempada 2014-15, quinto. Ese mesmo ano, o club presentou un equipo na terceira categor\u00eda, a NLC, que na s\u00faa primeira participaci\u00f3n finalizou na s\u00e9tima posici\u00f3n. Na seguinte tempada, o Jet RC Gen\u00e8ve finalizou na s\u00e9tima posici\u00f3n 10 puntos en 14 partidos, caendo eliminado na primeira rolda dos \"play-offs\" en dous partidos (1-7 e 2-6) fronte ao SC Thunerstern, que finalmente se far\u00eda co subcampionato da NLB."}
{"id": "344602", "revid": "23204", "url": "https://gl.wikipedia.org/wiki?curid=344602", "title": "Tempada 2015/16 do Club Deportivo Lugo", "text": "Durante a tempada 2015\u201316 o Club Deportivo Lugo competiu na Segunda Divisi\u00f3n, logrando manter a categor\u00eda tres anos seguidos por primeira vez na s\u00faa historia ao acadar o 14\u00ba posto ao remate do campionato.\nMaterial deportivo.\nO Lugo, que at\u00e9 a tempada pasada levaba equipamentos da s\u00faa marca propia CDLU, pasou a ser vestido pola compa\u00f1\u00eda danesa Hummel. O patrocinador foi de novo Estrella Galicia.\nDese\u00f1o do equipamento do CD Lugo. Tempada 2015\u221216\nFichaxes.\nMercado de ver\u00e1n.\n&lt;br&gt;"}
{"id": "344604", "revid": "23204", "url": "https://gl.wikipedia.org/wiki?curid=344604", "title": "Humanismo (filosof\u00eda)", "text": "O humanismo \u00e9 unha actitude filos\u00f3fica e \u00e9tica que fai fincap\u00e9 no valor e a axencia dos seres humanos, individual e colectivamente, e que polo xeral prefire o pensamento cr\u00edtico e as probas (racionalismo, empirismo) sobre a aceptaci\u00f3n de dogmas ou a superstici\u00f3n.\nO significado do termo \"humanismo\" flutuou, segundo os movementos intelectuais sucesivos que se identificaron con el. Unha relaci\u00f3n da evoluci\u00f3n do significado da palabra \"humanismo\" desde o punto de vista dun humanista secular moderno \u00e9 a dada por Nicolas Walter. Unha perspectiva similar, pero algo menos pol\u00e9mica, enc\u00f3ntrase en Richard Norman. Unha visi\u00f3n hist\u00f3rica e orientada filoloxicamente p\u00f3dese ver en Vito Giustiniani.\nEn xeral, por\u00e9n, o humanismo ref\u00edrese a unha perspectiva que afirma algunha noci\u00f3n de liberdade e progreso.\nNos tempos actuais, os movementos humanistas est\u00e1n normalmente ali\u00f1ados co secularismo e hoxe \"humanismo\" normalmente ref\u00edrese a unha filosof\u00eda de vida non te\u00edsta centrada no poder dunha humanidade que mira cara \u00e1 ciencia en vez cata ao dogma relixioso co fin de entender o mundo."}
{"id": "344607", "revid": "88215", "url": "https://gl.wikipedia.org/wiki?curid=344607", "title": "Ignasi Miquel", "text": "Ignasi Miquel Pons, nado o 28 de setembro de 1992 en Barcelona (Catalu\u00f1a), \u00e9 un futbolista profesional espa\u00f1ol das canteiras do Barcelona e do Arsenal, que actualmente xoga como defensa no CD Legan\u00e9s de Liga SmartBank. Foi internacional coas categor\u00edas inferiores da .\nTraxectoria.\nNado en Barcelona, Miquel formouse durante cinco anos na academia de La Masia do FC Barcelona. Posteriormente foi transferido ao UE Cornell\u00e0, onde en pouco tempo se fixo cun oco no filial, sendo convocado coa selecci\u00f3n espa\u00f1ola sub-16. Unha serie de sobresalientes actuaci\u00f3ns coa selecci\u00f3n fixeron que chamase a atenci\u00f3n dos grandes clubs de Europa. O Manchester United e Valencia CF preguntaron rapidamente polo xogador, mais ser\u00eda o Arsenal FC quen tomar\u00eda a dianteira e se far\u00eda cos seus dereitos.\nA incorporaci\u00f3n de Miquel ao equipo londiniense foi tan s\u00f3 un d\u00eda despois do seu 16\u00ba aniversario, debutando no Toreno Zinedine Zidane de Cannes. Na temporada 2009-10 xogou 12 partidos co equipo filial do Arsenal, convert\u00e9ndose no seu capit\u00e1n. A s\u00faa chegada ao primeiro equipo produciuse coa s\u00faa convocatoria para os partidos da FA Cup ante o Ipswich Town e o Leeds United en xaneiro de 2001, a\u00ednda que non chegou a debutar. Por\u00e9n, non ter\u00eda que esperar moita, xa que en febreiro do mesmo ano debuta como titular na competici\u00f3n de copa ante o Leyton Orient. Xogou os 90 minutos de xogo tanto no empate 1-1, como no desempate xogado o dous de marzo no Emirates Stadium.\nDurante a temporada seguinte, 2011-12, Miquel foi convocado polo primeiro equipo do Arsenal para entrar en acci\u00f3n tanto na Premier League como na Champions League. O seu debut na m\u00e1xima categor\u00eda inglesa chegar\u00eda o 20 de agosto de 2011 ante o Liverpool FC, entrando no terreo de xogo no minuto 16 para substitu\u00edr a un magoado Laurent Koscielny. O seu segundo partido co Arsenal ser\u00eda na Football League Cup, coa vitoria do seu equipo por 3\u20131 ante o Shrewsbury Town. A partir dese partido Miquel xogar\u00eda todos os minutos pos\u00edbeis da competici\u00f3n copeira co Arsenal at\u00e9 a eliminaci\u00f3n do equipo ante o Manchester City. O 6 de decembro de 2011, debuta na Champions League ante o Olympiacos FC grego, entrando no minuto 51 en substituci\u00f3n de Andr\u00e9 Santos. O 15 de xaneiro de 2012 fai o seu debut como titular na \"Premier\" na derrota do seu equipo por 3-2 ante o Swansea City, xogando os 90 minutos como lateral esquerdo.\nNa seguinte temporada consegue anotar o seu primeiro gol, anotando un dos seis goles do Arsenal ao Coventry City na Football League Cup. O gol chegar\u00eda tras un pase de Andrei Arshavin. En canto \u00e1 \"Premier\", o seu primeiro partido nesta temporada 2012-13 foi na vitoria por 1-0 f\u00f3ra da casa ante o Sunderland AFC, substitu\u00edndo a Theo Walcott no minuto 88. Ao ano seguinte, Miquel \u00e9 cedido ao Leicester City. O seu debut cos \"Foxes\" ser\u00eda o 27 de agosto de 2013 na vitoria por 5\u20132 f\u00f3ra da casa ante o Carlisle United na League Cup. O seu primeiro gol co Leicester ser\u00eda ante o Fulham o 30 de outubro. Ao ano seguinte \u00e9 cedido de novo, esta vez ao Norwich City. Ao ano seguinte volta a Espa\u00f1a, asinando pola SD Ponferradina, onde xoga 25 partidos. Tras o descenso do equipo berciano, Ignasi asina por dous anos co Club Deportivo Lugo de La Liga 2."}
{"id": "344608", "revid": "98629", "url": "https://gl.wikipedia.org/wiki?curid=344608", "title": "Claude Bernard", "text": "Claude Bernard, nado en Saint-Julien (R\u00f3dano) o 12 de xullo de 1813 e finado en Par\u00eds o 10 de febreiro de 1878, foi un bi\u00f3logo te\u00f3rico, m\u00e9dico e fisi\u00f3logo franc\u00e9s.\nFundador da medicina experimental, entre as s\u00faas achegas \u00e1 medicina destaca o seu estudo da s\u00edndrome de Claude Bernard-Horner. As\u00ed mesmo, a el d\u00e9bense as noci\u00f3ns do medio interno (sangue, linfa, flu\u00eddo intersticial) e da homeostase, fundamentos da biolox\u00eda moderna.\nFoi elixido para a Academia Francesa en 1868 e galardoado coa Medalla Copley en 1876.\nTraxectoria.\nInfancia.\nClaude Bernard naceu na pequena localidade de Saint-Julien, no Beaujolais, no seo dunha modesta familia de viticultores. Estudou rudimentos de lat\u00edn co cura da s\u00faa parroquia e despois comezou estudos de humanidades cos xesu\u00edtas de Villefranche-sur-Sa\u00f4ne, remat\u00e1ndoos no colexio de Thoissey.\nEstudos en Li\u00f3n.\nDespois de fracasar no bacharelato marchou en xaneiro de 1832, aos 19 anos, cun compa\u00f1eiro, \u00e1 cidade de Li\u00f3n, onde ambos os dous traballaron como mancebos nunha farmacia. A falta de eficacia de moitos f\u00e1rmacos produciulle a Bernard un desprezo pola arte m\u00e9dica.\nO seu esp\u00edrito rigoroso adapt\u00e1base mal \u00e1s conxecturas acerca da farmacolox\u00eda da \u00e9poca, e comezou a escribir durante o seu tempo de traballo, entre outras obras, o vodevil \"Rose du Rh\u00f4ne\", que se representar\u00eda en Li\u00f3n con certo \u00e9xito de p\u00fablico, pero que lle valeu o enfado do farmac\u00e9utico, que lle rescindiu o contrato en xullo de 1833, cando Claude traballaba nunha segunda peza, un drama en cinco actos titulado \"Arthur de Bretagne\".\nChegada a Par\u00eds.\nGrazas \u00e1 s\u00faa nai, Claude entrou en contacto co cr\u00edtico literario Saint-Marc Girardin, amigo da familia e profesor de literatura na Sorbona, que lle recomendou deixar de lado as d\u00faas inclinaci\u00f3ns literarias (Claude so\u00f1aba con ser dramaturgo), e que ser\u00eda mellor empregar as s\u00faas habilidades na medicina. Fora ou non acertado, este consello fixo que Claude Bernard dera un xiro \u00e1 s\u00faa vida e se trasladara a Par\u00eds para iniciar esta carreira.\nPara iso tivo que completar o bacharelato, o que consegue en 1834. Seus pais ent\u00f3n pagaron 1 800 francos para que fose dispensado do servizo militar, o que lle deixa a v\u00eda libre para comezar os estudos de medicina en Par\u00eds. Al\u00ed compartiu un piso e a vida no \"Quartier Latin\", preto da Sorbona, cos seus compa\u00f1eiros Charles Las\u00e8gue (futuro eminente neur\u00f3logo) e Casimir Davaine (que estaba facendo os seus primeiros traballos en microbiolox\u00eda). Viviu modestamente en Par\u00eds, mentres lle devolv\u00eda aos seus pais o di\u00f1eiro que gastaran nel grazas a unhas clases particulares que impartiu. En Par\u00eds quedou particularmente fascinado polos cursos que Fran\u00e7ois Magendie imparat\u00eda no Colexio de Francia.\nEn 1839 Bernard obtivo unha praza de interno, ocupando o posto 26 dun total de 29 opositores, e entrou en contacto con Magendie, cuxas pol\u00e9micas clases espertaron nel unha inesperada paix\u00f3n polo descubrimento das leis fisiol\u00f3xicas. Magendie somet\u00eda as hip\u00f3teses a contrastaci\u00f3n experimental ante o seu auditorio, r\u00edndose abertamente cando alg\u00fan experimento non transcorr\u00eda segundo o anunciado pola teor\u00eda que el mesmo acabara de explicar na aula o d\u00eda anterior. Magendie defin\u00edase como un trapeiro que percorre o terreo da ciencia recollendo feitos de aqu\u00ed e de acol\u00e1, sen outra pretensi\u00f3n que \"botalos \u00e1s costas\". A elaboraci\u00f3n dalgunha elegante e \"pretensiosa\" (preditiva) teor\u00eda a partir de tales feitos non ti\u00f1a cabida no escepticismo de Magendie. Por\u00e9n, Bernard, non se encontrou nunca c\u00f3modo cos supostos epistemol\u00f3xicos do seu mestre, o que determinou que os seus intereses deran un novo xiro, pasando esta vez do \u00e1mbito puramente cient\u00edfico ao filos\u00f3fico. De a\u00ed que Claude Bernard pasara \u00e1 historia do pensamento non s\u00f3 polas s\u00faas achegas \u00e1 fisiolox\u00eda, sen\u00f3n tam\u00e9n polo seu intento de fundamentar a posibilidade mesma dunha medicina \u2014e, por extensi\u00f3n, dunha biolox\u00eda\u2014 cient\u00edficas. Pese a que resulta un feito pouco co\u00f1ecido polos estudosos da epistemolox\u00eda, Claude Bernard adiantou as principais teses de Karl Popper neste campo.\nBernard licenciouse en medicina en 1843. En 1847 fundou a Sociedade Francesa de Biolox\u00eda (\"Soci\u00e9t\u00e9 Fran\u00e7aise de Biologie\"). En 1853, cun traballo sobre o zume g\u00e1strico e a glicosa, conseguiu o doutoramento, pero a s\u00faa visi\u00f3n iconoclasta e modernizadora da investigaci\u00f3n en medicina no lle permitiu encontrar un posto de traballo.\nIngresou na Academia das Ciencias en 1854, obtendo ese mesmo ano a c\u00e1tedra de Fisiolox\u00eda Xeral da Facultade de Ciencias de Par\u00eds. En 1855 sucedeu a Magendie no Colexio de Francia.\nEn 1860 Claude Bernard xa escribira o esencial da s\u00faa obra. Ese ano comezou a ter serios problemas de sa\u00fade que lle obrigaron a retirarse periodicamente ao seu Saint-Julien natal. Al\u00ed dedicouse a reflexionar sobre o m\u00e9todo que el mesmo empregara para alcanzar os seus descubrimentos cient\u00edficos. Desta \u00e9poca a s\u00faa obra m\u00e1is famosa \u00e9 a \"Introduci\u00f3n ao estudio da medicina experimental\" (1865).\nEn 1868 ingresou na Academia Francesa. Ese mesmo ano renunciou \u00e1 s\u00faa c\u00e1tedra da Sorbona, e foi nomeado catedr\u00e1tico de Fisiolox\u00eda no Museo Nacional de Historia Natural de Francia.\nEn 1869 foi nomeado senador. C\u00f3mpre sinalar que o alcalde republicano de Villefranche-sur-Sa\u00f4ne negouse, tras a s\u00faa morte, a erixir unha estatua na vila, custeada por subscrici\u00f3n popular, alegando que se trataba dun antigo senador do Segundo Imperio, e dun home separado.\nNin a vida profesional de Claude Bernard nin a s\u00faa vida familiar foron sinxelas. No que afecta \u00e1 s\u00faa vida persoal, Bernard separouse da s\u00faa esposa en 1869, tras longos anos de mutua incomprensi\u00f3n nos que a s\u00faa muller chegou a fundar, xunto \u00e1s s\u00faas d\u00faas fillas, un asilo para cans e gatos, co que expresaban a s\u00faa oposici\u00f3n \u00e1 experimentaci\u00f3n con animais. Ademais, o matrimonio houbo de enfrontar a morte prematura dun dos seus fillos. Desde o punto de vista profesional, a obra de Claude Bernard s\u00f3 foi reco\u00f1ecida pola comunidade cient\u00edfica nos \u00faltimos vinte anos da s\u00faa vida.\nObra.\nContribuci\u00f3ns \u00e1 ciencia m\u00e9dica.\nEntre as achegas \u00e1 ciencia m\u00e9dica de Bernard cabe destacar o descubrimento da funci\u00f3n dixestiva do p\u00e1ncreas, o da funci\u00f3n glicox\u00e9nica do f\u00edgado, o mecanismo de acci\u00f3n do curare, do mon\u00f3xido de carbono e dos anest\u00e9sicos, o establecemento dos principios xerais sobre os que se asenta a farmacodinamia moderna e as funci\u00f3ns do sistema nervioso. Neste sentido, pasaron \u00e1 historia da fisiolox\u00eda os seus estudos acerca do car\u00e1cter \u00fanico dos nervios sensitivos e os motores, a sensibilidade recorrente, a estrutura da medula espi\u00f1al, a vasomotricidadade e as circulaci\u00f3ns locais, a orixe medular do gran simp\u00e1tico, a s\u00faa funci\u00f3n vasomotora e a s\u00faa acci\u00f3n sobre a temperatura corporal, sobre as secreci\u00f3ns e sobre a glicemia.\nOutras contribuci\u00f3ns de menor importancia son os seus estudos acerca da secreci\u00f3n salivar, a fisiolox\u00eda pulmonar, o efecto da nicotina e do uranio sobre o organismo, a disecci\u00f3n qu\u00edmica en fisiolox\u00eda, a coagulabilidade do sangue, o ton muscular e os mecanismos inflamatorios.\nMenci\u00f3n \u00e1 parte merecen os seus estudos sobre a asfixia e sobre os fermentos, que lle valeron unha hist\u00f3rica pol\u00e9mica con Pasteur, alegando que a s\u00faa teor\u00eda era falsa.\nBernard introduciu o concepto de homeostase (constancia do medio interno) ao redor de 1860, a\u00ednda que o termo non \u00e9 seu, sen\u00f3n de W. B. Cannon. Dito modelo sinala como cualidade definitoria dos seres vivos a capacidade para manter as condici\u00f3ns f\u00edsico-qu\u00edmicas do medio co que est\u00e1n en contacto. En sentido inverso, son ditas condici\u00f3ns f\u00edsico-qu\u00edmicas do l\u00edquido que ba\u00f1a as c\u00e9lulas (medio interno) as que, ao entraren en contacto con elas, determinan a aparici\u00f3n dos fen\u00f3menos fisiol\u00f3xicos. Este sinxelo esquema pretende dar raz\u00f3n (at\u00e9 onde iso \u00e9 pos\u00edbel) do \"quid\" propio do vivo.\nEntre as s\u00faas contribuci\u00f3ns \u00e1 terap\u00e9utica hai que destacar as relativas ao tratamento da diabetes, as indicaci\u00f3ns da sangr\u00eda, o tratamento da intoxicaci\u00f3n por mon\u00f3xido de carbono mediante ventilaci\u00f3n mec\u00e1nica, o tratamento da anemia con lactato de ferro, o descenso da temperatura corporal mediante medios f\u00edsicos, o estudo dos mecanismos de antagonismo entre f\u00e1rmacos, o tratamento da intoxicaci\u00f3n et\u00edlica, as aplicaci\u00f3ns da morfina, os efectos do anh\u00eddrido carb\u00f3nico, a administraci\u00f3n intravenosa de soro fisiol\u00f3xico, as t\u00e9cnicas de reanimaci\u00f3n cardiopulmonar e a oxixenoterapia.\nBernard tam\u00e9n fixo achegas importantes no \u00e1mbito da cirurx\u00eda, pois, ademais dos seus traballos sobre a anestesia, dese\u00f1ou novos instrumentos cir\u00farxicos, propuxo novas t\u00e9cnicas de incisi\u00f3n e de sutura e describiu a hiperglicemia posthemorr\u00e1xica.\nBiolox\u00eda te\u00f3rica.\n\u00c1 parte das teor\u00edas concretas coas que Claude Bernard arrequeceu a medicina, a biolox\u00eda e \u00e1 veterinaria da s\u00faa \u00e9poca, c\u00f3mpre distinguir d\u00faas categor\u00edas diferentes dentro das s\u00faas contribuci\u00f3ns te\u00f3ricas ao pensamento biol\u00f3xico: as relativas ao seu peculiar modo de contestar a vella pregunta de \"que \u00e9 a vida?\", e as puramente epistemol\u00f3xicas (m\u00e9todo e fundamentaci\u00f3n da medicina experimental). \u00c9 neste sentido no que pode falarse da existencia tanto dunha filosof\u00eda da vida como dunha epistemolox\u00eda bernardianas. Ambas as d\u00faas est\u00e1n, como se ver\u00e1 a continuaci\u00f3n, profundamente relacionadas entre si.\nOs seres vivos segundo Claude Bernard.\nClaude Bernard realizara o sorprendente descubrimento de que a \"materia inerte\" e os \"corpos vivos\" no son a mesma cousa. Escribiu o seguinte\nClaude Bernard empezara a comprender. O seu descubrimento debeuse obviamente a toda a serie de experimentos errados que levou a cabo, xa que nunca puidera obter d\u00faas veces seguidas o mesmo resultado nos seus ensaios; tal descubrimento inquietouno enormemente porque ameazaba demostrar a inutilidade de toda a s\u00faa vida como cient\u00edfico.\nQuizais os implac\u00e1beis erros que xurd\u00edan constantemente das s\u00faas vivisecci\u00f3ns xa comezaran a desequilibrar o seu estado mental. En calquera caso, deterioraron a s\u00faa vea literaria, nubrando o seu estilo e paralizando o seu razoamento. Porque se \"Introduction\" expresaba claramente unhas ideas cuxa incorrecci\u00f3n soamente co paso do tempo ser\u00eda demostrada, en \"M\u00e9decine\" o pensamiento \u00e9 nebuloso e o autor expr\u00e9sase sen sensatez, como ao final do seguinte fragmento (p\u00e1xina 249):\nAo reler a s\u00faa conclusi\u00f3n, Claude Bernard debeu decatarse de que era necesario realizar unha aclaraci\u00f3n e engadiu unha nota empeor\u00e1ndoo a\u00ednda m\u00e1is:\nO doutor Delhoume, que introduciu abundantes notas noutras partes do volume, optou por ignorar esta \u00faltima metedura de zoca de Bernard, quizais coa esperanza de que pasara inadvertida, porque a\u00ednda que as s\u00faas palabras foran confusas e desordenadas demostran que o autor se d\u00e1 de conta de que os feitos ridiculizan as s\u00faas teor\u00edas. Por tanto, decide simplemente ignorar \"os feitos\" relacionados co sapo e a cabra, porque do contrario deber\u00eda \"ter renunciado \u00e1 s\u00faa ocupaci\u00f3n como fisi\u00f3logo\". Como outros moitos vivisectores dos moitos que existiron despois del, Claude Bernard carec\u00eda da grandeza necesaria para admitir que toda a s\u00faa pseudociencia fora erixida sobre un erro de proporci\u00f3ns xigantescas.\nPor ese motivo realiza a extraordinaria afirmaci\u00f3n de que \u00abhai feitos que un non pode crer porque a mente ten a certeza de que as cousas son doutra maneira\u00bb. E, que feitos son eses? Ou, que tipo de \"mente\" \u00e9 esa? Non \u00e9 pos\u00edbel que sexa a mesma mente que, en certa ocasi\u00f3n, afirmou o seguinte: \u00abse un feito est\u00e1 en contradici\u00f3n con unha teor\u00eda dominante, un debe aceptar o feito e deba abandonar a teor\u00eda, a\u00ednda que esta \u00faltima fora aceptada de forma xeral e fora ratificada por personalidades de gran renome\u00bb.\nNo terreo conceptual, Bernard propuxo un modelo te\u00f3rico para entender que son os organismos, que resultou estar dotado dun gran valor heur\u00edstico. Co seu concepto de \"medio interno\" quedaba lexitimada a pretensi\u00f3n \u2014posta en d\u00fabida polo escepticismo de Magendie, polo vitalismo de Bichat e polas teses dos rom\u00e1nticos\u2014 de facer da medicina unha aut\u00e9ntica ciencia, \u00e1 vez que se salvagardaba o estatuto ontol\u00f3xico peculiar dos seres vivos. Neste sentido, o modelo do medio interno evitaba que os cient\u00edficos caeran na tentaci\u00f3n de reducir conceptualmente os seres vivos a meras m\u00e1quinas f\u00edsico-qu\u00edmicas extremadamente complexas. O que Claude Bernard ofreceu, por tanto, \u00e1 nova medicina, foi unha certificaci\u00f3n definitiva do seu car\u00e1cter cient\u00edfico exenta dun reducionismo f\u00edsico-qu\u00edmico no plano ontol\u00f3xico.\nBernard parte da idea de que os organismos vivos se encontran en constante interacci\u00f3n f\u00edsico-qu\u00edmica co medio que os rodea. Esta interacci\u00f3n \u00e9 bidireccional e est\u00e1 orientada a un fin: a autoconservaci\u00f3n de dito organismo, ou a s\u00faa interacci\u00f3n con outros para a conservaci\u00f3n completa. Dado que nos seres complexos esta interacci\u00f3n se sit\u00faa a nivel celular, dito medio debe ser denominado neles \"medio interno\" (o medio interno \u00e9, segundo este modelo, o l\u00edquido que ba\u00f1a as c\u00e9lulas). Os fen\u00f3menos vitais ve\u00f1en soportados por procesos estritamente f\u00edsico-qu\u00edmicos. Cando un axente f\u00edsico-qu\u00edmico interacciona cunha c\u00e9lula, esta \"produce\" un efecto fisiol\u00f3xico que lle \u00e9 propio (segregar unha hormona, contraerse, emitir unha descarga el\u00e9ctrica, dilatarse...), sen que a an\u00e1lise cient\u00edfica dos fen\u00f3menos vitais poida estenderse m\u00e1is al\u00e1. Deste modo, xunto coa s\u00faa \"carta de cidadan\u00eda\" como aut\u00e9ntica ciencia, Bernard imp\u00f3n \u00e1 biolox\u00eda uns l\u00edmites claros: xamais poder\u00e1 pronunciarse acerca da esencia da vida, se ben ser\u00e1 capaz de elaborar leis relativas \u00e1s s\u00faas condici\u00f3ns f\u00edsico-qu\u00edmicas. A ciencia deber\u00e1 renunciar a dar unha resposta \u00e1 vella pregunta polo \"que\" (que \u00e9 a vida), para limitarse a un positivista \"ver para prever\".\nPor\u00e9n, o positivismo de Claude Bernard non \u00e9 un positivismo estrito. Enfront\u00e1ndose \u00e1s influentes teses de Comte, Bernard ser\u00e1 un dos poucos cient\u00edficos franceses partidarios da teor\u00eda celular. Mentres que os cient\u00edficos do seu contorno encontraban en dita teor\u00eda sospeitosos vestixios de ideolox\u00eda rom\u00e1ntica \u2014fronte \u00e1 que o positivismo de Comte precisamente se erixira en reacci\u00f3n\u2014, Claude Bernard reservou sempre na s\u00faa epistemolox\u00eda un lugar privilexiado para as hip\u00f3teses. Deste xeito, a\u00ednda reco\u00f1ecendo a carga hipot\u00e9tica \u2014e, por tanto, especulativa\u2014 da teor\u00eda de Matthias Schleiden e Theodor Schwann, Claude Bernard ve nela unha aut\u00e9ntica teor\u00eda cient\u00edfica. Dado que a ciencia non pode prescindir das hip\u00f3teses (Claude Bernard foxe do empirismo de Magendie), a \u00fanica condici\u00f3n que lles impuxo a epistemolog\u00eda bernardiana \u2014co fin de salvagardar a s\u00faa medicina experimental dos excesos do romanticismo\u2014 foi un constante sometemento ao control experimental. Con iso, o trapeiro de Magendie deixa de servir como imaxe ilustradora do labor dos cient\u00edficos. A partir de agora quedan lexitimados para estruturar os feitos que recollen \u2014no laboratorio ou na cabeceira dos enfermos\u2014 en hip\u00f3teses m\u00e1is ou menos ambiciosas ou arriscadas. E a\u00ednda m\u00e1is, \u00e9 precisamente a presenza previa (Claude Bernard utilizaba a expresi\u00f3n \"a priori\") de hip\u00f3teses na mente do investigador o que lle permite observar e rexistrar feitos. Unha mente sen hip\u00f3teses \u00e9, para Bernard, unha mente cega, incapaz de abrirse \u00e1 natureza.\nA medicina segundo Claude Bernard.\nSegundo Bernard, a pr\u00e1ctica experimental desenv\u00f3lvese en catro momentos. En primeiro lugar, prod\u00facese ante os ollos do cient\u00edfico un feito que constata de forma precisa. A continuaci\u00f3n, xorde unha idea acerca da pos\u00edbel causa de dito fen\u00f3meno. Esta idea constit\u00fae a hip\u00f3tese cient\u00edfica, que s\u00f3 ter\u00e1 valor na medida en que poida contrastarse experimentalmente. Para iso, o cient\u00edfico deduce de dita hip\u00f3tese outras que son as s\u00faas consecuencias l\u00f3xicas, e pasa a dese\u00f1ar experimentos ou a buscar observaci\u00f3ns que as confirmen. As teor\u00edas cient\u00edficas non son en realidade m\u00e1is que hip\u00f3teses controladas experimentalmente mediante un proceso que establece un delicado equilibrio entre a raz\u00f3n e a experiencia. De a\u00ed o seu car\u00e1cter necesariamente provisional e as dif\u00edciles elecci\u00f3ns que a mi\u00fado o cient\u00edfico debe facer entre os feitos e as teor\u00edas cando hai discordancia entre ambos. Incluso cando os feitos parezan confirmar a hip\u00f3tese, esta deber\u00e1 ser sometida \u00e1 contraproba. A contraproba \u00e9 a ferramenta l\u00f3xica que garante ao cient\u00edfico a existencia dun aut\u00e9ntico nexo causal entre dous fen\u00f3menos, e non dunha mera coincidencia no tempo.\nA consecuencia epistemol\u00f3xica m\u00e1is importante da concepci\u00f3n bernardiana do m\u00e9todo cient\u00edfico \u00e9 o protagonismo da deduci\u00f3n: as hip\u00f3teses a partir das cales se establecen os siloxismos da deduci\u00f3n xorden na mente do experimentador con ocasi\u00f3n da observaci\u00f3n de determinados feitos, pero non son o resultado dun proceso de induci\u00f3n levado a cabo a partir deles. En contra dos supostos dos indutivistas, Bernard entend\u00eda que o universal s\u00f3 pode proceder do universal.\nDe feito, Bernard emprega moitas veces a equ\u00edvoca expresi\u00f3n \"ideas a priori\" para referirse \u00e1s hip\u00f3teses cient\u00edficas. Con iso quere po\u00f1er de manifesto que estas non deben seren entendidas como un mero destilado dos feitos que a notra mente se limita a recoller e a plasmar. O proceso de x\u00e9nese de ditas hip\u00f3teses d\u00e9bese, m\u00e1is ben, \u00e1 creatividade do cient\u00edfico que as elabora. Proceden dunha cualidade psicol\u00f3xica \u00e1 que Bernard denomina 'sentimento' ou 'coraz\u00f3n', a\u00ednda que non poden carecer duns criterios m\u00ednimos de racionalidade.\nA epistemolox\u00eda bernardiana sit\u00faase, deste modo, nun punto equidistante dos catro polos que configuran o seu contorno cient\u00edfico e filos\u00f3fico: o \"empirismo\" de Magendie (e o seu conseguinte escepticismo), o \"racionalismo\" dos cient\u00edficos rom\u00e1nticos (a as s\u00faas excesivamente especulativas teor\u00edas biol\u00f3xicas), o \"vitalismo\" de Bichat (que fac\u00eda dos fen\u00f3menos vitais o terreo propio da espontaneidade, inacces\u00edbel ao co\u00f1ecemento cient\u00edfico), e o \"positivismo\" de Comte (co seu rexeitamento das hip\u00f3teses).\nCriticismo.\nAlg\u00fans opositores da experimentaci\u00f3n animal acusan a Bernard de falta de empat\u00eda polos animais suxeitos da s\u00faas exploraci\u00f3ns cient\u00edficas. Na s\u00faa \"Introduction\", Bernard escribe que \u00abo fisi\u00f3logo non \u00e9 unha persoa normal, \u00e9 un cient\u00edfico, un home absorbido pola idea cient\u00edfica que persegue; xa non oe los choros dos animais, xa non ve o sangue que derraman, soamente ve a s\u00faa idea e os organismos que lle esconden os problemas que el desexa descubrir. Non sente que est\u00e1 perpetrando unha horr\u00edbel carnicer\u00eda; baixo a influencia dunha idea cient\u00edfica examina con pracer o repugnante filamento nervioso e a carne l\u00edvida que a calquera outra persoa provocar\u00edan desgusto e horror...\u00bb. O escritor ingl\u00e9s John Vyvyan afirmou que se Bernard vivira na nosa \u00e9poca non publicar\u00eda esas li\u00f1as, porque son un 'exemplo de libro' de esquizofrenia paranoide."}
{"id": "344609", "revid": "27155", "url": "https://gl.wikipedia.org/wiki?curid=344609", "title": "Os\u00edculos auditivos", "text": ""}
{"id": "344610", "revid": "27155", "url": "https://gl.wikipedia.org/wiki?curid=344610", "title": "Gl\u00e1ndulas mamarias", "text": ""}
{"id": "344612", "revid": "6939", "url": "https://gl.wikipedia.org/wiki?curid=344612", "title": "\u00c0 rebours", "text": ""}
{"id": "344614", "revid": "5863", "url": "https://gl.wikipedia.org/wiki?curid=344614", "title": "Federaci\u00f3n Mundial de Sociedades Galegas", "text": "A Federaci\u00f3n Mundial de Sociedades Galegas foi unha instituci\u00f3n creada para reunir as m\u00faltiples agrupaci\u00f3ns asistenciais e culturais do conxunto da di\u00e1spora galega, como consecuencia do crecemento destas sociedades. Aprobouse a s\u00faa creaci\u00f3n no Congreso Rexional da Emigraci\u00f3n Galega en Santiago de Compostela o ano 1965, e foi finalmente creada no Congreso da Emigraci\u00f3n Galega en Ourense en 1968, a\u00ednda que estabeleceu a s\u00faa sede na cidade da Coru\u00f1a. Toma como idiomas oficiais o galego e o espa\u00f1ol. Esta Federaci\u00f3n organizou os Congresos da emigraci\u00f3n galega a partir do ano 1971, as\u00ed como as Asambleas da Federaci\u00f3n Mundial de Sociedades Gallegas a partir de 1974\nOrientaci\u00f3n pol\u00edtica.\nA Federaci\u00f3n Mundial de Sociedades Gallegas ti\u00f1a un car\u00e1cter asistencial, cultural e ben\u00e9fico-social, polo que se caracterizar\u00e1 por unha relativa neutralidade ideol\u00f3xica con respecto ao r\u00e9xime estabelecido. De feito, na s\u00faa acta de fundaci\u00f3n, Blanco-Amor especifica que tendo en conta o beneficio xeral para toda a comunidade de sociedades galegas, d\u00e9bense evitar as indicaci\u00f3ns partidistas de calquera tipo, pois dentro da Federaci\u00f3n agora constitu\u00edda interesa un tratamento de conxunto en relaci\u00f3n ao problema migratorio.\nPor\u00e9n, o peso da representaci\u00f3n americana na Federaci\u00f3n e a maior combatividade dos representantes europeos, foi est\u00edmulo para introducir un elemento de discrepancia entre os emigrantes americanos, considerados agora como conservadores, fronte \u00f3s emigrantes europeos, moito m\u00e1is preocupados polos aspectos sociais da emigraci\u00f3n.\nObxectivos.\nA Federaci\u00f3n Mundial de Sociedades Galegas ti\u00f1a como obxectivo principal apoiar aos galegos que se encontraban fora de Galiza por motivo da emigraci\u00f3n, e entre as acci\u00f3ns necesarias para levar a cabo este fin, dest\u00e1canse na s\u00faa Acta de Constituci\u00f3n:\nEstudo dos problemas de tipo xeral que se lles poidan presentar a todas as sociedades, centros e entidades, de calquera clase, que agrupan a galegos fora de Galicia; elaboraci\u00f3n de plans encami\u00f1ados \u00e1 soluci\u00f3n dos problemas dos emigrantes galegos; promoci\u00f3n e fomento das relaci\u00f3ns cordiais de todas as sociedades, centros e entidades galegas; promoci\u00f3n da creaci\u00f3n de novas sociedades, centros o entidades galegas nas localidades que se consideren de interese polo n\u00famero de galegos al\u00ed residentes; convocatoria de Congresos para o estudo que poida supor a emigraci\u00f3n galega; organizaci\u00f3n de seminarios t\u00e9cnicos aplicados \u00e1 consideraci\u00f3n, an\u00e1lise e soluci\u00f3ns posibles dos distintos aspectos que poresenta o problema da emigraci\u00f3n, as\u00ed como de toda outra forma de actividade orientada ao fin com\u00fan; organizaci\u00f3n e promoci\u00f3n de grupos folcl\u00f3ricos, masas corales, grupos teatrales, visitas de conferenciantes, exposici\u00f3ns de arte dos propios emigrados; organizaci\u00f3n de cursos de formaci\u00f3n ou orientaci\u00f3n dirixidos a posibles emigrantes ou aos xa emigrados\nAl\u00e9n de todo isto, a Federaci\u00f3n ti\u00f1a como obxectivo achegar informaci\u00f3n \u00e1s entidades galegas sobre: evoluci\u00f3n industrial, comercial, postos de traballo e outros aspectos de Galicia, en relaci\u00f3n cos fins asistenciales, culturales ou ben\u00e9fico-sociales propios da Federaci\u00f3n; particularidades da lexislaci\u00f3n (contratos de traballo, bolsas, intercambios culturais...); beneficios aos que os emigrantes se poidan acoller.\nReivindicaci\u00f3ns.\nA Federaci\u00f3n Mundial de Sociedades Galegas ti\u00f1a como obxectivo principal apoiar aos galegos que se encontraban f\u00f3ra de Galiza por motivo da emigraci\u00f3n. Deste modo, solicitou ser reco\u00f1ecida polos organismos aut\u00f3nomos galegos como a representaci\u00f3n das comunidades galegas fora de Galiza as\u00ed como unha regulaci\u00f3n legal espec\u00edfica. Reclamaba tam\u00e9n unha representaci\u00f3n de funcionarios galegos no exterior.\nDado que a emigraci\u00f3n \u00e9, por definici\u00f3n, un problema econ\u00f3mico, a Federaci\u00f3n solicitaba tam\u00e9n a creaci\u00f3n dun Banco de Emigrantes. Pediu as\u00ed axuda financeira ao goberno espa\u00f1ol e \u00e1 Xunta de Galiza, e reclamou o achegamento de material did\u00e1ctico e bibliogr\u00e1fico aos centros galegos.\nPublicaci\u00f3ns.\nA Federaci\u00f3n Mundial de Sociedades Galegas publicaba periodicamente o seu bolet\u00edn, que estaba principalmente formado por artigos referentes \u00e1 emigraci\u00f3n galega (entrevistas, opini\u00f3ns, novas...) que enviaban os propios membros da Federaci\u00f3n. O primeiro bolet\u00edn foi publicado no ano 1979 e foi adicado a Eduardo Blanco Amor debido \u00e1 morte do autor en decembro dese mesmo ano. Al\u00e9n diso, a Federaci\u00f3n publicaba tam\u00e9n as Conclusi\u00f3ns sacadas das Asembleas na revista \"A Ultramar\"."}
{"id": "344615", "revid": "89787", "url": "https://gl.wikipedia.org/wiki?curid=344615", "title": "Tri\u00e1ngulo de Reuleaux", "text": "O tri\u00e1ngulo Reuleaux \u00e9 o exemplo m\u00e1is sinxelo dos chamados pol\u00edgonos de Reuleaux, denominados as\u00ed polo cient\u00edfico e enxe\u00f1eiro que os desenvolveu, Franz Reuleaux. Estes pol\u00edgonos te\u00f1en a particularidade de ser curvas de largura constante, \u00e9 dicir, que a distancia entre d\u00faas rectas tanxentes paralelas opostas \u00e9 a mesma, independentemente da direcci\u00f3n desas rectas.\nA \u00e1rea do tri\u00e1ngulo de Reuleaux \u00e9 formula_1, onde \"a\" \u00e9 a largura constante. A \u00e1rea dun c\u00edrculo de igual di\u00e1metro \u00e9 formula_2, que \u00e9 maior. M\u00e1is a\u00ednda, o teorema de Blaschke-Lebesgue establece que o tri\u00e1ngulo de Reuleaux ten menor superficie que calquera outra figura de igual largura constante.\nO seu per\u00edmetro \u00e9 formula_3.\nO tri\u00e1ngulo de Reuleaux pode xeneralizarse a outros pol\u00edgonos regulares cun n\u00famero impar de lados, como pode ser o caso das moedas brit\u00e1nicas de 20 peniques (baseadas nun hept\u00e1gono).\nTrazado do tri\u00e1ngulo de Reuleaux.\nPartindo dun tri\u00e1ngulo equil\u00e1tero de lado \"a\" delin\u00e9ase facendo centro nun dos v\u00e9rtices do tri\u00e1ngulo e con raio \"a\", un arco de circunferencias que una os dous v\u00e9rtices restantes. Repet\u00edndose a operaci\u00f3n para cada v\u00e9rtice obtense o tri\u00e1ngulo de Reuleaux.\nCada un dos \u00e1ngulos dun tri\u00e1ngulo equil\u00e1tero \u00e9 de formula_4 radi\u00e1ns. Cada un dos tres arcos \u00e9 de lonxitude formula_5. Polo tanto o per\u00edmetro do tri\u00e1ngulo de Reuleaux \u00e9 formula_3.\nVersi\u00f3n en tres dimensi\u00f3ns.\nA intersecci\u00f3n de esferas de raio \"s\" centradas nos v\u00e9rtices de tetraedros regulares con lado tam\u00e9n \"s\" denom\u00ednase tetraedro de Reuleaux, pero neste caso non \u00e9 unha superficie de largura constante. Pode, non obstante, realizarse dentro dunha superficie de largura constante, co\u00f1ecida como o tetraedro de Meissner, substitu\u00edndo os seus l\u00edmites en forma de arco por \"parches\" de superficie curvada. Alternativamente, a superficie dun tri\u00e1ngulo de Reuleaux en revoluci\u00f3n sobre un dos seus eixes sim\u00e9tricos forma unha superficie de largura constante."}
{"id": "344616", "revid": "5863", "url": "https://gl.wikipedia.org/wiki?curid=344616", "title": "Diocese de Burgos", "text": ""}
{"id": "344617", "revid": "1987", "url": "https://gl.wikipedia.org/wiki?curid=344617", "title": "Proximidades Madrid", "text": "Proximidades Madrid (en castel\u00e1n: \"Cercan\u00edas Madrid\") \u00e9 o servizo ferroviario explotado por Renfe Operadora sobre unha infraestrutura de Adif, que comunica a cidade de Madrid coa s\u00faa \u00e1rea metropolitana e as principais poboaci\u00f3ns da Comunidade de Madrid e Guadalaxara.\nA rede, cun persoal duns 1.300 empregados, conta con nove li\u00f1as en funcionamento, discorrendo por 370\u00a0km de v\u00edas f\u00e9rreas, con 89 estaci\u00f3ns das que m\u00e1is de 20 ofrecen correspondencia co Metro de Madrid e unha delas co Tranv\u00eda de Parla. En d\u00edas laborables hai unhas 1.385 circulaci\u00f3ns diarias, podendo transportar un total de 880.000 viaxeiros."}
{"id": "344618", "revid": "10599", "url": "https://gl.wikipedia.org/wiki?curid=344618", "title": "Cercan\u00edas Madrid", "text": ""}
{"id": "344619", "revid": "1987", "url": "https://gl.wikipedia.org/wiki?curid=344619", "title": "Proximidades Sevilla", "text": "Proximidades Sevilla (en castel\u00e1n: \"Cercan\u00edas Sevilla\") \u00e9 o servizo ferroviario explotado por Renfe Operadora sobre unha infraestrutura de Adif, que comunica a cidade de Sevilla coas principais poboaci\u00f3ns do val do Guadalquivir e a zona norte da comarca do Aljarafe.\nA rede conta con cinco li\u00f1as en funcionamento, 254\u00a0km de v\u00edas f\u00e9rreas e 38 estaci\u00f3ns. Algunhas ofrecen correspondencia co Metro de Sevilla e co Tranv\u00eda de Sevilla. En 2012 a rede moveu m\u00e1is de 9 mill\u00f3ns de viaxeiros."}
{"id": "344620", "revid": "10599", "url": "https://gl.wikipedia.org/wiki?curid=344620", "title": "Cercan\u00edas Sevilla", "text": ""}
{"id": "344621", "revid": "89787", "url": "https://gl.wikipedia.org/wiki?curid=344621", "title": "Cristalina", "text": "As cristalinas son un tipo de prote\u00ednas estruturais hidrosolubles que se encontran no cristalino e na c\u00f3rnea do ollo, \u00e1s que se debe a transparencia desas estruturas. Tam\u00e9n foron identificadas noutras partes do corpo, como o coraz\u00f3n, e en tumores agresivos de cancro de mama. Como se descubriu que unha lesi\u00f3n na lente do ollo (cristalino) promove a rexeneraci\u00f3n de nervios,\no estudo das cristalinas foi tam\u00e9n unha \u00e1rea das investigaci\u00f3ns neurol\u00f3xicas. Ata agora, demostrouse que as cristalinas \u03b2 b2 (crybb2) poden ser un factor promotor das neuritas.\nFunci\u00f3n.\nA principal funci\u00f3n das cristalinas no cristalino do ollo \u00e9 probablemente incrementar o \u00edndice de refracci\u00f3n sen obstru\u00edr o paso da luz. Non obstante, esta non \u00e9 a s\u00faa \u00fanica funci\u00f3n. Cada vez est\u00e1 m\u00e1is claro que as cristlinas poden ter varias funci\u00f3ns metab\u00f3licas e reguladoras, tanto no cristalino do ollo coma noutras partes do corpo. Foron caracterizadas m\u00e1is prote\u00ednas que conte\u00f1en dominios de \u03b2\u03b3-cristalina como prote\u00ednas que se unen ao calcio. Estas prote\u00ednas presentan un motivo de greca como novo motivo para a uni\u00f3n ao calcio.\nActividade encim\u00e1tica.\nUn dato moi interesante desde unha perspectiva evolutiva \u00e9 que algunhas cristalinas son encimas activos, mentres que outras carecen desa actividade pero mostran homolox\u00eda con outros encimas. As cristalinas de diferentes grupos de organismos est\u00e1n relacionadas cun gran n\u00famero de prote\u00ednas distintas; as de aves e r\u00e9ptiles est\u00e1n relacionadas coa lactato deshidroxenase e a arxininosuccinato liase, mentres que as dos mam\u00edferos o est\u00e1n coa alcohol deshidroxenase e a , e as dos cefal\u00f3podos coa glutati\u00f3n S-transferase e a aldehido deshidroxenase. Invest\u00edgase activamente se estas cristalinas son produtos dun accidente fortu\u00edto da evoluci\u00f3n no sentido de que cadrou que eran transparentes e moi solubles, ou se estas diversas actividades encim\u00e1ticas son parte da maquinaria protectora do cristalino do ollo. O recrutamento de prote\u00ednas que orixinalmente evolucionaron para ter unha funci\u00f3n para desempe\u00f1ar unha nova funci\u00f3n non relacionada \u00e9 un exemplo de exaptaci\u00f3n.\nClasificaci\u00f3n.\nAs cristalinas do cristalino do ollo de vertebrados clasif\u00edcanse en tres tipos principais: alfa, beta e gamma. Estas distinci\u00f3ns est\u00e1n baseadas na orde na cal el\u00faen nunha columna de cromatograf\u00eda de filtraci\u00f3n en xel. Estas tam\u00e9n se chaman cristalinas ubicuas. As cristalinas beta e gamma (como CRYGC) son semellantes en secuencia, estrutura e topolox\u00eda de dominios, e por iso foron agrupadas nunha superfamilia chamada \u03b2\u03b3-cristalinas. As familia das \u03b1-cristalinas e as \u03b2\u03b3-cristalinas comprenden o principal grupo de prote\u00ednas presentes no cristalino do ollo. Aparecen en todas as clases de vertebrados (a\u00ednda que as gamma-cristalinas son escasas ou est\u00e1n ausentes no cristalino das aves); e as delta-cristalinas se encontran exclusivamente en r\u00e9ptiles e aves.\nAdemais destas cristalinas hai outras que son espec\u00edficas de taxon, que s\u00f3 se atopan no cristalino de determinados organismos; entre estas est\u00e1n as cristalinas delta, epsilon, tau, e iota. Por exemplo, as cristalinas alfa, beta e delta enc\u00f3ntranse nos cristalinos de aves e r\u00e9ptiles, mentres que as familias alfa, beta e gamma se encontran nos cristalinos doutros vertebrados.\nCristalina alfa.\nA alfa-cristalina aparece formando grandes agregados, e comprende dous tipos de subunidades relacionadas (A e B) que son moi similares \u00e1s prote\u00ednas de shock t\u00e9rmico (HSPs) pequenas de 15-30 kDa, especialmente nas s\u00faas metades C-terminais. A relaci\u00f3n entre estas familias d\u00e9bese a que se produciu unha duplicaci\u00f3n x\u00e9nica cl\u00e1sica seguida de diverxencia a partir dunha pequena familia de HSP, o que permitiu que se adaptasen a novas funci\u00f3ns. A diverxencia probablemente ocorreu antes da evoluci\u00f3n do cristalino, e a alfa-cristalina at\u00f3pase en pequenas cantidades en tecidos de f\u00f3ra do cristalino.\nA alfa-cristalina ten propiedades similares \u00e1s dunha prote\u00edna chaperona como a capacidade de impedir a precipitaci\u00f3n de prote\u00ednas desnaturalizadas e de incrementar a tolerancia natural ao estr\u00e9s. Suxeriuse que estas funci\u00f3ns son importantes para o mantemento da transparencia do cristalino e a prevenci\u00f3n das cataratas. Isto ap\u00f3iase na observaci\u00f3n de que as mutaci\u00f3ns na alfa-cristalina mostran unha asociaci\u00f3n coa formaci\u00f3n das cataratas.\no dominio N-terminal da alfa-cristalina non \u00e9 necesario para a dimerizaci\u00f3n ou a actividade de chaperona, pero parece que se require para a formaci\u00f3n de agregados de orde superior.\nCristalinas beta e gamma.\nAs cristalinas beta e gamma forman unha familia separada. Estruturalmente, as cristalinas beta e gamma est\u00e1n compostas por dous dominios similares que, \u00e1 s\u00faa vez, est\u00e1n cada un composto por dous motivos similares, e os dous dominios est\u00e1n unidos por un curto p\u00e9ptido de conexi\u00f3n. Cada motivo, que ten uns corenta amino\u00e1cidos, est\u00e1 pregado nun distintivo patr\u00f3n de greca. Por\u00e9n, a cristalina beta \u00e9 un olig\u00f3mero, composto por un grupo complexo de mol\u00e9culas, mentres que a cristalina gamma \u00e9 un mon\u00f3mero m\u00e1is simple."}
{"id": "344622", "revid": "98629", "url": "https://gl.wikipedia.org/wiki?curid=344622", "title": "Proximidades Valencia", "text": "Proximidades Valencia (en valenciano: \"Rodalia Val\u00e8ncia\", en castel\u00e1n: \"Cercan\u00edas Valencia\") \u00e9 o servizo ferroviario explotado por Renfe Operadora sobre unha infraestrutura de Adif, que comunica a cidade de Valencia coas principais poboaci\u00f3ns das provincias de Castell\u00f3 e Valencia.\nA rede conta con seis li\u00f1as en funcionamento, 252\u00a0km de v\u00edas f\u00e9rreas e 66 estaci\u00f3ns. Algunhas ofrecen correspondencia con MetroValencia e co TRAM de Castell\u00f3. En 2014 a rede moveu m\u00e1is de 17 mill\u00f3ns de viaxeiros."}
{"id": "344623", "revid": "10599", "url": "https://gl.wikipedia.org/wiki?curid=344623", "title": "Metrovalencia", "text": ""}
{"id": "344624", "revid": "10599", "url": "https://gl.wikipedia.org/wiki?curid=344624", "title": "Cercan\u00edas Valencia", "text": ""}
{"id": "344625", "revid": "10599", "url": "https://gl.wikipedia.org/wiki?curid=344625", "title": "Rodalia Val\u00e8ncia", "text": ""}
{"id": "344626", "revid": "88215", "url": "https://gl.wikipedia.org/wiki?curid=344626", "title": "Ragnar Sigur\u00f0sson", "text": "Ragnar Sigur\u00f0sson, nado en Reiquiavik o 19 de xu\u00f1o de 1986, \u00e9 un futbolista island\u00e9s. Xoga na demarcaci\u00f3n de defensa para o FC Krasnodar da liga Premier de Rusia.\nTraxectoria en clubs.\nFylkir Reykjav\u00edk.\nRagnar iniciou a s\u00faa carreira nas categor\u00edas inferiores do Fylkir Reykjav\u00edk no ano 2002 para acabar debutando co primeiro equipo dous anos m\u00e1is tarde, onde permanecer\u00eda at\u00e9 o 2006.\nIFK G\u00f6teborg.\nEn 2006 fichou polo club sueco IFK G\u00f6teborg. Debutou na Allsvenskan o 6 de abril de 2007 e xogou os 26 partidos de liga completos, formando unha formid\u00e1bel parella con Mattias Bj\u00e4rsmyr. O seu equipo acabar\u00eda por ga\u00f1ar a Allsvenskan ese ano polo que de contado o seu nome empezou a se asociar a varios grandes clubs da Ligue 1, Serie A, Bundesliga ou da Premier League. O daquela director de deportes do IFK G\u00f6teborg, H\u00e5kan Mild comentou que o club esix\u00eda uns 3.000.000 \u20ac por este talentoso defensa. Durante a s\u00faa segunda tempada Ragnar xogou 29 partidos (de 30) e o equipo terminou en 3\u00ba lugar, ga\u00f1ando a Supercupen e a Svenska Cupen.\nFC K\u00f8benhavn.\nO 30 de maio de 2011, Ragnar asinou un contrato de catro anos cos campi\u00f3ns dinamarqueses do F.C. K\u00f8benhavn cun custo estimado da fichaxe de preto de 5.500.000 de Coroas Dinamarquesas. Neste club haber\u00eda de conquistar a Copa de 2012 e a liga de 2013.\nFC Krasnodar.\nO 23 de xaneiro de 2014, o FC Krasnodar da primeira liga rusa anunciou que asinaran con Ragnar un contrato de dous anos e medio con opci\u00f3n a un ano adicional.\nSelecci\u00f3n nacional.\nDebutou coa selecci\u00f3n de f\u00fatbol de Islandia o 22 de agosto de 2007 nun partido amig\u00e1bel contra Canad\u00e1, encontro que finalizou con empate a un. Ademais disputou a clasificaci\u00f3n para a Eurocopa 2008, a clasificaci\u00f3n para a Eurocopa 2012, a clasificaci\u00f3n para a Eurocopa 2016, a clasificaci\u00f3n para a Copa Mundial de F\u00fatbol de 2010 e a clasificaci\u00f3n para a Copa Mundial de F\u00fatbol de 2014.\nLigaz\u00f3ns externas.\nV\u00eddeo que repasa a traxectoria de Ragnar Sigur\u00f0sson no IFK G\u00f6teborg."}
{"id": "344627", "revid": "1987", "url": "https://gl.wikipedia.org/wiki?curid=344627", "title": "Proximidades Lleida", "text": "Proximidades Lleida (en catal\u00e1n: \"Rodalia de Lleida\") \u00e9 o servizo ferroviario xestionado por Rodalies de Catalunya e explotado por Renfe Operadora sobre unha infraestrutura de Adif, que comunica a cidade de Lleida coas principais poboaci\u00f3ns pr\u00f3ximas.\nA rede ten tres li\u00f1as en funcionamento cun total de 14 estaci\u00f3ns."}
{"id": "344628", "revid": "10599", "url": "https://gl.wikipedia.org/wiki?curid=344628", "title": "Rodalia de Lleida", "text": ""}
{"id": "344629", "revid": "5863", "url": "https://gl.wikipedia.org/wiki?curid=344629", "title": "Depresi\u00f3n Meridiana", "text": "A Depresi\u00f3n Meridiana \u00e9 unha formaci\u00f3n natural da xeograf\u00eda de Galicia. Esta depresi\u00f3n xeol\u00f3xica poder\u00eda ter a s\u00faa orixe nunha falla, e vai de norte a sur desde a costa atl\u00e1ntica en Razo (Carballo) at\u00e9 o r\u00edo Mi\u00f1o ao seu paso por Tui, a unha lonxitude de 8\u00ba 40' oeste. Est\u00e1 formada por unha li\u00f1a de fracturas que se encaixan nas bocas da r\u00eda de Arousa, a r\u00eda de Pontevedra e a r\u00eda de Vigo, onde comeza a desembocadura dos r\u00edos Ulla, L\u00e9rez e Verdugo respectivamente.\nPercorrido.\nDe norte a sur, a Depresi\u00f3n Meridiana vai desde Carballo at\u00e9 Bembibre, encaixada a car\u00f3n do monte Castelo. Por ese tramo discorre o r\u00edo Grande, afluente do Rosende. Despois a depresi\u00f3n contin\u00faa o val do r\u00edo Dubra at\u00e9 cruzar o r\u00edo Tambre, e segue at\u00e9 Bertamir\u00e1ns. Contin\u00faa at\u00e9 Padr\u00f3n polo val do curso baixo do r\u00edo Sar, e tras cruzar o r\u00edo Ulla segue por Pontecesures e Valga. Logo de pasar por Caldas de Reis segue o curso do r\u00edo Cha\u00edn (a car\u00f3n das fervenzas do r\u00edo Barosa) e contin\u00faa at\u00e9 Pontevedra a car\u00f3n do r\u00edo Rons. Logo de cruzar o L\u00e9rez segue polo val do r\u00edo dos Gafos e chega at\u00e9 a r\u00eda de Vigo. Forma a enseada de San Sim\u00f3n entre Paredes e Redondela. Xa cara ao sur vai polo val do r\u00edo Louro desde O Porri\u00f1o at\u00e9 Tui, formando as g\u00e1ndaras de Budi\u00f1o.\nHistoria.\nEsta formaci\u00f3n natural facilitou a creaci\u00f3n de v\u00edas de comunicaci\u00f3n entre os asentamentos humanos creados na zona. As\u00ed, trala romanizaci\u00f3n de Galicia a v\u00eda XIX do itinerario de Antonino percorr\u00eda a depresi\u00f3n Meridiana desde Tui at\u00e9 Iria Flavia, onde se desviaba cara ao leste. Por ese tramo vai a v\u00eda portuguesa do cami\u00f1o de Santiago. Amais, desde Tui at\u00e9 Iria Flavia vai pola depresi\u00f3n Meridiana a estrada N-550 e parte da autoestrada AP-9, as\u00ed como tramos do Eixe atl\u00e1ntico de alta velocidade."}
{"id": "344630", "revid": "12452", "url": "https://gl.wikipedia.org/wiki?curid=344630", "title": "Condottiero Gattamelata", "text": ""}
{"id": "344631", "revid": "1131", "url": "https://gl.wikipedia.org/wiki?curid=344631", "title": "A Cabana", "text": ""}
{"id": "344632", "revid": "56817", "url": "https://gl.wikipedia.org/wiki?curid=344632", "title": "A Cabana Vella", "text": "O top\u00f3nimo galego A Cabana Vella pode referirse a:"}
{"id": "344633", "revid": "1131", "url": "https://gl.wikipedia.org/wiki?curid=344633", "title": "A Cabana Pallaza", "text": ""}
{"id": "344634", "revid": "1131", "url": "https://gl.wikipedia.org/wiki?curid=344634", "title": "A Cabana da Vella", "text": ""}
{"id": "344635", "revid": "1131", "url": "https://gl.wikipedia.org/wiki?curid=344635", "title": "Cabana Xaraz", "text": ""}
{"id": "344636", "revid": "1131", "url": "https://gl.wikipedia.org/wiki?curid=344636", "title": "As Cabanas", "text": ""}
{"id": "344637", "revid": "1131", "url": "https://gl.wikipedia.org/wiki?curid=344637", "title": "Cabanas Antigas", "text": ""}
{"id": "344638", "revid": "1131", "url": "https://gl.wikipedia.org/wiki?curid=344638", "title": "Cabanas de Abaixo", "text": ""}
{"id": "344639", "revid": "1131", "url": "https://gl.wikipedia.org/wiki?curid=344639", "title": "Cabanas de Ferro", "text": ""}
{"id": "344640", "revid": "1131", "url": "https://gl.wikipedia.org/wiki?curid=344640", "title": "Cabanas de Loureiro", "text": ""}
{"id": "344643", "revid": "1131", "url": "https://gl.wikipedia.org/wiki?curid=344643", "title": "Estaci\u00f3n de Requena-Utiel", "text": "A estaci\u00f3n de Requena-Utiel \u00e9 unha estaci\u00f3n ferroviaria de alta velocidade de Adif situada no concello de Requena, na provincia de Valencia. Est\u00e1 situada a 6\u00a0km do centro e a 15\u00a0km de Utiel.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 327,45 da li\u00f1a f\u00e9rrea de alta velocidade que une Madrid con Levante, entre as estaci\u00f3ns de Cuenca-Fernando Z\u00f3bel e Valencia-Joaqu\u00edn Sorolla.\nHistoria.\nA estaci\u00f3n foi inaugurada polos reis Xo\u00e1n Carlos I e Sof\u00eda o 18 de decembro de 2010. \u00c1 inauguraci\u00f3n tam\u00e9n asistiron o presidente do Goberno Jos\u00e9 Luis Rodr\u00edguez Zapatero, o presidente da Generalitat Valenciana Francisco Camps e os alcaldes de Requena e Utiel Adelo Mont\u00e9s e Jos\u00e9 Luis Ram\u00edrez, entre outras autoridades.\nA estaci\u00f3n.\nO edificio da estaci\u00f3n disp\u00f3n dunha superficie en planta duns 1.200 metros cadrados, desenvolvidos nunha soa planta de 62 metros de longo por 20 de ancho. Est\u00e1 formado por tres volumes de diferentes alturas conectados entre si, onde se sit\u00faa o vest\u00edbulo, o espazo de venda de billetes, as dependencias de persoal e os aseos, entre outras dependencias.\nA nova estaci\u00f3n \u00e9 \"respectuosa co medio ambiente\" polo que conta con paneis solares para a produci\u00f3n de auga quente sanitaria e paneis foto voltaicos para a captaci\u00f3n de enerx\u00eda solar e a s\u00faa transformaci\u00f3n en enerx\u00eda el\u00e9ctrica.\nA estaci\u00f3n ten d\u00faas plataformas de 400 metros de lonxitude \u00fatil e oito metros de anchura, dotados de marquesi\u00f1as de protecci\u00f3n.\nServizos ferroviarios.\nLonga Distancia.\n\"Actualizados a 2 de xullo de 2016.\"\nMedia distancia.\n\"Actualizados a 2 de xullo de 2016.\""}
{"id": "344644", "revid": "89787", "url": "https://gl.wikipedia.org/wiki?curid=344644", "title": "Desequilibrio de ligamento", "text": "En xen\u00e9tica de poboaci\u00f3ns, o desequilibrio de ligamento \u00e9 unha asociaci\u00f3n non aleatoria de alelos en diferentes loci. Dise que os loci est\u00e1n en desequilibrio de ligamento cando a frecuencia da asociaci\u00f3n dos seus diferentes alelos \u00e9 maior ou menor do que se esperar\u00eda se os loci fosen independentes e se asociasen aleatoriamente. Se non hai desequilibrio de ligamento entre alelos en diferentes loci dise que est\u00e1n en equilibrio de ligamento.\nO desequilibrio de ligamento est\u00e1 influenciado por moitos factores, como a selecci\u00f3n, a taxa de recombinaci\u00f3n, a taxa de mutaci\u00f3n, a deriva xen\u00e9tica, o sistema de apareamento, a estrutura da poboaci\u00f3n, e o ligamento xen\u00e9tico. Como resultado, o patr\u00f3n de desequilibrio de ligamento nun xenoma \u00e9 un poderoso sinal dos procesos de xen\u00e9tica de poboaci\u00f3ns que a est\u00e1n estruturando.\nMalia o seu nome, pode existir desequilibrio de ligamento entre alelos situados en diferentes loci que non te\u00f1en ning\u00fan tipo de ligamento xen\u00e9tico entre eles e independentemente de se as frecuencias al\u00e9licas est\u00e1n ou non en equilibrio (non cambian co tempo). Ademais, o desequilibrio de ligamento denom\u00ednase \u00e1s veces desequilibrio de fase gam\u00e9tica; a\u00ednda que o concepto tam\u00e9n se aplica a organismos con reproduci\u00f3n asexual, polo que non depende da presenza de gametos.\nDefinici\u00f3n formal.\nSupo\u00f1amos que entre os gametos que se formaron nunha poboaci\u00f3n con reproduci\u00f3n sexual, o alelo \"A\" aparece cunha frecuencia formula_1 nun locus (\u00e9 dicir, formula_1 \u00e9 a proporci\u00f3n de gametos con \"A\" no primeiro locus), mentres que nun locus diferente un alelo \"B\" aparece cunha frecuencia formula_3. De xeito similar, sexa formula_4 a frecuencia de aparici\u00f3n de \"A\" e \"B\" xuntos no mesmo gameto (\u00e9 dicir, formula_4 \u00e9 a frecuencia do haplotipo \"AB\").\nA asociaci\u00f3n entre os alelos \"A\" e \"B\" pode ser considerada como completamente aleatoria cando a probabilidade de que \"A\" e \"B\" aparezan xuntos nun gameto seleccionado ao azar formula_4 \u00e9 a probabilidde de que \"A\" e \"B\" aparezan independentemente no mesmo gameto, o cal v\u00e9n dado por formula_7. Se formula_4 difire de formula_7 por calquera raz\u00f3n, ent\u00f3n hai asociaci\u00f3n non aleatoria entre \"A\" e \"B\" e dicimos que hai desequilibrio de ligamento entre eses alelos.\nO nivel de desequilibrio de ligamento entre \"A\" e \"B\" pode cuantificarse polo coeficiente de desequilibrio de ligamento formula_10, que se define como\nO desequilibrio de ligamento corresponde a formula_11. No caso de que formula_12 temos que formula_13 e os alelos \"A\" e \"B\" dise que est\u00e1n en desequilibrio de ligamento. Os sub\u00edndices \"AB\" en formula_14 enfatizan que \u00e9 unha propiedade dos alelos \"A\" e \"B\". Diferentes alelos no mesmo loci poden ter diferentes coeficientes de desequilibrio de ligamento.\nO desequilibrio de ligamento pode definirse de maneira similar para poboaci\u00f3ns asexuais usando frecuencias al\u00e9licas da poboaci\u00f3n. Ademais, \u00e9 tam\u00e9n posible definir o desequilibrio de ligamento entre tres ou m\u00e1is alelos, a\u00ednda que estas asociaci\u00f3ns de orde superior non se usan comunmente na pr\u00e1ctica.\nMedidas de desequilibrio de ligamento derivadas de formula_15.\nO coeficiente de desequilibrio de ligamento formula_16 non sempre \u00e9 unha medida conveniente do desequilibrio de ligamento porque o seu intervalo de posibles valores depende das frecuencias dos alelos aos que se refire. Isto fai dif\u00edcil comparar o nivel de desequilibrio de ligamento entre diferentes pares de alelos.\nRichard Lewontin propuxo normalizar \"D\" divid\u00edndoo polo m\u00e1ximo te\u00f3rico das frecuecnias al\u00e9licas observadas da seguinte maneira:\nonde\nUnha alternativa a formula_17 \u00e9 o coeficiente de correlaci\u00f3n entre pares de loci, que se expresa como\nformula_18.\nExemplo: Dous loci e dous alelos.\nConsideremos os haplotipos para dous loci A e B con dous alelos cada un (modelo de dous locus e dous alelos). Ent\u00f3n, a seguinte t\u00e1boa define as frecuencias de cada combinaci\u00f3n:\nN\u00f3tese que estas son frecuencias relativas. Poden usarse as frecuencias anteriores para determinar a frecuencia de cada un dos alelos:\nSe os dous loci e os alelos son independentes un do outro, ent\u00f3n podemos expresar a observaci\u00f3n da presenza de formula_19 como \"enc\u00f3ntrase formula_20 e enc\u00f3ntrase formula_21\". A t\u00e1boa superior cont\u00e9n unha listaxe das frecuencias de formula_20, formula_23, e de formula_21, formula_25, polo que a frecuencia de formula_19 \u00e9 formula_27, e segundo as regras estat\u00edsticas elementais formula_28.\nA desviaci\u00f3n da frecuencia observada dun haplotipo do esperado \u00e9 unha cantidade chamada desequilibrio de ligamento e normalm\u00e9nte des\u00edgnase como D (en mai\u00fascula):\nA seguinte t\u00e1boa ilustra a relaci\u00f3n entre as frecuencias do haplotipo e as frecuencias al\u00e9licas e D.\nPapel da recombinaci\u00f3n.\nEn ausencia de forzas evolutivas distintas do apareamento aleatorio, segregaci\u00f3n mendeliana, segregaci\u00f3n cromos\u00f3mica aleatoria, e entrecruzamento cromos\u00f3mico (\u00e9 dicir, en ausencia de selecci\u00f3n natural, endogamia, e deriva xen\u00e9tica), a medida do desequilibrio de ligamento formula_16 converxe a cero no eixe do tempo a unha taxa que depende da magnitude da taxa de recombinaci\u00f3n formula_30 entre os dous loci.\nUsando a notaci\u00f3n anterior, formula_31, podemos demostrar esta converxencia a cero da seguinte meneira: Na seguinte xeraci\u00f3n, formula_32, a frecuencia do haplotipo formula_33, conv\u00e9rtese en\nIsto \u00e9 as\u00ed porque unha fracci\u00f3n formula_34 dos haplotipos na descendencia non se recombinou, e son copias dun haplotipo aleatorio dos seus proxenitores. Unha fracci\u00f3n formula_27 deses son formula_33. Unha fracci\u00f3n formula_30 recombinou eses dous loci. Se os proxenitores son o resultado de apareamento aleatorio, a probabilidade da copia nun locus formula_38 tendo o alelo formula_20 \u00e9 formula_23 e a probabilidade da copia no locus formula_41 tendo o alelo formula_21 \u00e9 formula_25, e como estas copias est\u00e1n inicialmente nos dous gametos que formaron o xenotipo diploide, estes son sucesos independentes polo que as probabilidades poden multiplicarse.\nEsta f\u00f3rmula pode reescribirse como\npolo que\nonde formula_16 na xeraci\u00f3n en\u00e9sima des\u00edgnase como formula_45. As\u00ed, temos que\nSe formula_46, ent\u00f3n formula_47, polo que formula_45 converxe a cero.\nSe nalg\u00fan momento observamos desequilibrio de ligamento, este desaparecer\u00e1 no futuro debido \u00e1 recombinaci\u00f3n. Por\u00e9n, canta menor \u00e9 a distancia entre os dous loci, menor ser\u00e1 a velocidade de converxencia de formula_16 a cero.\nRecursos.\nUnha comparaci\u00f3n de diferentes medidas de LD aparece en Devlin &amp; Risch.\nO International HapMap Project permite o estudo de LD en poboaci\u00f3ns humanas online. O proxecto Ensembl integra datos HapMap con outra informaci\u00f3n xen\u00e9tica de dbSNP."}
{"id": "344645", "revid": "1131", "url": "https://gl.wikipedia.org/wiki?curid=344645", "title": "Estaci\u00f3n de Valencia-Joaqu\u00edn Sorolla", "text": "Valencia-Joaqu\u00edn Sorolla \u00e9 a estaci\u00f3n ferroviaria de alta velocidade da cidade de Valencia. \u00c9 unha estaci\u00f3n provisional e de car\u00e1cter terminal. Leva o nome do pintor Joaqu\u00edn Sorolla, nado na cidade.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 397,55 da li\u00f1a f\u00e9rrea de alta velocidade que une Madrid con Levante.\nHistoria.\nSituada no centro da capital valenciana, a 800 m ao sur da Estaci\u00f3n do Norte foi constru\u00edda entre 2008 e 2010 aproveitando as transformaci\u00f3ns urban\u00edsticas da cidade de principios do s\u00e9culo XXI para instalarse nun extenso soar pr\u00f3ximo \u00e1 praia de v\u00edas. Inaugurouse o 18 de decembro de 2010.\nA estaci\u00f3n.\nO edificio \u00e9 de planta rectangular con d\u00faas zonas claramente diferenciadas: o gran hangar, de planta igualmente rectangular, e o edificio de viaxeiros propiamente dito, de planta en U e alicerces independentes da estrutura do hangar.\nAs fachadas est\u00e1n ritmicamente desenvolvidas segundo m\u00f3dulos de policarbonato acristalado propio dunha estrutura provisional e desbotable como \u00e9 esta. O proxecto e a direcci\u00f3n da obra correron a cargo dos arquitectos Luis Almeida Duarte e Elvira Puchades Gimeno e a xesti\u00f3n do proxecto a cargo de Jorge Bernabeu Larena e Elvira Puchades Gimeno da empresa ACXT/IDOM.\nServizos ferroviarios.\nLonga Distancia.\n\"Actualizados a 2 de xullo de 2016.\"\nMedia distancia.\n\"Actualizados a 2 de xullo de 2016.\""}
{"id": "344646", "revid": "27155", "url": "https://gl.wikipedia.org/wiki?curid=344646", "title": "Equilibrio de ligamento", "text": ""}
{"id": "344647", "revid": "1131", "url": "https://gl.wikipedia.org/wiki?curid=344647", "title": "O Cabaneiro", "text": ""}
{"id": "344648", "revid": "1131", "url": "https://gl.wikipedia.org/wiki?curid=344648", "title": "A Cabanela", "text": ""}
{"id": "344649", "revid": "1131", "url": "https://gl.wikipedia.org/wiki?curid=344649", "title": "Cabana Moura", "text": ""}
{"id": "344650", "revid": "1131", "url": "https://gl.wikipedia.org/wiki?curid=344650", "title": "Cabanacomba", "text": ""}
{"id": "344651", "revid": "1131", "url": "https://gl.wikipedia.org/wiki?curid=344651", "title": "Cabanamille", "text": ""}
{"id": "344652", "revid": "1131", "url": "https://gl.wikipedia.org/wiki?curid=344652", "title": "Caban\u00e1n de Abaixo", "text": ""}
{"id": "344653", "revid": "1131", "url": "https://gl.wikipedia.org/wiki?curid=344653", "title": "Caban\u00e1n de Arriba", "text": ""}
{"id": "344654", "revid": "1131", "url": "https://gl.wikipedia.org/wiki?curid=344654", "title": "Cabanarril", "text": ""}
{"id": "344655", "revid": "1131", "url": "https://gl.wikipedia.org/wiki?curid=344655", "title": "As Cabandelas", "text": ""}
{"id": "344656", "revid": "1131", "url": "https://gl.wikipedia.org/wiki?curid=344656", "title": "Cabanela de Abaixo", "text": ""}
{"id": "344657", "revid": "1131", "url": "https://gl.wikipedia.org/wiki?curid=344657", "title": "Cabanela de Arriba", "text": ""}
{"id": "344659", "revid": "56817", "url": "https://gl.wikipedia.org/wiki?curid=344659", "title": "Cabaza (hom\u00f3nimos)", "text": "A cabaza \u00e9 o froito das cuc\u00farbitas. Como top\u00f3nimo pode referirse a:"}
{"id": "344660", "revid": "1131", "url": "https://gl.wikipedia.org/wiki?curid=344660", "title": "A Cabaza", "text": ""}
{"id": "344661", "revid": "1131", "url": "https://gl.wikipedia.org/wiki?curid=344661", "title": "O Cabezo", "text": "O top\u00f3nimo galego O Cabezo pode referirse a:"}
{"id": "344662", "revid": "6939", "url": "https://gl.wikipedia.org/wiki?curid=344662", "title": "Francisco Buyo", "text": ""}
{"id": "344664", "revid": "56817", "url": "https://gl.wikipedia.org/wiki?curid=344664", "title": "O Cabo da Aldea", "text": "O top\u00f3nimo galego O Cabo da Aldea pode referirse a:"}
{"id": "344665", "revid": "1131", "url": "https://gl.wikipedia.org/wiki?curid=344665", "title": "Cabo de Aldea", "text": "O top\u00f3nimo galego Cabo de Aldea pode referirse a:"}
{"id": "344666", "revid": "1131", "url": "https://gl.wikipedia.org/wiki?curid=344666", "title": "O Cabo", "text": ""}
{"id": "344667", "revid": "1131", "url": "https://gl.wikipedia.org/wiki?curid=344667", "title": "O Cabo de Aldea", "text": ""}
{"id": "344668", "revid": "1131", "url": "https://gl.wikipedia.org/wiki?curid=344668", "title": "Praias de El Sardinero", "text": "As praias de El Sardinero son d\u00faas praias da cidade de Santander, en Cantabria, situadas no barrio de El Sardinero.\nSon d\u00faas praias distintas a\u00ednda que est\u00e1n seguidas na li\u00f1a de costa e cando baixa a marea \u00fanense. Reciben o nome de Primeira e Segunda praia de El Sardinero.\nNo pasado, unha das praias era utilizada polas clases medias e baixas e a outra era usada polas clases altas santanderinas, polo que hab\u00eda unha diferenciaci\u00f3n social entre ambas. Hoxe en d\u00eda ambas as praias son moi familiares e moi concorridas durante o ver\u00e1n, xa que son as m\u00e1is extensas coas que conta a cidade."}
{"id": "344669", "revid": "10599", "url": "https://gl.wikipedia.org/wiki?curid=344669", "title": "Praia de El Sardinero", "text": ""}
{"id": "344670", "revid": "1131", "url": "https://gl.wikipedia.org/wiki?curid=344670", "title": "Caboxo", "text": "O top\u00f3nimo galego Caboxo pode referirse a:"}
{"id": "344671", "revid": "1131", "url": "https://gl.wikipedia.org/wiki?curid=344671", "title": "O Caboxo", "text": ""}
{"id": "344672", "revid": "1131", "url": "https://gl.wikipedia.org/wiki?curid=344672", "title": "A Cabarca", "text": ""}
{"id": "344673", "revid": "1131", "url": "https://gl.wikipedia.org/wiki?curid=344673", "title": "As Cabeceiras", "text": ""}
{"id": "344674", "revid": "1131", "url": "https://gl.wikipedia.org/wiki?curid=344674", "title": "Cabeiras", "text": ""}
{"id": "344675", "revid": "25871", "url": "https://gl.wikipedia.org/wiki?curid=344675", "title": "Cabenca", "text": ""}
{"id": "344676", "revid": "1131", "url": "https://gl.wikipedia.org/wiki?curid=344676", "title": "Caberte", "text": ""}
{"id": "344677", "revid": "1131", "url": "https://gl.wikipedia.org/wiki?curid=344677", "title": "Cabeza de Lobo", "text": ""}
{"id": "344678", "revid": "1131", "url": "https://gl.wikipedia.org/wiki?curid=344678", "title": "A Cabeza dos Fornos", "text": ""}
{"id": "344679", "revid": "1131", "url": "https://gl.wikipedia.org/wiki?curid=344679", "title": "O Cabezal", "text": ""}
{"id": "344680", "revid": "1131", "url": "https://gl.wikipedia.org/wiki?curid=344680", "title": "A Cabeza de Vaca", "text": ""}
{"id": "344681", "revid": "1131", "url": "https://gl.wikipedia.org/wiki?curid=344681", "title": "Os Cabidos", "text": ""}
{"id": "344682", "revid": "1131", "url": "https://gl.wikipedia.org/wiki?curid=344682", "title": "Cabirtallo", "text": ""}
{"id": "344683", "revid": "1131", "url": "https://gl.wikipedia.org/wiki?curid=344683", "title": "Cabo de Arcos", "text": ""}
{"id": "344684", "revid": "1131", "url": "https://gl.wikipedia.org/wiki?curid=344684", "title": "O Cabo de Area", "text": ""}
{"id": "344685", "revid": "1131", "url": "https://gl.wikipedia.org/wiki?curid=344685", "title": "Cabo da Igrexa", "text": ""}
{"id": "344686", "revid": "1131", "url": "https://gl.wikipedia.org/wiki?curid=344686", "title": "O Cabo de Ra\u00f1a", "text": ""}
{"id": "344687", "revid": "1131", "url": "https://gl.wikipedia.org/wiki?curid=344687", "title": "O Cabo Vil\u00e1n", "text": ""}
{"id": "344688", "revid": "1131", "url": "https://gl.wikipedia.org/wiki?curid=344688", "title": "Cabodantoi", "text": ""}
{"id": "344689", "revid": "1131", "url": "https://gl.wikipedia.org/wiki?curid=344689", "title": "O Cabodeiro", "text": ""}
{"id": "344690", "revid": "1131", "url": "https://gl.wikipedia.org/wiki?curid=344690", "title": "Caborrecelle", "text": ""}
{"id": "344691", "revid": "1131", "url": "https://gl.wikipedia.org/wiki?curid=344691", "title": "Caboxo de Abaixo", "text": ""}
{"id": "344692", "revid": "1131", "url": "https://gl.wikipedia.org/wiki?curid=344692", "title": "Caboxo de Arriba", "text": ""}
{"id": "344693", "revid": "1131", "url": "https://gl.wikipedia.org/wiki?curid=344693", "title": "As Cabozas", "text": ""}
{"id": "344695", "revid": "56817", "url": "https://gl.wikipedia.org/wiki?curid=344695", "title": "A Cabra", "text": "O top\u00f3nimo galego A Cabra pode referirse a:"}
{"id": "344696", "revid": "1131", "url": "https://gl.wikipedia.org/wiki?curid=344696", "title": "As Cabras", "text": ""}
{"id": "344697", "revid": "1131", "url": "https://gl.wikipedia.org/wiki?curid=344697", "title": "Cabr\u00eda Nova", "text": ""}
{"id": "344698", "revid": "1131", "url": "https://gl.wikipedia.org/wiki?curid=344698", "title": "Cabr\u00eda Vella", "text": ""}
{"id": "344699", "revid": "1131", "url": "https://gl.wikipedia.org/wiki?curid=344699", "title": "Cabr\u00fans", "text": ""}
{"id": "344700", "revid": "5863", "url": "https://gl.wikipedia.org/wiki?curid=344700", "title": "Diego P\u00e1ez", "text": ""}
{"id": "344705", "revid": "81969", "url": "https://gl.wikipedia.org/wiki?curid=344705", "title": "Fylkir Reykjav\u00edk", "text": "O Fylkir FC \u00e9 un equipo de f\u00fatbol de Islandia que compite na \u00darvalsdeild Karla, a liga de f\u00fatbol m\u00e1is importante do pa\u00eds. \"Fylkir\" significa \"trevo\".\nFoi fundado en 1967 na cidade de \u00c1rb\u00e6r, ao leste da capital Reikiavik co nome de KS\u00c1 (Knattspyrnuf\u00e9lag Sel\u00e1ss og \u00c1rb\u00e6jar), o cal non simpatizou co pobo e cambi\u00e1rono ao de hoxe en d\u00eda.\nContan \u00e1 parte con equipo en voleibol, balonm\u00e1n, ximnasia e karate."}
{"id": "344706", "revid": "1131", "url": "https://gl.wikipedia.org/wiki?curid=344706", "title": "Os Cabanelas", "text": ""}
{"id": "344707", "revid": "56817", "url": "https://gl.wikipedia.org/wiki?curid=344707", "title": "As Cachadas", "text": "O top\u00f3nimo galego As Cachadas pode referirse a:"}
{"id": "344709", "revid": "1131", "url": "https://gl.wikipedia.org/wiki?curid=344709", "title": "A Cacharela", "text": ""}
{"id": "344710", "revid": "56817", "url": "https://gl.wikipedia.org/wiki?curid=344710", "title": "A Cachopa", "text": "O top\u00f3nimo galego A Cachopa pode referirse a:"}
{"id": "344711", "revid": "56817", "url": "https://gl.wikipedia.org/wiki?curid=344711", "title": "O Cachopal", "text": "O top\u00f3nimo galego O Cachopal pode referirse a:"}
{"id": "344713", "revid": "23204", "url": "https://gl.wikipedia.org/wiki?curid=344713", "title": "O So\u00f1o (Detaille)", "text": "O So\u00f1o (en ) \u00e9 un cadro de Jean Baptiste \u00c9douard Detaille pintado en 1888. At\u00f3pase actualmente no\u00a0Museo Louvre-Lens, en pr\u00e9stamo do Museo de Orsay de Par\u00eds.\nDescrici\u00f3n e tem\u00e1tica.\n\"O So\u00f1o\" \u00e9 unha pintura militar, especialidade da cal \u00c9douard Detaille era un experto. Representa uns soldados franceses durmidos no seu campamento. En concreto, tr\u00e1tanse de recrutas novos da Terceira Rep\u00fablica Francesa durante as manobras de ver\u00e1n, probablemente en Champa\u00f1a. So\u00f1an coa gloria dos seus predecesores e toman a s\u00faa vinganza da guerra franco-prusiana de 1870. Nunha alegor\u00eda patri\u00f3tica, deb\u00faxanse no ceo, de xeito voluntario non separados, os soldados do Ano II e de Austerlitz (Primeira Rep\u00fablica e Primeiro Imperio), do Trocadero e da expedici\u00f3n de Alxer (Restauraci\u00f3n), os batall\u00f3ns de Maxenta e de Solferino (Segundo Imperio), os superviventes de Gravelotte e de Reichshoffen (guerra de 1870).\nEste tipo de x\u00e9nero de pintura pertence \u00f3 ambiente boulanxista da \u00e9poca, que amosa a nostalxia dunha Francia vitoriosa e unida, e un dos fundamentos da lenda napole\u00f3nica, xa que po\u00f1en todas as imaxes do recordo dunha afastada Francia m\u00edtica. Para o autor \u00e9 unha \u00abtoma de posici\u00f3n pol\u00edtica directa\u00bb, amosando o seu apoio \u00f3 xeneral Georges Boulanger e unha celebraci\u00f3n do ex\u00e9rcito."}
{"id": "344714", "revid": "22570", "url": "https://gl.wikipedia.org/wiki?curid=344714", "title": "Lei dos grandes n\u00fameros", "text": "Na teor\u00eda da probabilidade, baixo o termo xen\u00e9rico de lei dos grandes n\u00fameros engl\u00f3banse varios teoremas que describen o comportamento da media dunha sucesi\u00f3n de variables aleatorias segundo aumenta o n\u00famero de ensaios.\nEstes teoremas prescriben condici\u00f3ns suficientes para garantir que esa media converxe \u00e1 media das esperanzas das variables aleatorias involucradas. As distintas formulaci\u00f3ns da lei dos grandes n\u00fameros (e as s\u00faas condici\u00f3ns asociadas) especifican a converxencia de formas distintas.\nAs leis dos grandes n\u00fameros explican por que a media dunha mostra ao azar dunha poboaci\u00f3n de gran tama\u00f1o tender\u00e1 a estar preto da media da poboaci\u00f3n completa.\nCando as variables aleatorias te\u00f1en unha varianza finita, o teorema central do l\u00edmite estende o noso entendemento da converxencia da s\u00faa media describindo a distribuci\u00f3n de diferenzas estandarizadas entre a suma de variables aleatorias e o valor esperado desta suma: sen importar a distribuci\u00f3n subxacente das variables aleatorias, esta diferenza estandarizada converxe a unha variable aleatoria normal est\u00e1ndar.\nA frase \"lei dos grandes n\u00fameros\" empr\u00e9gase tam\u00e9n ocasionalmente para referirse ao principio de que a probabilidade de que calquera evento posible (incluso un improbable) ocorra \"polo menos unha vez\" nunha serie, increm\u00e9ntase co n\u00famero de repetici\u00f3ns na serie. Por exemplo, a probabilidade de que un individuo ga\u00f1e a loter\u00eda \u00e9 bastante baixa, pero a probabilidade de que \"algu\u00e9n\" ga\u00f1e a loter\u00eda \u00e9 bastante alta, supo\u00f1endo que suficientes persoas compren billetes de loter\u00eda.\nHistoria.\nO matem\u00e1tico italiano Gerolamo Cardano (1501\u20131576) afirmou sen probas que a precisi\u00f3n das estat\u00edsticas emp\u00edricas tenden a mellorar co n\u00famero de intentos. Despois isto foi formalizado como unha lei dos grandes n\u00fameros; unha forma especial da lei (para unha variable aleatoria binaria) foi demostrada por primeira vez por Jacob Bernoulli. Levoulle m\u00e1is de 20 anos desenvolver unha proba matem\u00e1tica suficientemente rigorosa que foi publicada en \"Ars Conjectandi\" en 1713. Bernouilli chamouno o seu \u201cteorema dourado\u201d, mais chgou a ser co\u00f1ecido xeralmente como \"teorema de Bernoulli\". Este non debe confundirse co principio f\u00edsico de igual nome, polo sobri\u00f1o de Jacob, Daniel Bernoulli. En 1837, S. D. Poisson describiuno con m\u00e1is detalle baixo o nome de \u00abla loi des grands nomes\u00bb (\"a lei dos grandes n\u00fameros\"). A partir de ent\u00f3n, co\u00f1\u00e9cese con ambos os nomes, pero empr\u00e9gase con maior frecuencia \u00ablei dos grandes n\u00fameros\u00bb.\nDespois de que Bernoulli e Poisson publicasen os seus estudos, outros matem\u00e1ticos tam\u00e9n contribu\u00edron ao refinamento da lei, como Chebyshev, Markov, Borel, Cantelli e Kolmogorov e Khinchin, que finalmente proporcionou unha proba completa da lei dos grandes n\u00fameros para variables arbitrarias. Estes novos estudos deron lugar a d\u00faas formas destacadas da lei dos grandes n\u00fameros: unha ch\u00e1mase lei \"feble\" e outra lei \"forte\", en referencia a dous modos diferentes de converxencia da mostra; en particular, a forma forte implica a feble.\nLei feble.\nA lei feble dos grandes n\u00fameros establece que se \"X\"1, \"X\"2, \"X\"3, ... \u00e9 unha sucesi\u00f3n infinita de variables aleatorias independentes que te\u00f1en o mesmo valor esperado formula_1 e varianza formula_2, ent\u00f3n a media\nconverxe en probabilidade a \u03bc. Noutras palabras, para calquera n\u00famero positivo \u03b5 tense\nLei forte.\nA lei forte dos grandes n\u00fameros establece que se \"X\"1, \"X\"2, \"X\"3... \u00e9 unha sucesi\u00f3n infinita de variables aleatorias independentes e identicamente distribu\u00eddas que cumpren E(|\"X\"i|) &lt; \u221e \u00a0 e te\u00f1en o valor esperado \u03bc, ent\u00f3n\n\u00e9 dicir, a media das variables aleatorias converxe a \u03bc case seguramente (nun conxunto de probabilidade 1).\nEsta lei xustifica a interpretaci\u00f3n intuitiva de que o valor esperado dunha variable aleatoria como a \"media a longo prazo ao facer unha mostraxe repetitiva\".\n Demostraci\u00f3n (resultado preliminar)\n Demostrarase o seguinte resultado: sexa formula_6 unha sucesi\u00f3n de variables aleatorias independentes e integrables con formula_7 (esperanza 0) e formula_8; ent\u00f3n, a media formula_9 case seguramente cando formula_10. Este teorema non asume que as variables aleatorias son identicamente distribu\u00eddas pero controla o crecemento das varianzas.\nPara demostrar o teorema faise uso do seguinte lema:\nA \u00faltima converxencia a cero v\u00e9n dada pola converxencia puntual m\u00e1is a converxencia dominada por formula_15 .\nTam\u00e9n se ten que:\n &amp;\\le &amp; \\mathbb{P}|X_1|&lt;\\infty\nA terceira igualdade v\u00e9n de que para calquera variable aleatoria se cumpre que:\nA implica, por Borel-Canteli, que o conxunto formula_17 ten probabilidade cero. Polo tanto, nun conxunto de probabilidade 1 c\u00famprese:\nDa desigualdade formula_18 podemos deducir que:\nPolo teorema anterior tense: \ncase seguramente. Como ademais se ten que:\nDas ecuaci\u00f3ns , e ded\u00facese que formula_21 en case todos os puntos, conclu\u00edndo o teorema.\n\"(Fin da demostraci\u00f3n)formula_22\""}
{"id": "344716", "revid": "10599", "url": "https://gl.wikipedia.org/wiki?curid=344716", "title": "R\u00faa Estafeta", "text": ""}
{"id": "344717", "revid": "89787", "url": "https://gl.wikipedia.org/wiki?curid=344717", "title": "Sucesi\u00f3n de Fibonacci", "text": "En matem\u00e1ticas, a sucesi\u00f3n de Fibonacci \u00e9 a sucesi\u00f3n de n\u00fameros naturais:\nA sucesi\u00f3n comeza cos n\u00fameros 0 e 1, e a partir destes a relaci\u00f3n de recorrencia que a define \u00e9 que \u00abcada termo \u00e9 a suma dos dous anteriores\u00bb.\nAos elementos desta sucesi\u00f3n ch\u00e1maselles n\u00fameros de Fibonacci. Esta sucesi\u00f3n foi descrita en Europa por Leonardo de Pisa, matem\u00e1tico italiano do s\u00e9culo XIII tam\u00e9n co\u00f1ecido como Fibonacci. Ten numerosas aplicaci\u00f3ns en ciencias da computaci\u00f3n, matem\u00e1ticas e teor\u00eda de xogos. Tam\u00e9n aparece en configuraci\u00f3ns biol\u00f3xicas, como por exemplo nas ramas das \u00e1rbores, na disposici\u00f3n das follas no tallo, nas flores das alcachofas e xirasois, nas inflorescencias do br\u00f3coli romanesco e na configuraci\u00f3n das pi\u00f1as das con\u00edferas.\nHistoria.\nMoito antes de ser co\u00f1ecida en occidente, a sucesi\u00f3n de Fibonacci xa estaba descrita nas matem\u00e1ticas da India, en conexi\u00f3n coa prosodia s\u00e1nscrita.\nSusantha Goonatilake fai notar que o desnvolvemento da secuencia de Fibonacci \"atrib\u00faese en parte a Pingala (ano 200), posteriormente asociado con Virahanka (cara ao ano 700), Gop\u0101la (cara a 1135), e Hemachandra (cara a 1150)\". Parmanand Singh cita a Pingala (cara a 450) como precursor no descubrimento da secuencia.\nA sucesi\u00f3n foi descrita e dada a co\u00f1ecer en occidente por Fibonacci como a soluci\u00f3n a un problema da cr\u00eda de coellos: \u00abCerto home ti\u00f1a unha parella de coellos nun lugar pechado e desexaba saber cantos se poder\u00edan reproducir nun ano a partir da parella inicial, tendo en conta que de forma natural te\u00f1en unha parella nun mes, e que a partir do segundo comezan a reproducirse\u00bb.\nNota: ao contar a cantidade de letras distintas en cada mes, p\u00f3dese saber a cantidade de parellas totais que hai ata ese mes.\nDesta maneira Fibonacci presentou a sucesi\u00f3n no seu libro \"Liber Abaci\", publicado en 1202. Moitas propiedades da sucesi\u00f3n de Fibonacci foron descubertas por \u00c9douard Lucas, responsable de nomeala como se co\u00f1ece na actualidade.\nTam\u00e9n Kepler describiu os n\u00fameros de Fibonacci, e o matem\u00e1tico escoc\u00e9s Robert Simson descubriu en 1753 que a relaci\u00f3n entre dous n\u00fameros de Fibonacci sucesivos formula_2 se achega \u00e1 relaci\u00f3n \u00e1urea \"fi\" (formula_3) cando n tende a infinito; \u00e9 m\u00e1is, o cociente de dous termos sucesivos de toda sucesi\u00f3n recorrente de orde dous tende ao mesmo l\u00edmite. Esta sucesi\u00f3n tivo popularidade no s\u00e9culo XX especialmente no \u00e1mbito musical, no que compositores con tanta sona como B\u00e9la Bart\u00f3k, Olivier Messiaen, a banda Tool e Delia Derbyshire a utilizaron para a creaci\u00f3n de acordes e de novas estruturas de frases musicais.\nDefinici\u00f3n recursiva.\nOs n\u00fameros de Fibonacci quedan definidos pola ecuaci\u00f3n:\npartindo de dous primeiros valores predeterminados:\nobt\u00e9\u00f1ense os seguintes n\u00fameros:\npara formula_13\nEsta maneira de definir, de feito considerada algor\u00edtmica, \u00e9 usual en Matem\u00e1tica discreta.\n\u00c9 importante definir formula_4 para que se poida cumprir a importante propiedade de que:\nformula_15 divide a formula_16, para calquera formula_17.\nRepresentaci\u00f3ns alternativas.\nPara analizar a sucesi\u00f3n de Fibonacci (e, en xeral, calquera sucesi\u00f3n) \u00e9 conveniente obter outras maneiras de representala matematicamente.\nFunci\u00f3n xeradora.\nUnha funci\u00f3n xeradora para unha sucesi\u00f3n calquera formula_18 \u00e9 a funci\u00f3n formula_19, \u00e9 dicir, unha serie formal de potencias onde cada coeficiente \u00e9 un elemento da sucesi\u00f3n. Os n\u00fameros de Fibonacci te\u00f1en a funci\u00f3n xeradora\nCando esta funci\u00f3n se expande en potencias de formula_20, os coeficientes resultan ser a sucesi\u00f3n de Fibonacci:\nF\u00f3rmula expl\u00edcita.\nA definici\u00f3n da sucesi\u00f3n de Fibonacci \u00e9 recorrente; \u00e9 dicir que se necesitan calcular varios termos anteriores para poder calcular un termo espec\u00edfico. P\u00f3dese obter unha f\u00f3rmula expl\u00edcita da sucesi\u00f3n de Fibonacci (que non require calcular termos anteriores) notando que as ecuaci\u00f3ns , e definen a relaci\u00f3n de recorrencia\ncoas condici\u00f3ns iniciais\nO polinomio caracter\u00edstico desta relaci\u00f3n de recorrencia \u00e9 formula_25, e as s\u00faas ra\u00edces son\nDesta maneira, a f\u00f3rmula expl\u00edcita da sucesi\u00f3n de Fibonacci ter\u00e1 a forma\nSe se te\u00f1en en conta as condici\u00f3ns iniciais, ent\u00f3n as constantes formula_28 e formula_29 satisf\u00e1n a ecuaci\u00f3n anterior cando formula_30 e formula_31, \u00e9 dicir que satisf\u00e1n o sistema de ecuaci\u00f3ns\nAo resolver este sistema de ecuaci\u00f3ns obtense\nPolo tanto, cada n\u00famero da sucesi\u00f3n de Fibonacci pode ser expresado como\nPara simplificar a\u00ednda m\u00e1is \u00e9 necesario considerar o n\u00famero \u00e1ureo\nde maneira que a ecuaci\u00f3n se reduce a\nEsta f\u00f3rmula atrib\u00faese ao matem\u00e1tico franc\u00e9s \u00c9douard Lucas, e \u00e9 facilmente demostrable por induci\u00f3n matem\u00e1tica. A pesar de que a sucesi\u00f3n de Fibonacci consta unicamente de n\u00fameros naturais, a s\u00faa f\u00f3rmula expl\u00edcita incl\u00fae o n\u00famero irracional formula_35. De feito, a relaci\u00f3n con este n\u00famero \u00e9 estreita.\nForma matricial.\nOutra maneira de obter a sucesi\u00f3n de Fibonacci \u00e9 considerando o sistema de ecuaci\u00f3ns lineares\nEste sistema pode representarse mediante a s\u00faa notaci\u00f3n matricial como\nCo\u00f1ecendo a formula_38 e formula_39, ao aplicar a f\u00f3rmula anterior formula_40 veces obtense\n unha vez aqu\u00ed, simplemente hai que diagonalizar a matriz, facilitando as\u00ed a operaci\u00f3n de potenciaci\u00f3n, e obtendo polo tanto a f\u00f3rmula expl\u00edcita para a sucesi\u00f3n que especificada arriba.\nM\u00e1is a\u00ednda\nEstas igualdades poden probarse mediante induci\u00f3n matem\u00e1tica.\nPropiedades da sucesi\u00f3n.\nOs n\u00fameros de Fibonacci aparecen en numerosas aplicaci\u00f3ns de diferentes \u00e1reas. Por exemplo, en modelos da crianza de coellos o de plantas, ao contar o n\u00famero de cadeas de bits de lonxitude formula_40 que non te\u00f1en ceros consecutivos e nunha vasta cantidade de contextos diferentes. De feito, existe unha publicaci\u00f3n especializada chamada \"Fibonacci Quartely\" dedicada ao estudo da sucesi\u00f3n de Fibonacci e temas af\u00edns. Tr\u00e1tase dun tributo ao amplamente que aparecen os n\u00fameros de Fibonacci nas matem\u00e1ticas e nas s\u00faas aplicaci\u00f3ns noutras \u00e1reas. Algunhas das propiedades desta sucesi\u00f3n son as seguintes:\n&lt;br&gt;\nXeneralizaci\u00f3n.\nO concepto fundamental da sucesi\u00f3n de Fibonacci \u00e9 que cada elemento \u00e9 a suma dos dous anteriores. Neste sentido a sucesi\u00f3n pode expandirse ao conxunto dos n\u00fameros enteiros como formula_86 de maneira que a suma de calquera dos n\u00fameros consecutivos \u00e9 o inmediato seguinte. Para poder definir os \u00edndices negativos da sucesi\u00f3n, desp\u00e9xase formula_87 da ecuaci\u00f3n de onde se obten\nDesta maneira, formula_89 se formula_40 \u00e9 impar e formula_91 se formula_40 \u00e9 par.\nA sucesi\u00f3n p\u00f3dese expandir ao campo dos n\u00fameros reais tomando a parte real da f\u00f3rmula expl\u00edcita (ecuaci\u00f3n ) cando formula_40 \u00e9 calquera n\u00famero real. A funci\u00f3n resultante\nten as mesmas caracter\u00edsticas que a sucesi\u00f3n de Fibonacci:\nUnha sucesi\u00f3n de Fibonacci xeneralizada \u00e9 unha sucesi\u00f3n formula_99 onde\n\u00c9 dicir, cada elemento dunha sucesi\u00f3n de Fibonacci xeneralizada \u00e9 a suma dos dous anteriores, pero non necesariamente comeza en 0 e 1.\nUnha sucesi\u00f3n de Fibonacci xeneralizada moi importante, \u00e9 a formada polas potencias do n\u00famero \u00e1ureo.\nA importancia desta sucesi\u00f3n reside no feito de que se pode expandir directamente ao conxunto dos n\u00fameros reais.\n...e ao dos complexos.\nUnha caracter\u00edstica notable \u00e9 que, se formula_99 \u00e9 unha sucesi\u00f3n de Fibonacci xeneralizada, ent\u00f3n\nPor exemplo, a ecuaci\u00f3n pode xeneralizarse a\nIsto significa que calquera c\u00e1lculo sobre unha sucesi\u00f3n de Fibonacci xeneralizada se pode efectuar usando n\u00fameros de Fibonacci.\nSucesi\u00f3n de Lucas.\nUn exemplo de sucesi\u00f3n de Fibonacci xeneralizada \u00e9 a sucesi\u00f3n de Lucas, descrita polas ecuaci\u00f3ns\nA sucesi\u00f3n de Lucas ten unha gran similitude coa sucesi\u00f3n de Fibonacci e comparte moitas das s\u00faas caracter\u00edsticas. Algunhas propiedades interesantes incl\u00faen:\nAlgoritmos de c\u00e1lculo.\nPara calcular o formula_40-\u00e9simo elemento da sucesi\u00f3n de Fibonacci existen varios algoritmos. A definici\u00f3n mesma pode empregarse como un, que en pseudoc\u00f3digo resulta:\nfunci\u00f3n formula_118\nEmpregando t\u00e9cnicas de an\u00e1lise dos algoritmos \u00e9 posible demostrar que, a pesar da s\u00faa simplicidade, o algoritmo require efectuar formula_122 sumas para poder atopar o resultado. Dado que a sucesi\u00f3n formula_15 crece tan r\u00e1pido como formula_124, ent\u00f3n o algoritmo est\u00e1 na orde de formula_124. \u00c9 dicir, que este algoritmo \u00e9 moi lento. Por exemplo, para calcular formula_126 este algoritmo require efectuar 20\u00a0365\u00a0011\u00a0073 sumas.\nPara evitar facer tantas contas, \u00e9 com\u00fan recorrer a unha calculadora e utilizar a ecuaci\u00f3n , non obstante, dado que formula_127 \u00e9 un n\u00famero irracional, a \u00fanica maneira de utilizar esta f\u00f3rmula \u00e9 utilizando unha aproximaci\u00f3n de formula_127 e obtendo en consecuencia un resultado aproximado pero incorrecto. Por exemplo, se se usa unha calculadora de 10 d\u00edxitos, ent\u00f3n a f\u00f3rmula anterior arroja como resultado formula_129 a\u00ednda cando o resultado correcto \u00e9 formula_130. Este erro faise cada vez m\u00e1is grande conforme crece formula_40.\nUn m\u00e9todo m\u00e1is pr\u00e1ctico evitar\u00eda calcular as mesmas sumas m\u00e1is dunha vez. Considerando un par formula_132 de n\u00fameros consecutivos da sucesi\u00f3n de Fibonacci, o seguinte par da sucesi\u00f3n \u00e9 formula_133, desta maneira se divisa un algoritmo onde s\u00f3 se require considerar dos n\u00fameros consecutivos da sucesi\u00f3n de Fibonacci en cada paso. Este m\u00e9todo \u00e9 o que usar\u00edamos normalmente para facer o c\u00e1lculo a lapis e papel. O algoritmo se expresa en pseudoc\u00f3digo como:\nfunci\u00f3n formula_118\nEsta versi\u00f3n require efectuar s\u00f3 formula_40 sumas para calcular formula_15, o que significa que este m\u00e9todo \u00e9 considerablemente m\u00e1is r\u00e1pido que o primeiro algoritmo. Por exemplo, este segundo s\u00f3 require efectuar 50 sumas para calcular formula_126.\nUn algoritmo a\u00ednda m\u00e1is r\u00e1pido cons\u00e9guese partindo da ecuaci\u00f3n . Utilizando as propiedades dos expo\u00f1entes \u00e9 posible calcular formula_147 como\nDesta maneira aparece o algoritmo de tipo \u201cdivide e vencer\u00e1s\u201d onde s\u00f3 se requirir\u00eda facer, aproximadamente, formula_149 multiplicaci\u00f3ns matriciais. Non obstante, non \u00e9 necesario almacenar os catro valores de cada matriz dado que cada unha ten a forma\nDesta maneira, cada matriz queda completamente representada polos valores formula_80 e formula_28, e o seu cadrado p\u00f3dese calcular como\nPolo tanto o algoritmo queda como segue:\nfunci\u00f3n formula_118\nA pesar do arduo que parece, este algoritmo permite reducir enormemente o n\u00famero de operaci\u00f3ns que se precisan para calcular n\u00fameros de Fibonacci moi grandes. Por exemplo, para calcular formula_172, en vez de facer as 573\u00a0147\u00a0844\u00a0013\u00a0817\u00a0084\u00a0100 sumas do algoritmo recursivo ou as 100 sumas co algoritmo iterativo, o c\u00e1lculo red\u00facese a tan s\u00f3 nove multiplicaci\u00f3ns matriciais.\nA sucesi\u00f3n de Fibonacci na natureza.\nA secuencia de Fibonacci at\u00f3pase en m\u00faltiples configuraci\u00f3ns biol\u00f3xicas, onde aparecen n\u00fameros consecutivos da sucesi\u00f3n, como na distribuci\u00f3n das p\u00f3las das \u00e1rbores, a distribuci\u00f3n das follas nun tallo, os froitos do anan\u00e1s, as flores da alcachofa, nas pi\u00f1as das con\u00edferas, ou na \"\u00e1rbore xeneal\u00f3xica\" das abellas mel\u00edferas. Non obstante, tam\u00e9n se fixeron moitas invocaci\u00f3ns infundadas \u00e1 aparici\u00f3n dos n\u00fameros de Fibonacci aproveitando a s\u00faa relaci\u00f3n co n\u00famero \u00e1ureo na literatura popular.\nPrzemys\u0142aw Prusinkiewicz avanzou a idea de considerar a sucesi\u00f3n de Fibonacci na natureza como un grupo libre.\nUn modelo do padr\u00f3n da distribuci\u00f3n das sementes do xirasol foi proposto por H. Vogel en 1979. Presenta a forma\nonde \"n\" \u00e9 o \u00edndice da flor e \"c\" \u00e9 un factor de escala; ent\u00f3n as sementes al\u00ed\u00f1anse segundo espirais de Fermat. O \u00e1ngulo de diverxencia, de aproximadamente 137,51\u00b0, est\u00e1 relacionado co n\u00famero \u00e1ureo. Debido a que o coeficiente \u00e9 un n\u00famero irracional, ningunha semente ten ningunha veci\u00f1a co mesmo \u00e1ngulo respecto ao centro, polo que se compactan eficientemente. Debido a que as aproximaci\u00f3ns racionais ao n\u00famero \u00e1ureo son da forma \"F\"(\"j\"):\"F\"(\"j\"\u00a0+\u00a01), os veci\u00f1os m\u00e1is pr\u00f3ximos ao n\u00famero de sementes \"n\" est\u00e1n todos en \"n\"\u00a0\u00b1\u00a0\"F\"(\"j\") para cada \u00edndice \"j\", que depende de \"r\", a distancia ao centro. Adoita afirmarse que os xirasois e flores similares te\u00f1en 55 espirais nunha direcci\u00f3n e 89 na outra (ou algunha outra parella de n\u00fameros adxacentes da sucesi\u00f3n de Fibonacci), pero isto s\u00f3 \u00e9 certo en certos rangos de raio, xeralmente raros (e por iso m\u00e1is notables).\nA \u00e1rbore xeneal\u00f3xica das abellas.\nOs machos dunha colmea de abellas te\u00f1en unha \u00e1rbore xeneal\u00f3xica que cumpre con esta sucesi\u00f3n. O feito \u00e9 que un ab\u00e1boro (1), o macho da abella, non ten pai, pero si que ten unha nai (1, 1), dous av\u00f3s, que son os pais da ra\u00ed\u00f1a (1, 1, 2), tres bisav\u00f3s, xa que o pai da reina non ten pai (1, 1, 2, 3), cinco tatarav\u00f3s (1, 1, 2, 3, 5), oito pais dos tatarav\u00f3s (1, 1, 2, 3, 5, 8) e as\u00ed sucesivamente, cumprindo coa sucesi\u00f3n de Fibonacci.\nRecentemente, unha an\u00e1lise hist\u00f3rico-matem\u00e1tica sobre o contexto de Leonardo de Pisa e a proximidade da cidade de B\u00e9ja\u00efa, unha importante exportadora de cera nos tempos de Leonardo (da que prov\u00e9n o nome en franc\u00e9s desta cidade, \"Bougie\", que significa \"candea\"), suxeriu que fosen os criadores de abellas de B\u00e9ja\u00efa e o co\u00f1ecemento da ascendencia das abellas o que inspirou os n\u00fameros Fibonacci m\u00e1is que o modelo de reproduci\u00f3n dos coellos."}
{"id": "344718", "revid": "10599", "url": "https://gl.wikipedia.org/wiki?curid=344718", "title": "Calle Estafeta kalea", "text": ""}
{"id": "344719", "revid": "47401", "url": "https://gl.wikipedia.org/wiki?curid=344719", "title": "Secuencia de Fibonacci", "text": ""}
{"id": "344720", "revid": "47401", "url": "https://gl.wikipedia.org/wiki?curid=344720", "title": "Serie de Fibonacci", "text": ""}
{"id": "344721", "revid": "47401", "url": "https://gl.wikipedia.org/wiki?curid=344721", "title": "N\u00famero de Fibonacci", "text": ""}
{"id": "344722", "revid": "47401", "url": "https://gl.wikipedia.org/wiki?curid=344722", "title": "N\u00fameros de Fibonacci", "text": ""}
{"id": "344723", "revid": "85894", "url": "https://gl.wikipedia.org/wiki?curid=344723", "title": "Fogars de Montcl\u00fas", "text": "Fogars de Montcl\u00fas \u00e9 un concello espa\u00f1ol da provincia de Barcelona, en Catalu\u00f1a. Est\u00e1 situado na comarca do Vall\u00e8s Oriental.\nEtimolox\u00eda.\nO nome do concello componse dun simple e doutro composto. As\u00ed, \"Folgars\" prov\u00e9n do lat\u00edn \"filicarias\" que quere dicir folgueira, ou lugar onde abundan os fentos. Por outra banda \"Mont\" v\u00e9n da palabra latina \"montis\". Por \u00faltimo \"Clus\" ven do lat\u00edn vulgar \"cluso\" que significa prader\u00eda pechada para o pasto do gado. O nome de Fogars tense atopado en documentos do s\u00e9culo XI, namentres que o de Montcl\u00fas d\u00e1tase do s\u00e9culo XIII.\nXeograf\u00eda.\nO concello at\u00f3pase en pleno Parque Natural do Montseny. As\u00ed presenta varios cumios de importancia coma o \"Tur\u00f3 de l'Home\" (1712 metros), \"Les Agudes\" (1.706 metros), o \"Tur\u00f3 Gros\" (1651 metros) e o \"Tur\u00f3 do Morou\" (1307 metros). Tr\u00e1tase dun concello de monta\u00f1a onde a poboaci\u00f3n est\u00e1 dispersada entre varias entidades de poboaci\u00f3n. A entidade principal \u00e9 o de \"Mosqueroles\", que conta coa igrexa de \"Sant Mart\u00ed de Mosqueroles\" e co edificio do concello. Outras entidades salient\u00e1beis son o \"Perteg\u00e0s\", \"A Costa do Montseny\" ou a co\u00f1ecida coma \"Fogars de Montcl\u00fas\", que d\u00e1 nome a todo o concello."}
{"id": "344724", "revid": "56817", "url": "https://gl.wikipedia.org/wiki?curid=344724", "title": "Casa Botines", "text": "A Casa Botines ou casa Fern\u00e1ndez y Andr\u00e9s \u00e9 un edificio de estilo modernista, situado na cidade de Le\u00f3n. Orixinalmente almac\u00e9n comercial e residencia particular, foi constru\u00eddo e dese\u00f1ado polo arquitecto catal\u00e1n Antoni Gaud\u00ed entre 1891 e 1894, sendo esta unha das s\u00faas tres obras f\u00f3ra de Catalu\u00f1a, xunto ao Palacio Episcopal de Astorga e El Capricho de Comillas, en Cantabria.\nSituado xunto ao palacio dos Guzmanes, sede da Deputaci\u00f3n de Le\u00f3n e xunto \u00e1 praza de Santo Domingo, lugar de encontro entre o casco antigo e o ensanche, de estilo renacentista, foi restaurado en 1951, declarado Monumento Hist\u00f3rico en 1969, \u00e9 na actualidade a sede de Caja Espa\u00f1a, entidade que o rehabilitou en 1996, actividade que lle valeu o premio Europa Nostra.\nO nome de casa Botines deriva do apelido do fundador da sociedade, Joan Homs i Botin\u00e0s, empresario e comerciante asentado na capital leonesa, que dirix\u00edan Mariano Andr\u00e9s Luna e Sim\u00f3n Fern\u00e1ndez Fern\u00e1ndez, responsables do encargo da casa a Antoni Gaud\u00ed."}
{"id": "344725", "revid": "10599", "url": "https://gl.wikipedia.org/wiki?curid=344725", "title": "Casa Fern\u00e1ndez y Andr\u00e9s", "text": ""}
{"id": "344726", "revid": "89787", "url": "https://gl.wikipedia.org/wiki?curid=344726", "title": "Deputaci\u00f3n de Le\u00f3n", "text": "A Deputaci\u00f3n de Le\u00f3n (en castel\u00e1n: \"Diputaci\u00f3n de Le\u00f3n\") \u00e9 o \u00f3rgano institucional propio da provincia de Le\u00f3n e ao que corresponden diversas tarefas administrativas e executivas. Engloba a todos os municipios da provincia e entre as s\u00faas funci\u00f3ns m\u00e1is importantes at\u00f3pase a de dotar de infraestruturas \u00e1s localidades da provincia as\u00ed como ao seu desenvolvemento. A Deputaci\u00f3n Provincial ten a s\u00faa sede no Palacio dos Guzmanes, situado na Praza de San Marcelo da cidade de Le\u00f3n.\nO 12 de maio de 2014 foi asasinada a Presidenta da Deputaci\u00f3n, Isabel Carrasco, cando se dirix\u00eda a un mitin para as Elecci\u00f3ns ao Parlamento Europeo de 2014."}
{"id": "344727", "revid": "10599", "url": "https://gl.wikipedia.org/wiki?curid=344727", "title": "Isabel Carrasco Lorenzo", "text": ""}
{"id": "344728", "revid": "40827", "url": "https://gl.wikipedia.org/wiki?curid=344728", "title": "Gaivota hiperb\u00f3rea", "text": "A gaivota hiperb\u00f3rea (\"Larus hyperboreus\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nAve grande con plumaxe branca. A cabeza mostra un raiado gris moi caracter\u00edstica. Ollos e peteiro amarelos. Os xuven\u00eds tardan catro anos en acadar o aspecto adulto.\nCr\u00eda s\u00f3 ou en pequenas colonias. O ni\u00f1o p\u00f3dese situar en cant\u00eds, illas ou terreos abertos preto do mar. Alim\u00e9ntase de peixes, ovos e polos. En inverno tam\u00e9n de calaza.\nDistribuci\u00f3n e migraci\u00f3ns.\nPresente \u00f3 norte de c\u00edrculo polar, dende Alasca, Canad\u00e1, Islandia, Groenlandia e toda Siberia. As migraci\u00f3ns invernais levan a moitos exemplares ata Florida, Golfo de M\u00e9xico e Cuba. En Europa establ\u00e9cese nas Illas Brit\u00e1nicas, en toda a costa do Mar do Norte e Escandinavia. A Espa\u00f1a chegan individuos illados case completamente localizados nas costas cant\u00e1bricas.\nEn Galicia.\n\u00c9 unha invernante habitual, mais escasa. Normalmente at\u00f3panse individuos illados entre novembro e marzo. As citas danse nas costas da Coru\u00f1a e de Pontevedra."}
{"id": "344730", "revid": "32797", "url": "https://gl.wikipedia.org/wiki?curid=344730", "title": "Jacint Verdaguer", "text": "Jacint Verdaguer i Santal\u00f3, nado en Folgueroles o 17 de maio de 1845 e finado en Vallvidrera, Barcelona, o 10 de xu\u00f1o de 1902, foi un poeta e sacerdote catal\u00e1n. Verdaguer \u00e9 unha das grandes figuras da Catalu\u00f1a moderna. Foi un poeta rom\u00e1ntico, adscrito \u00e1 xeraci\u00f3n da Restauraci\u00f3n de 1874, que no marco da Renaixen\u00e7a volve a situar \u00e1 lingua catal\u00e1 na categor\u00eda de lingua literaria."}
{"id": "344731", "revid": "1131", "url": "https://gl.wikipedia.org/wiki?curid=344731", "title": "Cachagonza", "text": ""}
{"id": "344732", "revid": "1131", "url": "https://gl.wikipedia.org/wiki?curid=344732", "title": "O Cachafeiro", "text": ""}
{"id": "344733", "revid": "1131", "url": "https://gl.wikipedia.org/wiki?curid=344733", "title": "A Cacharosa", "text": ""}
{"id": "344734", "revid": "1131", "url": "https://gl.wikipedia.org/wiki?curid=344734", "title": "Cacharrete", "text": ""}
{"id": "344735", "revid": "1131", "url": "https://gl.wikipedia.org/wiki?curid=344735", "title": "A Cachaveira", "text": ""}
{"id": "344736", "revid": "1131", "url": "https://gl.wikipedia.org/wiki?curid=344736", "title": "A Cachavella", "text": ""}
{"id": "344737", "revid": "1131", "url": "https://gl.wikipedia.org/wiki?curid=344737", "title": "Cacheir\u00e1s", "text": ""}
{"id": "344738", "revid": "1131", "url": "https://gl.wikipedia.org/wiki?curid=344738", "title": "O Cacheiro", "text": ""}
{"id": "344739", "revid": "27155", "url": "https://gl.wikipedia.org/wiki?curid=344739", "title": "Lei de Gause", "text": ""}
{"id": "344740", "revid": "1131", "url": "https://gl.wikipedia.org/wiki?curid=344740", "title": "Os Cachenos", "text": ""}
{"id": "344741", "revid": "12452", "url": "https://gl.wikipedia.org/wiki?curid=344741", "title": "As Cachopeiras", "text": ""}
{"id": "344742", "revid": "1131", "url": "https://gl.wikipedia.org/wiki?curid=344742", "title": "Os Cachopos", "text": ""}
{"id": "344743", "revid": "1131", "url": "https://gl.wikipedia.org/wiki?curid=344743", "title": "A Cachorreira", "text": ""}
{"id": "344744", "revid": "1131", "url": "https://gl.wikipedia.org/wiki?curid=344744", "title": "Cachos", "text": ""}
{"id": "344747", "revid": "1131", "url": "https://gl.wikipedia.org/wiki?curid=344747", "title": "Cachosenande", "text": ""}
{"id": "344748", "revid": "1131", "url": "https://gl.wikipedia.org/wiki?curid=344748", "title": "Cachufeira", "text": ""}
{"id": "344749", "revid": "1131", "url": "https://gl.wikipedia.org/wiki?curid=344749", "title": "Cacidr\u00f3n", "text": ""}
{"id": "344750", "revid": "1131", "url": "https://gl.wikipedia.org/wiki?curid=344750", "title": "Cacirmeiro", "text": ""}
{"id": "344751", "revid": "27155", "url": "https://gl.wikipedia.org/wiki?curid=344751", "title": "Lei de Gause da exclusi\u00f3n competitiva", "text": ""}
{"id": "344752", "revid": "27155", "url": "https://gl.wikipedia.org/wiki?curid=344752", "title": "Exclusi\u00f3n competitiva", "text": ""}
{"id": "344753", "revid": "27155", "url": "https://gl.wikipedia.org/wiki?curid=344753", "title": "Principio de exclusi\u00f3n competitiva", "text": ""}
{"id": "344754", "revid": "15490", "url": "https://gl.wikipedia.org/wiki?curid=344754", "title": "Cosme de Medici", "text": "Cosimo di Giovanni de' Medici (en italiano) ou Cosme o Vello (Pai da Patria), nado en Florencia o 27 de setembro de 1389 e finado en Careggi o 1 de agosto de 1464, foi un pol\u00edtico e banqueiro italiano, fundador da dinast\u00eda dos Medici, dirixentes efectivos de Florencia durante unha boa parte do Renacemento italiano."}
{"id": "344755", "revid": "61897", "url": "https://gl.wikipedia.org/wiki?curid=344755", "title": "Cosme de M\u00e9dici", "text": ""}
{"id": "344756", "revid": "61897", "url": "https://gl.wikipedia.org/wiki?curid=344756", "title": "Cosme o vello", "text": ""}
{"id": "344761", "revid": "98629", "url": "https://gl.wikipedia.org/wiki?curid=344761", "title": "R\u00edo Missouri", "text": "O r\u00edo Missouri (, nome que deriva da tribo dos missouria, e que significa 'xente con canoas de madeira' [\"people with wooden canoes\"]) \u00e9 o r\u00edo m\u00e1is longo de Norteam\u00e9rica, o afluente m\u00e1is longo nos Estados Unidos e unha das principais v\u00edas navegables do centro dos Estados Unidos. Nace nas Monta\u00f1as Rochosas, no oeste de Montana, da confluencia de tres r\u00edos: Jefferson, Madison e Gallatin. Fl\u00fae cara ao leste e o sur, atravesando as Grandes Chairas do leste de Montana, Dacota do Norte e Dacota do Sur, marcando a fronteira entre Nebrasca e Iowa, e despois entre Kansas e Missouri, ata desaugar no r\u00edo Mississippi ao norte da cidade de St. Louis (Missouri) tras percorrer 3767\u00a0km. O r\u00edo drena unha conca pouco poboada e de clima semi\u00e1rido de m\u00e1is de 1300000\u00a0km\u00b2 (aproximadamente unha vinteava parte do subcontinente norteamericano), que incl\u00fae parte de dez estados dos Estados Unidos e de d\u00faas provincias canadenses. Cando se considera coa parte baixa do r\u00edo Mississippi, o sistema Mississippi-Missouri alcanza os 6275\u00a0km \u2014o cuarto sistema fluvial m\u00e1is longo do mundo\u2014 e drena unha conca de 2980000\u00a0km\u00b2 \u2014a sexta maior do mundo.\nDesde hai m\u00e1is de 12000\u00a0anos, moitas persoas dependeron do Missouri e os seus afluentes como fonte de sustento e transporte. M\u00e1is de dez grandes grupos de nativos americanos poboaron a s\u00faa conca, na s\u00faa maior\u00eda cun estilo de vida n\u00f3made, que depend\u00edan das enormes mandas de bisontes que unha vez vagaron a trav\u00e9s das Grandes Chairas. Os primeiros europeos atoparon o r\u00edo a finais do s\u00e9culo XVII: foi descuberto polo explorador franc\u00e9s \u00c9tienne de Veniard. A rexi\u00f3n pasou por mans espa\u00f1olas e francesas antes de converterse en parte dos Estados Unidos, trala compra de Luisiana. Durante moito tempo creuse que o Missouri poder\u00eda ser parte do Paso do Noroeste \u2014unha v\u00eda de auga que enlazar\u00eda o Atl\u00e1ntico e o Pac\u00edfico\u2014, pero cando a expedici\u00f3n de Lewis e Clark logrou percorrelo por vez primeira en toda a s\u00faa lonxitude, confirmouse que esa m\u00edtica v\u00eda polo interior do continente non era m\u00e1is que unha lenda.\nDurante o s\u00e9culo XIX, o Missouri foi unha das principais v\u00edas para a expansi\u00f3n cara ao Vello Oeste. A principios de 1800, o crecemento do comercio da pel causou que os cazadores de peles explorasen a rexi\u00f3n e abrisen novos cami\u00f1os. A partir da d\u00e9cada de 1830, os pioneiros dirix\u00edronse en masa ao oeste, primeiro en carromatos, e logo no crecente n\u00famero de barcos de vapor que empezaron a operar no r\u00edo. As antigas terras dos nativos na conca foron tomadas polos colonos, o que levou a algunhas das guerras m\u00e1is longas e violentas contra os pobos nativos na historia estadounidense.\nDurante o s\u00e9culo XX, a conca do Misaouri desenvolveuse amplamente para a rega, o control de inundaci\u00f3ns e a xeraci\u00f3n de enerx\u00eda hidroel\u00e9ctrica. Quince encoros embalsaron o curso principal do r\u00edo, con centos m\u00e1is nos seus afluentes. Os meandros reduc\u00edronse e o r\u00edo canalizouse para mellorar a navegaci\u00f3n, reducindo a s\u00faa lonxitude en m\u00e1is de 320\u00a0km dos tempos anteriores ao desenvolvemento. A\u00ednda que a parte baixa do val do r\u00edo Missouri \u00e9 agora unha rexi\u00f3n agr\u00edcola e industrial, poboada e altamente produtiva, o forte desenvolvemento cobrouse o seu prezo nas poboaci\u00f3ns de fauna e peixes, as\u00ed como na calidade das augas.\nVarios tramos do Missouri foron declarados como r\u00edo salvaxe e paisax\u00edstico nacional: o 12 de outubro de 1976 un longo tramo de 239.8\u00a0km, en Montana; o 10 de novembro de 1978, outro tramo de 95\u00a0km, entre Nebrasca e Dacota do Sur; e o 24 de maio de 1991, un \u00faltimo tramo de 62.7\u00a0km, tam\u00e9n entre Nebrasca e Dacota do Sur.\nCurso.\nTres son as correntes que corren polas ladeiras das monta\u00f1as Rochosas de Montana e Wyoming para formar as cabeceiras do r\u00edo Missouri, os r\u00edos Jefferson, Madison e Gallatin. A m\u00e1is longa comeza preto de Brower's Spring, a 2800 m sobre o nivel do mar, na ladeira sueste do monte Jefferson nas monta\u00f1as Centennial. Fl\u00fae primeiro ao oeste e logo ao norte, correndo primeiro no arroio Hell Roaring, logo cara ao oeste no r\u00edo Red Rock; v\u00f3lvese ao noroeste ata converterse no Beaverhead, que finalmente se xunta co Big Hole para formar o r\u00edo Jefferson. O r\u00edo Firehole orix\u00ednase no lago Madison, no Parque Nacional de Yellowstone, en Wyoming, e \u00fanese co r\u00edo Gibbon para formar o r\u00edo Madison, mentres que o r\u00edo Gallatin nace no lago Gallatin, tam\u00e9n no parque nacional. Estes dous r\u00edos fl\u00faen logo cara ao norte e noroeste no estado de Montana.\nO r\u00edo Missouri comeza oficialmente na confluencia do Jefferson e do Madison no parque estatal Missouri Headwaters, preto de Three Forks (Montana), e logo \u00faneselle o Gallatin a apenas 1,5\u00a0km augas abaixo do nacemento. O Missouri pasa logo a trav\u00e9s do lago Canyon Ferry, un encoro situado ao oeste das monta\u00f1as Big Belt. Sae das monta\u00f1as preto da localidade de Cascade e fl\u00fae cara ao noroeste ata a cidade de Great Falls, onde cae sobre as Great Falls of the Missouri, unha serie de cinco importantes cataratas. A continuaci\u00f3n corre en direcci\u00f3n leste a trav\u00e9s dunha pintoresca rexi\u00f3n de can\u00f3ns e terras baixas co\u00f1ecida como \"Missouri Breaks\" (Saltos do Missouri), tramo no que recibe ao r\u00edo Mar\u00edas (de 328\u00a0km), que chega desde o oeste, e logo se ensancha no encoro do lago Fort Peck a poucos quil\u00f3metros por encima da confluencia co r\u00edo Musselshell (de 550\u00a0km). M\u00e1is adiante, o r\u00edo pasa a trav\u00e9s da presa de Fort Peck, e inmediatamente augas abaixo, recibe ao r\u00edo Milk (1170\u00a0km) que se lle une chegando desde o norte.\nFlu\u00edndo cara ao leste a trav\u00e9s das chairas do leste de Montana, o Missouri recibe ao r\u00edo Poplar (269\u00a0km), procedente do norte, antes de atravesar a fronteira estatal e entrar en Dacota do Norte, onde o r\u00edo Yellowstone, o seu maior afluente por caudal, se lle une desde o suroeste. Na confluencia de ambos r\u00edos, o Yellowstone \u00e9 en realidade o r\u00edo m\u00e1is caudaloso. O Missouri serpentea logo cara ao leste m\u00e1is al\u00f3 de Williston e chega \u00e1 cola do gran lago Sakakawea, un encoro artificial formado pola gran presa Garrison. Augas abaixo da presa, o Missouri recibe logo ao r\u00edo Knife, que o aborda desde o oeste, e fl\u00fae cara ao sur ata Bismarck, a capital de Dacota do Norte, onde se lle une o r\u00edo Heart, que o aborda desde o oeste. Paseni\u00f1o logo o Missouri o encoro do lago Oahe xusto antes da confluencia co r\u00edo Cannonball. Mentres contin\u00faa cara ao sur, chega finalmente \u00e1 presa Oahe, xa en Dacota do Sur, onde se lle unen os r\u00edos Grand, Moreau e Cheyenne, todos chegando desde o oeste.\nO Missouri describe a continuaci\u00f3n unha ampla curva cara ao suroeste, e serpentea a trav\u00e9s das Grandes Chairas, recibindo ao r\u00edo Niobrara e moitos pequenos afluentes desde o suroeste. Seguidamente procede a formar a fronteira entre Dacota do Sur e Nebrasca, e a continuaci\u00f3n, logo de recibir ao r\u00edo James polo norte, forma o l\u00edmite entre os estados de Iowa e Nebrasca. En Sioux City o r\u00edo Big Sioux v\u00e9n desde o norte. O Missouri fl\u00fae cara ao sur ata chegar \u00e1 cidade de Omaha onde recibe o seu afluente m\u00e1is longo, o r\u00edo Platte, que chega desde o oeste. Augas abaixo, o Missouri marca a fronteira entre Nebrasca e Missouri, logo fl\u00fae entre Missouri e Kansas. O r\u00edo Missouri balancease cara ao leste en Kansas City (145786\u00a0hab.), onde recibe ao r\u00edo Kansas desde o oeste, e as\u00ed sucesivamente no centro norte de Missouri. Pasa ao sur de Columbia e recibe aos r\u00edos Osage e Gasconade desde o sur augas abaixo de Jefferson City. O r\u00edo ent\u00f3n rodea o lado norte da gran cidade de St. Louis para unirse ao r\u00edo Mississipp\u00ed na fronteira entre Missouri e Illinois.\nConca hidrogr\u00e1fica.\nCunha conca hidrogr\u00e1fica de 1371000\u00a0km2, o Missouri drena case unha sexta parte dos Estados Unidos, aproximadamente o 5% de Am\u00e9rica do Norte. Comparable en tama\u00f1o coa provincia canadense do Quebec, a conca abarca a maior parte das Grandes Chairas centrais, estend\u00e9ndose desde as monta\u00f1as Rochosas, no oeste, ata o val do r\u00edo Mississipp\u00ed, no leste, e cara ao extremo sur do oeste do Canad\u00e1 ata a fronteira da conca do r\u00edo Arcansas. En comparaci\u00f3n co r\u00edo Mississipp\u00ed por encima da s\u00faa confluencia, o Missouri \u00e9 d\u00faas veces m\u00e1is longo e drena unha \u00e1rea tres veces maior. O Missouri representa o 45% do caudal anual do Mississipp\u00ed pasada a cidade de St. Louis, e ata un 70% en \u00e9poca de certas secas.\nEn 1990, viv\u00edan na conca do Missouri preto de 12 mill\u00f3ns de persoas, case toda a poboaci\u00f3n do estado de Nebrasca, parte da dos estados de Colorado, Iowa, Kansas, Minnesota, Missouri, Montana, Dacota do Norte, Dacota do Sur e Wyoming, e pequenas porci\u00f3ns das provincias do sur canadense de Alberta e Saskatchewan. A cidade m\u00e1is grande da conca \u00e9 Denver, Colorado, cunha poboaci\u00f3n de m\u00e1is de seiscentos mil habitantes. Denver \u00e9 a cidade principal do Front Range Urban Corridor cuxas cidades ti\u00f1an unha poboaci\u00f3n combinada de m\u00e1is de catro mill\u00f3ns en 2005, sendo a \u00e1rea metropolitana m\u00e1is grande da conca do Missouri. Outros dos principais centros de poboaci\u00f3n \u2014na s\u00faa maior\u00eda situados na porci\u00f3n sueste da conca\u2014 son Omaha, Nebrasca, situada ao norte da confluencia dos r\u00edos Missouri e Platte; Kansas City, Missouri - Kansas City, Kansas, situado na confluencia do Missouri co r\u00edo Kansas, e a \u00e1rea metropolitana de St. Louis, situada ao sur do r\u00edo Missouri xusto por encima da s\u00faa desembocadura no Mississipp\u00ed. Pola contra, a parte noroeste da conca est\u00e1 escasamente poboada. Con todo, moitas cidades do noroeste, como Billings, Montana, at\u00f3panse entre as de m\u00e1is r\u00e1pido crecemento na conca do Missouri.\nCon m\u00e1is de 440\u00a0000\u00a0km2 de terras de cultivo, a conca do Missouri incl\u00fae m\u00e1is ou menos unha cuarta parte de todas as terras agr\u00edcolas dos Estados Unidos, provendo de m\u00e1is dun terzo da produci\u00f3n de trigo, li\u00f1o, cebada e avea do pa\u00eds. Con todo, s\u00f3 28\u00a0000\u00a0km2 da terra de cultivo na conca son de regad\u00edo. Outros 730\u00a0000\u00a0km2 da conca ded\u00edcanse \u00e1 cr\u00eda de gando, principalmente gando vac\u00fan. As \u00e1reas forestadas da conca, na s\u00faa maior\u00eda de segundo crecemento, son un total de ao redor de 113000\u00a0km2. As zonas urbanas, doutra banda, representan menos de 34000\u00a0km2 de terra. As \u00e1reas m\u00e1is urbanizadas at\u00f3panse ao longo do curso principal e nalg\u00fans afluentes importantes, como o Platte e o Yellowstone.\nA altitude na conca var\u00eda amplamente, desde pouco m\u00e1is dos 120\u00a0m na desembocadura do Missouri ata os 4357\u00a0m da cima do monte Lincoln no centro de Colorado. O propio r\u00edo Missouri cae un total de 2629\u00a0m desde Brower's Spring, a s\u00faa fonte m\u00e1is afastada. A\u00ednda que as chairas da conca te\u00f1en moi pouco relevo vertical local, o terreo el\u00e9vase uns 1,9 m/km de leste a oeste. A altitude \u00e9 de menos de 150\u00a0m no bordo oriental da conca, pero ten m\u00e1is de 910\u00a0m sobre o nivel do mar en moitos lugares na base das Monta\u00f1as Rochosas.\nA conca do Missouri ten patr\u00f3ns clim\u00e1ticos e de precipitaci\u00f3ns moi variables; en xeral, a conca est\u00e1 definida por un clima continental con ver\u00e1ns c\u00e1lidos e h\u00famidos e invernos fr\u00edos e severos. A maior parte da conca recibe unha media de 200\u2013250\u00a0mm de precipitaci\u00f3n ao ano. Con todo, as partes m\u00e1is occidentais da conca nas monta\u00f1as Rochosas, as\u00ed como as rexi\u00f3ns do sueste de Missouri poden recibir ata 1000\u00a0mm. A gran maior\u00eda das precipitaci\u00f3ns prod\u00facese no inverno, malia que a conca alta \u00e9 co\u00f1ecida polas treboada de curta duraci\u00f3n, pero intensas, do ver\u00e1n, como a que se produciu durante a inundaci\u00f3n de 1972 en Negro Hills con inundaci\u00f3ns que asolagar\u00f3n a cidade de Rapid City na Dacota do Sur. As temperaturas no inverno en Montana, Wyoming e Colorado chegar\u00f3n a baixar ata os -51\u00a0\u00b0C, mentres que as m\u00e1ximas de ver\u00e1n en Kansas e Missouri, \u00e1s veces, chegaron os 49\u00a0\u00b0C.\nAo ser un dos sistemas fluviales m\u00e1is importantes do continente, a conca do Missouri limita con moitas outras grandes concas hidrogr\u00e1ficas dos Estados Unidos e do Canad\u00e1. A divisoria continental, que corre ao longo da espi\u00f1a das monta\u00f1as Rochosas, forma a maior parte da fronteira occidental da conca do Missouri. O r\u00edo Clark e o r\u00edo Snake, ambos parte da conca do r\u00edo Columbia, drenan a zona ao oeste das Rochosas en Montana, Idaho e oeste de Wyoming. As concas do Columbia, Missouri e Colorado at\u00f3panse na monta\u00f1a Three Waters, na cordilleira Wind River, en Wyoming. Ao sur de al\u00ed, a conca do Missouri limita ao oeste co drenaxe do r\u00edo Green, afluente do Colorado, a continuaci\u00f3n, no sur coa canle principal do Colorado. Tanto os r\u00edos Colorado como Columbia fl\u00faen cara ao oc\u00e9ano Pac\u00edfico. Con todo, existe unha gran drenaxe endorreica, a Great Divide Basin, entre as concas do Missouri e Green no oeste de Wyoming. Esta zona \u00e9 \u00e1s veces considerada como parte da conca do Missouri, malia que as s\u00faas augas non fl\u00faen a ning\u00fan lado da divisoria continental.\nCara ao norte, a divisoria Laurentiana, de menos altitude, separa a conca do Missouri das do r\u00edo Oldman, un afluente do r\u00edo Saskatchewan Sur, as\u00ed como das do r\u00edo Souris e do r\u00edo Sheyenne e de pequenos afluentes do r\u00edo Vermello do Norte. Todas estas correntes son parte da conca do r\u00edo Nelson do Canad\u00e1, que desemboca na ba\u00eda de Hudson. Tam\u00e9n hai algunhas grandes concas endorreicas entre as concas do Missouri e do Nelson no sur de Alberta e Saskatchewan. Os r\u00edos Minnesota e Des Moines, afluentes do alto Mississipp\u00ed, drenan a maior parte da zona fronteiriza coa parte oriental da conca do Missouri. Para rematar, no sur, as monta\u00f1as Ozark e outras divisorias baixas que atravesan o centro de Missouri, Kansas e Colorado, separan a conca do Missouri das do r\u00edo White e do r\u00edo Arcansas, tam\u00e9n afluentes do r\u00edo Mississipp\u00ed.\nPrincipais afluentes.\nUns 95 afluentes importantes e centos m\u00e1is pequenos alimentan o r\u00edo Missouri, recibindo \u00e1 maior\u00eda dos afluentes maiores segundo o r\u00edo se vai achegando \u00e1 desembocadura no r\u00edo Mississippi. A maior\u00eda de r\u00edos e arroios na conca do Missouri discorren de oeste a leste, seguindo a inclinaci\u00f3n das Grandes Chairas; con todo, alg\u00fans afluentes orientais, como o James, Big Sioux e os sistemas do Grand, fl\u00faen de norte a sur.\nOs tributarios m\u00e1is grandes do Missouri por escorrent\u00eda son o Yellowstone (en Montana e Wyoming), o Platte (en Wyoming, Colorado e Nebrasca) e o Kansas-Republican/Smoky Hill e Osage (en Kansas e Missouri). Cada un destes afluentes drena unha superficie de m\u00e1is de 130000\u00a0km2, e ten un caudal medio superior os 140 m3/s. O r\u00edo Yellowstone ten o caudal m\u00e1is alto, malia que o Platte \u00e9 m\u00e1is longo e drena unha \u00e1rea m\u00e1is grande. De feito, o caudal do Yellowstone \u00e9 duns 390 m3/s, representando o 16% da escorrent\u00eda total na conca do Missouri e case o dobre que no Platte. No outro extremo da escala est\u00e1 o pequeno r\u00edo Roe, en Montana, que con 61 m de longo sostense comunmente que \u00e9 o r\u00edo m\u00e1is curto do mundo.\nNa t\u00e1boa da dereita m\u00f3stranse os dez afluentes m\u00e1is longos do Missouri, coas s\u00faas respectivas concas e caudais. A lonxitude m\u00eddese \u00e1 fonte hidrol\u00f3xica, sen ter en conta a convenci\u00f3n de nomes. O tronco principal do r\u00edo Kansas, por exemplo, ten 238\u00a0km de longo. Con todo, inclu\u00edndo as cabeceiras m\u00e1is longas, os 729\u00a0km do r\u00edo Republicano e os 251\u00a0km do r\u00edo Arikaree, ten unha lonxitude total de 1205\u00a0km. Cuesti\u00f3ns de nomenclatura similares danse no r\u00edo Platte, cuxo afluente m\u00e1is longo, o r\u00edo Platte Norte, \u00e9 m\u00e1is de d\u00faas veces m\u00e1is longo que a corrente principal.\nAs cabeceira do Missouri por encima de Three Forks est\u00e9ndense moito m\u00e1is lonxe cara a arriba que o curso principal. Medido na fonte m\u00e1is afastada, en Brower's Spring, o r\u00edo Jefferson ten 480\u00a0km de longo. Polo tanto, medindo ata o s\u00faa cabeceira m\u00e1is alta, o r\u00edo Missouri est\u00e9ndese 4247\u00a0km. Cando se combina co baixo Mississippi, o sistema co Missouri e as s\u00faas cabeceiras forma parte do cuarto r\u00edo m\u00e1is longo do mundo, con 6027\u00a0km.\nCaudal.\nPor caudal, o Missouri \u00e9 o noveno r\u00edo m\u00e1is caudaloso dos Estados Unidos, despois do Mississippi, St. Lawrence, Ohio, Columbia, Ni\u00e1gara, Yuk\u00f3n, Detroit e St. Clair. Os dous \u00faltimos, con todo, \u00e1s veces consid\u00e9ranse parte dun estreito entre o lago Huron e o lago Erie. Entre os r\u00edos de Am\u00e9rica do Norte no seu conxunto, o Missouri \u00e9 d\u00e9cimo terceiro m\u00e1is caudaloso, despois do Mississippi, Mackenzie, St. Lawrence, Ohio, Columbia, Niagara, Yukon, Detroit, St. Clair, Fraser, Slave e Koksoak.\nDado que o Missouri drena unha rexi\u00f3n predominantemente semi\u00e1rida, a s\u00faa descarga \u00e9 moito menor e m\u00e1is variable que a doutros r\u00edos de Am\u00e9rica do Norte de lonxitude comparable. Antes da construci\u00f3n de presas, o r\u00edo provocaba inundaci\u00f3ns d\u00faas veces ao ano, unha vez coa \"crecida de abril\" ou \"Primavera fresca\", co derretemento da neve nas chairas da conca, e outra na \"crecida de xu\u00f1o\", causada pola neve derretida e as tormentas de ver\u00e1n nas monta\u00f1as Rochosas. Esta \u00faltima era moito m\u00e1is destrutiva, xa que o r\u00edo aumentaba m\u00e1is de dez veces o seu caudal normal alg\u00fans anos. A descarga do Missouri vese afectada polos m\u00e1is de 17.000 encoros existentes na s\u00faa conca, que suman unha capacidade total duns 173.9\u00a0km3. Ao regular o control de inundaci\u00f3ns, os encoros reducen drasticamente os caudais m\u00e1ximos e aumentan os baixos. A evaporaci\u00f3n dos encoros reduce tam\u00e9n significativamente o caudal do r\u00edo, causando unha perda anual de m\u00e1is de 3.8\u00a0km3 soamente nos encoros da canle principal.\nO United States Geological Survey opera con cincuenta e un medidores de caudais ao longo do r\u00edo Missouri. O caudal medio do r\u00edo en Bismarck, a 2115.5\u00a0km da boca, \u00e9 de 621 m3/s. Tr\u00e1tase dunha conca de 483000\u00a0km2, ou o 35% da conca total do r\u00edo. En Kansas City, a 589.2\u00a0km da boca, o caudal medio do r\u00edo \u00e9 de 1570 m3/s. O r\u00edo aqu\u00ed drena aproximadamente 1254000\u00a0km2, o que representa aproximadamente o 91% de toda a conca.\nA galga m\u00e1is baixa, cun per\u00edodo de rexistro maior de cincuenta anos, est\u00e1 en Hermann (Missouri) \u2014a 157.6\u00a0km augas arriba da desembocadura do Missouri\u2014 na que o caudal medio anual foi de 2478 m3/s, desde 1897 a 2010. Preto de 1353000\u00a0km2, o 98,7% da conca, enc\u00f3ntrase por encima de Hermann. A media anual m\u00e1is alta foi de 5150 m3/s en 1993, e a m\u00e1is baixa de 1181m3/s en 2006. Os extremos do caudal var\u00edan a\u00ednda m\u00e1is. O maior caudal que se registrou foi de m\u00e1is de 21000 m3/s o 31 de xullo de 1993, durante unha inundaci\u00f3n hist\u00f3rica. O m\u00e1is baixo, de apenas 17.0 m3/s \u2014causado poa formaci\u00f3n dun dique de xeo\u2014 midiose o 23 de decembro de 1963.\nAlto e Baixo Missouri.\nA conca alta do r\u00edo Missouri est\u00e1 ao norte do encoro de Gavins Point, a \u00faltima presa hidroel\u00e9ctrica das quince que hai no r\u00edo, xusto augas arriba de Sioux City, Iowa. A parte baixa do r\u00edo Missouri ten 1350\u00a0km ata o seu confluencia co Mississippi xusto por encima de St. Louis. O Baixo Missouri non ten centrales hidroel\u00e9ctricas ou esclusas, pero ten unha gran cantidade de encoros de ala que permiten o tr\u00e1fico de barcazas xa que estas restrinxen o ancho e o fondo da canle. Estes encoros ala pux\u00e9ronse en marcha e mant\u00e9\u00f1ense polo Corpo de Enxe\u00f1eiros do Ex\u00e9rcito, e na actualidade non hai plans para a construci\u00f3n de ningunha nova esclusa ou encoro para substitu\u00edr estes encoros de ala no Missouri.\nXeolox\u00eda.\nNas monta\u00f1as Rochosas do suroeste de Montana est\u00e1n as cabeceiras do r\u00edo Missouri que xurdiron durante a nomeada orox\u00e9nese Laramide, un episodio de formaci\u00f3n de monta\u00f1as que se produciu aproximadamente fai entre 70 e 45 mill\u00f3ns anos (do final do Mesozoico ata principios do Cenozoico). Esta orox\u00e9nese levantou as rochas cret\u00e1ceas ao longo do lado occidental do mar interior de Norteam\u00e9rica (\"Western Interior Seaway\"), este foi un mar enorme e pouco profundo que se estend\u00eda desde o oc\u00e9ano \u00c1rtico ata o golfo de M\u00e9xico e que depositou os sedimentos que agora subxacen en gran parte da conca do Missouri. Este levantamento Laramide causou que o mar se retirase e sentou o marco para o vasto sistema de drenaxe de r\u00edos que baixan das monta\u00f1as Rochosas e dos Apalaches, o predecesor da conca do Mississippi de hoxe en d\u00eda.\nA oroxenia Laramide \u00e9 esencial na moderna hidrolox\u00eda do r\u00edo Missouri, dado que a neve e o derretemento do xeo das Rochosas proporcionan a maior parte do caudal do Missouri e os seus afluentes.\nO Missouri e moitos dos seus afluentes cruzan as Grandes Chairas, flu\u00edndo ou traspasando o acu\u00edfero Ogallala cuxas rochas sedimentarias m\u00e1is antigas datan de mediados do Cenozoico. A unidade inferior principal do Cenozoico depositouse aproximadamente entre 35 e 29 mill\u00f3ns anos atr\u00e1s, dando lugar a formaci\u00f3n White River, esta componse de pedra arxilosa, arenisca, calcaria e conglomerado. A area da canle e os dep\u00f3sitos fluviais ribeiregos m\u00e1is finos do grupo xeoloxico chamado grupo Arikaree foron depositados fai entre 29 e 19 mill\u00f3ns de anos. A formaci\u00f3n Ogallala, do Mioceno, e lixeiramente a m\u00e1is nova formaci\u00f3n Broadwater, do Plioceno, deposit\u00e1ronse na cima do grupo Arikaree, e est\u00e1n formadas por material erosionado f\u00f3ra das monta\u00f1as Rochosas durante unha \u00e9poca de aumento da xeraci\u00f3n de relevo topogr\u00e1fico; estas formaci\u00f3ns est\u00e9ndense desde as monta\u00f1as Rochosas, preto da fronteira con Iowa, e dan \u00e1s Grandes Chairas gran parte da s\u00faa suave pero persistente inclinaci\u00f3n cara ao leste, e tam\u00e9n constit\u00faen un acu\u00edfero importante.\nInmediatamente antes da Idade do Xeo do Cuaternario, o r\u00edo Missouri quedou probablemente dividido en tres segmentos: unha parte superior, que drenaba cara ao norte na ba\u00eda de Hudson, e as secci\u00f3ns medias e baixas, que flu\u00edan cara ao leste pola pendente rexional. Dado que a terra afundiuse na idade do xeo, unha glaciaci\u00f3n pre-illinoiense (ou posiblemente a glaciaci\u00f3n illinoiense) desviou o r\u00edo Missouri cara ao sueste ata a s\u00faa actual confluencia co Mississippi e causou que se integrase nun \u00fanico sistema fluvial que corta a pendente rexional. Crese que o Missouri, no oeste de Montana, ter\u00eda que flu\u00edr unha vez cara ao norte e logo ao leste polas monta\u00f1as Bear Paw. At\u00f3panse zafiros nalg\u00fans puntos ao longo do r\u00edo no oeste de Montana. Os avances das capas de xeo continentais desviaron o r\u00edo e os seus afluentes, causando que confluiran en com\u00fan en grandes lagos temporais como lagos glaciais, como o Great Falls, Musselshell e outros. Ao aumentar eses lagos, a auga neles derramar\u00edase a mi\u00fado sobre as divisorias locais adxacentes, creando canles e coulees agora abandonados, inclu\u00edndo a Shonkin Sag, de 160\u00a0km de longo. Cando os glaciares se retiraron, o Missouri flu\u00edu nun novo curso ao longo do lado sur das monta\u00f1as Bear Paw, e a parte inferior do afluente Milk f\u00edxose cargo da canle principal inicial.\nO alcumo do Missouri, o \"Big Muddy\", foi inspirado polas enormes cargas de sedimentos ou limo que transporta, das m\u00e1is grandes de todos os r\u00edos de Am\u00e9rica do Norte. No seu estado de pre-desenvolvemento, o r\u00edo transportaba uns 193-290 mill\u00f3ns de toneladas por ano. A construci\u00f3n de represas e diques reduciu hoxe en d\u00eda drasticamente estes sedimentos a uns 18-23 mill\u00f3ns de toneladas por ano. Gran parte deste sedimento \u00e9 derivado desde a chaira de inundaci\u00f3n do r\u00edo, tam\u00e9n chamado o cinto meandro; cada vez que o r\u00edo cambiaba de curso, erosionar\u00eda toneladas de terra e rocas das s\u00faas beiras. Con todo, a construci\u00f3n de presas e a canalizaci\u00f3n do r\u00edo impediulle agora chegar \u00e1s s\u00faas fontes naturais de sedimentos ao longo da maior parte do seu curso. Os encoros ao longo do Missouri capturan aproximadamente 32,9 mill\u00f3ns toneladas de sedimentos cada ano. \nMalia isto, o r\u00edo a\u00ednda transporta m\u00e1is da metade do total de sedimentos que desembocan no golfo de M\u00e9xico; o delta do Mississippi, formado por dep\u00f3sitos sedimentarios na desembocadura do Mississippi, est\u00e1 constitu\u00eddo na s\u00faa maior parte polos sedimentos transportados polo Missouri.\nHistoria.\nPrimeiras naci\u00f3ns.\nAs evidencias arqueol\u00f3xicas, especialmente no estado de Missouri, suxiren que o home fixo a s\u00faa primeira presenza na conca do Missouri fai entre 10000 e 12000 anos, cara ao final do plistoceno. Durante o final do \u00faltimo per\u00edodo glacial, comezou unha gran migraci\u00f3n humana que viaxou a trav\u00e9s do ponte de terra de Bering desde Eurasia penetrando en todo o continente americano. Dado que viaxar\u00edan lentamente durante s\u00e9culos, o r\u00edo Missouri formar\u00eda unha das s\u00faas principais rutas de migraci\u00f3n. A maior\u00eda establec\u00e9ronse no val do Ohio e no val baixo do r\u00edo Mississippi, pero moitos, inclu\u00edndo aos construtores de mont\u00edculos (Mound Builders), permaneceron ao longo do Missouri, convert\u00e9ndose nos devanceiros dos posteriores pobos nativos das Grandes Chairas.\nOs nativos americanos que viv\u00edan ao longo do Missouri ti\u00f1an acceso a alimentos suficientes, auga e refuxio. Moitos animais migratorios habitaban nas chairas nesa \u00e9poca, provendose de carne, roupa e outros artigos de uso diario. Hab\u00eda tam\u00e9n grandes \u00e1reas ribeiregas nas chairas de inundaci\u00f3n do r\u00edo que lles proporcionaban herbas naturais e alimentos de primeira necesidade. Non existen rexistros escritos das tribos e pobos da \u00e9poca preuropea, xa que non utilizaban a escritura. De acordo cos escritos dos exploradores, as tribos m\u00e1is importantes no Missouri foron os otoe, missouria, omaha, ponca, brul\u00e9s, lakota, s\u00edux, arikara, hidatsa, mandan, assiniboine, atsina e pobo p\u00e9s negros.\nOs nativos usaron o Missouri, polo menos ata certo punto, como unha ruta de comercio e de transporte. Ademais, o r\u00edo e os seus afluentes formaban as fronteiras tribais. O estilo de vida dos nativos centr\u00e1base na s\u00faa maior\u00eda en torno a unha cultura semin\u00f3made; moitas tribos ti\u00f1an diferentes campamentos de ver\u00e1n e inverno. Con todo, o centro da riqueza nativa e do comercio ao longo do Missouri estaba na rexi\u00f3n das Dacotas na s\u00faa gran curva sur. Un gran grupo de poboados con estacadas dos mandan, hidatsa e arikara situ\u00e1banse sobre os acantilados e illas do r\u00edo e foron o fogar de miles de persoas, e m\u00e1is tarde serviron como mercados e postos comerciais utilizados polos primeiros exploradores e comerciantes de peles franceses e brit\u00e1nicos. Logo da introduci\u00f3n do cabalo nas tribos do r\u00edo Missouri, posiblemente de poboaci\u00f3ns silvestradas introducidas polos europeos, a forma de vida dos nativos cambiou substancialmente. O uso do cabalo permitiu que viaxasen a grandes distancias, e polo tanto facilitoulles a caza, as comunicaci\u00f3ns e o comercio.\nNoutra \u00e9poca, decenas de mill\u00f3ns de bisontes americanos (comunmente chamados b\u00fafalos), unha das especies chave das Grandes Chairas e do val do Ohio, vagaban polas chairas da cunca do Missouri. A maior\u00eda dos grupos nativos na cunca base\u00e1banse en gran medida no bisonte como fonte de alimento, e as s\u00faas peles e \u00f3sos serv\u00edan para crear outros artigos do fogar. Co tempo, as especies chegaron a beneficiarse das peri\u00f3dicas queimas controladas que os pobos nativos fac\u00edan nas prader\u00edas que rodean o Missouri para limpar as malezas vellas e mortas. A gran poboaci\u00f3n de bisontes da rexi\u00f3n deu lugar ao termo do \"great bison belt\", unha zona de ricos pasteiros anuais que se estend\u00eda desde Alasca ata M\u00e9xico seguindo o flanco oriental da divisoria continental. Con todo, logo da chegada dos europeos, tanto os bisontes como os propios nativos americanos experimentaron unha r\u00e1pida diminuci\u00f3n da s\u00faa poboaci\u00f3n. A caza eliminou as poboaci\u00f3ns de bisontes ao leste do r\u00edo Mississippi cara a 1833 e reduciu o n\u00famero na cunca do Missouri a uns meros centos. Enfermidades estranxeiras como a var\u00edola arrasaron a rexi\u00f3n, diezmando as poboaci\u00f3ns nativas. Deixadas sen a s\u00faa principal fonte de sustento, moitas das comunidades nativas que sobreviviron fusion\u00e1ronse nas zonas de reasentamento e reservas.\nPrimeiros exploradores occidentais.\nEn maio de 1673 os exploradores franceses Louis Jolliet e Jacques Marquette abandonaron o asentamento de St. Ignace no lago Huron e descenderon polo r\u00edo Wisconsin e logo o Mississippi, co obxectivo de chegar ao oc\u00e9ano Pac\u00edfico. A finais de xu\u00f1o, Jolliet e Marquette convert\u00e9ronse nos primeiros descubridores europeos documentados do r\u00edo Missouri, que segundo os seus diarios atop\u00e1base en plena crecida. \u00abNunca vin nada m\u00e1is terror\u00edfico \u2014escribiu Jolliet\u2014 unha mara\u00f1a de \u00e1rbores enteiras desde a boca do Pekistanoui [Missouri] crecian con tanto \u00edmpeto que non se pod\u00eda tratar de cruzalo sen gran perigo. A conmoci\u00f3n era tal que a auga estaba toda enlamada por iso non pod\u00eda quedar limpa\u00bb. Deron constancia de \"Pekitanoui\" ou \"Pekistanoui\" como o nome nativo para o Missouri. Con todo, a partida nunca explorou o Missouri m\u00e1is al\u00f3 da s\u00faa boca, nin permaneceron na zona. Ademais, m\u00e1is tarde decat\u00e1ronse de que o Mississippi vert\u00eda as s\u00faas augas no golfo de M\u00e9xico e non no Pac\u00edfico como presumiran nun principio; a expedici\u00f3n volveuse a uns 710\u00a0km antes do golfo, na confluencia do r\u00edo Arcansas co Mississippi.\nEn 1682, Francia ampliou as s\u00faas reivindicaci\u00f3ns territoriais en Am\u00e9rica do Norte para inclu\u00edr a terra no lado occidental do r\u00edo Mississippi, que inclu\u00eda a parte inferior do Missouri. Con todo, o propio Missouri mant\u00edvose formalmente inexplorado ata que \u00c9tienne de Veniard, Sieur de Bourgmont, ao mando dunha expedici\u00f3n en 1714, remontouno polo menos ata a desembocadura do r\u00edo Platte. Non est\u00e1 claro exactamente o que puido viaxar, Bourgmont, m\u00e1is al\u00f3 dese punto a\u00ednda que describiu as louras mandans nos seus diarios, polo que \u00e9 probable que chegase ata as s\u00faas aldeas na actual Dacota do Norte. M\u00e1is tarde, ese mesmo ano, Bourgmont publicou \"The Route To Be Taken To Ascend The Missouri River\" (\"A Ruta que debe ser tomada para ascender o r\u00edo Missouri\" en galego), o primeiro documento co\u00f1ecido que utilizou o nome \u00abr\u00edo Missouri\u00bb; moitos dos nomes que Veniard deu aos afluentes, na s\u00faa maior\u00eda polas tribos nativas que viv\u00edan ao longo deles, at\u00f3panse a\u00ednda en uso hoxe en d\u00eda. Os descubrimentos da expedici\u00f3n finalmente foron reflectidos polo cart\u00f3grafo Guillaume Delisle, que utilizou a informaci\u00f3n para crear un mapa do Missouri inferior. En 1718, Jean-Baptiste Le Moyne de Bienville pediu que o goberno franc\u00e9s outorgase a Bourgmont a Cruz de St. Louis polo seu \u00abexcepcional servizo a Francia\u00bb.\nBourgmont, de feito, tivo problemas coas autoridades coloniais francesas desde 1706, cando abandonou o seu cargo como comandante de Fort Detroit despois de mal manexo contra un ataque da tribo dos ottawas que acabou con trinta e un mortos. Con todo, a s\u00faa reputaci\u00f3n quedou reforzada en 1720 cando os pawnees \u2014que antes fixeran amizade con Bourgmont\u2014 masacraron aos espa\u00f1ois da expedici\u00f3n Villasur preto da actual Columbus (Nebrasca) no r\u00edo Missouri, terminando temporalmente coa invasi\u00f3n espa\u00f1ola na Luisiana francesa. Bourgmont estableceu Fort Orleans, o primeiro asentamento europeo de calquera tipo sobre o r\u00edo Missouri, preto da actual Brunswick (Missouri), en 1723. Ao ano seguinte Bourgmont dirixiu unha expedici\u00f3n para obter apoio dos comanches contra os espa\u00f1ois, que continuaron mostrando interese en facerse co control do Missouri. En 1725 Bourgmont levou aos xefes de varias tribos do r\u00edo Missouri a visitar Francia. Al\u00ed foi elevado ao rango da nobreza e non acompa\u00f1ou aos xefes de volta a Am\u00e9rica do Norte. Fort Orleans foi abandonado pois o seu pequeno continxente foi masacrado polos nativos americanos en 1726.\nA guerra franco-india estalou cando as disputas territoriais entre Francia e Gran Breta\u00f1a en Am\u00e9rica do Norte chegaron a un punto cr\u00edtico en 1754. En 1763 Francia foi derrotada pola forza moito maior do ex\u00e9rcito brit\u00e1nico e viuse obrigada no Tratado de Par\u00eds (1763) a ceder as s\u00faas posesi\u00f3ns canadenses aos ingleses e a Luisiana aos espa\u00f1ois, afectando \u00e1 maior\u00eda das s\u00faas posesi\u00f3ns coloniais en Am\u00e9rica do Norte.\nNun principio, os espa\u00f1ois non exploraron extensivamente o Missouri e deixaron que os comerciantes franceses contin\u00faaran as s\u00faas actividades baixo licenza. Con todo, isto terminou despois de que chegasen noticias, \u00e1 volta dunha expedici\u00f3n de Jacques D'Eglise na d\u00e9cada de 1790, de que a Compa\u00f1\u00eda da Ba\u00eda de Hudson brit\u00e1nica estaba a facer incursi\u00f3ns na conca alta do r\u00edo Missouri. En 1795 os espa\u00f1ois garantiron a \u00abCompa\u00f1\u00eda de descubridores e exploradores do Missouri\u00bb, co\u00f1ecida popularmente como a \u00abCompa\u00f1\u00eda do Missouri\u00bb, e ofreceron unha recompensa pola primeira persoa que chegase ao oc\u00e9ano Pac\u00edfico a trav\u00e9s do Missouri. En 1794 e 1795 as expedici\u00f3ns dirixidas por Jean Baptiste Truteau e Antoine Simon Lecuyer de la Jonch\u0161re nin sequera lograron chegar tan ao norte como para alcanzar as aldeas dos mandan no centro de Dacota do Norte.\nPoder\u00eda dicirse que o maior \u00e9xito das expedici\u00f3ns da Compa\u00f1\u00eda do Missouri foi a de James MacKay e John Evans. Os dous seguiron ao longo do Missouri, e estableceron Fort Charles preto de 32\u00a0km ao sur da actual Sioux City como campamento de inverno en 1795. Nas aldeas dos mandan en Dacota do Norte, expulsaron a varios comerciantes brit\u00e1nicos, e mentres falaban cos nativos identificaron a localizaci\u00f3n do r\u00edo Yellowstone, que foi chamado \"Roche Jaune\" (\"Roca Amarela\") polos franceses. A\u00ednda que MacKay e Evans non puideron cumprir co seu obxectivo orixinal de chegar ao Pac\u00edfico, crearon o primeiro mapa preciso da parte alta do r\u00edo Missouri.\nEn 1795, un xove Estados Unidos e Espa\u00f1a asinaron o Tratado de San Lourenzo, que reco\u00f1ecia os dereitos estadounidenses para navegar polo r\u00edo Mississippi e levar artigos para a exportaci\u00f3n a Nova Orle\u00e1ns. Tres anos despois, Espa\u00f1a revogou o tratado e en 1800, en segredo, devolveu a Luisiana \u00e1 a Francia napole\u00f3nica no Terceiro Tratado de San Ildefonso. Esta transferencia foi tan secreta que os espa\u00f1ois seguiron administrando o territorio. En 1801, Espa\u00f1a restaurou os dereitos de uso do Mississippi e de Nova Orleans aos Estados Unidos.\nTemendo que esas interrupci\u00f3ns pud\u00ederan volver producirse, o presidente Thomas Jefferson propuxo a Francia comprarlle o porto de Nova Orleans por 10 mill\u00f3ns de d\u00f3lares. Napole\u00f3n, enfrontado a unha crise de d\u00e9beda, sorprendentemente ofreceulle a totalidade da Luisiana, inclu\u00edndo o r\u00edo Missouri, por 15 mill\u00f3ns de d\u00f3lares, o que ascend\u00eda a menos de 3 centavos de d\u00f3lar por acre. O acordo foi asinado en 1803, duplicando o tama\u00f1o dos Estados Unidos coa adquisici\u00f3n do territorio de Luisiana.\nEn 1803, Jefferson instru\u00edu a Meriwether Lewis para explorar o Missouri e buscar unha v\u00eda navegable ata o oc\u00e9ano Pac\u00edfico. Para ent\u00f3n, descubriuse que o sistema do r\u00edo Columbia, que desemboca no Pac\u00edfico, ti\u00f1a unha latitude similar \u00e1 das cabeceiras do r\u00edo Missouri, e cr\u00edase amplamente que deb\u00eda de existir entre ambos unha conexi\u00f3n ou curto porteo. Con todo, Espa\u00f1a op\u00faxose \u00e1 toma de posesi\u00f3n, alegando que nunca devolveran formalmente a Luisiana aos franceses. As autoridades espa\u00f1olas advertiron a Lewis que non fixese a viaxe e prohib\u00edronlle ver o mapa das expedici\u00f3ns que MacKay e Evans fixeran do Missouri, a\u00ednda que Lewis finalmente logrou ter acceso a el.\nMeriwether Lewis e William Clark comezaron a s\u00faa famosa expedici\u00f3n en 1804 cun grupo de trinta e tres persoas en tres embarcaci\u00f3ns. A pesar de que se converteron nos primeiros occidentais que viaxaron a todo o longo do Missouri e chegaron o Pac\u00edfico v\u00eda r\u00edo Columbia, non atoparon ning\u00fan rastro do Paso do Noroeste. Os mapas realizados por Lewis e Clark, en especial os da rexi\u00f3n do Pac\u00edfico Noroeste, proporcionaron a base para os futuros exploradores e emigrantes. Tam\u00e9n negociaron relaci\u00f3ns con moitas tribos nativas coas que se atoparon e redactaron extensos informes sobre o clima, ecolox\u00eda e eolox\u00eda das rexi\u00f3ns que atravesaron. Moitos nomes actuais dos accidentes xeogr\u00e1ficos da conca alta do Missouri orixin\u00e1ronse nesa expedici\u00f3n.\nFronteira americana.\nComercio de peles.\nA inicios do s\u00e9culo XIX, os cazadores e trampeiros de peles entraron no extremo norte da conca do Missouri coa esperanza de atopar poboaci\u00f3ns de castor e de lontra de r\u00edo, cuxa venda de peles conduciu o pr\u00f3spero comercio de peles de Am\u00e9rica do Norte. Vi\u00f1an de moitos lugares diferentes, uns das corporaci\u00f3ns de pel canadenses na ba\u00eda de Hudson, alg\u00fans desde o noroeste do Pac\u00edfico (v\u00e9xase tam\u00e9n: comercio mar\u00edtimo de peles), e alg\u00fans do Medio Oeste dos Estados Unidos. A maior\u00eda non quedaron na zona durante moito tempo, xa que non lograron atopar recursos significativos.\nOs primeiros informes entusiastas de que si hab\u00eda un pa\u00eds rico con animais para ser cazados produciuse en 1806 cando Meriwether Lewis e William Clark regresaron da s\u00faa expedici\u00f3n de dous anos. As s\u00faas publicaci\u00f3ns describ\u00edan terras ricas con miles de bisontes, castores e lontras de r\u00edo; e tam\u00e9n unha abundante poboaci\u00f3n de lontras de mar na costa do Noroeste do Pac\u00edfico. En 1807, o comerciante de peles Manuel Lisa organizou unha expedici\u00f3n que levar\u00eda ao crecemento explosivo do comercio da pel nas rexi\u00f3ns do Alto Missouri. Lisa e a s\u00faa partida remontaron os r\u00edos Missouri e Yellowstone, comerciando coas tribos nativas locais intercambiando artigos manufacturados a cambio de peles. Estableceron un forte na confluencia dos r\u00edos Yellowstone e un dos seus afluentes, o r\u00edo Bighorn, no sur do actual estado de Montana. A\u00ednda que o negocio comezou sendo pequeno, rapidamente converteuse nun pr\u00f3spero comercio.\nNo outono de 1807, os homes de Lisa comezaron a construci\u00f3n de Fort Raymond, que estaba asentado sobre un cantil con vistas \u00e1 confluencia dos r\u00edos Yellowstone e Bighorn. O forte servir\u00eda principalmente como posto comercial para o troco cos nativos polas peles. Este m\u00e9todo era diferente ao do comercio de peles no Noroeste do Pac\u00edfico, que involucraba a cazadores contratados por distintas compa\u00f1\u00edas peleteiras, principalmente pola Compa\u00f1\u00eda da Ba\u00eda de Hudson e a Compa\u00f1\u00eda do Noroeste. Fort Raymond foi substitu\u00eddo m\u00e1is tarde por Fort Lisa na confluencia do Missouri e o Yellowstone en Dacota do Norte; un segundo forte, tam\u00e9n chamado Fort Lisa, foi constru\u00eddo augas abaixo no r\u00edo Missouri en Nebrasca. En 1809 fundouse a St. Louis Missouri Fur Company, tendo como socios a Lisa, William Clark e Pierre Choteau, entre outros. En 1828, a American Fur Company fundou Fort Union na confluencia dos r\u00edos Missouri e Yellowstone. Fort Union co tempo ser\u00e1 a sede principal do comercio da pel na conca alta do Missouri.\nAs capturas de peles a principios do s\u00e9culo XIX realiz\u00e1ronse case na totalidade das monta\u00f1as Rochosas, en ambas as vertentes, oriental e occidental. Os cazadores e trampeiros da Compa\u00f1\u00eda da Ba\u00eda de Hudson, da St. Louis Missouri Fur Company, da American Fur Company, da Rocky Mountain Fur Company, da North West Company e outras brigadas independentes traballaron nos miles de arroios da conca do Missouri, as\u00ed como dos veci\u00f1os sistemas fluviais do Columbia, Colorado, Arcansas e Saskatchewan. Durante ese per\u00edodo os trampeiros, tam\u00e9n chamados mountain man (\"homes da monta\u00f1a\"), abriron carreiros a trav\u00e9s desas rexi\u00f3ns a\u00ednda virxes, que m\u00e1is tarde se transformar\u00edan nos cami\u00f1os e estradas polos que os pioneiros e colonos viaxar\u00edan ao Oeste. O transporte das miles de peles de castor requerio tam\u00e9n do uso de embarcaci\u00f3ns, sendo esa unha das causas para que comezase o transporte fluvial no Missouri.\nCando acabou a d\u00e9cada de 1830, a industria peletera comezou a decaer aos poucos xa que a seda estaba substitu\u00eddo \u00e1s peles de castor como desexada peza de vestir. Nese momento, tam\u00e9n, a poboaci\u00f3n de castores dos arroios nas monta\u00f1as Rochosas fora decimada pola caza intensa. Ademais, os frecuentes ataques dos nativos aos postos comerciais fixeron que o negocio fose perigoso para os empregados das compa\u00f1\u00edas da pel. Nalgunhas rexi\u00f3ns a industria continuou ata ben entrada a d\u00e9cada de 1840, pero noutras, como no val do r\u00edo Platte, a diminuci\u00f3n da poboaci\u00f3n de castores contribu\u00edu a unha morte temper\u00e1. O comercio de peles, finalmente, desapareceu nas Grandes Chairas en 1850, despraz\u00e1ndose o centro principal da industria ao val do Mississippi e o centro do Canad\u00e1. A pesar da desaparici\u00f3n dese comercio unha vez pr\u00f3spero, con todo, o seu legado permitiu a apertura do Oeste americano e \u00e1 proliferaci\u00f3n de colonos, granxeiros, rancheiros, aventureiros e empresarios que tomaron o seu lugar.\nAsentamentos e pioneiros.\nO r\u00edo Missouri definiu m\u00e1is ou menos a fronteira estadounidense no s\u00e9culo XIX, sobre todo augas abaixo de Kansas City, onde o r\u00edo d\u00e1 un xiro oriental enfilando no coraz\u00f3n do estado de Missouri. Os principais cami\u00f1os para a apertura do Vello Oeste te\u00f1en todos os seus puntos de partida no r\u00edo, inclu\u00edndo as rutas de California, Mormon, Oregon e Santa Fe. O primeiro posto de ida cara ao oeste da Pony Express era un transbordador\nque atravesaba o Missouri en St. Joseph, Missouri. Do mesmo xeito, a maior\u00eda dos emigrantes que chegaron ao oeste desde o leste fixerono no primeiro ferrocarril transcontinental que cruzaba o Missouri entre Council Bluffs (Iowa) e Omaha. A ponte Hannibal foi a primeira ponte que cruzou o r\u00edo Missouri en 1869, e a s\u00faa localizaci\u00f3n foi unha importante raz\u00f3n pola que Kansas City (MO) se converteu na cidade m\u00e1is grande do r\u00edo augas arriba da s\u00faa desembocadura en St. Louis.\nFieis \u00e1 continuaci\u00f3n do ideal do \"destino manifesto\", m\u00e1is de 500000 persoas sa\u00edron da cidade ribeirega de Independence (MO), cara aos seus diferentes destinos no oeste dos Estados Unidos desde a d\u00e9cada de 1830 ata a d\u00e9cada de 1860. Ti\u00f1an moitas raz\u00f3ns para embarcarse nesa viaxe dun ano esgotador \u2014crise econ\u00f3mica e febres do ouro posteriores, como a febre do ouro de California, por exemplo. A maior\u00eda seguiu unha ruta que os levou polo Missouri ata Omaha (NE), onde seguir\u00edan ao longo da grande estrada do r\u00edo Platte, que discorr\u00eda seguindo o r\u00edo Platte que fl\u00fae desde as monta\u00f1as Rochosas en Wyoming e Colorado, cara ao leste a trav\u00e9s das Grandes Chairas. Unha temper\u00e1 expedici\u00f3n dirixida por Robert Stuart (1812-1813) probou que no Platte era imposible navegar cos caiucos que usaban, por non falar dos grandes vapores de roda e barcos a vapor que logo sucar\u00edan o Missouri en n\u00famero crecente. Un explorador sinalou que o Platte era \u00abdemasiado groso para beber, demasiado delgado para arar\u00bb. Con todo, o Platte proporcionaba unha fonte abundante e confiable de auga para os pioneiros que se dirix\u00edan ao oeste. Os carromatos cubertos, co\u00f1ecidos popularmente como \u00abgoletas das prader\u00eda\u00bb (\"prairie schooners\"), foron os principais medios de transporte ata o inicio do servizo regular de barcos no r\u00edo na d\u00e9cada de 1850.\nDurante a d\u00e9cada de 1860, as febres do ouro en Montana, Colorado, Wyoming e o norte de Utah atraeron outra onda de aspirantes \u00e1 rexi\u00f3n. A\u00ednda que unha certa carga foi transportada por terra, a maior parte do transporte cara e desde os campos de ouro levouse a cabo a trav\u00e9s dos r\u00edos Missouri e Kansas, as\u00ed como polo r\u00edo Snake no Wyoming occidental e o r\u00edo Bear en Utah, Idaho e Wyoming. Est\u00edmase que de todos os pasaxeiros e carga transportados desde o Medio Oeste ata Montana, m\u00e1is do 80% foron transportados por embarcaci\u00f3ns, unha viaxe que levaba 150 d\u00edas na direcci\u00f3n augas arriba. Unha ruta m\u00e1is directa cara ao oeste en Colorado estend\u00edase ao longo do r\u00edo Kansas e o seu afluente o r\u00edo Republican, as\u00ed como un par de pequenos arroios en Colorado, Big Sandy e o r\u00edo Platte Sur, ata preto de Denver. As febres do ouro precipitaron a decadencia da ruta de Bozeman como ruta de emigraci\u00f3n popular, xa que pasaba a trav\u00e9s de terras pertencentes os a mi\u00fado host\u00eds nativos americanos. Abr\u00edronse cami\u00f1os m\u00e1is seguros atravves do Gran Lago Salgado preto de Corinne, Utah (UT), durante o per\u00edodo das febre do ouro, o que levou a establecer asentamentos a grande escala na rexi\u00f3n das monta\u00f1as Rochosas e da Gran Conca oriental.\nCando os colonos ampliaron as s\u00faas propiedades nas Grandes Chairas, top\u00e1ronse con conflitos de terras coas tribos nativas americanas. Isto deu lugar a frecuentes incursi\u00f3ns, masacres e conflitos armados, o que leva ao goberno federal a subscribir m\u00faltiples tratados coas tribos das chairas, que xeralmente supo\u00f1\u00edan establecer fronteiras e reservas de terras para os nativos. Do mesmo xeito que moitos outros tratados entre os nativos americanos e os Estados Unidos, axi\u00f1a foron rotos, o que levou a grandes guerras. M\u00e1is de 1.000 batallas, grandes e pequenas, libr\u00e1ronse entre os militares dos Estados Unidos e os nativos antes de que as tribos fosen expulsadas das s\u00faas terras e confinadas en reservas.\nOs conflitos entre os nativos e os colonos durante a apertura da ruta de Bozeman nas Dacotas, Wyoming e Montana levou \u00e1 guerra de Red Cloud, na que os lakotas e cheyennes loitaron contra o ex\u00e9rcito dos Estados Unidos. A loita acabou cunha completa vitoria dos nativos americanos. En 1868, asinouse o tratado de Fort Laramie, que \"garant\u00eda\" o uso das Black Hills (\"Outeiros Negros\"), do Powder River Country (\"territorio do r\u00edo Powder\") e outras rexi\u00f3ns que rodean o norte do r\u00edo Missouri para os nativos americanos sen intervenci\u00f3n branca.\nO r\u00edo Missouri foi tam\u00e9n un fito importante dado que divid\u00eda o nord\u00e9s de Kansas do oeste de Missouri. As forzas escravistas de Missouri cruzar\u00edan o r\u00edo en Kansas e desataron o caos durante a Bleeding Kansas, o que levou \u00e1 continua tensi\u00f3n e hostilidade, existente a\u00ednda hoxe en d\u00eda, entre Kansas e Missouri. Outro conflito militar significativo no r\u00edo Missouri durante este per\u00edodo foi a batalla de Boonville de 1861, que non afectou os nativos americanos, sen\u00f3n que m\u00e1is ben foi un punto de inflexi\u00f3n na guerra civil americana que permitiu \u00e1 Union tomar o control do transporte no r\u00edo, desalentando ao estado de Missouri de unirse \u00e1 Confederaci\u00f3n.\nCon todo, a paz e a liberdade dos nativos americanos non durou moito tempo. A gran guerra sioux de 1876-77 desatouse cando os mineiros estadounidenses descubriron ouro nas Black Hills no occidente de Dacota do Sur e oriente de Wyoming. Estas terras establec\u00e9ronse orixinalmente como reserva para uso dos nativos polo Tratado de Fort Laramie. Cando os colonos penetraron nesas terras foron atacados polos nativos. As tropas estadounidenses foron enviadas \u00e1 zona para protexer aos mineiros, e expulsar aos nativos dos novos asentamentos. Durante ese per\u00edodo sanguento, tanto os nativos como os militares dos Estados Unidos ga\u00f1aron vitorias en grandes batallas, o que causou a perda de case un milleiro de vidas. A guerra finalmente terminou nunha vitoria estadounidenese e as Black Hills quedaron abertas \u00e1 colonizaci\u00f3n. Os nativos da rexi\u00f3n foron trasladados a novas reservas en Wyoming e o sueste de Montana.\nA era da construci\u00f3n de presas.\nA finais do s\u00e9culo XIX e principios do XX, constru\u00edronse no curso do Missouri un gran n\u00famero de presas transformando o 35% do r\u00edo nunha cadea de encoros. O desenvolvemento do r\u00edo viuse estimulado pola crecente demanda de electricidade nas zonas rurais do noroeste da conca, e tam\u00e9n para evitar as inundaci\u00f3ns e as secas que arrasaron rapidamente as crecentes zonas agr\u00edcolas e urbanas na parte baixa do Missouri. Desde a d\u00e9cada de 1890 abord\u00e1ronse pequenos proxectos hidroel\u00e9ctricos, de propiedade privada, pero as grandes presas para o control das inundaci\u00f3ns e o asolagamento que caracterizan o curso medio do r\u00edo hoxe en d\u00eda non se constru\u00edron ata a d\u00e9cada de 1950.\nEntre 1890 e 1940 constru\u00edronse cinco presas nas proximidades de Great Falls (MT) para xerar enerx\u00eda a partir das Great Falls of the Missouri, unha cadea de xigantes fervenzas formadas polo r\u00edo ao seu paso polo oeste de Montana. Black Eagle Dam, constru\u00edda en 1891 en Black Eagle Falls, foi a primeira presa do Missouri. Substitu\u00edda en 1926 por unha estrutura m\u00e1is moderna, a presa era pouco m\u00e1is que unha pequena presa de derivaci\u00f3n na cima das Black Eagle Falls, que desviaba parte do caudal do Missouri cara \u00e1 planta de enerx\u00eda de Black Eagle. A maior das cinco presas, Ryan Dam, foi constru\u00edda en 1913. A presa at\u00f3pase xusto por encima dos 27 m de Great Falls, a fervenza m\u00e1is grande do Missouri. No mesmo per\u00edodo, varios compa\u00f1\u00edas privadas \u2014principalmente a Montana Power Company\u2014 comezaron a desenvolver o r\u00edo Missouri por encima de Great Falls e por baixo de Helena (MT) para a xeraci\u00f3n el\u00e9ctrica. En 1898 completouse, preto do sitio actual de Canyon Ferry Dam, unha pequena central hidroel\u00e9ctrica que era a segunda presa no Missouri. Esta presa de madeira rechea de rochas xeraba 7,5 megawatios de electricidade para Helena e a zona lim\u00edtrofe. A seguinte presa foi a de Hauser, unha presa de aceiro, que se terminou en 1907, pero fallou en 1908 debido a deficiencias estruturais, causando inundaci\u00f3ns catastr\u00f3ficas r\u00edo abaixo ata pasada a cidade de Craig (MO). En Great Falls, unha secci\u00f3n da presa Black Eagle tivo que ser dinamitada para salvar as f\u00e1bricas pr\u00f3ximas da inundaci\u00f3n. \nHauser foi reconstru\u00edda en 1910 como unha estrutura de gravidade de formig\u00f3n e a\u00ednda permanece en uso na actualidade. A presa Holter, a uns 72\u00a0km augas abaixo de Helena, foi a terceira presa hidroel\u00e9ctrica constru\u00edda neste tramo do r\u00edo Missouri. Cando foi completada en 1918 pola Montana Power Company e a United Missouri River Power Company, o seu encoro alagou as Gates of the Mountains, un can\u00f3n de pedra calcaria que Meriwether Lewis describiu como \u00abos cant\u00eds m\u00e1is salientables que se vir\u00f3n... os torre\u00f3ns e as rochas que sobresaen en moitos lugares parecen dispostos a caer sobre n\u00f3s\u00bb. \nA conca do Missouri sufriu unha serie de catastr\u00f3ficas inundaci\u00f3ns ao redor do cambio do s\u00e9culo XX, sobre todo en 1844, 1881, e 1926-1927.\nEn 1940, durante a Gran Depresi\u00f3n, como parte do proxecto de recuperaci\u00f3n econ\u00f3mica (New Deal), o Corpo de Enxe\u00f1eiros do Ex\u00e9rcito dos Estados Unidos (\"United States Army Corps of Engineers\", ou USACE) completou a presa Fort Peck, en Montana. A construci\u00f3n deste enorme proxecto de obras p\u00fablicas proporcionou emprego a m\u00e1is de 50000 traballadores durante a Gran Depresi\u00f3n e foi un paso importante no control de inundaci\u00f3ns na metade inferior do r\u00edo Missouri. Con todo, Fort Peck s\u00f3 controla a escorrent\u00eda do 11% das concas do r\u00edo Missouri, e tivo pouco efecto nunha grave inundaci\u00f3n por desxeo que azoutou a conca baixa tres anos despois. Este evento foi especialmente destrutivo, xa que mergullou as plantas de fabricaci\u00f3n en Omaha e Kansas City, o que atrasou considerablemente os env\u00edos de subministraci\u00f3ns militares na segunda guerra mundial.\nOs danos da inundaci\u00f3n no sistema do r\u00edo Mississippi-Missouri foron unha das raz\u00f3ns principais pola cal o Congreso dos Estados Unidos aprobou a Lei de control de inundaci\u00f3ns de 1944 (\"Flood Control Act of 1944\"), abrindo o cami\u00f1o para que o Corpo de Enxe\u00f1eiros desenvolvese o Missouri nunha escala masiva. Esa lei de 1944 autorizou o \u00abPrograma Pick-Sloan para a Conca do Missouri\u00bb (\"Pick-Sloan Missouri Basin Program\", ou \"Pick-Sloan Plan\"), que era unha combinaci\u00f3n de d\u00faas propostas moi diferentes: o plan Pick, con \u00e9nfase no control de inundaci\u00f3ns e a enerx\u00eda hidroel\u00e9ctrica, propo\u00f1\u00eda a construci\u00f3n de grandes presas de almacenamento ao longo do curso principal do Missouri; e o plan Sloan, que fac\u00eda fincap\u00e9 no desenvolvemento da irrigaci\u00f3n local e inclu\u00eda disposici\u00f3ns para aproximadamente 85 presas m\u00e1is pequenas nos afluentes do r\u00edo.\nNas primeiras etapas do desenvolvemento Pick-Sloan fix\u00e9ronse plans tentativos para constru\u00edr unha presa baixa no Missouri en Riverdale (Dacota do Norte) e 27 presas m\u00e1is pequenas no r\u00edo Yellowstone e os seus afluentes. Isto tivo a oposici\u00f3n dos habitantes da conca de Yellowstone, e, finalmente, o USBR propuxo outra soluci\u00f3n: elevar en gran medida a altura da presa proposta en Riverdale, actual presa Garrison, substitu\u00edndo as\u00ed o almacenamento que proporcionaban as presas de Yellowstone. Debido a esta decisi\u00f3n, o Yellowstone \u00e9 agora o r\u00edo de caudal libre m\u00e1is longo nos estados contiguos dos Estados Unidos. En 1949, a United States Bureau of Reclamation (USBR) comezou a construci\u00f3n da moderna presa Canyon Ferry para o control de inundaci\u00f3ns na zona de Great Falls. Na d\u00e9cada de 1950 comezou a construci\u00f3n dos cinco encoros da canle principal \u2014Garrison, Oahe, Big Bend, Fort Randall e Gavins Point\u2014 propostas no marco do Plan Pick-Sloan. Xunto con Fort Peck, que foi integrado como unha unidade do Plan Pick-Sloan na d\u00e9cada de 1940, estas presas forman agora o que se co\u00f1ece como o \u00abSistema Canle Principal R\u00edo Missouri\u00bb (\"Missouri River Mainstem System\").\nEn 1954, as augas procedentes do lago Canyon Ferry mergullaron a antiga presa de 1898, cuxa casa de m\u00e1quinas segue en p\u00e9 baixo a auga preto de 2.4\u00a0km augas arriba da presa actual.\nAs seis presas do Mainstem System, principalmente Fort Peck, Garrison e Oahe, est\u00e1n entre as presas m\u00e1is grandes do mundo por volume; os seus extensos encoros tam\u00e9n est\u00e1n entre os m\u00e1is grandes da naci\u00f3n. Embalsando ata 91.4\u00a0km\u00b3 en total, os seis encoros poden almacenar o caudal total do r\u00edo de m\u00e1is de tres anos tal como se mide augas abaixo de Gavins Point, a presa inferior. Esta enorme capacidade conv\u00e9rteo no sistema de almacenamento m\u00e1is grande dos Estados Unidos e un dos m\u00e1is grandes en Am\u00e9rica do Norte. Ademais de almacenar auga de rega, o sistema tam\u00e9n incl\u00fae unha reserva anual para o control das inundaci\u00f3ns de 20.1\u00a0km\u00b3. As centrais el\u00e9ctricas na canle principal xeran ao redor de 9,3 mill\u00f3ns de kWh ao ano, igual a unha sa\u00edda constante de case 1100 megawatios. Xunto coas preto de 100 presas m\u00e1is pequenas constru\u00eddas nos afluentes do Missouri, principalmente nos r\u00edos Bighorn, Platte, Kansas e Osage, o sistema proporciona auga de rega a preto de 19000\u00a0km\u00b2 de terra.\nA t\u00e1boa encartada da dereita lista as estat\u00edsticas das quince presas no r\u00edo Missouri, ordenadas augas abaixo. Moitas das pequenas centrais hidroel\u00e9ctricas (marcadas en amarelo) necesitan encoros moi pequenos que poden ou non ter nome; aquelas sen nomear d\u00e9ixanse en branco. Todas as presas at\u00f3panse na metade superior do r\u00edo, por encima da cidade de Sioux City; a parte baixa do r\u00edo \u00e9 ininterrompida debido ao seu uso desde hai moito tempo como unha canle de navegaci\u00f3n.\nNavegaci\u00f3n.\nAs viaxes en embarcaci\u00f3ns polo Missouri comezaron coas canoas de marco de madeira e os bull boats dos nativos americanos, que foron utilizadas durante miles de anos antes da introduci\u00f3n das grandes embarcaci\u00f3ns no r\u00edo na colonizaci\u00f3n das Grandes Chairas. O primeiro barco de vapor no Missouri foi o \"Independence\", que comezou a viaxar entre St. Louis e Keytesville (Missouri) ao redor de 1819. Na d\u00e9cada de 1830, estaban a funcionar regularmente buques para o gran correo e cargas entre as cidades de Kansas City e St. Louis, e moitos viaxaron a\u00ednda m\u00e1is lonxe r\u00edo arriba. Un pu\u00f1ado, como o \"Western Engineer\" e o \"Yellowstone\", foron capaces de remontar o Missouri ata o leste de Montana.\nDurante o s\u00e9culo XIX, na \u00e9poca do comercio de peles, os barcos de vapor e barcos de quilla comezaron a percorrer case toda a lonxitude do Missouri desde as crebadas en Montana ata os r\u00e1pidos da desembocadura en Missouri, levando as peles de castor e de bisonte desde as \u00e1reas que os trampeiros frecuentaban. Isto deu lugar ao desenvolvemento dos mackinaw do r\u00edo Missouri (barco tipo canoa con velas), que se especializou no transporte das peles. Dado que estas embarcaci\u00f3ns s\u00f3 pod\u00edan viaxar r\u00edo abaixo, eran desmanteladas e vendidas para madeira \u00e1 s\u00faa chegada a St. Louis.\nO transporte fluvial aumentou na d\u00e9cada de 1850 co m\u00faltiple transporte en barcas artesanais dos pioneiros, emigrantes e mineiros; moitas destas viaxes eran desde St. Louis ou Independence ata preto de Omaha. Al\u00ed, a maior\u00eda desas persoas part\u00edan por terra ao longo do longo pero pouco profundo e navegable r\u00edo Platte, que foi descrito polos pioneiros como de \u00abunha milla de ancho e unha polgada de profundidade\u00bb e \u00abo m\u00e1is magn\u00edfico e in\u00fatil dos r\u00edos\u00bb. Os vapores alcanzaron o seu punto m\u00e1ximo en 1858, cando operaban a tempo completo no Missouri m\u00e1is de 130 barcos, e moitas embarcaci\u00f3ns m\u00e1is pequenas. Moitas das primeiras embarcaci\u00f3ns foron constru\u00eddas no r\u00edo Ohio, antes de ser transferidas ao Missouri. Prefer\u00edronse os barcos de vapor de paletas aos grandes barcos a vapor que foron m\u00e1is utilizados no Mississippi e o Ohio, debido a que ti\u00f1an maior capacidade de manobra.\nO \u00e9xito da industria, con todo, non garant\u00eda a seguridade. Nas primeiras d\u00e9cadas antes de que o caudal do r\u00edo fose controlado, as s\u00faas crecidas e ca\u00eddas e as enormes cantidades de sedimentos, que impid\u00edan unha visi\u00f3n clara do fondo, destru\u00edron unhas 300 embarcaci\u00f3ns. Debido aos perigos da navegaci\u00f3n polo r\u00edo Missouri, a vida \u00fatil media das naves era breve, s\u00f3 uns catro anos. O desenvolvemento do ferrocarril transcontinental e do Northern Pacific marcaron o principio do fin do comercio en barcos de vapor no Missouri. Superado polos trens, o n\u00famero de barcos diminu\u00edu lentamente, ata que non quedou case ning\u00fan na d\u00e9cada de 1890. O transporte de produtos agr\u00edcolas e mineiros por barcazas, con todo, experimentou un renacemento a principios do s\u00e9culo XX.\nPasaxe ata Sioux City.\nDesde comezos do s\u00e9culo XX, o r\u00edo Missouri foi acondicionado amplamente para permitir o transporte fluvial, feito polo que agora preto do 32 por cento do r\u00edo fl\u00fae a trav\u00e9s de canles artificialmente endereitados. En 1912, o USACE foi autorizado a manter drenado o Missouri cunha profundidade de 1.8 m (seis p\u00e9s) desde o porto de Kansas City ata a desembocadura, esta era unha distancia de 592\u00a0km (368 millas). Isto logrouse constru\u00edndo diques e presas coas que dirixir\u00f3n o fluxo do r\u00edo nunha canle recta e estreita para evitar a sedimentaci\u00f3n. En 1925, o USACE comezou un proxecto para ampliar a canle de navegaci\u00f3n do r\u00edo ata os 61 m (200 p\u00e9s); dous anos m\u00e1is tarde, comezou a dragaxe dunha canle de augas profundas desde Kansas City ata Sioux City. Estas modificaci\u00f3ns reduciron a lonxitude do r\u00edo desde uns 4090\u00a0km a finais do s\u00e9culo XIX ata a actuais 3767\u00a0km.\nA construci\u00f3n de presas no Missouri no marco do Plan Pick-Sloan na metade do s\u00e9culo XX foi o paso final a axuda \u00e1 navegaci\u00f3n. Os grandes encoros do Mainstem System axudaron a proporcionar un caudal confiable para manter a canle de navegaci\u00f3n durante todo o ano, e foron capaces de deter a maior\u00eda das crecidas anuais do r\u00edo. Con todo, os ciclos de crecidas e secas do Missouri \u2014en particular a prolongada seca de principios do s\u00e9culo XXI na conca do Missouri e as inundaci\u00f3ns hist\u00f3ricas de 1993 e 2011\u2014 son dif\u00edciles de controlar mesmo para os grandes encoros do Mainstem System.\nEn 1945, o USACE comezou o \u00abProxecto de navegaci\u00f3n e estabilizaci\u00f3n das ribeiras do r\u00edo Missouri\u00bb (\"Missouri River Bank Stabilization and Navigation Project\"), o que aumentar\u00eda de forma permanente a canle de navegaci\u00f3n do r\u00edo ata unha anchura de 91 m (300 p\u00e9s) e unha profundidade de 2.7 m (nove p\u00e9s). Durante estes traballos que contin\u00faan ata os nosos d\u00edas, os 1183\u00a0km da canle de navegaci\u00f3n desde Sioux City ata St. Louis foron controlados mediante a construci\u00f3n de diques de rocha para dirixir o fluxo do r\u00edo sacando sedimentos, selando e cortando meandros e canles laterais o mesmo tempo que ivan dragando o leito do r\u00edo. Con todo, o Missouri resistiu a mi\u00fado os esforzos da USACE para controlar a s\u00faa profundidade. En 2006, varios barcos da garda costeira dos Estados Unidos encallaron no Missouri debido a que a canle de navegaci\u00f3n quedara severamente cuberto de area. O USACE foi culpado por non manter a profundidade m\u00ednima na canle.\nEn 1929, a comisi\u00f3n de navegaci\u00f3n do r\u00edo Missouri (\"Missouri River Navigation Commission\") estimou que a cantidade total das mercador\u00edas expedidas polo r\u00edo anualmente ser\u00eda duns 15 mill\u00f3ns de toneladas (13,6 mill\u00f3ns de toneladas m\u00e9tricas), proporcionando un amplo consenso para a creaci\u00f3n dunha canle de navegaci\u00f3n. Con todo, o tr\u00e1fico fluvial desde ent\u00f3n foi moito menor do esperado, e os env\u00edos de materias primas, inclu\u00edndo produtos, artigos manufacturados, madeira e aceite, foron de media s\u00f3 683.000 toneladas (616.000 toneladas) por ano desde 1994 ata 2006.\nPor tonelaxe de material transportado, o estado de Missouri \u00e9 con moito o maior consumidor, xa que representa o 83% do tr\u00e1fico do r\u00edo, mentres que Kansas ten o 12%, Nebrasca o 3% e Iowa o 2%. Case todo o tr\u00e1fico de barcazas embarca area e grava dragados en 800\u00a0km no baixo Missouri; a parte restante da canle de navegaci\u00f3n agora ten pouco ou ning\u00fan uso dos buques comerciais.\nDeclive do tr\u00e1fico.\nA tonelaxe de mercador\u00edas enviadas por barcazas no r\u00edo Missouri sufrio unha diminuci\u00f3n importante desde a d\u00e9cada de 1960 ata a actualidade. Na d\u00e9cada de 1960, a USACE predixo un aumento de 10800000 toneladas/ano para o 2000, pero en cambio ocorreu o contrario. A cantidade de bens caeu desde 3000000 t en 1977 a s\u00f3 1180000 t no 2000. Un dos maiores descensos produciuse nos produtos agr\u00edcolas, especialmente do trigo. Parte da raz\u00f3n \u00e9 que as terras de regad\u00edo ao longo do Missouri s\u00f3 foron desenvolvidas nunha fracci\u00f3n do seu potencial. En 2006, as barcazas no Missouri transportaron s\u00f3 180000 t de produtos que eran igual \u00e1 cantidade de tr\u00e1fico de mercador\u00edas \"ao d\u00eda\" no Mississippi.\nAs condici\u00f3ns de seca no s\u00e9culo XXI e a competencia doutros medios de transporte \u2014principalmente o ferrocarril\u2014 son a raz\u00f3n principal da diminuci\u00f3n do tr\u00e1fico fluvial no Missouri. O fracaso da USACE para manter constantemente a canle de navegaci\u00f3n tam\u00e9n obstaculizou a industria. Na actualidade est\u00e1n a realizarse esforzos para reactivar a industria do transporte fluvial no Missouri, debido \u00e1 eficiencia e baratura para transportar produtos agr\u00edcolas, e \u00e1 saturaci\u00f3n nas rutas de transporte alternativas. Est\u00e1n a considerarse soluci\u00f3ns como a ampliaci\u00f3n da canle de navegaci\u00f3n e a liberaci\u00f3n de m\u00e1is auga dos encoros durante o pico da tempada de navegaci\u00f3n. As condici\u00f3ns de seca sufridas no 2010, na que se embarcar\u00f3n unhas 301000 t no Missouri, representa o primeiro aumento significativo nos env\u00edos desde o ano 2000. Con todo, as inundaci\u00f3ns no 2011 pecharon un r\u00e9cord do tr\u00e1fico de barcos no r\u00edo.\nNon hai esclusas nin presas na parte baixa do r\u00edo Missouri, pero hai unha chea de presas e espig\u00f3ns no r\u00edo que fan dif\u00edcil navegar \u00e1s barcazas. En contraste, o alto Mississippi ten 28 esclusas e presas cunha media de 63,1 t de carga anualmente desde o ano 2008 ata o 2011, e que est\u00e1 pechado 5 meses do ano. Mentres o r\u00edo Missouri s\u00f3 arrastrou pouco m\u00e1is de 300000 t o ano en 2010 e foi un ano de aumento.\nEcolox\u00eda.\nHistoria natural.\nHistoricamente, os miles de quil\u00f3metros cadrados da chaira de inundaci\u00f3n do r\u00edo Missouri daban soporte a unha ampla variedade de especies de plantas e animais. A biodiversidade en xeral aumentaba ao ir augas abaixo desde as cabeceiras fr\u00edas e subalpinas en Montana, cara ao clima t\u00e9pedo e h\u00famido de Missouri. Hoxe en d\u00eda, a zona ribeirega do r\u00edo componse principalmente de \u00e1lamos, salgueiros e sicomoros, con outros tipos de \u00e1rbores como o pradairo e freixo. A altura media das \u00e1rbores aumenta xeralmente ao afastarse da beira do r\u00edo unha distancia limitada, xa que a terra adxacente ao r\u00edo \u00e9 vulnerable \u00e1 erosi\u00f3n do chan durante as inundaci\u00f3ns. Debido \u00e1s grandes concentraci\u00f3ns de sedimentos, o Missouri non soporta moitos invertebrados acu\u00e1ticos. Con todo, a conca alberga preto de 300 especies de aves e 150 especies de peixes, alg\u00fans deles en perigo de extinci\u00f3n, como o esturi\u00f3n p\u00e1lido. Os h\u00e1bitats acu\u00e1ticos e ribeiregos do Missouri tam\u00e9n soportan varias especies de mam\u00edferos, como os bisones, londras de r\u00edo, castores, ratos almiscreiros e mapaches.\nO Fondo Mundial para a Natureza divide a conca do Missouri en tres ecorrexi\u00f3ns de auga doce: o Alto Missouri (ou Missouri Superior, \"Upper Missour\"), Baixo Missouri (\"Lower Missouri\") e a Prader\u00eda Central (\"Central Prairie\"). O Alto Missouri, que m\u00e1is ou menos abarca a \u00e1rea dentro de Montana, Wyoming, o sur de Alberta e Saskatchewan, e Dacota do Norte, componse principalmente de pasteiros semi\u00e1ridos de arbusto estepario con escasa biodiversidade por mor das glaciaci\u00f3ns da Idade de Xeo. Non hai especies end\u00e9micas co\u00f1ecidas dentro da rexi\u00f3n. F\u00f3ra das cabeceiras, nas Rochosas, hai pouca precipitaci\u00f3n nesta parte da conca. A ecorrexi\u00f3n Medio Missouri, que se estende a trav\u00e9s de Colorado, o suroeste de Minnesota, o norte de Kansas, Nebrasca e partes de Wyoming e Iowa, ten maior precipitaci\u00f3n e caracter\u00edzase polos bosques t\u00e9pedos e pasteiros. A vida vexetal \u00e9 m\u00e1is diversa no Medio Missouri, que \u00e9 tam\u00e9n o fogar de aproximadamente o dobre de especies animais. Por \u00faltimo, a ecorexi\u00f3n da prader\u00eda Central at\u00f3pase na parte inferior do Missouri, abarca a totalidade ou partes de Missouri, Kansas, Oklahoma e Arcansas. A pesar das grandes flutuaci\u00f3ns estacionais de temperatura, esta rexi\u00f3n ten a maior diversidade de plantas e animais das tres. Trece especies de cangrexos de r\u00edo son end\u00e9micas do Missouri Inferior.\nImpacto humano.\nDesde o principio do comercio fluvial e do desenvolvemento industrial na d\u00e9cada de 1800, o Missouri foi gravemente contaminado e a calidade das s\u00faas augas foi degradada pola actividade humana. A maior parte do h\u00e1bitat das chairas de inundaci\u00f3n do r\u00edo desapareceu, substitu\u00eddo por terras agr\u00edcolas de regad\u00edo. O desenvolvemento da planicie de inundaci\u00f3n deu lugar a crecentes cantidades de persoas e infraestruturas dentro das \u00e1reas con alto risco de inundaci\u00f3n. Constru\u00edronse diques ao longo de m\u00e1is dun terzo do r\u00edo co fin de manter as crecidas dentro da canle, pero como consecuencia, a corrente f\u00edxose m\u00e1is r\u00e1pida co consecuente aumento dos caudais m\u00e1ximos nas zonas baixas. A escorrent\u00eda de fertilizantes, que provoca elevados niveis de nitr\u00f3xeno e outros nutrientes, \u00e9 un problema importante ao longo do Missouri, especialmente nos estados de Iowa e Missouri. Esta forma de contaminaci\u00f3n tam\u00e9n afecta en gran medida aos r\u00edos do Alto Mississippi, Illinois e Ohio. Os baixos niveis de os\u00edxeno nos r\u00edos e na gran zona morta do golfo de M\u00e9xico, ao final do delta do Mississippi, \u00e9 o resultado das altas concentraci\u00f3ns de nutrientes no Missouri e outros afluentes do Mississippi.\nA canalizaci\u00f3n do baixo Missouri fixo que o r\u00edo sexa m\u00e1is estreito, m\u00e1is profundo e menos accesible \u00e1 flora e fauna de ribeira. Numerosos encoros e proxectos de estabilizaci\u00f3n de ribeiras constru\u00edronse para facilitar a conversi\u00f3n de 1200\u00a0km\u00b2 de chaira de inundaci\u00f3n do r\u00edo Missouri en terras agr\u00edcolas. O control da canle reduciu considerablemente o volume de sedimentos transportados augas abaixo polo r\u00edo e iso eliminou h\u00e1bitats ricos en peixes, aves e anfibios. A principios do s\u00e9culo XXI, a diminuci\u00f3n das poboaci\u00f3ns de especies nativas impulsou ao Servizo de Pesca e Vida Silvestre dos Estados Unidos (\"U.S. Fish and Wildlife Service\", ou USACE) a emitir unha opini\u00f3n biol\u00f3xica recomendando a restauraci\u00f3n dos h\u00e1bitats fluviais das especies federais de aves e peixes en perigo de extinci\u00f3n.\nO USACE comezou a traballar nos proxectos de restauraci\u00f3n dos ecosistemas da parte baixa do Missouri a principios do s\u00e9culo XXI. Debido \u00e1 baixa utilizaci\u00f3n da canle de navegaci\u00f3n no Missouri inferior mantida polo USACE, agora consid\u00e9rase factible eliminar algunhas das presas, diques e represas que constrinxen o fluxo do r\u00edo, o que lle permitir\u00e1 restaurar a forma natural as s\u00faas ribeiras. No 2001, hab\u00eda 350\u00a0km\u00b2 de chaira de inundaci\u00f3n ribeirega sometidos a unha restauraci\u00f3n activa.\nOs proxectos de restauraci\u00f3n volveron a removilizar alg\u00fans dos sedimentos que quedaran atrapados detr\u00e1s das estruturas de estabilizaci\u00f3n ribeirega, o que provocou preocupaci\u00f3ns acerca dos nutrientes exacerbados e da contaminaci\u00f3n de sedimentos a nivel local e augas abaixo no norte do golfo de M\u00e9xico. Un informe do Consello Nacional de Investigaci\u00f3n (\"United States National Research Council\") de 2010 avaliou o papel dos sedimentos no Missouri, sopesando as estratexias de restauraci\u00f3n dos h\u00e1bitats actuais e algunhas formas alternativas para manexar tales sedimentos. O informe atopou necesario comprender mellor os procesos de sedimentaci\u00f3n no Missouri, inclu\u00edndo a creaci\u00f3n dun \"orzamento de sedimentos\" \u2014unha contabilidade de transporte de sedimentos, erosi\u00f3n e volumes de deposici\u00f3n en toda a lonxitude do r\u00edo\u2014 que proporcionar\u00eda unha base para os proxectos de mellora dos est\u00e1ndares de calidade da auga e para protexer as especies en perigo de extinci\u00f3n.\nTurismo e uso recreativo.\nCon m\u00e1is de 3900\u00a0km\u00b2 de augas abertas, os seis encoros do sistema principal do Missouri proporcionan algunhas das principais \u00e1reas recreativas dentro da conca. As visitas incrementouse desde os 10 mill\u00f3ns de visitantes na d\u00e9cada de 1960 aos m\u00e1is de 60 mill\u00f3ns de visitantes en 1990. O desenvolvemento dos servizos para os visitantes foi estimulado pola Lei de Proxecto de Recreaci\u00f3n de Augas Federais de 1965 (\"Federal Water Project Recreation Act \"), que requiriu que o USACE constru\u00edse e mantivese as ramplas para botes, campamentos e outras instalaci\u00f3ns p\u00fablicas ao longo dos principais encoros. Est\u00edmase que o uso recreativo dos encoros do r\u00edo Missouri contrib\u00faen con $ 85-100 mill\u00f3ns \u00e1 econom\u00eda rexional cada ano.\nO Carreiro Hist\u00f3rico Nacional Lewis e Clark, duns 6000\u00a0km de lonxitude, segue case todo o Missouri desde a s\u00faa desembocadura ata a s\u00faa orixe, seguindo parte da ruta da expedici\u00f3n de Lewis e Clark. Estend\u00e9ndose desde Wood River (Illinois), no leste, ata Astoria (Oreg\u00f3n), no oeste, tambi\u00e1n segue tramos dos r\u00edos Mississippi e Columbia. O carreiro, que discorre a trav\u00e9s de once estados, \u00e9 xestionado por varias axencias federais e estatais, pasa por uns 100 sitios hist\u00f3ricos, lugares arqueol\u00f3xicos en particular como o Knife River Indian Villages National Historic Site.\nLista de afluentes do r\u00edo Missouri.\nO r\u00edo Missouri ten moit\u00edsimos afluentes, sendo os m\u00e1is importantes os que recolle a t\u00e1boa seguinte. Os afluentes ord\u00e9nanse xeograficamente, seguindo o r\u00edo desde o seu nacemento ata a desembocadura."}
{"id": "344763", "revid": "1987", "url": "https://gl.wikipedia.org/wiki?curid=344763", "title": "Missouri (hom\u00f3nimos)", "text": "O top\u00f3nimo amerindio Missouri pode referirse a:"}
{"id": "344764", "revid": "1131", "url": "https://gl.wikipedia.org/wiki?curid=344764", "title": "O Cadaval", "text": ""}
{"id": "344765", "revid": "56817", "url": "https://gl.wikipedia.org/wiki?curid=344765", "title": "A Cadavosa", "text": "O top\u00f3nimo galego A Cadavosa pode referirse a:"}
{"id": "344766", "revid": "1131", "url": "https://gl.wikipedia.org/wiki?curid=344766", "title": "As Cadeiras", "text": ""}
{"id": "344767", "revid": "1131", "url": "https://gl.wikipedia.org/wiki?curid=344767", "title": "Os Cadav\u00e1s Grandes", "text": ""}
{"id": "344768", "revid": "1131", "url": "https://gl.wikipedia.org/wiki?curid=344768", "title": "Os Cadav\u00e1s Pequenos", "text": ""}
{"id": "344769", "revid": "1131", "url": "https://gl.wikipedia.org/wiki?curid=344769", "title": "Cadavedo", "text": ""}
{"id": "344770", "revid": "1131", "url": "https://gl.wikipedia.org/wiki?curid=344770", "title": "O Cadavello", "text": ""}
{"id": "344771", "revid": "1131", "url": "https://gl.wikipedia.org/wiki?curid=344771", "title": "C\u00e1davos", "text": ""}
{"id": "344772", "revid": "1131", "url": "https://gl.wikipedia.org/wiki?curid=344772", "title": "Cadeirido", "text": ""}
{"id": "344773", "revid": "1131", "url": "https://gl.wikipedia.org/wiki?curid=344773", "title": "A Cadela", "text": ""}
{"id": "344774", "revid": "1131", "url": "https://gl.wikipedia.org/wiki?curid=344774", "title": "Cadeli\u00f1a", "text": ""}
{"id": "344775", "revid": "1131", "url": "https://gl.wikipedia.org/wiki?curid=344775", "title": "Puerto Ban\u00fas", "text": "O Porto Jos\u00e9 Ban\u00fas, m\u00e1is co\u00f1ecido como Puerto Ban\u00fas, \u00e9 un porto deportivo de gran luxo, situado na urbanizaci\u00f3n Nueva Andaluc\u00eda, entre Marbella e San Pedro Alc\u00e1ntara, na provincia de M\u00e1laga.\nEste enclave tur\u00edstico converteuse, desde que foi inaugurado en maio de 1970, nun dos maiores centros tur\u00edsticos e de entretemento da Costa do Sol, alcanzando fama e prestixio internacional. Obtivo a Medalla de Ouro ao M\u00e9rito Tur\u00edstico en 1975 e o Gold Mercury International pola s\u00faa acci\u00f3n en favor do desenvolvemento \u00e1 cooperaci\u00f3n econ\u00f3mica, cultural e social.\nHistoria.\nO arquitecto Noldi Schreck, o cal participou no dese\u00f1o e construci\u00f3n de Beverly Hills, foi visitado en 1966 polo pr\u00edncipe Alfonso de Hohenlohe, para pedirlle que fixese o Beach Club do Hotel Marbella Club. O seu primeiro traballo serviu para co\u00f1ecer a Jos\u00e9 Ban\u00fas e convencerlle de que Puerto Ban\u00fas non era un lugar adecuado para constru\u00edr enormes ra\u00f1aceos. Propuxo facer un pobo andaluz con mari\u00f1a, o primeiro porto feito por un s\u00f3 arquitecto. Xuntos conseguiron darlle o toque de sofisticaci\u00f3n que alcanzou Puerto Ban\u00fas. Jos\u00e9 Ban\u00fas converteuse no promotor m\u00e1is importante de complexos de turismo residencial da Costa do Sol e o porto tomou o seu nome.\nO fastuoso complexo tivo a s\u00faa apertura en maio de 1970. Asistiron, entre outros, os Pr\u00edncipe de Espa\u00f1a Xo\u00e1n Carlos e Sof\u00eda de Grecia, os Pr\u00edncipes de M\u00f3naco Rainiero e Grace Kelly, o Aga Khan, o director de cinema Roman Polanski, o fundador de Playboy Hugh Hefner e o doutor Christian Barnard, pioneiro no transplante de coraz\u00f3n. Un novo Julio Iglesias foi contratado para amenizar a gala.\nNa d\u00e9cada dos setenta, Salm\u00e1n bin Abdulaziz, gobernador de Riad naqueles anos, xunto ao seu irm\u00e1n o falecido rei Fahd I, comezaron a ser asiduos da Costa do Sol. Na s\u00faa primeira visita reservaron 32 habitaci\u00f3ns do hotel Incosol para o seu s\u00e9quito. Dous anos despois, comezaron a constru\u00edr cinco palacios na milla de ouro de Marbella cunha extensi\u00f3n de 200.000 metros cadrados, e m\u00e1is tarde compraron dous pantal\u00e1ns en Puerto Ban\u00fas cunha valoraci\u00f3n superior ao mill\u00f3n de euros, entre eles o peirao de honra onde atracar\u00edan desde ent\u00f3n o Shaf London anteriormente denominado Aquitou con 53 metros de eslora que o rei Salm\u00e1n adquiriu en 1991.\nTurismo.\nA s\u00faa localizaci\u00f3n xeogr\u00e1fica e a visita de numerosos personaxes populares conv\u00e9rteno nun atractivo destino estival. Segundo datos do Concello de Marbella, Puerto Ban\u00fas \u00e9 visitado anualmente por case 5 mill\u00f3ns de persoas.\nNas r\u00faas do Porto at\u00f3panse exclusivas firmas de moda como Louis Vuitton, Dior, Gucci, Versace, Bvlgari ou Dolce &amp; Gabbana. Debido \u00e1s s\u00faas exitosas cifras de turismo tam\u00e9n est\u00e1 presente El Corte Ingl\u00e9s, coa maior facturaci\u00f3n de Espa\u00f1a no ver\u00e1n e durante moitos anos o l\u00edder anual. A contorna conta as\u00ed mesmo con varios hoteis de gran luxo.\nNo Boulevard da Fama de Puerto Ban\u00fas r\u00e9ndese unha homenaxe a personalidades que promocionaron Marbella no \u00e1mbito nacional ou internacional mediante a s\u00faa dedicaci\u00f3n profesional. E nunha das rotondas de acceso ao porto poderemos contemplar a enorme escultura, de tres toneladas, \"Rinoceronte vestido con puntillas\" (1956), do artista Salvador Dal\u00ed."}
{"id": "344776", "revid": "10599", "url": "https://gl.wikipedia.org/wiki?curid=344776", "title": "Porto Ban\u00fas", "text": ""}
{"id": "344777", "revid": "10599", "url": "https://gl.wikipedia.org/wiki?curid=344777", "title": "Puerto Jos\u00e9 Ban\u00fas", "text": ""}
{"id": "344778", "revid": "10599", "url": "https://gl.wikipedia.org/wiki?curid=344778", "title": "Porto Jos\u00e9 Ban\u00fas", "text": ""}
{"id": "344779", "revid": "54334", "url": "https://gl.wikipedia.org/wiki?curid=344779", "title": "Nueva Andaluc\u00eda, Marbella", "text": "Nueva Andaluc\u00eda \u00e9 un distrito do municipio de Marbella, na provincia de M\u00e1laga. Est\u00e1 situado no centro-oeste do termo municipal, entre o centro de Marbella e a pedan\u00eda de San Pedro Alc\u00e1ntara. O distrito abarca unha \u00e1rea de vilas e apartamentos dese\u00f1ados no estilo tradicional andaluz esparexidos entre campos de golf de gran tama\u00f1o. Comprende a Puerto Ban\u00fas e El \u00c1ngel as\u00ed como \u00e1 Milla de Oro, concentrando algunhas da \u00e1rea m\u00e1is luxosas do municipio.\nSegundo datos do padr\u00f3n municipal de 2009, ten unha poboaci\u00f3n censada de 13.879 habitantes.\nEn Nueva Andaluc\u00eda at\u00f3panse as d\u00faas instituci\u00f3ns de ensino superior de Marbella: Les Roches Marbella e Marbella University."}
{"id": "344780", "revid": "56817", "url": "https://gl.wikipedia.org/wiki?curid=344780", "title": "Nueva Andaluc\u00eda", "text": "Nueva Andaluc\u00eda pode referirse a:"}
{"id": "344782", "revid": "56817", "url": "https://gl.wikipedia.org/wiki?curid=344782", "title": "San Pedro Alc\u00e1ntara", "text": "San Pedro Alc\u00e1ntara \u00e9 unha localidade do concello de Marbella, na provincia de M\u00e1laga, Andaluc\u00eda. A pedan\u00eda ten a s\u00faa orixe na colonia agr\u00edcola do mesmo nome que en 1860 fundou o xeneral Manuel Guti\u00e9rrez de la Concha e Irigoyen, primeiro marqu\u00e9s do Douro.\nAt\u00f3pase situado na Veiga de San Pedro Alc\u00e1ntara, nunha ampla franxa costeira delimitada por un semic\u00edrculo de crebadas serras que a rodean. Ti\u00f1a unha poboaci\u00f3n de 34.922 habitantes en 2013."}
{"id": "344784", "revid": "98629", "url": "https://gl.wikipedia.org/wiki?curid=344784", "title": "Estrutura vestixial", "text": "As estruturas vestixiais son estruturas determinadas xeneticamente ou atributos que aparentemente perderon a maior\u00eda ou todas as s\u00faas funci\u00f3ns ancestrais nunha especie, pero que se mantiveron, a\u00ednda que \u00e1s veces reducidas, durante o proceso da evoluci\u00f3n. Esta caracter\u00edstica denom\u00ednase vestixialidade. A avaliaci\u00f3n da vestixialidade faise xeralmente por comparaci\u00f3n con caracter\u00edsticas hom\u00f3logas en especies relacionadas. A emerxencia da vestixialidade ocorre por procesos evolutivos normais, normalmente pola perda de funci\u00f3n dunha caracter\u00edstica que xa non est\u00e1 suxeita a presi\u00f3ns de selecci\u00f3n positivas cando perde o seu valor nun ambiente cambiante. A caracter\u00edstica pode sufrir unha selecci\u00f3n en contra m\u00e1is rapidamente se a s\u00faa funci\u00f3n se converte definitivamente en dani\u00f1a. Exemplos t\u00edpicos de ambos os tipos ocorren na perda da capacidade de voar en certas especies de aves habitantes de illas.\nIntroduci\u00f3n.\nVestixialidade ten un significado m\u00e1is amplo que estrutura vestixial. As caracter\u00edsticas vestixiais non sempre son estruturas corporais; poden adoptar varias formas, como por exemplo patr\u00f3ns de comportamento, estruturas anat\u00f3micas, estruturas celulares ou procesos bioqu\u00edmicos. Como moitas outras caracter\u00edsticas f\u00edsicas, as caracter\u00edsticas vestixiais nunha determinada especie poden aparecer sucesivamente, desenvolverse, e persistir ou desaparecer en varias etapas dentro do ciclo vital do organismo, desde o inicio do desenvolvemento embrionario ao final da idade adulta.\nA vestixialidade, en biolox\u00eda, ref\u00edrese a organismos que mante\u00f1en \u00f3rganos, que aparentemente perderon gran parte ou toda a s\u00faa funci\u00f3n orixinal. O asunto foi controvertido e discutido; pero os \u00f3rganos vestixiais forman parte do co\u00f1ecemento biol\u00f3xico com\u00fan. Ademais, o termo \"vestixialidade\" \u00e9 \u00fatil para referirse a moitas caracter\u00edsticas determinadas xeneticamene, xa sexan morfol\u00f3xicas, de comportamento ou psicol\u00f3xicas; por\u00e9n, en calquera deses contextos, non \u00e9 necesario que unha caracter\u00edstica vestixial sexa completamente in\u00fatil.\nApl\u00edcanse conceptos similares a nivel molecular. Algunhas secuencias de \u00e1cidos nucleicos en xenomas eucariotas non te\u00f1en funci\u00f3n biol\u00f3xica co\u00f1ecida. Un exemplo son os pseudoxenes, que perderon a s\u00faa capacidade de codificaci\u00f3n de prote\u00ednas ou xa non se expresan na c\u00e9lula. Como perderon a s\u00faa funci\u00f3n orixinal, entran dentro da definici\u00f3n de vestixialidade.\nAs estruturas vestixiais ch\u00e1manse \u00e1s veces \u00f3rganos vestixiais, a\u00ednda que moitas delas non son realmente \u00f3rganos (poden ser partes dunha c\u00e9lula, ou pequenas partes dun \u00f3rgano). As estruturas vestixiais est\u00e1n normalmente dexeneradas, atrofiadas, ou son rudimentarias, e tenden a ser moito m\u00e1is variables que as partes hom\u00f3logas non vestixiais. A\u00ednda que estruturas xeralmente consideradas \"vestixiais\" puideron perder algunhas ou todas as s\u00faas funci\u00f3ns que desempe\u00f1aban nos organismos ancestrais e para as cales evolucionaron, esas estruturas poden reter funci\u00f3ns menores ou puideron ser adaptadas para realizar novas funci\u00f3ns nas poboaci\u00f3ns existentes.\n\u00c9 importante evitar a confusi\u00f3n entre o concepto de vestixialidade e o de exaptaci\u00f3n. Ambas as cousas poden aparecer xuntas no mesmo exemplo, dependendo do punto de vista relevante en cada caso. Nunha exaptaci\u00f3n unha estutura usada orixinalmente para un determinado prop\u00f3sito \u00e9 modificada para realizar unha nova funci\u00f3n. Por exemplo, as \u00e1s dos ping\u00fc\u00edns son unha exaptaci\u00f3n, xa que pasaron de servir para voar a servir para nadar baixo as augas. Pero a diferenza deste exemplo, o propio Darwin argumentou que as \u00e1s do em\u00fa eran vestixiais, xa que parecen non ter unha funci\u00f3n principal ou importante existente; por\u00e9n, a funci\u00f3n \u00e9 unha materia de grao, polo que decidir o que \u00e9 unha funci\u00f3n \"principal\" \u00e9 arbitrario; o em\u00fa parece utilizar as \u00e1s para equilibrarse durante a carreira, pero non as usan para voar, que foi para o que evolucionaron as \u00e1s. De xeito similar, as avestruces usan as s\u00faas \u00e1s como \u00f3rgano para a exhibici\u00f3n e o control de temperatura, pero non para voar como fac\u00edan os seus antepasados, polo que ser\u00edan exaptaci\u00f3ns.\nAs caracter\u00edsticas vestixiais poden ser desde prexudiciais ata neutras ou favorables en termos de selecci\u00f3n. Algunhas poden ter certa utilidade limitada para un organismo pero dexenerar co tempo se non proporcionan unha vantaxe significativa en termos de fitness para evitar os efectos da deriva xen\u00e9tica ou as presi\u00f3ns selectivas en competencia. A vestixialidade nas s\u00faas varias formas presenta moitos exemplos de evidencias da evoluci\u00f3n biol\u00f3xica.\nHistoria.\nAs estruturas vestixiais son co\u00f1ecidas desde antigo, e a raz\u00f3n da s\u00faa existencia foi obxecto de especulaci\u00f3ns antes de que a evouci\u00f3n darwinista proporcionase unha explicaci\u00f3n amplamente aceptada. No s\u00e9culo IV a. C., Arist\u00f3teles foi un dos primeiros autores en comentar na s\u00faa \"Historia dos animais\" os ollos vestixiais das toupas, denomin\u00e1ndoos \"atrofiados no seu desenvolvemento\" debido ao feito de que as toupas apenas poden ver. Por\u00e9n, s\u00f3 nos s\u00e9culos recentes se estudaron seriamente os vestixios anat\u00f3micos. En 1798, \u00c9tienne Geoffroy Saint-Hilaire indicou sobre as estruturas vestixiais o seguinte:\nO seu colega Jean-Baptiste Lamarck indicou varias estruturas vestixiais no seu libro de 1809 \"Philosophie Zoologique\". Lamarck sinalou que \"a \"Spalax\" de Olivier, que vive baixo terra como unha toupa, e est\u00e1 exposta \u00e1 luz do d\u00eda menos que a toupa, perdeu o uso da vista: polo que s\u00f3 mostra vestixios deste \u00f3rgano.\"\nCharles Darwin estaba familiarizado co concepto de estrutura vestixial, a\u00ednda que o termo a\u00ednda non exist\u00eda. Enumerou varias delas en \"The Descent of Man\", entre as que estaban os m\u00fasculos da orella, a moa do xu\u00edzo, o ap\u00e9ndice, o c\u00f3ccix, o pelo corporal, e o pregamento semilunar no \u00e1ngulo do ollo. Darwin tam\u00e9n sinalou en \"On the Origin of Species\" que unha esturutra vestixial pod\u00eda ser in\u00fatil para a s\u00faa funci\u00f3n primaria, pero a\u00ednda manter papeis anat\u00f3micos secundarios: \"Un \u00f3rgano que serve para dous prop\u00f3sitos, pode facerse rudimentario ou abortado completamente para un deles, mesmo para o prop\u00f3sito m\u00e1is importante, e permanecer perfectamente eficiente para o outro... Un \u00f3rgano pode facerse rudimentario para o seu prop\u00f3sito exacto, e usarse para un obxecto distinto.\"\nNa primeira edici\u00f3n de \"A orixe das especies\", Darwin mencionou brevemente a herdanza dos caracteres adquiridos baixo o t\u00edtulo \"Effects of Use and Disuse\" (Efectos do uso e desuso), expresando poucas d\u00fabidas de que o uso \"reforza e agranda certas partes, e o desuso fainas diminu\u00edr; e que esas modificaci\u00f3ns son herdadas\". Nas \u00faltimas edici\u00f3ns ampliou os seus pensamentos sobre isto, e no cap\u00edtulo final da 6\u00aa edici\u00f3n conclu\u00edu que as especies foran modificadas \"principalmente pola selecci\u00f3n natural de variaci\u00f3ns numerosas sucesivas lixeiramente favorables; axudado de maneira importante polos efectos herdados do uso e desuso das partes\".\nEn 1893, Robert Wiedersheim publicou \"The Structure of Man\", un libro sobre anatom\u00eda humana e a s\u00faa importancia na historia evolutriva do home. \"The Structure of Man\" conti\u00f1a unha lista de 86 \u00f3rganos humanos que Wiedersheim describiu como, \"\u00d3rganos que se fixeron totalmente ou en parte non funcionais, alg\u00fans aparecen s\u00f3 no embri\u00f3n, outros pres\u00e9ntanse durante a vida constante ou inconstantemente. Na s\u00faa maior parte son \u00f3rganos que podemos correctamente chamar vestixiais.\" Desde ent\u00f3n, descubriuse a funci\u00f3n dalgunhas destas estruturas, mentres se sacaron \u00e1 luz outros vestixios anat\u00f3micos, facendo que a s\u00faa lista te\u00f1a principalmente un interese como un rexistro do co\u00f1ecemento da anatom\u00eda humana no seu tempo. As \u00faltimas versi\u00f3ns da lista de Wiedersheim foron ampliados a 180 \"\u00f3rganos vestixiais\" humanos. Isto \u00e9 a raz\u00f3n pola cal o zo\u00f3logo Horatio Newman dixo nunha declaraci\u00f3n escrita lida como proba no famoso xu\u00edzo de Scopes que \"Hai, segundo Wiedersheim, non menos de 180 estruturas vestixiais no corpo humano, suficiente para facer que un home sexa un verdadeiro museo andante de antig\u00fcidades.\"\nDescendencia com\u00fan e teor\u00eda evolutiva.\nAs estruturas vestixiais son xeralmente hom\u00f3logas de estruturas que funcionan normalmente noutras especies. Por tanto, as estruturas vestixiais poden considerarse evidencias da evoluci\u00f3n, o proceso polo cal os trazos herdables se orixinan en poboaci\u00f3ns ao longo dun extenso per\u00edodo de tempo. A existencia de trazos vestixiais pode atribu\u00edrse a cambios no ambiente e nos patr\u00f3ns de comportamento do organismo en cuesti\u00f3n. Cada estrutura anat\u00f3mica ou resposta de comportamento ten as s\u00faas orixes en algo que nalg\u00fan tempo foi \u00fatil. A selecci\u00f3n natural xogou un importante papel na evoluci\u00f3n destas estruturas. Seleccion\u00e1ronse as estruturas m\u00e1is vantaxosas. Alg\u00fans trazos quedaron pouco a pouco abandonados. A medida que a funci\u00f3n do trazo xa non \u00e9 beneficiosa para a supervivencia, a probabilidade de que a futura descendencia herde a forma \"normal\" decrece. Nalg\u00fans casos a estrutura acaba sendo prexudicial para o organismo (por exemplo os ollos dunha toupa non lle son necesarios pero poden sufrir unha infecci\u00f3n). En moitos casos, a estrutura non causa un dano directo, pero require un gasto extra de enerx\u00eda en termos de desenvolvemento, mantemento e peso, e sup\u00f3n un risco de ter enfermidades (por exemplo, infecci\u00f3ns ou cancros nese \u00f3rgano), polo que aparece certa presi\u00f3n selectiva para eliminar as partes que non contrib\u00faen \u00e1 fitmess do organismo. Unha estrutura que non \u00e9 dani\u00f1a tardar\u00e1 m\u00e1is en ser eliminada gradualmente que outra que o \u00e9. Por\u00e9n , algunhas estruturas vestixiais poden persistir debido a limitaci\u00f3ns no desenvolvemento, como que a completa perda da estrutura non se poida producir sen alteraci\u00f3ns importantes do patr\u00f3n de desenvolvemento do organismo, e tales alteraci\u00f3ns producir\u00edan probablemente numerosos efectos colaterais negativos. As dedas de moitos animais como os cabalos, que apoian o seu corpo nun s\u00f3 dedo, son a\u00ednda evidentes en forma vestixial e de cando en vez en certos individuos poden facerse evidentes en casos raros.\nAs versi\u00f3ns vestixiais da estrutura poden compararse coa versi\u00f3n orixinal da estrutura noutras especies para determinar a homolox\u00eda dunha estrutura vestixial. As estruturas hom\u00f3logas indican que hai antepasados com\u00fans con aqueles organismos que te\u00f1en unha versi\u00f3n funcional da estrutura. Douglas Futuyma afirmou que as estruturas vestixiais carecen de sentido a non ser que as coloquemos no marco da evoluci\u00f3n, igual que as palabras do idioma galego s\u00f3 poden ser explicadas a partir dos seus antecedentes etimol\u00f3xicos latinos (ou en menor medida doutras linguas).\nOs trazos vestixiais poden con todo ser considerados adaptaci\u00f3ns, debido a que a adaptaci\u00f3n adoita definirse como un trazo que foi favorecido pola selecci\u00f3n natural. As adaptaci\u00f3ns, por tanto, non necesitan ser \"adaptativas\" actualmente, con tal de que o fosen nalg\u00fan momento pasado.\nExemplos.\nAnimais.\nOs caracteres vestixiais est\u00e1n presentes en todo o reino animal, e poder\u00eda facerse unha lista moi longa. Darwin dixo que \"ser\u00eda imposible indicar un animal superior no que unha parte ou outra non estea en condici\u00f3n rudimentaria.\"\nAs \u00e1s das de aves non voadoras como os kiwis son vestixiais e son reliquias das \u00e1s voadoras dos seus antepasados. Os ollos de certos perixes e p\u00edntegas carvern\u00edcolas son vestixiais, e xa non serven para ver, e son restos dos ollos funcionais dos seus antepasados. Os animais que se reproducen sen sexo (por reproduci\u00f3n asexual) xeralmente perderon os seus trazos sexuais, como a capacidade e localizar/reco\u00f1ecer o sexo oposto e o comportamento copulador.\nAs boas e pit\u00f3ns te\u00f1en restos de pelves vestixiais, que son externamente visibles como pequenos espor\u00f3ns p\u00e9lvicos a cada lado da s\u00faa cloaca. Estes espor\u00f3ns son utilizados \u00e1s veces na copulaci\u00f3n, e son m\u00e1is longos nos machos (as femias tam\u00e9n te\u00f1en), pero non son esenciais, xa que a gran maior\u00eda das especies de serpes non pos\u00fae eses restos. Ademais, na maior\u00eda dos ofidios o pulm\u00f3n esquerdo est\u00e1 moi reducido ou ausente. Os escamosos anfisb\u00e9nidos, que evolucionaron independentemente perdendo tam\u00e9n as patas, tam\u00e9n mante\u00f1en vestixios da pelve e da cintura pectoral, e perderon o seu pulm\u00f3n dereito.\nDescribiuse un caso de \u00f3rganos vestixiais nos vermes platihelmintos monox\u00e9neos parasitos poliopistocot\u00edleos. Estes parasitos xeralmente te\u00f1en un \u00f3rgano de agarre posterior con varios ganchos, que son \u00f3rganos esclerotizados cos que o verme se agarra \u00e1s branquias dos seus peixes h\u00f3spedes. Estes ganchos son extremadamente importantes para a supervivencia do parasito. Na familia Protomicrocotylidae, as especies poden ter ganchos normais, ou ganchos simplificados, ou ning\u00fan gancho (como ocorre no x\u00e9nero \"Lethacotyle\"). Despois de facer un estudo comparativo da superficie relativa dos ganchos en m\u00e1is de 100 x\u00e9neros de monox\u00e9neos, isto foi interpretado como unha secuencia evolutiva que leva \u00e1 perda dos ganchos. Casualmente, nos protomicrot\u00edlidos evolucionaron outras estruturas de agarre (ling\u00fcetas laterais, estriaci\u00f3ns transversas). Por tanto, os ganchos dos protomicrocot\u00edlidos foron considerados \u00f3rganos vestixiais.\nNos exemplos anteriores a vestixialidade \u00e9 xeralmente o resultado (\u00e1s veces casual) dunha evoluci\u00f3n adaptativa. Por\u00e9n, hai moitos exemplos de vestixialidade como produto dr\u00e1stico dunha mutaci\u00f3n, e esa vestixialidade \u00e9 xeralmente dani\u00f1a e antiadaptativa. Un dos primeiros exemplos documentados foi o das \u00e1s vextixiais de \"Drosophila\". Desde ent\u00f3n descubr\u00edronse moitos outros exemplos.\nHumanos.\nA vestixialidade nos humanos est\u00e1 relacionada coa evoluci\u00f3n humana. Moitos dos exemplos humanos son vestixiais tam\u00e9n noutros primates e animais relacionados, mentres que outros exemplos est\u00e1n a\u00ednda moi desenvolvidos. A explicaci\u00f3n tradicional do cego humano \u00e9 que \u00e9 vestixial, como adoita suceder noutros omn\u00edvoros, e est\u00e1 reducida a unha c\u00e1mara pequena cega que recibe o contido do \u00edleo e o pasa ao colon. Segundo esta interpretaci\u00f3n, o cego ancestral ser\u00eda m\u00e1is grande, e nel far\u00edase a fermentaci\u00f3n dos materiais celul\u00f3sicos inxeridos. O ap\u00e9ndice tam\u00e9n se considerou tradicionalmene vestixial, xa desde os tempos de Darwin, pero hoxe isto \u00e9 discutido, xa que hai outras explicaci\u00f3ns alternativas posibles non relacionadas coa dixesti\u00f3n sen\u00f3n coa funci\u00f3n inmunitaria. O c\u00f3ccix, \u00e9 un vestixio da cola de primates antecesores, a\u00ednda que segue mantendo unha funcionalidade como punto de inserci\u00f3n de varios m\u00fasculos p\u00e9lvicos.\nOutras estruturas vestixiais son a plica semilunar do \u00e1ngulo interno do ollo, que \u00e9 un resto da membrana nictitante; e os m\u00fasculos auriculares da orella, que serven noutros animais para mover as orellas. Outras estruturas org\u00e1nicas, como o m\u00fasculo occipital, perdeu as s\u00faas funci\u00f3ns orixinais (evitar que caia a cabeza) pero \u00e9 a\u00ednda \u00fatil para outros prop\u00f3sitos (expresi\u00f3n facial).\nOs humanos te\u00f1en tam\u00e9n alg\u00fans comportamentos e reflexos vestixiais. A pel de gali\u00f1a que se nos pon aos humanos cando estamos baixo estr\u00e9s \u00e9 un reflexo vestixial; e a s\u00faa funci\u00f3n nos antepasados humanos era erguer os pelos do corpo, para facer parecer ao animal m\u00e1is grande e espantar os depredadores. O m\u00fasculo erector do pelo, que est\u00e1 unido a cada pelo, cando se contrae eleva o pelo e crea o efecto da pel de gali\u00f1a.\nTam\u00e9n hai estruturas moleculares vestixiais nos humanos, que xa non te\u00f1en uso pero que poden indicar unha ascendencia com\u00fan con outras especies. Un exemplo disto \u00e9 un xene que \u00e9 funcional na maior\u00eda dos demais animais e que codifica o encima L-gulonolactona oxidase, un encima que pode fabricar a vitamina C. Unha mutaci\u00f3n documentada desactivou o xene nun antepasado da moderna infraorde dos simios, e permanece no seu xenoma, inclu\u00edndo o xenoma humano, como unha secuencia vestixial non funcional constitu\u00edndo un pseudoxene.\nPlantas e fungos.\nAs plantas tam\u00e9n te\u00f1en partes vestixiais, como est\u00edpulas e carpelos non funcionais, reduci\u00f3n das follas dos \"Equisetum\", ou as par\u00e1fises dos fungos. Exemplos ben co\u00f1ecidos son as reduci\u00f3ns nas flores, que orixinan flores m\u00e1is pequenas ou pouco coloridas, en plantas que se reproducen sen cruzarse con outras li\u00f1as de plantas, por exemplo por reproduci\u00f3n clonal obrigada ou aut\u00f3gama."}
{"id": "344785", "revid": "27155", "url": "https://gl.wikipedia.org/wiki?curid=344785", "title": "\u00d3rgano vestixial", "text": ""}
{"id": "344786", "revid": "27155", "url": "https://gl.wikipedia.org/wiki?curid=344786", "title": "Vestixialidade", "text": ""}
{"id": "344787", "revid": "5863", "url": "https://gl.wikipedia.org/wiki?curid=344787", "title": "Andr\u00e9s Aguiar y Caama\u00f1o", "text": ""}
{"id": "344788", "revid": "5863", "url": "https://gl.wikipedia.org/wiki?curid=344788", "title": "Andr\u00e9 Aguiar y Caama\u00f1o", "text": ""}
{"id": "344789", "revid": "839", "url": "https://gl.wikipedia.org/wiki?curid=344789", "title": "Karel \u010capek", "text": "Karel \u010capek [], nado en Mal\u00e9 Svato\u0148ovice (Bohemia, Imperio Austroh\u00fangaro) o 9 de xaneiro de 1890 e finado en Praga o 25 de decembro de 1938, foi un escritor en lingua checa. \u00c9 co\u00f1ecido por ser o creador do concepto de \"robot\", que apareceu por vez primeira na s\u00faa obra de teatro \"R.U.R\" (1920). Como homenaxe, moitos lectores adoitan deixar robots en miniatura na s\u00faa tumba no cemiterio de Praga.\nObra.\nUn dos seus primeiros relatos fant\u00e1sticos \u00e9 \"Tov\u00e1rna na Absolutno\" (\"A f\u00e1brica do Absoluto\", 1922). Nun Universo concibido segundo as teor\u00edas pante\u00edstas de Baruch Spinoza e as da relatividade de Albert Einstein, o invento dun enxe\u00f1eiro trastorna a conduta humana e a social cando, desintegrando a materia para producir enerx\u00eda, libera tam\u00e9n o m\u00edstico \"Divino Absoluto\".\nUnha obra que se adoita encadrar no x\u00e9nero da ciencia ficci\u00f3n polo seu car\u00e1cter dist\u00f3pico \u00e9 \"V\u00e1lka s Mloky\" (\"A guerra das p\u00edntegas\", 1936), novela de fina iron\u00eda que se considera unha s\u00e1tira sobre o nazismo e o capitalismo. Na costa de Sumatra desc\u00f3brese unha nova especie de criatura, unha p\u00edntega xigante do x\u00e9nero \"Andrias\", capaz de aprender dos humanos malia non ter en principio unha intelixencia similar. O sistema capitalista mundial aprov\u00e9itase das criaturas para realizar todo tipo de labores ingratas ao ser humano, e todos os pa\u00edses comezan a adquirilas en gran n\u00famero. Mais case ningu\u00e9n \u00e9 consciente de que a extensi\u00f3n das p\u00edntegas polo planeta Terra \u00e9 unha ameaza. Crit\u00edcase sucintamente no libro o Nacionalsocialismo emerxente e un sistema econ\u00f3mico e unha orde mundial incapaces (e non interesados) en pararlle os p\u00e9s. Amais do fondo pol\u00edtico e filos\u00f3fico, a novela de \u010capek incl\u00fae chiscadelas ao mundo period\u00edstico (\u010capek colaborou con diversas publicaci\u00f3ns, como \"Lidov\u00e9 noviny\")."}
{"id": "344791", "revid": "89787", "url": "https://gl.wikipedia.org/wiki?curid=344791", "title": "V\u00e1lka s Mloky", "text": "V\u00e1lka s Mloky (\"A guerra das p\u00edntegas\") \u00e9 unha novela sat\u00edrica de ciencia ficci\u00f3n en lingua checa do xornalista e escritor Karel \u010capek, publicada en 1936 en Praga. Nesta obra \u010capek narra mediante m\u00faltiples personaxes os sucesos que preceden o descubrimento das p\u00edntegas xigantes identificadas polos cient\u00edficos como \"Andrias scheuchzeri\", det\u00e9ndose na reacci\u00f3n da prensa, nas respostas que intenta dar a comunidade cient\u00edfica, e na oportunidade que ven os empresarios para utilizalas como man de obra barata. As\u00ed, empezan a xurdir similitudes co colonialismo, o comercio de escravos, a explotaci\u00f3n laboral, a produci\u00f3n capitalista, o fascismo e os nacionalismos, que, ao estar representados por p\u00edntegas intelixentes nunha orde mundial moi similar \u00e1 real, adquiren un sentido ir\u00f3nico e sat\u00edrico polos acontecementos, a todas luces l\u00f3xicos, que transcorren en consecuencia.\nContexto.\nA comezos da d\u00e9cada de 1930 o panorama mundial era incerto. O Nacionalsocialismo alem\u00e1n tomaba forza e maior popularidade, e a Uni\u00f3n Sovi\u00e9tica comezaba a consolidarse como potencia militar, mentres que Checoslovaquia permanec\u00eda a\u00ednda inestable. \u010capek foi desde o principio admirador do fundador do Estado de Checoslovaquia, Tom\u00e1\u0161 Garrigue Masaryk, quen influ\u00edu profundamente na s\u00faa obra. Escribiu en tres volumes \"Hovory s T. G. Masarykem\" (\"Conversas con T. G. Masarykem\", 1928-1935), unha biograf\u00eda intelectual baseada en entrevistas co pol\u00edtico.\nKarel \u010capek era xa un escritor reco\u00f1ecido en vida, principalmente no seu pa\u00eds. En 1936 estaba considerado candidato a recibir o Premio Nobel de Literatura, con seis novelas publicadas e seis obras de teatro, amais de artigos, contos e cartas de viaxes. Mais a presi\u00f3n da Alema\u00f1a nazi impediu que recibise o premio un antifascista declarado. As\u00ed, \u010capek permaneceu case desco\u00f1ecido en boa parte da Europa occidental, e os sucesos que seguiron \u00e1 s\u00faa morte frearon a distribuci\u00f3n dos seus libros. En 1938, cando faleceu, os nazis estaban a piques de invadir Checoslovaquia, polo cal se tiveron que ocultar as s\u00faas obras durante o per\u00edodo de guerra polo seu contido pol\u00e9mico, logrando reimprimirse en curtos per\u00edodos durante a posguerra.\nTrama.\n\"V\u00e1lka s Mloky\" desenv\u00f3lvese coa intervenci\u00f3n de distintos personaxes, ning\u00fan deles protagonista, cun \"collage\" de relatos, historias, recortes de peri\u00f3dico e discusi\u00f3ns altamente cient\u00edficas. Os personaxes m\u00e1is importantes son tres checos: o capit\u00e1n J. van Torch (mari\u00f1o que descobre as p\u00edntegas xigantes na costa de Sumatra), G. H. Bondy (empresario e membro de comit\u00e9s consultivos), e o se\u00f1or Povondra (empregado do se\u00f1or Bondy e coleccionista asiduo de recortes de peri\u00f3dico sobre as p\u00edntegas xigantes).\nA novela est\u00e1 dividida en tres libros. No primeiro desenv\u00f3lvese a historia que segue ao descubrimento das p\u00edntegas e o principio da s\u00faa comercializaci\u00f3n como man de obra barata e a discusi\u00f3n cient\u00edfica e period\u00edstica que xorde arredor. No segundo, as cuesti\u00f3ns pol\u00edticas comezan a facerse presentes, e f\u00e1lase do comezo dunha utop\u00eda na que os grandes proxectos son viables grazas ao traballo de mill\u00f3ns de p\u00edntegas; fanse diques, constr\u00faense illas artificiais, ampl\u00edanse pa\u00edses e a econom\u00eda est\u00e1 en constante expansi\u00f3n debido \u00e1 alimentaci\u00f3n das p\u00edntegas e ao abastecemento de ferramentas. Pola s\u00faa parte, as criaturas van desenvolvendo a s\u00faa intelixencia e capacidade de fala, pero tam\u00e9n a s\u00faa submisi\u00f3n. No terceiro libro, despois de m\u00faltiples discusi\u00f3ns entre o lugar e o trato que merec\u00edan as p\u00edntegas, e despois de discutirse os seus dereitos, de proporcionarlles educaci\u00f3n adecuada e de reco\u00f1ecer parcialmente a s\u00faa capacidade de raciocinio, comezan a volverse m\u00e1is recorrentes os problemas coas p\u00edntegas. Estas aumentan en n\u00famero e v\u00f3lvense m\u00e1is esixentes at\u00e9 iniciar un conflito no que os humanos non queren negociar nin aceptar o caos que crearon at\u00e9 que se volve demasiado evidente.\nNarraci\u00f3n.\n\u010capek mestura a linguaxe literaria coa coloquial. Imita e parodia distintos tipos de xornalismo, a linguaxe cient\u00edfica e as expresi\u00f3ns de cient\u00edficos, avogados, pol\u00edticos, empresarios e bur\u00f3cratas segundo o seu modo de expresarse e razoar. Utiliza notas de peri\u00f3dico -\u00e1s veces en idiomas desco\u00f1ecidos-, artiglos cient\u00edficos con distintas posturas e intervenci\u00f3ns de personaxes secundarios que comparten reflexi\u00f3ns sobre o tema desde distintos puntos de vista. Logra as\u00ed impregnar de realismo os sucesos e decisi\u00f3ns que se toman seguindo unha l\u00f3xica tan estrita que permite entrever o absurdos que resultan."}
{"id": "344793", "revid": "47527", "url": "https://gl.wikipedia.org/wiki?curid=344793", "title": "Cumquat", "text": ""}
{"id": "344799", "revid": "75439", "url": "https://gl.wikipedia.org/wiki?curid=344799", "title": "Homolox\u00eda profunda", "text": "En biolox\u00eda evolutiva do desenvolvemento, o concepto de homolox\u00eda profunda util\u00edzase para describir casos nos que os procesos de crecemento e diferenciaci\u00f3n est\u00e1n gobernados por mecanismos xen\u00e9ticos que son hom\u00f3logos e profundamente conservados nunha ampla variedade de especies.\nExemplos t\u00edpicos com\u00fans aos metazoos son os xenes home\u00f3ticos que controlan a diferenciaci\u00f3n ao longo dos principais eixes corporais, e os xenes pax (especialmente PAX6) implicado no desenvolvemento do ollo e outros \u00f3rganos sensoriais. A homolox\u00eda profunda apl\u00edcase a grupos amplamente separados, como os ollos dos mam\u00edferos e os ollos compostos dos insectos, que son estruturalmente moi diferentes.\nA inicios da d\u00e9cada de 2010, un equipo da Universidade de Texas en Austin liderado por Edward Marcotte desenvolveu un algoritmo que identifica m\u00f3dulos xen\u00e9ticos profundamente hom\u00f3logos en organismos unicelulares, plantas, e animais non humanos baseados en fenotipos (como os defectos de desenvolvemento e de trazos). A t\u00e9cnica ali\u00f1a os fenotipos dos organismos baseados na ortolox\u00eda (un tipo de homolox\u00eda) de xenes implicados nos fenotipos."}
{"id": "344801", "revid": "50428", "url": "https://gl.wikipedia.org/wiki?curid=344801", "title": "Seoul", "text": ""}
{"id": "344802", "revid": "1576", "url": "https://gl.wikipedia.org/wiki?curid=344802", "title": "J Robert Oppenheimer", "text": ""}
{"id": "344803", "revid": "1576", "url": "https://gl.wikipedia.org/wiki?curid=344803", "title": "J.R. Oppenheimer", "text": ""}
{"id": "344804", "revid": "839", "url": "https://gl.wikipedia.org/wiki?curid=344804", "title": "Vigair\u00eda apost\u00f3lica de Arabia setentrional", "text": ""}
{"id": "344806", "revid": "89787", "url": "https://gl.wikipedia.org/wiki?curid=344806", "title": "Power-up", "text": "Nos videoxogos, un power-up \u00e9 un obxecto que beneficia ou fornece capacidades adicionais \u00f3 personaxe xogador como parte da mec\u00e1nica de xogo, en contraste con outro tipo de obxectos do xogo que poden ter ou non beneficios ou outros usos determinados. Os \"power-ups\" adoitan conseguirse simplemente cando o personaxe os toca, mais tam\u00e9n poden conseguirse en ocasi\u00f3ns mediante a recolecci\u00f3n de obxectos relacionados. Alg\u00fans exemplos de \"power-ups\" co\u00f1ecidos na cultura popular son as boli\u00f1as do \"Pac-Man\" (considerado o primeiro \"power-up\" da historia dos videoxogos) e o \"Super Mushroom\" de \"Super Mario Bros.\", que acadou o primeiro posto da lista de UGO Networks' \"Top 11 Video Game Powerups\".\nOs \"power-ups\" adoitan estar pre-establecidos no mundo de xogo, aparecer de forma aleatoria, poden obterse \u00f3 bater determinados inimigos ou conseguirse \u00f3 abrir ou destru\u00edr contedores. Difer\u00e9ncianse doutros obxectos dos videoxogos polo feito de que te\u00f1en efecto inmediato, te\u00f1en dese\u00f1os que non se axeitan necesariamente \u00f3 mundo de xogo (con letras e s\u00edmbolos que destacan sobre o resto do escenario), e son m\u00e1is habituais en determinados x\u00e9neros de xogos, particularmente nos de acci\u00f3n, \"shoot 'em ups\", \"first-person shooters\" e plataformas.\nConsid\u00e9rase que o videoxogo \"Pac-Man\" foi o primeiro que inclu\u00edu unha mec\u00e1nica de \"power-ups\". O efecto destes ilustrouse nas escenas intermedias do videoxogo, na forma de interludios c\u00f3micos nos que Pac-Man e a pantasma Blinky pers\u00e9guense o un \u00f3 outro. En 1984 o xogo \"Sabre Wulf\" indtroduciu \"power ups\" na forma de flores que cando florec\u00edan outorgaban efectos como un aumento da velocidade e invincibilidade. Posteriormente en 1985 \"Super Mario Bros.\" introduciu o \"Super Mushroom\", que acadou certa popularidade fora do xogo, e foi descrito como o \"\"power-up\" por excelencia\"."}
{"id": "344807", "revid": "98629", "url": "https://gl.wikipedia.org/wiki?curid=344807", "title": "Selecci\u00f3n de f\u00fatbol de Islandia", "text": "A Selecci\u00f3n de f\u00fatbol de Islandia \u00e9 o equipo representativo do pa\u00eds n\u00f3rdico nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Islandia (\"Knattspyrnusamband \u00cdslands\", KS\u00cd), pertencente \u00e1 UEFA.\nA\u00ednda que tradicionalmente estivo considerado un dos combinados nacionais m\u00e1is d\u00e9biles de Europa, o 6 de setembro de 2015 logrou clasificarse por primeira vez \u00e1 fase final dunha competici\u00f3n internacional: a Eurocopa 2016. Durante o proceso clasificatorio, Islandia logrou derrotar a selecci\u00f3ns como Turqu\u00eda, Rep\u00fablica Checa -ambas en condici\u00f3n de local- e aos Pa\u00edses Baixos en d\u00faas oportunidades.\nUnha vez na Euro 2016, os \"Viquingos\" superaron a primeira fase cun gol no minuto 94 que lles permitiu vencer a Austria e alcanzar o segundo posto do seu grupo. En oitavos de final eliminaron a Inglaterra (2-1), considerado un dos resultados m\u00e1is impactantes na historia do f\u00fatbol europeo e o m\u00e1is importante na historia do f\u00fatbol island\u00e9s ata o momento. Finalmente foron eliminados por Francia en cuartos de final."}
{"id": "344809", "revid": "1576", "url": "https://gl.wikipedia.org/wiki?curid=344809", "title": "\u00c2ngk\u00f4r V\u00f4tt", "text": ""}
{"id": "344810", "revid": "1576", "url": "https://gl.wikipedia.org/wiki?curid=344810", "title": "Templo de Angkor Wat", "text": ""}
{"id": "344812", "revid": "1576", "url": "https://gl.wikipedia.org/wiki?curid=344812", "title": "\u17a2\u1784\u17d2\u1782\u179a\u179c\u178f\u17d2\u178f", "text": ""}
{"id": "344813", "revid": "1576", "url": "https://gl.wikipedia.org/wiki?curid=344813", "title": "Machu Pikchu", "text": ""}
{"id": "344814", "revid": "1576", "url": "https://gl.wikipedia.org/wiki?curid=344814", "title": "Machupicchu", "text": ""}
{"id": "344815", "revid": "1576", "url": "https://gl.wikipedia.org/wiki?curid=344815", "title": "Machu-Picchu", "text": ""}
{"id": "344816", "revid": "88215", "url": "https://gl.wikipedia.org/wiki?curid=344816", "title": "Federaci\u00f3n de F\u00fatbol de Islandia", "text": "A Federaci\u00f3n de F\u00fatbol de Islandia ou KS\u00cd (en island\u00e9s: \"Knattspyrnusamband \u00cdslands\") \u00e9 o organismo encargado da organizaci\u00f3n do f\u00fatbol en Islandia.\nFoi fundada en 1947 e est\u00e1 afiliada \u00e1 FIFA desde ese mesmo ano. En 1954 foi unha das asociaci\u00f3ns fundacionais da UEFA.\nEnc\u00e1rgase da organizaci\u00f3n da liga e a Copa de Islandia, as\u00ed como os partidos da Selecci\u00f3n de f\u00fatbol de Islandia nas s\u00faas distintas categor\u00edas."}
{"id": "344817", "revid": "10599", "url": "https://gl.wikipedia.org/wiki?curid=344817", "title": "Knattspyrnusamband \u00cdslands", "text": ""}
{"id": "344818", "revid": "1576", "url": "https://gl.wikipedia.org/wiki?curid=344818", "title": "Galaxias", "text": ""}
{"id": "344819", "revid": "1576", "url": "https://gl.wikipedia.org/wiki?curid=344819", "title": "\u041b\u0430\u0439\u043a\u0430", "text": ""}
{"id": "344820", "revid": "1576", "url": "https://gl.wikipedia.org/wiki?curid=344820", "title": "Kudriavka", "text": ""}
{"id": "344821", "revid": "1576", "url": "https://gl.wikipedia.org/wiki?curid=344821", "title": "Muttnik", "text": ""}
{"id": "344822", "revid": "98629", "url": "https://gl.wikipedia.org/wiki?curid=344822", "title": "A Nightmare on Elm Street", "text": "A Nightmare on Elm Street \u00e9 un filme estadounidense de terror escrito e dirixido por Wes Craven que se estreou en 1984. \u00c9 o primeiro dos filmes da franqu\u00eda \"A Nightmare on Elm Street\". Est\u00e1 protagonizado por Heather Langenkamp, John Saxon, Ronee Blakley, Amanda Wyss, Jsu Garcia, Robert Englund e Johnny Depp na s\u00faa primeira aparici\u00f3n no cine. Est\u00e1 ambientado na vila ficticia de Springwood, Ohio, e o argumento xira arredor duns adolescentes que son asasinados nos seus so\u00f1os (e despois na realidade) por Freddy Krueger. Os adolescentes desco\u00f1ecen o motivo destes fen\u00f3menos paranormais, mais os seus pais gardan un escuro segredo dende hai tempo.\nCraven produciu \"A Nightmare on Elm Street\" cun orzamento estimado de $1,8 mill\u00f3ns, unha cantidade que o filme recuperou o primeiro fin de semana despois da s\u00faa estrea. O filme recadou uns $25 mill\u00f3ns nos Estados Unidos. \"A Nightmare on Elm Street\" tivo un grande impacto no x\u00e9nero de terror, sendo o primeiro filme dunha franqu\u00eda con varias secuelas, cruzamentos con outras franqu\u00edas e remakes."}
{"id": "344823", "revid": "1576", "url": "https://gl.wikipedia.org/wiki?curid=344823", "title": "Metal (m\u00fasica)", "text": ""}
{"id": "344824", "revid": "1576", "url": "https://gl.wikipedia.org/wiki?curid=344824", "title": "Metal cl\u00e1sico", "text": ""}
{"id": "344825", "revid": "1576", "url": "https://gl.wikipedia.org/wiki?curid=344825", "title": "Metal tradicional", "text": ""}
{"id": "344827", "revid": "56817", "url": "https://gl.wikipedia.org/wiki?curid=344827", "title": "Pequeno profeta (Donatello)", "text": "O Pequeno profeta \u00e9 unha obra atribu\u00edda a Donatello que data do ano 1407 e que foi erixida en m\u00e1rmore branco cunha altura de 128 cent\u00edmetros.\nNa porta da Mandorla da catedral de Santa Mar\u00eda del Fiore, est\u00e1 emparellado con outro pequeno profeta atribu\u00eddo principalmente a Nanni di Banco. Non est\u00e1 claro se estas d\u00faas obras son os citados nos documentos de pagamento da catedral a nome de Donatello, con data de 1406 e 1408, en recompensa do traballo realizado en d\u00faas estatuas de profetas (dos que non se describen os seus detalles). \n\u00c1 marxe das diferenzas estil\u00edsticas entre as d\u00faas figuras que poden deberse \u00e1 inexperiencia pola xuventude do artista e por outro lado a s\u00faa semellanza con obras similares de Nanni di Banco. Hoxe en d\u00eda, o profeta da esquerda que se atrib\u00fae xeralmente a Donatello, sobre a base de comparaci\u00f3ns con outras obras desta mesma \u00e9poca coma o \"David de m\u00e1rmore\" do Bargello. Non ten os atributos dun profeta, pero a s\u00faa pose lembra a un dos anxos anunciando, que orixinalmente estaba, quizais, xunta a estatua da Virxe da Anunciaci\u00f3n.\nO feito de que a outra estatua \u00e9 probabelmente obra de Nanni di Banco non \u00e9 absolutamente incompat\u00edbel cos documentos de pago, pois nese momento est\u00e1n ambos os dous escultores en asociaci\u00f3n e participan na decoraci\u00f3n da porta da Mandorla."}
{"id": "344828", "revid": "1576", "url": "https://gl.wikipedia.org/wiki?curid=344828", "title": "Campa\u00f1a antitabaco na Alema\u00f1a nazi", "text": ""}
{"id": "344829", "revid": "1576", "url": "https://gl.wikipedia.org/wiki?curid=344829", "title": "Campa\u00f1a antitabaco no Terceiro Reich", "text": ""}
{"id": "344830", "revid": "61897", "url": "https://gl.wikipedia.org/wiki?curid=344830", "title": "Bargello", "text": ""}
{"id": "344831", "revid": "1576", "url": "https://gl.wikipedia.org/wiki?curid=344831", "title": "Xirafas", "text": ""}
{"id": "344832", "revid": "1576", "url": "https://gl.wikipedia.org/wiki?curid=344832", "title": "Lipurus cinereus", "text": ""}
{"id": "344833", "revid": "1576", "url": "https://gl.wikipedia.org/wiki?curid=344833", "title": "Marodactylus cinereus", "text": ""}
{"id": "344834", "revid": "1576", "url": "https://gl.wikipedia.org/wiki?curid=344834", "title": "Phascolarctos fuscus", "text": ""}
{"id": "344835", "revid": "1576", "url": "https://gl.wikipedia.org/wiki?curid=344835", "title": "Phascolarctos flindersii", "text": ""}
{"id": "344836", "revid": "1576", "url": "https://gl.wikipedia.org/wiki?curid=344836", "title": "Phascolarctos koala", "text": ""}
{"id": "344837", "revid": "1576", "url": "https://gl.wikipedia.org/wiki?curid=344837", "title": "Koala subiens", "text": ""}
{"id": "344838", "revid": "1576", "url": "https://gl.wikipedia.org/wiki?curid=344838", "title": "P. c. cinereus", "text": ""}
{"id": "344839", "revid": "1576", "url": "https://gl.wikipedia.org/wiki?curid=344839", "title": "P. c. adustus", "text": ""}
{"id": "344840", "revid": "1576", "url": "https://gl.wikipedia.org/wiki?curid=344840", "title": "P. c. victor", "text": ""}
{"id": "344841", "revid": "1576", "url": "https://gl.wikipedia.org/wiki?curid=344841", "title": "Coalas", "text": ""}
{"id": "344842", "revid": "1576", "url": "https://gl.wikipedia.org/wiki?curid=344842", "title": "Oso coala", "text": ""}
{"id": "344843", "revid": "1576", "url": "https://gl.wikipedia.org/wiki?curid=344843", "title": "Koalas", "text": ""}
{"id": "344844", "revid": "1576", "url": "https://gl.wikipedia.org/wiki?curid=344844", "title": "Oso koala", "text": ""}
{"id": "344846", "revid": "23204", "url": "https://gl.wikipedia.org/wiki?curid=344846", "title": "Bomba Est\u00e9reo", "text": "Bomba Est\u00e9reo \u00e9 un grupo musical xurdido en Bogot\u00e1, Colombia no 2005 A s\u00faa m\u00fasica foi descrita como \"electro vacil\u00f3n\" (termo rexeitado pola banda), \"electro tropical\" ou \"cumbia psicod\u00e9lica\". Segundo Sim\u00f3n Mej\u00eda, o nome da banda \u00e9 un termo colombiano para unha \"festa cool, incrible e caralluda\"."}
{"id": "344847", "revid": "1576", "url": "https://gl.wikipedia.org/wiki?curid=344847", "title": "Cesio-133", "text": ""}
{"id": "344850", "revid": "23204", "url": "https://gl.wikipedia.org/wiki?curid=344850", "title": "Bos Aires, Soutolobre, Salvaterra de Mi\u00f1o", "text": "Bos Aires \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 ti\u00f1a 45 habitantes (23 homes e 22 mulleres)."}
{"id": "344851", "revid": "12452", "url": "https://gl.wikipedia.org/wiki?curid=344851", "title": "O\u2082", "text": ""}
{"id": "344853", "revid": "1576", "url": "https://gl.wikipedia.org/wiki?curid=344853", "title": "Dredd 3D", "text": ""}
{"id": "344854", "revid": "1576", "url": "https://gl.wikipedia.org/wiki?curid=344854", "title": "Mass effect 2", "text": ""}
{"id": "344855", "revid": "1576", "url": "https://gl.wikipedia.org/wiki?curid=344855", "title": "Mass Effect II", "text": ""}
{"id": "344856", "revid": "1576", "url": "https://gl.wikipedia.org/wiki?curid=344856", "title": "Iwata Satoru", "text": ""}
{"id": "344857", "revid": "1576", "url": "https://gl.wikipedia.org/wiki?curid=344857", "title": "\u5ca9\u7530 \u8061", "text": ""}
{"id": "344858", "revid": "1576", "url": "https://gl.wikipedia.org/wiki?curid=344858", "title": "Jack o destripador", "text": ""}
{"id": "344859", "revid": "1576", "url": "https://gl.wikipedia.org/wiki?curid=344859", "title": "Ripperology", "text": ""}
{"id": "344860", "revid": "1576", "url": "https://gl.wikipedia.org/wiki?curid=344860", "title": "Leather Apron", "text": ""}
{"id": "344861", "revid": "1576", "url": "https://gl.wikipedia.org/wiki?curid=344861", "title": "Jack-the-Ripper", "text": ""}
{"id": "344862", "revid": "1576", "url": "https://gl.wikipedia.org/wiki?curid=344862", "title": "Asasino de Whitechapel", "text": ""}
{"id": "344863", "revid": "1576", "url": "https://gl.wikipedia.org/wiki?curid=344863", "title": "The Civilian Project", "text": ""}
{"id": "344864", "revid": "1576", "url": "https://gl.wikipedia.org/wiki?curid=344864", "title": "Escultura do rom\u00e1nico", "text": ""}
{"id": "344865", "revid": "1576", "url": "https://gl.wikipedia.org/wiki?curid=344865", "title": "Michelangelo di Lodovico Buonarroti Simoni", "text": ""}
{"id": "344866", "revid": "89787", "url": "https://gl.wikipedia.org/wiki?curid=344866", "title": "Mojito", "text": "O mojito \u00e9 unha bebida highball tradicional de Cuba que cont\u00e9n ron, azucre, zume de lima, menta e auga con gas. Orixinariamente o \u00abmojito\u00bb foi inventao polo restaurante cubano Bodeguita del Medio\"."}
{"id": "344867", "revid": "15490", "url": "https://gl.wikipedia.org/wiki?curid=344867", "title": "Bas\u00edlica de Santo Antonio de Padua", "text": "A bas\u00edlica de Santo Antonio de Padua \u00e9 un templo relixioso da cidade italiana de Padua, constru\u00eddo entre os anos 1238 e 1310. O seu n\u00facleo orixinal foi a igrexa de Santa Mar\u00eda Nai do Se\u00f1or, \"Sancta Maria Mater Domini\", onde instalouse o convento franciscano no cal foi sepultado Santo Antonio de Padua, feito que orixinou unha fervorosa devoci\u00f3n aos seus restos por parte dos cat\u00f3licos.\nNa praza at\u00f3pase o magn\u00edfico monumento ecuestre a Gattamelata de Donatello. Ademais no interior da bas\u00edlica realizou este mesmo escultor, o \"Crucifixo de bronce\", que Boito colocou anos m\u00e1is tarde no altar maior. Para este mesmo altar, Donatello creou sete estatuas que representan a Virxe co Neno e os santos Francisco, Antonio, Xustina, Daniel, Lu\u00eds e Prosdocimo."}
{"id": "344870", "revid": "785", "url": "https://gl.wikipedia.org/wiki?curid=344870", "title": "Os Ca\u00ednzos", "text": "O top\u00f3nimo galego Os Ca\u00ednzos pode referirse a:"}
{"id": "344871", "revid": "56817", "url": "https://gl.wikipedia.org/wiki?curid=344871", "title": "Caivanca", "text": "O top\u00f3nimo galego Caivanca pode referirse a:"}
{"id": "344873", "revid": "1131", "url": "https://gl.wikipedia.org/wiki?curid=344873", "title": "A Caivanca", "text": ""}
{"id": "344877", "revid": "23204", "url": "https://gl.wikipedia.org/wiki?curid=344877", "title": "Costa del Sol Occidental", "text": "A Costa del Sol Occidental \u00e9 unha comarca espa\u00f1ola situada no suroeste da provincia de M\u00e1laga, en Andaluc\u00eda. At\u00f3pase na costa mediterr\u00e1nea, na zona occidental da Costa do Sol.\nConcellos.\nSegundo a divisi\u00f3n comarcal da Deputaci\u00f3n de M\u00e1laga, os municipios que forman a comarca son: \nA\u00ednda que, tradicionalmente e segundo outras definici\u00f3ns, tam\u00e9n se incluir\u00edan Ist\u00e1n e Oj\u00e9n, municipios que est\u00e1n integrados na Mancomunidade de Municipios da Costa do Sol Occidental e que forman parte da comarca da Sierra de las Nieves de acordo coa Deputaci\u00f3n."}
{"id": "344878", "revid": "10599", "url": "https://gl.wikipedia.org/wiki?curid=344878", "title": "Costa do Sol Occidental", "text": ""}
{"id": "344879", "revid": "1131", "url": "https://gl.wikipedia.org/wiki?curid=344879", "title": "Estaci\u00f3n de Puertollano", "text": "A estaci\u00f3n de Puertollano \u00e9 unha estaci\u00f3n de tren de Adif da cidade de Puertollano, na provincia de Cidade Real. Foi inaugurada en 1992 coa posta en marcha da li\u00f1a de alta velocidade Madrid-Sevilla, substitu\u00edndo \u00e1 hist\u00f3rica estaci\u00f3n de 1864. Ten servizos de longa e media distancia operados por Renfe.\nSituaci\u00f3n ferroviaria.\nA estaci\u00f3n que se atopa situada a 711 metros de altitude forma parte dos trazados das seguintes li\u00f1as de ferrocarril:\nHistoria.\nO ferrocarril chegou a Puertollano o 19 de agosto de 1864 coa apertura do tramo Cidade Real-Puertollano da li\u00f1a que buscaba unir Cidade Real con Badaxoz. A compa\u00f1\u00eda dos Ferrocarr\u00eds de Cidade Real a Badaxoz foi a impulsora da li\u00f1a e a s\u00faa xestora ata o 8 de abril de 1880 data na cal foi absorbida por MZA. En 1941, a nacionalizaci\u00f3n do ferrocarril en Espa\u00f1a supuxo a desaparaci\u00f3n de MZA e a s\u00faa integraci\u00f3n na recentemente creada Renfe.\nEn 1991 iniciouse a construci\u00f3n dunha nova estaci\u00f3n para dar servizo \u00e1 primeira li\u00f1a de alta velocidade constru\u00edda en Espa\u00f1a, a Madrid-Sevilla. O recinto foi inaugurado un ano despois integr\u00e1ndose nel o novo trazado e o trazado convencional. Desde o 31 de decembro de 2004 Renfe Operadora explota as li\u00f1as existentes mentres que Adif \u00e9 a titular das instalaci\u00f3ns ferroviarias inclu\u00edndo a estaci\u00f3n.\nA estaci\u00f3n.\nO edificio levantado en 1992 \u00e9 un recinto formado por un pavill\u00f3n central baseado en dous enormes alicerces realizados con ladrillos vistos de gran sobriedade e varios anexos laterais. Conta con puntos de informaci\u00f3n, venda de billetes, m\u00e1quinas expendedoras, aseos, e varios locais comerciais entre os que hai unha cafeter\u00eda, tendas de agasallos e empresas de alugueiro de coches.\nO acceso \u00e1s plataformas, un lateral e dous centrais, real\u00edzase principalmente grazas pasos subterr\u00e1neos ou ascensores a excepci\u00f3n da plataforma lateral \u00e1 que se pode acceder directamente. Foi dotada con catro v\u00edas de ancho internacional (dous sen acceso a plataforma) e tres v\u00edas de ancho ib\u00e9rico.\nNo exterior disp\u00f3n de varias zonas de aparcadoiro habilitadas, as\u00ed como paradas de taxi e autobuses urbanos.\nServizos ferroviarios.\nLonga Distancia.\n\"Actualizados a 4 de xullo de 2016.\"\nMedia distancia.\n\"Actualizados a 4 de xullo de 2016.\""}
{"id": "344880", "revid": "98629", "url": "https://gl.wikipedia.org/wiki?curid=344880", "title": "Estatuto de Autonom\u00eda das Canarias", "text": "O Estatuto de Autonom\u00eda das Canarias \u00e9 a norma institucional b\u00e1sica da comunidade aut\u00f3noma das Canarias. \u00c9 a norma encargada de configurar a s\u00faa organizaci\u00f3n institucional. Establecido mediante lei org\u00e1nica 10/1982, entrando en vigor o 16 de agosto de 1982 e sendo reformada por lei org\u00e1nica 4/1996, o 30 de decembro de 1996.\nHistoria.\nO 30 de maio de 1481, tras a Conquista da illa de Gran Canaria por parte da Coroa de Castela, ten lugar a firma do Pacto de Calatayud entre \"Os reinos das Espa\u00f1as\" e o \"Reino das Canarias\". Esta Carta conced\u00eda \u00e1s Canarias unha serie de privilexios econ\u00f3micos e fiscais. Posteriormente crear\u00edanse varios organismos, de distintos niveis, como os Cabidos insulares, a Audiencia das Canarias e o Bispado.\nTras finalizar coa Conquista das Canarias ao completo, esta carta foi concedida a todas as illas, xa que ao principio s\u00f3 estaba a ser aplicada en Gran Canaria.\nDurante os s\u00e9culos XVII e XVIII, o Pacto vai perdendo forza.\nNo s\u00e9culo XIX aparec\u00e9ronlle normas que outorgaban un r\u00e9xime diferencial para as Canarias, como o Real Decreto de Portos Francos en 1852 e a Lei de Portos Francos de 1900, provocando a diminuci\u00f3n de aranceis e a entrada e sa\u00edda a baixo prezo de mercador\u00edas.\nIntentos autonomistas.\nDurante a Primeira Rep\u00fablica e co proxecto de Constituci\u00f3n federal de 1873, proxectouse dotar as Canarias co grao de Estado federativo: \nPero o pronunciamento do xeneral Mart\u00ednez Campos, fixo desparecer a Rep\u00fablica, e por tanto o proxecto federal.\nAta 1931, coa aparici\u00f3n da Segunda Rep\u00fablica, non se volveu a nomear ning\u00fan proxecto de autonom\u00eda para as Canarias nin para as demais rexi\u00f3ns espa\u00f1olas. A Constituci\u00f3n espa\u00f1ola de 1931 abriuse o cami\u00f1o para que as distintas rexi\u00f3ns puidesen converterse en autonom\u00eda. Para que isto chegase a darse era necesario que as provincias que se quer\u00edan unir, creasen un estatuto. Nas Canarias, o proceso auton\u00f3mico aparece en 1936 (o Fronte Popular ga\u00f1a as elecci\u00f3ns) mediante o republicano Ram\u00f3n Gil Rold\u00e1n, presidente sa\u00ednte da Mancomunidade Provincial Interinsular de Santa Cruz de Tenerife, e o Colexio de Axentes Comerciais das Palmas, que presentan senllos proxectos de Estatutos.\nEn agosto de 1936, as Mancomunidades Provinciais das Palmas e Santa Cruz de Tenerife son as encargadas de realizar unha nova proposta de Estatuto para Canarias, onde se fai menci\u00f3n \u00e1 capitalidade compartida.\nCon todo, o golpe de estado de xullo de 1936 interrompe este proceso, aparecendo a ditadura do xeneral Franco cun modelo de estado unitario.\nEstatuto actual.\nCoas elecci\u00f3ns constitu\u00edntes \u00e1brese unha etapa preauton\u00f3mica, pola que se crea a Junta de Canarias mediante Real decreto 9/1978 como \u00f3rgano de Goberno das illas. Esta ser\u00e1 a encargada de redactar o estatuto das Canarias. A Xunta funcionou en Pleno Permanente e en Consello Permanente e ti\u00f1a como funci\u00f3ns, entre outras cuesti\u00f3ns, xestionar e administrar as funci\u00f3ns e servizos que transfira a administraci\u00f3n do Estado (Real Decreto 476/1978 do 17 de marzo).\nA redacci\u00f3n do estatuto comeza e \u00e9 aprobada o 10 de agosto de 1982 mediante a Lei Org\u00e1nica 10/1982. O mesmo d\u00eda \u00e9 aprobada a LOTRACA (Lei Org\u00e1nica de Transferencias Complementarias as Canarias) coa que as competencias da Comunidade aumentaron.\nO estatuto reformouse en 1996 introduc\u00edndose o termo de nacionalidade, o concepto de arquip\u00e9lago na determinaci\u00f3n do territorio, a mellor consideraci\u00f3n das illas e os seus cabidos e asum\u00edronse as materias transferidas mediante a LOTRACA.\nUnha segunda reforma foi aprobada polo Parlamento das Canarias en 2006 e remitida ao Congreso dos Deputados, pero, tras ser bloqueada, a proposta foi finalmente retirada."}
{"id": "344881", "revid": "10599", "url": "https://gl.wikipedia.org/wiki?curid=344881", "title": "Conquista de Canarias", "text": ""}
{"id": "344882", "revid": "22570", "url": "https://gl.wikipedia.org/wiki?curid=344882", "title": "Casetas", "text": " \nCasetas \u00e9 un barrio ou xunta veci\u00f1al do concello de Zaragoza, situado a 15\u00a0km ao oeste da cidade. Est\u00e1 a unha altitude de 215 msnm.\nDesde o 1 de xullo de 1879 e por decisi\u00f3n de Concello do ent\u00f3n municipio de Las Casetas, este lugar pasou a agregarse ao municipio de Zaragoza. Actualmente constit\u00fae o m\u00e1is poboado dos catorce barrios rurais que pos\u00fae a cidade. Ti\u00f1a en 2015 unha poboaci\u00f3n de 7.480 habitantes.\nA s\u00faa xunta veci\u00f1al est\u00e1 constitu\u00edda por seis vocais designados polos partidos pol\u00edticos en proporci\u00f3n aos resultados obtidos polos seus partidos nas elecci\u00f3ns municipais. Esta xunta veci\u00f1al est\u00e1 presidida por un Alcalde, que act\u00faa como representante do Alcalde de Zaragoza, e que desde 1995 \u00e9 elixido mediante consulta popular a trav\u00e9s de sufraxio."}
{"id": "344884", "revid": "5863", "url": "https://gl.wikipedia.org/wiki?curid=344884", "title": "Do que estou a falar cando falo de correr", "text": "Do que estou a falar cando falo de correr (co t\u00edtulo orixinal en ; \"Hashiru Koto ni Tsuite Kataru Toki ni Boku no Kataru Koto\") \u00e9 un libro de memorias en lingua xaponesa do escritor Haruki Murakami, publicado por vez primeira en 2007. Foi traducida ao galego por Mona Imai e Gabriel \u00c1lvarez Mart\u00ednez, e publicado por Editorial Galaxia na colecci\u00f3n Literaria en 2009.\nNo libro o autor fala da s\u00faa experiencia como atleta afeccionado. En 1982 deixou o local de jazz no que traballaba e comezou a escribir profesionalmente, amais de comezar a correr en serio. Desde ent\u00f3n adoita correr un marat\u00f3n ao ano, e practica tam\u00e9n o tr\u00edatlon.\nO t\u00edtulo da obra est\u00e1 inspirado nunha colecci\u00f3n de contos curtos de Raymond Carver, \"What we talk about when we talk about love\"."}
{"id": "344885", "revid": "89787", "url": "https://gl.wikipedia.org/wiki?curid=344885", "title": "Especiaci\u00f3n h\u00edbrida", "text": "A especiaci\u00f3n h\u00edbrida \u00e9 unha forma de especiaci\u00f3n na que a hibridaci\u00f3n entre d\u00faas especies produce unha nova especie, illada reprodutivamente das especies parentais. Desde a d\u00e9cada de 1940, o illamento reprodutivo entre os h\u00edbridos e as s\u00faas especies parentais pens\u00e1base que era especialmente dif\u00edcil de conseguir e as\u00ed cr\u00edase que as especies h\u00edbridas eran extremadamente raras. Cando se fixeron m\u00e1is accesibles as an\u00e1lises de ADN na d\u00e9cda de 1990, viuse que a especiaci\u00f3n h\u00edbrida era un fen\u00f3meno bastante com\u00fan, especialmene en plantas.\nNa nomenclatura bot\u00e1nica, unha especie h\u00edbrida tam\u00e9n se denomina notoespecie. As especies h\u00edbridas son pola s\u00faa natureza polifil\u00e9ticas.\nEcolox\u00eda da especiaci\u00f3n h\u00edbrida.\nUn h\u00edbrido pode ter un trazo distintivo (fenotipo). Este fenotipo pode en moi raros casos estar mellor adaptado ao ambiente local que as li\u00f1axes parentais polo que a selecci\u00f3n natural pode favorecer a eses individuos. Se se chega posteriormente a un illamento reprodutivo, isto orixinar\u00e1 especies separadas. O illamento reprodutivo pode ser xen\u00e9tico, ecol\u00f3xico, de comportamento, ou espacial, ou unha combinaci\u00f3n deles.\nSe o illamento reprodutivo non se chega a establecer, a poboaci\u00f3n h\u00edbrida pode volverse a cruzar coas parentais e finalmente fundirse con calquera das d\u00faas especies parentais. Isto orixinar\u00e1 un influxo de xenes alleos na poboaci\u00f3n parental, unha situaci\u00f3n chamada introgresi\u00f3n. A introgresi\u00f3n \u00e9 unha fonte de variabilidade xen\u00e9tica, e pode facilitar a especiaci\u00f3n. Hai probas de que a introgresi\u00f3n \u00e9 un fen\u00f3meno com\u00fan nas plantas e animais, inclu\u00eddos os humanos, nos cales o material xen\u00e9tico dos neanderthais e os denisovanos \u00e9 responsable de moitos dos xenes inmunitarios de poboaci\u00f3ns non africanas.\nRestrici\u00f3ns ecol\u00f3xicas \u00e1 especiaci\u00f3n h\u00edbrida.\nPara que persista unha forma h\u00edbrida, xeralmente ter\u00e1 que poder explotar os recursos dispo\u00f1ibles mellor que cada unha das especies parentais, coas cales, en moitos casos, ter\u00e1 que competir. A\u00ednda que os osos grizzly e os osos polares poden ter descendencia entre eles, un h\u00edbrido de oso grizzly e polar probablemente estar\u00e1 peor adaptado en calquera dos papeis ecol\u00f3xicos que exercen as propias especies parentais. A\u00ednda que o h\u00edbrido \u00e9 f\u00e9rtl, esta mala adaptaci\u00f3n impedir\u00eda o establecemento dunha poboaci\u00f3n permanente.\nIgualmente, os le\u00f3ns e os tigres viviron historicamente en territorios solapados (a\u00ednda que agora non sexa as\u00ed) nunha porci\u00f3n das s\u00faas \u00e1reas de distribuci\u00f3n, e pod\u00edan teoricamente producir h\u00edbridos, chamados ligres, que son un cruzamento entre le\u00f3n macho e tigresa, e tigr\u00f3ns, que son un cruzamento entre leoa e tigre macho, pero non parece que iso se producise significativamente; por\u00e9n, co\u00f1\u00e9cense casos en que tigres e le\u00f3ns se hibridaron en catividade. Tanto en ligres coma en tigr\u00f3ns, as femias son f\u00e9rtiles e os machos est\u00e9riles. O tigr\u00f3n porta xenes inhibidores do crecemento de ambos os proxenitores e as\u00ed \u00e9 m\u00e1is pequeno que calquera deles e poder\u00eda na natureza entrar en competici\u00f3n con carn\u00edvoros m\u00e1is pequenos que as especies parentais, como o leopardo. O ligre medra ata ser m\u00e1is grande que calquera dos seus proxenitores e chega aos 450\u00a0kg de peso. Non se co\u00f1ecen h\u00edbridos de tigre e le\u00f3n na natureza, especialmente porque cada especie est\u00e1 confinada en zonas xeogr\u00e1ficas separadas (os le\u00f3ns asi\u00e1ticos s\u00f3 se atopan actualmente no Parque Nacional do bosque Gir, onde non hai tigres).\nAlgunhas situaci\u00f3ns poden favorecer as poboaci\u00f3ns h\u00edbridas. Un exemplo \u00e9 o r\u00e1pido recambio de tipos ambientais dispo\u00f1ibles, como a flutuaci\u00f3n hist\u00f3rica do nivel da auga no lago Malawi, unha situaci\u00f3n que xeralmente favorece a especiaci\u00f3n. Unha situaci\u00f3n similar pode encontrarse onde especies estreitamente relacionadas ocupan unha cadea de illas. Isto permitir\u00e1 que calquera poboaci\u00f3n h\u00edbrida presente se mova a novos h\u00e1bitats non ocupados, evitando a competici\u00f3n directa coas especies parentais e d\u00e1ndolle a unha poboaci\u00f3n h\u00edbrida tempo e espazo para poder establecerse. A xen\u00e9tica pode tam\u00e9n ocasionalmente favorecer aos h\u00edbridos. No Parque Nacional de Amboseli en Kenya, os babu\u00ednos \"Papio cynocephalus\" e \"Papio anubis\" cr\u00fazanse regularmente. Os machos h\u00edbridos chegan \u00e1 madurez antes que os seus curm\u00e1ns de pura raza, orixinando unha situaci\u00f3n na que a poboaci\u00f3n h\u00edbrida pode co tempo substitu\u00edr a unha ou a ambas as especies parentais na \u00e1rea.\nXen\u00e9tica da hibridaci\u00f3n.\nA xen\u00e9tica \u00e9 m\u00e1is variable e maleable en plantas que en animais, o que probablemente reflicte o maior nivel de actividade dos animais. A xen\u00e9tica dos h\u00edbridos necesariamente ser\u00e1 menos estable que a das especies que evolucionan por illamento, o cal explica por que as especies h\u00edbridas parecen m\u00e1is com\u00fans en plantas que en animais. Moitas plantas agr\u00edcolas son h\u00edbridos cun dobre ou triplo conxunto de cromosomas, o que se denomina poliploid\u00eda. A poliploid\u00eda \u00e9 normalmente letal en animais, nos que os conxuntos extra de cromosomas trastornan o proceso de deenvolvemento fetal, pero enc\u00f3ntrase con frecuencia nas plantas. Unha forma de especiaci\u00f3n h\u00edbrida que \u00e9 relativamente com\u00fan en plantas, ocorre cando un h\u00edbrido inf\u00e9rtil faise f\u00e9rtil despois de duplicar o seu n\u00famero de cromosomas.\nA hibridaci\u00f3n sen cambio no n\u00famero de cromosomas ch\u00e1mase especiaci\u00f3n h\u00edbrida por homoploid\u00eda. Esta \u00e9 a situaci\u00f3n que se encontra na maior\u00eda dos animais h\u00edbridos. Para que un h\u00edbrido sexa viable, os cromosomas dos dous organismos ter\u00e1n que ser moi similares, \u00e9 dicir, a especie parental debe estar estreitamente relacionada, ou, se non, a diferenza no arranxo dos cromosomas far\u00e1 que a mitose sexa problem\u00e1tica. Na hibridaci\u00f3n poliploide esta restrici\u00f3n \u00e9 menos aguda.\nA cantidade de cromosomas supernumerarios pode ser inestable, o que pode causar unha inestabilidade na xen\u00e9tica do h\u00edbrido. A ra europea comestible \"Pelophylax kl. esculentus\" parece ser unha especie, pero en realidade \u00e9 un h\u00edbrido triploide semipermanente entre a ra \"Pelophylax lessonae\" e a ra \"Pelophylax ridibundus\" (ver clepton). Na maior\u00eda das poboaci\u00f3ns, a poboaci\u00f3n de ra comestible depende da presenza de polo menos unha das especies parentais para manterse, xa que cada individuo necesita dous conxuntos de xenes dunha especie parental e un conxunto da outra. Ademais, o xene de determinaci\u00f3n do sexo masculino nos h\u00edbridos s\u00f3 se encontra no xenoma da ra \"Pelophylax lessonae\", o que socava a\u00ednda m\u00e1is a estabilidade. Esta inestabilidade pode tam\u00e9n causar unha r\u00e1pida reduci\u00f3n no n\u00famero de cromosomas, creando barreiras reprodutivas e permitindo as\u00ed a especiaci\u00f3n.\nExemplos de especiaci\u00f3n h\u00edbrida.\nAnimais.\nA especiaci\u00f3n h\u00edbrida en animais \u00e9 principalmente homoploide. A\u00ednda que non \u00e9 moi com\u00fan, unhas poucas especies animais s\u00e1bese que son o resultado de hibridaci\u00f3n, principalmente insectos e peixes. A mosca da \"Lonicera\" (\"Rhagoletis mendax \u00d7 zephyria\") \u00e9 un exemplo de nova especie animal orixinada por hibridaci\u00f3n natural. A papamerda \"Stercorarius skua\" ten unha sorprendente similitude xen\u00e9tica coa fsicamente diferente da \"Stercorarius pomarinus\", e a maior\u00eda dos ornit\u00f3logos consideran agora que a \"S. skua\" \u00e9 un h\u00edbrido entre a especie \"S. pomarinus\" e unha das especies de papamerda do norte.\nAs especies que diverxen rapidamente poden por veces formar m\u00faltiples especies h\u00edbridas, dando lugar a un complexo de especies, como ocorre con varios x\u00e9neros fisicamente diverxentes pero estreitamente relacionados de peixes c\u00edclidos do lago Malawi. O x\u00e9nero de parrulos \"Anas\" ten unha historia de diverxencia moi recente; moitas das especies son interf\u00e9rtiles e unhas cantas crese que son h\u00edbridas. A\u00ednda que as especies h\u00edbridas xeralmente parecen raras nos mam\u00edferos, o lobo vermello americano tam\u00e9n parece ser unha especie h\u00edbrida do complexo de especies \"Canis\", entre o lobo gris e o coiote. Isto tam\u00e9n \u00e9 o que se hipotetiza que deu lugar ao x\u00e9nero de bolboretas abondoso en especies \"Heliconius\", a\u00ednda que a conclusi\u00f3n foi criticada.\nO primeiro exemplo de especiaci\u00f3n h\u00edbrida en mam\u00edferos mari\u00f1os descubriuse en 2014 no x\u00e9nero de golfi\u00f1os \"Stenella\". O golfi\u00f1o \"Stenella clymene\" \u00e9 un h\u00edbrido entre os golfi\u00f1os \"Stenella longirostris\" e \"Stenella coeruleoalba\". As tres especies viven no oc\u00e9ano Atl\u00e1ntico e a mi\u00fado interaccionan pacificamente.\nPlantas.\nComo as plantas son m\u00e1is tolerantes \u00e1 poliploid\u00eda, as especies h\u00edbridas son m\u00e1is com\u00fans en plantas que en animais. As estimaci\u00f3ns indican que dun 2 a un 4% de todas as plantas anxiospermas e o 7% de todas as especies de fentos son o resultado de hibridaci\u00f3n poliploide. Moitas das especies de cultivo agr\u00edcola son h\u00edbridos, e a hibridaci\u00f3n \u00e9 un factor importante na especiaci\u00f3n dalg\u00fans grupos de plantas. Os h\u00edbridos das plantas do x\u00e9nero \"Saxifraga\" \u00fasanse comunmente en xardinar\u00eda, e crese que se formou un h\u00edbrido tetraploide natural, \"Saxifraga osloenis\", ao final da \u00faltima era glacial.\nA especiaci\u00f3n homoploide deu lugar a varias especies de xirasol."}
{"id": "344886", "revid": "23204", "url": "https://gl.wikipedia.org/wiki?curid=344886", "title": "A Abelenda, Soutolobre, Salvaterra de Mi\u00f1o", "text": "A Abelenda \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 ti\u00f1a 29 habitantes (14 homes e 15 mulleres)."}
{"id": "344887", "revid": "23204", "url": "https://gl.wikipedia.org/wiki?curid=344887", "title": "Os Castros, Soutolobre, Salvaterra de Mi\u00f1o", "text": "Os Castros \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 ti\u00f1a 13 habitantes (6 homes e 7 mulleres)."}
{"id": "344888", "revid": "23204", "url": "https://gl.wikipedia.org/wiki?curid=344888", "title": "O Figueiral, Soutolobre, Salvaterra de Mi\u00f1o", "text": "O Figueiral \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 ti\u00f1a 18 habitantes (9 homes e 9 mulleres)."}
{"id": "344889", "revid": "23204", "url": "https://gl.wikipedia.org/wiki?curid=344889", "title": "O Galleiro, Soutolobre, Salvaterra de Mi\u00f1o", "text": "O Galleiro \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 ti\u00f1a 3 habitantes (2 homes e 1 muller)."}
{"id": "344890", "revid": "98629", "url": "https://gl.wikipedia.org/wiki?curid=344890", "title": "Gran Premio de Hungr\u00eda de 2016", "text": "O Gran Premio de Hungr\u00eda de 2016, oficialmente o Formula 1 Magyar Nagyd\u00edj 2016 foi unha carreira de F\u00f3rmula Un que se disputou o 24 de xullo de 2016, no circu\u00edto de Hungaroring preto de Mogyor\u00f3d, Hungr\u00eda. Foi a und\u00e9cima carreira da tempada de 2016 e a trix\u00e9sima primeira carreira do Gran Premio de Hungr\u00eda.\nO piloto de Mercedes Nico Rosberg empezou a carreira cun punto de vantaxe sobre o seu compa\u00f1eiro de equipo Lewis Hamilton no campionato de pilotos, mentres que Mercedes lideraba o Campionato de Construtores por diante de Ferrari. A carreira foi ga\u00f1ada por Hamilton, seguido de Rosberg e con Daniel Ricciardo completando o podio, o que significou que Hamilton tomou a dianteira no campionato de pilotos logo da carreira.\nInforme.\nNa semana antes da carreira, o FIA revisou as normas que rexen as comunicaci\u00f3ns a ceo-a-coche logo das cr\u00edticas por parte dos equipos \u00e1 luz da sanci\u00f3n dada a Nico Rosberg no Gran Premio do Reino Unido por recibir asistencia externa non permitida pola normativa; e nas consecuencias de Sergio P\u00e9rez polo fallo dos freos e a posterior retirada do Gran Premio de Austria, Force India foi particularmente cr\u00edtico polas implicaci\u00f3ns de seguridade derivada do accidente de P\u00e9rez. As regras, introducidas por primeira vez durante a tempada , ti\u00f1an a intenci\u00f3n de acabar coa asistencia aos pilotos, declarando que un competidor debe conducir o coche \"s\u00f3 e sen axuda\" pero permitindo aos equipos alertar aos pilotos dos fallos inminentes de compo\u00f1entes. En virtude das modificaci\u00f3ns introducidas no Gran Premio de Hungr\u00eda, un coche ten que entrar en boxes ou ser retirado de inmediato se presentase un problema que se considera o suficientemente grave como para xustificar a intervenci\u00f3n por parte do equipo. Os regulamentos revisados foron mal recibidos, co piloto de Ferrari Sebastian Vettel definiunos como \"unha merda\".\nLogo da introduci\u00f3n dos bordos \"baguette\" no Gran Premio de Austria como medio de limitar a pista e evitar que os pilotos a rebasen deliberadamente para obter unha vantaxe, o Gran Premio de Hungr\u00eda viu a introduci\u00f3n da vixilancia electr\u00f3nica nas curvas seleccionadas, con placas sensibles \u00e1 presi\u00f3n colocadas en virtude de bordos para detectar os coches que que rabasan o l\u00edmite."}
{"id": "344891", "revid": "23204", "url": "https://gl.wikipedia.org/wiki?curid=344891", "title": "O Outeiri\u00f1o, Soutolobre, Salvaterra de Mi\u00f1o", "text": "O Outeiri\u00f1o \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 ti\u00f1a 34 habitantes (18 homes e 16 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "344892", "revid": "23204", "url": "https://gl.wikipedia.org/wiki?curid=344892", "title": "Vales, Soutolobre, Salvaterra de Mi\u00f1o", "text": "Vales \u00e9 un lugar da parroquia de Soutolobre, no concello pontevedr\u00e9s de Salvaterra de Mi\u00f1o, na comarca do Condado. Segundo o IGE, en 2022 estaba despoboado.\nToponimia.\nO nome do lugar prov\u00e9n do plural do termo en lat\u00edn , co significado de \"val\"."}
{"id": "344893", "revid": "5863", "url": "https://gl.wikipedia.org/wiki?curid=344893", "title": "Joaqu\u00edn \u00c1lvarez Corbacho", "text": ""}
{"id": "344894", "revid": "5863", "url": "https://gl.wikipedia.org/wiki?curid=344894", "title": "Bautista Goyel \u00c1lvarez Dom\u00ednguez", "text": ""}
{"id": "344895", "revid": "1131", "url": "https://gl.wikipedia.org/wiki?curid=344895", "title": "Cados", "text": ""}
{"id": "344896", "revid": "1131", "url": "https://gl.wikipedia.org/wiki?curid=344896", "title": "O Cadram\u00f3n", "text": ""}
{"id": "344897", "revid": "1131", "url": "https://gl.wikipedia.org/wiki?curid=344897", "title": "Cadreche", "text": ""}
{"id": "344898", "revid": "1131", "url": "https://gl.wikipedia.org/wiki?curid=344898", "title": "Cadrelo", "text": ""}
{"id": "344899", "revid": "1131", "url": "https://gl.wikipedia.org/wiki?curid=344899", "title": "Cadri\u00f1o", "text": ""}
{"id": "344900", "revid": "1131", "url": "https://gl.wikipedia.org/wiki?curid=344900", "title": "O Cadro", "text": ""}
{"id": "344901", "revid": "1131", "url": "https://gl.wikipedia.org/wiki?curid=344901", "title": "Caforra", "text": ""}
{"id": "344902", "revid": "1131", "url": "https://gl.wikipedia.org/wiki?curid=344902", "title": "A Caguenla", "text": ""}
{"id": "344903", "revid": "1131", "url": "https://gl.wikipedia.org/wiki?curid=344903", "title": "Ca\u00edbe", "text": ""}
{"id": "344904", "revid": "1131", "url": "https://gl.wikipedia.org/wiki?curid=344904", "title": "Ca\u00ed\u00f1os", "text": ""}
{"id": "344905", "revid": "1131", "url": "https://gl.wikipedia.org/wiki?curid=344905", "title": "Caira", "text": ""}
{"id": "344906", "revid": "1131", "url": "https://gl.wikipedia.org/wiki?curid=344906", "title": "A Caixeira", "text": ""}
{"id": "344907", "revid": "98629", "url": "https://gl.wikipedia.org/wiki?curid=344907", "title": "Estado de Yap", "text": "O Estado de Yap \u00e9 un dos catro estados dos Estados Federados de Micronesia (FSM). Os outros estados son Kosrae, Pohnpei e Chuuk.\nEnc\u00e1rgase de administrar tanto as illas Yap (co\u00f1ecidas localmente como \"Waqab\", \"Waqaab\" ou \"Wa'ab\") e catorce atois, que cobren un espazo de 800\u00a0km, estes son, Eauripik, Elato, Fais, Faraulep, Gaferut, Ifalik, Lamotrek, Ngulu, Olimarao, Piagailoe (West Fayu), Pikelot, Sorol, Ulithi, e o atol Woleai, as\u00ed como a illa de Satawal (os municipios est\u00e1n en letra grosa).\nHistoria.\nO estado era antigamente o Distrito de Yap do Territorio das Illas do Pac\u00edfico.\nXeograf\u00eda.\nYap Estado \u00e9 o estado m\u00e1is occidental da FSM. De leste ao oeste do m\u00e1is pr\u00f3ximo ao m\u00e1is arredado son Estado de Chuuk, Estado de Pohnpei e Kosrae.\nIdiomas.\nO estado de Yap ten cinco idiomas oficiais: Ingl\u00e9s, Ulithian, Woleaian, Satawal ese, e Yap\u00e9s.\nDemograf\u00eda.\nA poboaci\u00f3n no ano 2000 era de 11.241 habitantes.\nMunicipios.\nO Estado de Yap div\u00eddese en municipios."}
{"id": "344908", "revid": "5863", "url": "https://gl.wikipedia.org/wiki?curid=344908", "title": "Manuel Acu\u00f1a y Malvar", "text": ""}
{"id": "344909", "revid": "5863", "url": "https://gl.wikipedia.org/wiki?curid=344909", "title": "Pedro Acu\u00f1a y Malvar", "text": ""}
{"id": "344910", "revid": "5863", "url": "https://gl.wikipedia.org/wiki?curid=344910", "title": "Eugenio Agacino y Mart\u00ednez", "text": ""}
{"id": "344913", "revid": "1576", "url": "https://gl.wikipedia.org/wiki?curid=344913", "title": "Barba Negra", "text": ""}
{"id": "344914", "revid": "1576", "url": "https://gl.wikipedia.org/wiki?curid=344914", "title": "Black Beard", "text": ""}
{"id": "344915", "revid": "839", "url": "https://gl.wikipedia.org/wiki?curid=344915", "title": "Bos Aires, Arxentina", "text": ""}
{"id": "344937", "revid": "89787", "url": "https://gl.wikipedia.org/wiki?curid=344937", "title": "Li\u00f1a de alta velocidade Madrid-Levante", "text": "A Li\u00f1a de alta velocidade entre Madrid, Castela a Mancha, a Comunidade Valenciana e a Rexi\u00f3n de Murcia, comunmente chamada LAV Madrid-Levante, \u00e9 unha li\u00f1a de alta velocidade da rede de ferrocarril en Espa\u00f1a. A li\u00f1a, inaugurada parcialmente o 18 de decembro de 2010, est\u00e9ndese desde a estaci\u00f3n de Puerta de Atocha en Madrid cara ao leste con ramais que finalizan nas cidades de Valencia, Alacant, Cartaxena e Almer\u00eda.\nO trazado dese\u00f1ouse de acordo coas especificaci\u00f3ns t\u00e9cnicas de interoperabilidade da Uni\u00f3n Europea para li\u00f1as ferroviarias de alta velocidade. Consta de v\u00eda dobre de ancho est\u00e1ndar ou internacional (1435\u00a0mm) e \u00e9 apta para unha velocidade m\u00e1xima de 350\u00a0km/h. A electrificaci\u00f3n, como en todas as li\u00f1as de alta velocidade espa\u00f1olas \u00e9 de 25 kV en corrente alterna e a xesti\u00f3n real\u00edzase mediante ERTMS con sinalizaci\u00f3n ETCS de nivel 1 e, proximamente, con nivel 2 de entre Torrej\u00f3n de Velasco e Valencia, ou soamente o nivel 2: entre a Bifurcaci\u00f3n de Albacete e Alacant."}
{"id": "344940", "revid": "197", "url": "https://gl.wikipedia.org/wiki?curid=344940", "title": "Lu\u00eds Davila", "text": "Lu\u00eds Davila Malvido, nado en Pontevedra en 1972 e criado en Bueu, \u00e9 un dese\u00f1ador gr\u00e1fico, pintor, ilustrador e vi\u00f1etista galego, co\u00f1ecido polo seu traballo O Bichero para \"Faro de Vigo\".\nTraxectoria.\nEstudou na Escola de Arte e Superior de Dese\u00f1o Pablo Picasso da Coru\u00f1a. Comezou a traballar en \"Faro de Vigo\" facendo infograf\u00edas, portadas de suplementos, dese\u00f1o de p\u00e1xinas interiores e ilustraci\u00f3ns, para pasar logo a facer unha vi\u00f1eta diaria.\nTen autoeditado varios volumes nos que se compilan os seus mellores debuxos c\u00f3micos.\nCanda o actor Carlos Blanco Vila, fixo os espect\u00e1culos \"Men\u00fa do d\u00eda\" e \"Men\u00fa da noite\".\n\u00c9 autor tam\u00e9n de abondosas pinturas de gran formato, cuxas l\u00e1minas e cadros ten presentado en diversas exposici\u00f3ns."}
{"id": "344953", "revid": "1576", "url": "https://gl.wikipedia.org/wiki?curid=344953", "title": "Kilima Njaro", "text": ""}
{"id": "344954", "revid": "1576", "url": "https://gl.wikipedia.org/wiki?curid=344954", "title": "Oldoinyo Oibor", "text": ""}
{"id": "344955", "revid": "127505", "url": "https://gl.wikipedia.org/wiki?curid=344955", "title": "Jonathan Ive", "text": "Sir Jonathan Paul \"Jony\" Ive, nado o 27 de febreiro de 1967 en Chingford, Londres, \u00e9 un dese\u00f1ador industrial ingl\u00e9s que \u00e9 Xefe de Dese\u00f1o (CDO) de Apple Inc. El supervisa o Grupo de Dese\u00f1o Industrial de Apple e lidera os equipos de Software da compa\u00f1\u00eda. Ive \u00e9 o dese\u00f1ador de moitos dos produtos de Apple, inclu\u00edndo o MacBook Pro, iMac, MacBook Air, Mac mini, iPod, iPod Touch, iPhone, iPad, iPad Mini, Apple Watch e iOS."}
{"id": "344956", "revid": "23204", "url": "https://gl.wikipedia.org/wiki?curid=344956", "title": "Sir Jonathan Paul Ive", "text": ""}
{"id": "344957", "revid": "23204", "url": "https://gl.wikipedia.org/wiki?curid=344957", "title": "Jonathan Paul Ive", "text": ""}
{"id": "344958", "revid": "23204", "url": "https://gl.wikipedia.org/wiki?curid=344958", "title": "Jony Ive", "text": ""}
{"id": "344959", "revid": "47527", "url": "https://gl.wikipedia.org/wiki?curid=344959", "title": "Mangostaneira", "text": ""}
{"id": "344961", "revid": "10599", "url": "https://gl.wikipedia.org/wiki?curid=344961", "title": "LAV Madrid-Levante", "text": ""}
{"id": "344963", "revid": "98629", "url": "https://gl.wikipedia.org/wiki?curid=344963", "title": "Benito Prieto Coussent", "text": "Benito Prieto Coussent, nado en Ribadeo o 6 de xu\u00f1o de 1907, e finado en Granada o 3 de febreiro de 2001, foi un pintor, debuxante e escultor galego.\nTraxectoria.\nFormaci\u00f3n.\nFillo dun fot\u00f3grafo. Espertou a s\u00faa vocaci\u00f3n no taller do pintor Dionisio Fierros, a cuxa casa acud\u00eda en compa\u00f1\u00eda do seu neto Dionisio Gamallo Fierros. Con quince anos foi pensionado pola Deputaci\u00f3n de Lugo para estudar en Madrid, e ao non tener a idade m\u00ednima regulamentaria para o ingreso na Academia de Bellas Artes de San Fernando, pasou un ano baixo a tutela do grabador Manuel Castro Gil. Finalmente foi admitido na Escuela Especial de Pintura, Escultura y Grabado, onde cursou estudos e conseguiu varios premios especiais. Entre os seus mestres estiveron Cecilio Pl\u00e1, Manuel Benedito, Jos\u00e9 Moreno Carbonero e Julio Romero de Torres, e tivo como compa\u00f1eiro a Salvador Dal\u00ed, con quen mantivo unha relaci\u00f3n amor-odio posteriormente.\nDocencia.\nRematada a s\u00faa formaci\u00f3n conseguiu praza de profesor de debuxo, elixiu Galicia e incorporouse ao Instituto de Tui en 1933. Al\u00ed desenvolveu os novos sistemas pedag\u00f3xicos impulsados pola Rep\u00fablica e a s\u00faa inquedanza did\u00e1ctica experimental. Deu clases nocturnas e gratu\u00edtas aos obreiros. Fundou a revista cultural \"Tude\", \u00f3rgano difusor de arte, literatura e pensamiento do colectivo estudiantil. Realizou monumentos en granito a S\u00f3crates e a Valle Incl\u00e1n. Por este labor foi nomeado director honorario do Instituto e recibiu varias homenaxes.\nEtapas art\u00edsticas.\nGuerra Civil.\nAo remate do curso 1935-1936 producese o golpe de Estado do 18 de xullo de 1936. Benito foi detido na s\u00faa casa de Ribadeo, acusado de simpatizar e axudar a obreiros e anarquistas. Foi encarcerado na prisi\u00f3n de Tui. Salvou da morte e pintou na cadea 24 retratos dos seus compa\u00f1eiros de infortunio. Ao sa\u00edr do c\u00e1rcere, foi chamado a filas e incorporouse ao batall\u00f3n Zaragoza 530, pero foi conducido ao Mosteiro de Guadalupe, onde foi acollido e protexido polos frades capuchinos. Al\u00ed retratou a militares e relixiosos, deixando varias obras no claustro do mosteiro.\nEl Padul.\nAo rematar a guerra sa\u00edu de Guadalupe e casou cunha farmac\u00e9utica e mestra granadina que exerc\u00eda en Galicia. Traslad\u00e1ronse a El Padul, preto de Granada, onde Prieto realizou a parte m\u00e1is significativa e emblem\u00e1tica da s\u00faa obra, como as versi\u00f3ns de \"Cristo en la Cruz\". \u00c9 unha etapa de introspecci\u00f3n s\u00f3 rota por espor\u00e1dicos viaxes a Madrid, onde era reclamado como retratista e, excepcionalmente, unha longa viaxe e estad\u00eda en Turqu\u00eda entre 1955 e 1956, onde pintou entre outras obras \"Las ruinas de \u00c9feso\". En Granada fixo amizade con Antonio Gallego Bur\u00edn, Garc\u00eda Velez, Gabriel Morcillo e Elena Mart\u00edn Vivaldi, dos que fixo retratos.\nEn 1970 pintou o cadro \"El padre Dami\u00e1n\", paradigma da s\u00faa pintura expresiva e rotunda. O cadro foi doado \u00e1 Real Academia de Bellas Artes de Nuestra Se\u00f1ora de las Angustias de Granada, ao ser nomeado acad\u00e9mico numerario en 1983.\nMadurez.\nDentro do seu inconformismo a s\u00faa obra v\u00e1ise facendo cada vez m\u00e1is esixente. Especula e destr\u00fae gran parte da s\u00faa produci\u00f3n, e acomete proxectos cargados de cr\u00edtica e de mensaxes dirixidos ao home e a sociedade, como os cadros \"Qui\u00e9n me librar\u00e1 de este cuerpo de muerte\" e \"El peregrino de la Paz\".\nObra.\nA s\u00faa obra, ligada a unha persoal comprensi\u00f3n do realismo, desenvolveuse entre Galicia e Granada. A s\u00faa carreira medrou arredor da docencia e da pr\u00e1ctica pict\u00f3rica.\nA s\u00faa obra m\u00e1is salientable, \"Cristo en la Cruz\", \u00e9 reco\u00f1ecida como unha senlleira e revolucionaria achega \u00e1 tradicional iconograf\u00eda do Cristo crucificado.\nOutras obras incl\u00faen \"A \u00faltima cea de Xes\u00fas\" ou \"O Altru\u00e1n\".\nSociedad Cultural Benito Prieto.\nLogo da morte do pintor constitu\u00eduse a Sociedad Cultural Benito Prieto, promovida polos herdeiros do artista, a s\u00faa vi\u00fava, Amparo Serrano S\u00e1nchez e o seu disc\u00edpulo e bi\u00f3grafo Luis Ruiz Rodr\u00edguez e co apoio dos concellos de Ribadeo, El Padul e Granada e a Universidade de Granada; co obxectivo de salvagardar o seu legado e difundir a s\u00faa memoria."}
{"id": "344966", "revid": "56817", "url": "https://gl.wikipedia.org/wiki?curid=344966", "title": "La Encina, Villena", "text": "La Encina \u00e9 unha pedan\u00eda situada no noroeste do termo municipal de Villena, na provincia de Alacant, a 18\u00a0km de distancia da devandita localidade da comarca do Alto Vinalop\u00f3, xunto aos l\u00edmites das provincias de Alacant, Valencia e Albacete. At\u00f3pase a unha altitude de 638 msnm e conta cunha poboaci\u00f3n de 147 habitantes (INE 2014).\nEst\u00e1 reco\u00f1ecida pola Fundaci\u00f3n de los Ferrocarriles Espa\u00f1oles como un dos 14 poboados ferroviarios puros que existen en Espa\u00f1a e o \u00fanico na Comunidade Valenciana. Na estaci\u00f3n de La Encina paran actualmente trens rexionais."}
{"id": "344967", "revid": "1131", "url": "https://gl.wikipedia.org/wiki?curid=344967", "title": "La Encina", "text": "O top\u00f3nimo castel\u00e1n La Encina (\"sobreira\" en galego) pode referirse a:"}
{"id": "344968", "revid": "1131", "url": "https://gl.wikipedia.org/wiki?curid=344968", "title": "La Encina, Salamanca", "text": "La Encina \u00e9 un concello espa\u00f1ol da provincia de Salamanca, na comunidade aut\u00f3noma de Castela e Le\u00f3n. Int\u00e9grase dentro da comarca de Ciudad Rodrigo e a subcomarca do Campo de Robledo. Pertence ao partido xudicial de Ciudad Rodrigo.\nO seu termo municipal est\u00e1 formado polas localidades de Cabezal Viejo, La Encina, Valdespinocupa e o despoboado de Robliza. Ocupa unha superficie total de 30,77\u00a0km\u00b2 e, segundo o padr\u00f3n municipal elaborado polo INE no ano 2014, ti\u00f1a cunha poboaci\u00f3n de 121 habitantes."}
{"id": "344969", "revid": "47527", "url": "https://gl.wikipedia.org/wiki?curid=344969", "title": "Rambutaneira", "text": ""}
{"id": "344970", "revid": "1131", "url": "https://gl.wikipedia.org/wiki?curid=344970", "title": "Estaci\u00f3n de La Encina", "text": "A estaci\u00f3n de La Encina \u00e9 unha estaci\u00f3n de tren de Adif situada na pedan\u00eda de La Encina, no concello de Villena, provincia de Alacant. Ten servizos de media distancia operados por Renfe.\nSituaci\u00f3n ferroviaria.\nAt\u00f3pase no punto quilom\u00e9trico 376,4 da li\u00f1a f\u00e9rrea de ancho ib\u00e9rico Madrid-Valencia a 712,28 metros de altitude.\nDe aqu\u00ed parte tam\u00e9n a li\u00f1a La Encina-Alacant dando lugar a un n\u00f3 ferroviario que perdeu peso en 1993 coa apertura da variante de Caudete evitando que os trens entre Alacant e Valencia tivesen que investir a s\u00faa marcha en La Encina.\nHistoria.\nInicialmente, ao constru\u00edrse as li\u00f1as do ferrocarril que un\u00edan Madrid con Alacant e Valencia (1858), en La Encina as \u00fanicas instalaci\u00f3ns ferroviarias existentes eran, ademais da bifurcaci\u00f3n das li\u00f1as de Madrid a Alacant (propiedade de MZA) e de Madrid a Valencia (AVT), un apartadoiro para cada compa\u00f1\u00eda e unha casa de garda; xa que nese momento toda a actividade desenvolv\u00edase na estaci\u00f3n de Almansa, lugar onde se realizaban as ligaz\u00f3ns entre ambas as li\u00f1as.\nPosteriormente, as d\u00faas compa\u00f1\u00edas chegaron a un acordo para establecer as devanditos ligaz\u00f3ns en La Encina co fin de aforrar di\u00f1eiro e tempo. Para iso asinaron un contrato de uso com\u00fan da futura estaci\u00f3n, que se puxo en pr\u00e1ctica desde a s\u00faa inauguraci\u00f3n en agosto de 1863. Traslad\u00e1ndose \u00e1 estaci\u00f3n de La Encina os servizos que vi\u00f1an realizando nas estaci\u00f3ns de Almansa e Villena.\nEste contrato foi referendado cun novo por 2 anos prorrogable, en maio de 1873. No devandito contrato especific\u00e1base que as instalaci\u00f3ns eran: un edificio de viaxeiros de d\u00faas plantas (a planta baixa destinada a oficinas, sala de espera e fonda; e a primeira para aloxamento dos empregados), outro edificio para aloxar aos empregados, un cocher\u00f3n para 4 m\u00e1quinas cos seus talleres e aloxamentos, outro cocher\u00f3n para 9 coches, as placas, dep\u00f3sitos e v\u00edas, entre outros.\nUns meses despois, en setembro, a estaci\u00f3n \u00e9 incendiada polas tropas carlistas, tendo que trasladarse os empregados a Almansa. En outubro do ano seguinte, a estaci\u00f3n volve ser incendiada polas forzas carlistas, tendo que habilitarse uns locais provisionais que posteriormente albergar\u00edan as escolas ferroviarias.\nEn 1878 constr\u00faese o actual edificio principal da estaci\u00f3n. A s\u00faa planta \u00e9 rectangular e moi alongada, dunha soa altura con dous corpos nos extremos de 2 alturas con esquinas imitando cadeirado. O edificio acoller\u00eda as oficinas, sala de espera e fonda.\nDesde ent\u00f3n, houbo varios cambios de propiedade ao adquirir a Compa\u00f1\u00eda dos Cami\u00f1os de Ferro do Norte de Espa\u00f1a \u00e1 sociedade AVT en 1891, ao crearse RENFE en 1941 coa nacionalizaci\u00f3n das compa\u00f1\u00edas ferroviarias existentes nese momento, e ao dividirse Renfe en Renfe Operadora e Adif no ano 2004.\nDurante este tempo tam\u00e9n se perderon algunhas das instalaci\u00f3ns como a cocheira das m\u00e1quinas, os dep\u00f3sitos de carb\u00f3n, etc; mentres outros quedaron en desuso como a placa ou ponte giratorio.\nO edificio principal at\u00f3pase protexido polo PGOU de Villena cun nivel de protecci\u00f3n documental.\nServizos ferroviarios.\nMedia distancia.\n\"Actualizados a 5 de xullo de 2016.\""}
{"id": "344971", "revid": "27155", "url": "https://gl.wikipedia.org/wiki?curid=344971", "title": "Homoploid\u00eda", "text": ""}
{"id": "344972", "revid": "27155", "url": "https://gl.wikipedia.org/wiki?curid=344972", "title": "Homoploide", "text": ""}
{"id": "344973", "revid": "27155", "url": "https://gl.wikipedia.org/wiki?curid=344973", "title": "Tetraploide", "text": ""}
{"id": "344988", "revid": "1576", "url": "https://gl.wikipedia.org/wiki?curid=344988", "title": "FFDP", "text": ""}
{"id": "344989", "revid": "98629", "url": "https://gl.wikipedia.org/wiki?curid=344989", "title": "Pobo quimbaya", "text": "Os quimbaya son unha etnia e cultura ind\u00edxena colombiana famosa pola s\u00faa produci\u00f3n de pezas de ouro de alta calidade e beleza. Cara o 1530 estaban organizados na chamada federaci\u00f3n quimbaya, centrada arredor da cidade de Chinchin\u00e1. Esta federaci\u00f3n opuxo unha forte resistencia armada \u00f3s espa\u00f1ois, e malia a s\u00faa derrota, continuaron existindo at\u00e9 o 1700, cando desapareceron como grupo reco\u00f1ecible.\nTerritorio.\nCando chegaron os espa\u00f1ois, o pobo \"quimbaya\" viv\u00edan no interior e nos arredores do que hoxe se co\u00f1ece en Colombia como o eixo cafeteiro, nos departamentos de Caldas (sur: Chinchin\u00e1, Palestina, Villamar\u00eda, Manizales), Risaralda (sur: Pereira, Marsella, Santa Rosa) e Quind\u00edo (norte: Armenia, Quimbaya, Montenegro, La Tebaida, Salento, Circasia) nos concellos de Cartago e Obando, \u00f3 norte de Valle del Cauca.\nOs m\u00e1is antigos ocupantes da rexi\u00f3n \"Quimbaya\" desapareceron contra o s\u00e9culo X e co\u00f1\u00e9cese moi pouco sobre eles. A ourivar\u00eda finamente desenvolvida que se atopou dos quimbayas sinala que dende unha \u00e9poca moi antiga posu\u00edron un alto grao de desenvolvemento cultural.\nConquista.\nA conquista espa\u00f1ola do territorio quimbaya comezou en 1539 e someteu \u00f3s ind\u00edxenas \u00f3 servizo dos encomenderos. En 1542, produciuse a primeira rebeli\u00f3n quimbaya e en 1577 a segunda, que chegou a adquirir maiores dimensi\u00f3ns. Derrotadas \u00e1mbalas rebeli\u00f3ns, se produciuse unha continuada diminuci\u00f3n da poboaci\u00f3n quimbaya, de xeito que no 1559 xa desapareceran o 55% dos cacicados. Os traballos forzados, a desnutrici\u00f3n, as enfermidades e finalmente a guerra dos pijaos contra os espa\u00f1ois, da que foron v\u00edtimas, acabaron con eles, de xeito que o \u00faltimo censo dos quimbayas, en 1628, rexistrou s\u00f3 69 tributarios, nunha zona onde en 1539 se rexistraran 20 mil."}
{"id": "344990", "revid": "23204", "url": "https://gl.wikipedia.org/wiki?curid=344990", "title": "Quimbayas", "text": ""}
{"id": "344991", "revid": "23204", "url": "https://gl.wikipedia.org/wiki?curid=344991", "title": "Cultura quimbaya", "text": ""}
{"id": "344992", "revid": "23204", "url": "https://gl.wikipedia.org/wiki?curid=344992", "title": "Etnia quimbaya", "text": ""}
{"id": "344993", "revid": "23204", "url": "https://gl.wikipedia.org/wiki?curid=344993", "title": "Federaci\u00f3n quimbaya", "text": ""}
{"id": "344994", "revid": "1131", "url": "https://gl.wikipedia.org/wiki?curid=344994", "title": "Estaci\u00f3n de Lisboa-Santa Apol\u00f3nia", "text": "A estaci\u00f3n de Lisboa-Santa Apol\u00f3nia \u00e9 a estaci\u00f3n central de ferrocarril da cidade de Lisboa, en Portugal. \u00c9 de car\u00e1cter terminal e foi inaugurada en 1865. At\u00f3pase no centro urbano, \u00e1 beira do Texo, no barrio de Alfama.\nDa estaci\u00f3n parten os principais trens internacionais de longa distancia ao estranxeiro (con destinos como Par\u00eds e Madrid), os trens nacionais de alta velocidade ao norte de Portugal, os trens rexionais e os trens de proximidade.\nTen correspondencia cunha estaci\u00f3n do metro de Lisboa e tam\u00e9n ten servizo de autobuses."}
{"id": "344995", "revid": "10599", "url": "https://gl.wikipedia.org/wiki?curid=344995", "title": "Estaci\u00f3n de Lisboa-Santa Apolonia", "text": ""}
{"id": "344997", "revid": "5863", "url": "https://gl.wikipedia.org/wiki?curid=344997", "title": "Luis Davila", "text": ""}
{"id": "344998", "revid": "89787", "url": "https://gl.wikipedia.org/wiki?curid=344998", "title": "Monsieur Perin\u00e9", "text": "Monsieur Perin\u00e9 \u00e9 un grupo de m\u00fasica colombiano formado no 2008 en Cali. A s\u00faa proposta musical mestura x\u00e9neros de m\u00fasica latina con elementos europeos. Est\u00e1 formado por Catalina Garc\u00eda na voz; David Gonz\u00e1lez no contrabaixo, Nicol\u00e1s Junca na guitarra, Santiago Prieto toca o charango, o viol\u00edn e a guitarra, Camilo Parra dos ventos (frauta, clarinete, mel\u00f3dica), Miguel Guerra na percusi\u00f3n e Daniel Cheba\u00edr na bater\u00eda. \nPor mor de desacordos internos da banda, Chebair deixou o grupo no 2013. No 2014, Camilo Parra tam\u00e9n deixou a banda para ensamblar o seu novo proxecto Astrolabio. No 2015, o bater\u00eda Alejandro Giuliani deixa o proxecto tam\u00e9n por desacordos coa banda."}
{"id": "345001", "revid": "89787", "url": "https://gl.wikipedia.org/wiki?curid=345001", "title": "Manuel G\u00f3mez-Franqueira", "text": "Manuel G\u00f3mez-\u00adFranqueira \u00c1lvarez, nado en Castrelo de Mi\u00f1o o 14 de novembro de 1947, \u00e9 un empresario galego. Preside o Grupo Coren, a maior cooperativa agroalimentaria de Espa\u00f1a. \u00c9 fillo do empresario e pol\u00edtico Eulogio G\u00f3mez Franqueira, impulsor de Coren, e de Sof\u00eda \u00c1lvarez. Est\u00e1 casado e ten tres fillos.\nTraxectoria.\nManuel G\u00f3mez-\u00adFranqueira \u00c1lvarez \u00e9 Enxe\u00f1eiro T\u00e9cnico Industrial pola Escola de Enxe\u00f1eiros Industriais de Vigo en 1972, e m\u00e1ster en Alta Direcci\u00f3n de Empresas pola Universidade de Navarra. Realizou cursos de especializaci\u00f3n en produci\u00f3n av\u00edcola, porcina e vac\u00fan en Holanda e Inglaterra, ademais doutros cursos sobre industrias agroalimentarias, estudos de mercado e de comercio exterior. Tam\u00e9n se especializou en temas comunitarios durante unha estancia en Bruxelas. Igualmente, e como complemento \u00e1 s\u00faa formaci\u00f3n, traballou en industrias de transformaci\u00f3n en Italia.\nNa actualidade, preside Cooperativas Ourens\u00e1s Sociedade Cooperativa Galega (Coren SCG), xurdida en 1959 por iniciativa do seu pai, Eulogio G\u00f3mez Franqueira, a partir das antigas UTECO.\nManuel G\u00f3mez-\u00adFranqueira \u00c1lvarez incorporouse a Coren no ano 1975, en calidade de Director de Industrias, ocupando posteriormente a xerencia de Produci\u00f3ns Gandeiras e a Direcci\u00f3n Comercial. En 1984 accedeu \u00e1 Direcci\u00f3n Xeral e, desde 2011, \u00e9 Presidente e Conselleiro Delegado do Grupo.\nDesde o primeiro momento da s\u00faa chegada \u00e1 direcci\u00f3n do Grupo Coren en 1984, apostou polo cooperativismo como modelo empresarial. Intensificou os seus esforzos, os do seu equipo e dos socios integrados na cooperativa co fin de consolidar o proxecto de Coren. O seu primeiro reto foi dirixir a adaptaci\u00f3n do grupo ao mercado com\u00fan europeo, ante a entrada de Espa\u00f1a na CEE. Desde ent\u00f3n, o crecemento do grupo foi continuo. Entre as claves do seu \u00e9xito cabe destacar a s\u00faa capacidade para diversificar li\u00f1as de negocio, at\u00e9 alcanzar unha presenza sobresaliente nos mercados av\u00edcola, porcino e vac\u00fan. A iso \u00fanese a aposta pola expansi\u00f3n internacional, iniciada a finais dos anos 80, alcanzando actualmente unha ampla presenza en pa\u00edses dos cinco continentes. O grupo Coren xera na actualidade m\u00e1is de 6\u00a0000 empregos, entre socios e cooperativistas, e rexistra un volume de facturaci\u00f3n na contorna dos 1 000 mill\u00f3ns de euros.\nReco\u00f1ecementos.\n\u00d3 longo da s\u00faa actividade profesional e empresarial, foi galardoado con numerosas distinci\u00f3ns e condecoraci\u00f3ns persoais e de empresa, entregadas por instituci\u00f3ns p\u00fablicas e privadas, organizaci\u00f3ns empresariais, medios informativos e universidades, entre outros.\nEn 1996, a Xunta de Galicia concedeulle a Medalla Castelao en reco\u00f1ecemento ao seu compromiso con Galicia. No ano 2002, foi nomeado Socio de Honra pola Asociaci\u00f3n de Antigos Alumnos da Escola de Negocios Caixanova, mentres en 2003, a asociaci\u00f3n Amigos da Universidade de Vigo outorgoulle o seu m\u00e1ximo reco\u00f1ecemento, Amigo Distinguido. Tam\u00e9n no ano 2003, o Ministerio de Traballo imp\u00faxolle a Medalla de Ouro ao M\u00e9rito no Traballo, como reco\u00f1ecemento ao seu m\u00e9rito no desempe\u00f1o da s\u00faa actividade empresarial, mentres o Ministerio de Agricultura, Pesca e Alimentaci\u00f3n galardoou a Coren como Mellor Empresa Agroalimentaria Espa\u00f1ola de 2003.\nEn 2005, o Club Financeiro de Vigo distinguiuno coa Medalla de Ouro da instituci\u00f3n, en reco\u00f1ecemento \u00e1 figura do empresario como eixo e motor da econom\u00eda dun pa\u00eds, fundamentalmente a trav\u00e9s do seu papel como innovador e xerador de riqueza, emprego e, en definitiva, de benestar. Ese mesmo ano, a Conseller\u00eda de Pol\u00edtica Agroalimentaria da Xunta de Galicia outorgou ao grupo Coren o Premio Agrario na categor\u00eda de Calidade Alimentaria.\nA revista\u00a0Actualidad Econ\u00f3mica concedeulle en 2006 o Premio ao \u00c9xito Empresarial da Comunidade. Xa en 2008, foi condecorado como Galego do Ano polo Correo Galego. Tam\u00e9n recibiu reco\u00f1ecementos en Portugal, xa que no ano 2009, o grupo Coren foi elixido como Mellor Empresa Espa\u00f1ola en Portugal pola C\u00e1mara Hispano-Portuguesa de Comercio e Industria.\nEn 2010, Manuel G\u00f3mez\u00ad-Franqueira recibiu o premio Grelo de Ouro concedido pola Fundaci\u00f3n Amigos de Galicia, pola contribuci\u00f3n de Coren ao emprego e mellora das condici\u00f3ns de vida no rural galego.\nEn novembro de 2013, a Asociaci\u00f3n Galega de Empresa Familiar distinguiu \u00e1 familia G\u00f3mez-Franqueira como Familia Empresaria de Galicia."}
{"id": "345002", "revid": "89787", "url": "https://gl.wikipedia.org/wiki?curid=345002", "title": "Luca della Robbia", "text": "Luca della Robbia, nado en Florencia en 1400 e finado na mesma cidade no ano 1482, foi un escultor e ceramista italiano, famoso polas s\u00faas obras en terracota.\nDesenvolveu un esmalte cer\u00e1mico que fac\u00eda que as s\u00faas obras tivesen unha maior durabilidade no ar libre, facendo as\u00ed pos\u00edbel o uso de cer\u00e1mica na decoraci\u00f3n exterior de edificios. A s\u00faa obra caracter\u00edzase polo seu feitizo, fronte ao dramatismo tan frecuente nos seus contempor\u00e1neos. D\u00faas das s\u00faas obras m\u00e1is famosas son \"A Natividade\" (c. 1460) e a \"Virxe co Neno\" (c. 1475). Foi o primeiro dunha dinast\u00eda de importantes ceramistas: Andrea della Robbia (sobri\u00f1o seu) e Giovanni della Robbia (resobri\u00f1o seu, fillo de Andrea).\nDella Robbia foi gabado polo seu compatriota Leon Battista Alberti como un xenio compar\u00e1bel aos escultores Donatello e Lorenzo Ghiberti, ao arquitecto Filippo Brunelleschi e ao pintor Masaccio. Para xustificar este emparellamento de della Robbia con artistas contempor\u00e1neos desta categor\u00eda, Alberti reivindicaba o interese e a forza das s\u00faas obras en m\u00e1rmore e bronce, as\u00ed como as s\u00faas obras en terracota, sempre asociadas ao seu nome."}
{"id": "345003", "revid": "5863", "url": "https://gl.wikipedia.org/wiki?curid=345003", "title": "Lu\u00eds Davila Malvido", "text": ""}
{"id": "345004", "revid": "5863", "url": "https://gl.wikipedia.org/wiki?curid=345004", "title": "Luis Davila Malvido", "text": ""}
{"id": "345005", "revid": "98629", "url": "https://gl.wikipedia.org/wiki?curid=345005", "title": "Gaivota de Franklin", "text": "A gaivota de Franklin (\"Leucophaeus pipixcan\") \u00e9 unha ave pertencente \u00e1 familia dos l\u00e1ridos.\nCaracter\u00edsticas.\nOs individuos desta especie tardan dous anos en acadar a plumaxe de adultos. Ten tama\u00f1o semellante \u00e1 gaivota chorona. \u00c9 moi semellante \u00e1 gaivota chorona americana, mais a gaivota de Franklin \u00e9 m\u00e1is pequena, coa forma corporal m\u00e1is compacta e o peteiro m\u00e1is pequeno e m\u00e1is avermellado. Nos adultos e en voo, a gaivota de franklin presenta as \u00e1s e a cola cun gris m\u00e1is claro. Ademais, presenta unha pequena franxa branca que separa a punta das \u00e1s negras do resto, de ton agrisado.\nDistribuci\u00f3n.\nCr\u00eda nas marismas da Norteam\u00e9rica occidental. Dende os grandes lagos ata a costa do pac\u00edfico. Migra polo centro dos Estados Unidos e o norte de M\u00e9xico ata a costa pac\u00edfica de Suram\u00e9rica. Inverna entre Panam\u00e1 e o sur de Chile. \u00c9 a divagante m\u00e1is rara en Europa, sobre todo at\u00f3pase nas Illas Brit\u00e1nicas. As citas da pen\u00ednsula Ib\u00e9rica red\u00facesen a alg\u00fan avistamento puntual e en anos concretos."}
{"id": "345006", "revid": "98629", "url": "https://gl.wikipedia.org/wiki?curid=345006", "title": "Desprazamento de car\u00e1cter", "text": "O desprazamento de car\u00e1cter \u00e9 o proceso mediante o cal as diferenzas entre especies similares cuxa \u00e1rea de distribuci\u00f3n se solapa xeograficamente est\u00e1n acentuadas en rexi\u00f3ns onde as especies viven xuntas, pero est\u00e1n minimizadas ou p\u00e9rdense onde as distribuci\u00f3ns das especies non se solapan. Este patr\u00f3n resulta dos cambios evolutivos impulsados pola competencia entre as especies por un recurso limitado (por exemplo, o alimento). A raz\u00f3n de que se produza o desprazamento de car\u00e1cter nace do principio da exclusi\u00f3n competitiva, tam\u00e9n chamado lei de Gause, que sost\u00e9n que se coexisten nun ambiente estable d\u00faas especies competidoras deben diferenciarse nos seus nichos ecol\u00f3xicos; sen esta diferenciaci\u00f3n, unha das especies eliminar\u00e1 \u00e1 outra por competencia.\nO desprazamento de car\u00e1cter foi explicado por primeira vez explicitamente por William L. Brown e E. O. Wilson (1956), que escribiron: \u201cD\u00faas especies estreitamene emparentadas te\u00f1en \u00e1reas de distribuci\u00f3n solapadas. Nas partes das s\u00faas \u00e1reas onde unha das especies vive soa, as poboaci\u00f3ns desa especie son similares \u00e1s da outra especie e mesmo pode que sexa moi dif\u00edcil distinguilas dela. Na \u00e1rea de solapamento, onde as d\u00faas especies aparecen xuntas, as poboaci\u00f3ns son m\u00e1is diverxentes e doadamente distinguibles, \u00e9 dicir, \u201cdespr\u00e1zanse\u201d unha a outra nun ou m\u00e1is caracteres. Os caracteres implicados poden ser morfol\u00f3xicos, ecol\u00f3xicos, de comportamento ou psicol\u00f3xicos; ac\u00e9ptase que est\u00e1n baseados xeneticamente.\u201d\nBrown e Wilson (1956) usaron o termo desprazamento de car\u00e1cter para referirse a exemplos tanto de desprazamento de car\u00e1cter reprodutivo, ou reforzamento de barreiras reprodutivas, coma de desprazamento de car\u00e1cter ecol\u00f3xico impulsado pola competici\u00f3n. O termo desprazamento de car\u00e1cter, tal como \u00e9 usado comunmente, ref\u00edrese xeralmente a diferenzas morfol\u00f3xicas debidas \u00e1 competici\u00f3n. Brown e Wilson consideraban o desprazamento de car\u00e1cter como un fen\u00f3meno implicado na especiaci\u00f3n, afirmando que: \u201ccremos que \u00e9 un aspecto com\u00fan da especiaci\u00f3n xeogr\u00e1fica, orixinado as m\u00e1is das veces como produto da interacci\u00f3n ecol\u00f3xica e xen\u00e9tica de d\u00faas (ou m\u00e1is) especies cognadas acabadas de evolucionar [derivadas da mesma especie parental inmediata] durante o seu per\u00edodo de primeiro contacto\u201d. A\u00ednda que o desprazamento de car\u00e1cter \u00e9 importante en varios escenarios de especiaci\u00f3n, inclu\u00edndo as radiaci\u00f3ns adaptativas como nas faunas de peixes c\u00edclidos nos lagos do Val do Rift do leste de \u00c1frica, tam\u00e9n xoga un importante papel na estruturaci\u00f3n das comunidades. O resultado de numerosos estudos proporciona probas de que o desprazamento de car\u00e1cter infl\u00fae con frecuencia na evoluci\u00f3n da adquisici\u00f3n de recursos entre membros dun gremio ecol\u00f3xico.\nA liberaci\u00f3n competitiva (\"competitive release\"), definida como a expansi\u00f3n dun nicho ecol\u00f3xico en ausencia dun competidor, \u00e9 esencialmente a imaxe especular do desprazamento de car\u00e1cter. Tam\u00e9n foi descrita por Brown e Wilson (1956): \u201cD\u00faas especies estreitamente emparentadas son distintas cando aparecen xuntas, pero onde un membro do par aparece s\u00f3, converxe cara ao segundo, mesmo ata o punto de ser case id\u00e9ntico a el nalg\u00fans caracteres.\u201d\nExemplos.\nA\u00ednda que se realizaron estudos sobre desprazamento de car\u00e1cter en moitos taxons, uns poucos grupos contribu\u00edron desproporcionadamente ao noso co\u00f1ecemento deste principio, que foron: os mam\u00edferos carn\u00edvoros, os pimp\u00edns das illas Gal\u00e1pagos, os lagartos \"Anolis\" de illas, os peixes espi\u00f1entos (gasterosteoideos) e os caracois.\nNa explicci\u00f3n inicial do deprazamento de car\u00e1cter, moitos dos exemplos que se describiron como evidencias potenciais do desprazamento de car\u00e1cter eran observaci\u00f3ns entre m\u00faltiples pares de especies de aves. Entre estes estaban os s\u00edtidos de Asia, os melif\u00e1xidos australianos do x\u00e9nero \"Myzantha\", os papagaios australianos, as pardelas das illas de Cabo Verde, os \"flycatchers\" do arquip\u00e9lago de Bismarck e, moi especialmente os, pimp\u00edns de Darwin das Gal\u00e1pagos. Lack (1947) encontrou que cando d\u00faas especies de \"Geospiza fortis\" e \"G. fuliginosa\" aparec\u00edan xuntas nunha illa grande, pod\u00edan distinguirse inequivocamente polo tama\u00f1o do seu peteiro. Por\u00e9n, cando ambas aparec\u00edan nunha illa pequena o tama\u00f1o do peteiro era de tama\u00f1o intermedio en ambas.\nOs lagartos do x\u00e9nero \"Anolis\" das illas do Caribe tam\u00e9n foron suxeito de numerosos estudos para investigar o papel da competencia e o desprazamento de car\u00e1cter na estrutura da comunidade (por exemplo, Losos 1990). As illas das Antillas Menores s\u00f3 poden manter especies de \"Anolis\" de diferentes tama\u00f1os, e explorouse e debateuse a importancia relativa do desprazamento de car\u00e1cter fronte ao tama\u00f1o na colonizaci\u00f3n para determinar o \u00e9xito dunha invasi\u00f3n.\nOs peixes espi\u00f1entos (\"Gasterosteus\" spp.) en lagos post-glaciais no oeste do Canad\u00e1 contribu\u00edron significativamente \u00e1s recentes investigaci\u00f3ns sobre desprazamento de car\u00e1cter (por exemplo, Schluter 1993, Schluter 1995). Ambas as observaci\u00f3ns das poboaci\u00f3ns naturais e experimentos manipulativos mostraron que cando d\u00faas especies que evolucionaron recentemente aparec\u00edan nun mesmo lago, eran selaccionadas d\u00faas morfolox\u00edas: unha forma limn\u00e9tica que se alimentaba en augas abertas e unha forma b\u00e9ntica que se alimentaba no fondo do lago. Difer\u00edan en tama\u00f1o, forma e no n\u00famero e lonxitude das branquiespi\u00f1as dos arcos branquiais, todo o cal estaba relacionado coa diverxencia na s\u00faa dieta. Os h\u00edbridos entre estas d\u00faas formas sufr\u00edan unha selecci\u00f3n en contra. Cando s\u00f3 unha das especies habitaba un lago, estes peixes mostraban unha morfolox\u00eda intermedia. Estudos noutras especies de peixes indicaron patr\u00f3ns similares de selecci\u00f3n de morfolox\u00edas b\u00e9nticas e limn\u00e9ticas, o cal pode tam\u00e9n levar a unha especiaci\u00f3n simp\u00e1trica (por exemplo, Barluenga et al. 2006).\nAs p\u00edntegas dos Apalaches \"Plethodon hoffmani\" e \"P. cinereus\" non mostran diferenzas tr\u00f3ficas, morfol\u00f3xicas ou de uso de recursos entre poboaci\u00f3ns alop\u00e1tricas; mais cando as especies aparec\u00edan en simpatr\u00eda, mostraban diferenciaci\u00f3n morfol\u00f3xica que estaba asociada coa segregaci\u00f3n no tama\u00f1o das presas. Onde estas d\u00faas especies aparec\u00edan xuntas, \"P. hoffmani\" ti\u00f1a unha mand\u00edbula que se pechaba rapidamente necesaria para capturar grandes presas, e \"P. cinereus\" ti\u00f1a unha mand\u00edbula m\u00e1is forte pero que se pechaba m\u00e1is lentamente para capturar presas m\u00e1is pequenas. Outros estudos atoparon que especies de p\u00edntegas do x\u00e9nero \"Plethodon\" mostraban desprazamento de car\u00e1cter morfol\u00f3xico entre d\u00faas especies debido \u00e1 interacci\u00f3n agresiva entre elas e non \u00e1 explotaci\u00f3n de diferentes recursos alimenticios..\nXeralmente ac\u00e9ptase que as especies estreitamente relacionadas \u00e9 m\u00e1is probable que compitan que as especies que te\u00f1en un parentesco m\u00e1is distante, polo que moitos investigadores estudan o desprazamento de car\u00e1cter entre conx\u00e9neres. A\u00ednda que o desprazamento de car\u00e1cter foi discutido orixinalmente no contexto de especies moi estreitamente emparentadas, as probas suxiren que mesmo as interacci\u00f3ns entre especies emparentadas distantemente poden orixinar un desprazamento de car\u00e1cter. Pimp\u00edns e abellas das illas Gal\u00e1pagos poden proporcionar un exemplo interesante.. D\u00faas especies de pimp\u00edns (\"Geospiza fuliginosa\" e \"G. difficilis\") explotan m\u00e1is n\u00e9ctar floral en illas nas que a especie de abella carpinteira \"Xylocopa darwini\" est\u00e1 ausente, que nas illas nas que viven ditas abellas. Os pimp\u00edns individuais que colleitan n\u00e9ctar son m\u00e1is pequenos que os seus conespec\u00edficos que non o fan.\nAs especies introducidas tam\u00e9n serviron para estudar recentes \u201cexperimentos naturais\u201d nos que se investigou o rapidamente que un desprazamento de car\u00e1cter pode afectar ao cambio evolutivo. Cando o vis\u00f3n americano (\"Mustela vison\") foi introducido no nord\u00e9s de Belar\u00fas, o vis\u00f3n europeo nativo (\"Mustela lutreola\") aumentou o seu tama\u00f1o, e o vis\u00f3n introducido diminu\u00eduno. Este desprazamento foi observado nun estudo que durou dez anos, demostrando que a competici\u00f3n pode levar a un cambio evolutivo r\u00e1pido.\nDesenvolvemento conceptual.\nBrown e Wilson sinalaron en 1956 que: \u201cO desprazamento de car\u00e1cter \u00e9 a situaci\u00f3n na cal, cando d\u00faas especies animais se solapan xeograficamente, as diferenzas entre elas son acentuadas na zona de simpatr\u00eda e debilitadas ou perdidas de vez nas partes das s\u00faas \u00e1reas de distribuci\u00f3n f\u00f3ra desa zona\u201d.. A\u00ednda que o termo \u201cdesprazamento de car\u00e1cter ecol\u00f3xico\u201d apareceu por primeira vez na literatura cient\u00edfica en 1956, a idea ten ra\u00edces anteriores. Por exemplo, Joseph Grinnell, no seu cl\u00e1sico artigo no que estableceu o concepto de nicho ecol\u00f3xico (1917), sinalou: \u201c\u00c9, por suposto, axiom\u00e1tico que ningunha de d\u00faas especies que se estableceron regularmente nunha soa fauna te\u00f1en exactamente os mesmos requirimentos de nicho.\u201d A existencia do desprazamento de car\u00e1cter \u00e9 unha proba de que as d\u00faas especies non se solapan completamente nos seus requirimentos de nicho.\nDespois da popularizaci\u00f3n do concepto, o desprazamento de car\u00e1cter foi considerado unha importante forza na estruturaci\u00f3n das comunidades ecol\u00f3xicas, e os bi\u00f3logos identificaron numerosos exemplos. Por\u00e9n, no per\u00edodo entre finais da d\u00e9cada de 1970 e a de 1980, o papel da competencia e o desprazamento de car\u00e1cter na estruturaci\u00f3n das comunidades foi cuestionado e a s\u00faa importancia foi diminu\u00edda grandemente. Moitos encontraron que os primeiros exemplos eran pouco convincentes e suxeriron que eran fen\u00f3menos raros. As cr\u00edticas aos primeiros estudos inclu\u00edan a falta de rigor nas an\u00e1lises estat\u00edsticas e o uso de caracteres mal razoados. Ademais, a teor\u00eda parec\u00eda indicar que as condici\u00f3ns que permit\u00edan que ocorrese o desprazamento de car\u00e1cter eran limitadas.. este escrutinio axudou a motivar avances metodol\u00f3xicos e te\u00f3ricos e tam\u00e9n o desenvolvemento dun marco m\u00e1is rigoroso para comprobar o desprazamento de car\u00e1cter.\nDesenvolv\u00e9ronse seis criterios para establecer o desprazamento de car\u00e1cter como o mecanismo que explica as difeenzas entre especies simp\u00e1tricas. Estes incl\u00faen: (1) as diferenzas entre os taxons simp\u00e1tricos son maiores que o esperado por azar; (2) as diferenzas no estado do car\u00e1cter est\u00e1n relacionadas con difeenzas no uso de recursos; (3) os recursos son limitantes, e a competici\u00f3n interespec\u00edfica por eses recursos \u00e9 unha funci\u00f3n da similitude de car\u00e1cter; (4) a distribuci\u00f3n de recursos \u00e9 a mesma en simpatr\u00eda e en alopatr\u00eda de modo que as diferenzas nos estados do car\u00e1cter non se deben a diferenzas na dispo\u00f1ibilidade de recursos; (5) as diferenzas deberon evolucionar in situ; (6) as diferenzas deben estar baseadas xeneticamente. Para comprobar rigorosamente estes criterios c\u00f3mpre unha estratexia sint\u00e9tica, combinando \u00e1reas de investigaci\u00f3n como a ecolox\u00eda da comunidade, morfolox\u00eda funcional, adaptaci\u00f3n, xen\u00e9tica cuantitativa e sistem\u00e1tica filoxen\u00e9tica. A\u00ednda que satisfacer os seis criterios nun s\u00f3 estudo de desprazamento de car\u00e1cter non adoita ser factible, estes proporcionan o contexto necesario para a investigaci\u00f3n do desprazamento de car\u00e1cter.\nO desprazamento de car\u00e1cter foi sinalado como o principal factor que infl\u00fae no tama\u00f1o do peteiro entre os pimp\u00edns localizados nas illas Gal\u00e1pagos e Hawai."}
{"id": "345007", "revid": "1131", "url": "https://gl.wikipedia.org/wiki?curid=345007", "title": "La Pola, \u1e36\u1e37ena", "text": "La Pola (en castel\u00e1n: \"Pola de Lena\") \u00e9 a parroquia m\u00e1is grande do concello de \u1e36\u1e37ena, no Principado de Asturias, e unha vila da devandita parroquia. A vila \u00e9 a capital do concello de \u1e36\u1e37ena. Segundo o INE en 2014 ti\u00f1a cunha poboaci\u00f3n \u00e9 de 8682 habitantes, polo que \u00e9 duod\u00e9cima poboaci\u00f3n de Asturias.\nA vila foi fundada en 1266 por Afonso X o Sabio, como lugar de paso entre Oviedo e Le\u00f3n, e na actualidade pos\u00fae, grazas \u00e1s s\u00faas boas comunicaci\u00f3ns con outros n\u00facleos de poboaci\u00f3n asturianos, un claro car\u00e1cter de cidade residencial."}
{"id": "345010", "revid": "10599", "url": "https://gl.wikipedia.org/wiki?curid=345010", "title": "Pola de Lena", "text": ""}
{"id": "345011", "revid": "1131", "url": "https://gl.wikipedia.org/wiki?curid=345011", "title": "La Pola Llaviana", "text": "La Pola Llaviana (en castel\u00e1n e cooficialmente: \"Pola de Laviana\") \u00e9 a parroquia m\u00e1is poboada do concello de Llaviana, en Asturias, e un lugar da devandita parroquia, situada no val do Nal\u00f3n.\nO lugar de La Pola Llaviana \u00e9 a capital do concello, est\u00e1 situado a unha altitude de 290 m e at\u00f3pase unha distancia de 33\u00a0km de Oviedo, a capital do Principado.\nA extensi\u00f3n da parroquia \u00e9 de 9,8\u00a0km\u00b2 e a s\u00faa poboaci\u00f3n era de 9.106 habitantes en 2011."}
{"id": "345014", "revid": "10599", "url": "https://gl.wikipedia.org/wiki?curid=345014", "title": "Pola de Laviana", "text": ""}
{"id": "345016", "revid": "1131", "url": "https://gl.wikipedia.org/wiki?curid=345016", "title": "O Sobral", "text": ""}
{"id": "345017", "revid": "1131", "url": "https://gl.wikipedia.org/wiki?curid=345017", "title": "Calle Ur\u00eda", "text": "A Calle Ur\u00eda \u00e9 a principal arteria comercial da cidade de Oviedo, en Asturias. Toma o seu nome do pol\u00edtico Jos\u00e9 Francisco Ur\u00eda y Riego.\nHistoria.\nA r\u00faa foi proxectada coa intenci\u00f3n de unir o centro urbano coa estaci\u00f3n do Norte. Foi dese\u00f1ada polo enxe\u00f1eiro Salustio Gonz\u00e1lez Regueral, cuxo proxecto foi aprobado polo concello o 12 de novembro de 1868. Constru\u00eduse en dous tramos, o primeiro terminouse en 1874 entre a estaci\u00f3n e o campo de San Francisco e o segundo entre este parque e r\u00faa Rosal terminouse en 1880. Para terminar este \u00faltimo tramo foi necesario derrubar en 1879, e tras unha feroz pol\u00e9mica, o soado Carbay\u00f3n de Oviedo, situado preto da Escandalera, onde hoxe l\u00e9mbrao unha placa.\nEn 1918, conclu\u00edndo a primeira guerra mundial, o concello considerou oportuno cambiar o nome da r\u00faa polo de Avenida de Francia para render homenaxe \u00e1s potencias ga\u00f1adoras da guerra. Con todo, todas as forzas da cidade opux\u00e9ronse a este cambio e o propio concello rectificou da s\u00faa decisi\u00f3n unha semana despois.\nEn 1957 realizouse un ensanche da v\u00eda co que se perderon innumerables edificios que foran constru\u00eddos nese per\u00edodo.\nPercorrido.\nA r\u00faa est\u00e9ndese desde Fruela ata a Estaci\u00f3n do Norte. Ata o cruzamento coa r\u00faa Jovellanos, linda coa praza da Escandalera, polo seu costado dereito. Na parte esquerda, a beirarr\u00faa conf\u00fandese co Paseo dos \u00c1lamos ata a esquina coa r\u00faa Toreno.\nEntre os seus edificios destacan:"}
{"id": "345019", "revid": "89787", "url": "https://gl.wikipedia.org/wiki?curid=345019", "title": "Pelerinaxes I", "text": "Pelerinaxes I \u00e9 un libro de viaxes escrito por Ram\u00f3n Otero Pedrayo, con pr\u00f3logo e debuxos de Vicente Risco, editado por vez primeira en setembro de 1929 pola Editorial N\u00f3s.\nCaracter\u00edsticas.\nO libro conta a viaxe realizada por Otero Pedrayo (que na altura contaba con 39 anos de idade), Vicente Risco (ti\u00f1a 42 anos) e Xos\u00e9 Ram\u00f3n Fern\u00e1ndez-Oxea (31 anos) en xullo de 1927, desde Ourense at\u00e9 Santo Andr\u00e9 de Teixido. O texto incl\u00fae un pr\u00f3logo de Vicente Risco, no que explica que a viaxe se debe ao interese por co\u00f1ecer a s\u00faa terra a p\u00e9, sen facelo como turistas nin en veh\u00edculos motorizados, e tam\u00e9n con prop\u00f3sito cient\u00edfico, ao recadar co\u00f1ecementos de xeograf\u00eda, etnograf\u00eda e sociolox\u00eda galega.\nO texto combina a erudici\u00f3n po\u00e9tica de Otero \u00e1 hora de describir a paisaxe, coa fina iron\u00eda e o talento art\u00edstico de Risco.\nViaxe.\nA viaxe comeza o luns 4 de xullo na praza do Ferro de Ourense, preto da r\u00faa da Paz onde naceran e viv\u00edan Risco e Pedrayo. Cruzan o Mi\u00f1o pola ponte Nova e seguen a estrada de Santiago de Compostela. Collen o Cami\u00f1o Real at\u00e9 Cudeiro e logo a estrada por Sobral e Gustei. Seguen cara a Cambeo e O Empalme da estrada de Santiago de Compostela coa de Lugo, onde toman a parva. Contin\u00faan cara a Re\u00e1degos e A Pena, onde estaba a vella casa consistorial de Vilamar\u00edn, e pouco despois deixan a estrada e toman os cami\u00f1os que descenden o val do Barbanti\u00f1o, cara a Le\u00f3n e O R\u00edo. Xantan nunha pousada de Pazos, e pola tarde seguen polas Lamas de Aguada, Trasar de Sabugueiro e Trasar de Carballo, at\u00e9 chegaren a Viana.\n\u00d3 d\u00eda seguinte saen por Axulfe e Comezo cara a Riaz\u00f3n e Nuxilde, onde se acollen nun forno. Seguen por Penasill\u00e1s e San Cristovo at\u00e9 a estrada de Chantada a Rodeiro (a posterior C-533, actual LU-213), e van xantar a San Vicente (Argoz\u00f3n). Seguen por Xestoso, Campos e Sus\u00e1 at\u00e9 Cerdeda, e despois atravesan Cal de Mourelle, Olveda, Pereiras, Amoexa e Caira. Finalmente chegan at\u00e9 Casa de Naia e Monterroso, onde Otero comp\u00f3n unha oda ao xam\u00f3n. Dormen no hotel Palace. O m\u00e9rcores 6 visitan a vila e a igrexa de Esporiz, sobre a que Ben-Cho-Shey fai un artigo para a revista \"C\u00e9ltiga\" que aparece inclu\u00eddo no texto. Pola tarde saen cara a Palas de Rei, onde os acolle o boticario Avelino Garc\u00eda Armesto.\nO d\u00eda 7 collen o autob\u00fas Castromil at\u00e9 Lugo. Al\u00ed re\u00fanense con Evaristo Correa Calder\u00f3n, e xantan no mes\u00f3n Santa Comba con el e outros amigos. Despois de facer sobremesa no Circo das Artes retoman a ruta cara a Outeiro de Rei e R\u00e1bade, onde dormen. O venres 8 de xullo xantan bacallau no mes\u00f3n de Gaibor, e \u00e1s catro da tarde chegan a Vilalba, onde os agarda Antonio Noriega Varela.\nO s\u00e1bado 9 de xullo Noriega acomp\u00e1\u00f1aos un pedazo pola estrada das Pontes de Garc\u00eda Rodr\u00edguez. Xantan no mes\u00f3n de Candamil, onde Risco cura as vinchocas de Otero. O domingo pola ma\u00f1\u00e1 Risco e Fern\u00e1ndez-Oxea queren seguir cami\u00f1ando cara a Ortigueira, e Otero Pedrayo vai at\u00e9 al\u00f3 nun veh\u00edculo. Naquela vila ti\u00f1an previsto ofrecer unha conferencia galeguista, mais finalmente non sa\u00edu adiante.\nO luns 11 de xullo (festividade de san Bieito de Nursia) cruzan a r\u00eda en barca motora at\u00e9 Mera, onde agardan por eles varios amigos que os acompa\u00f1an no tramo final. Otero Pedrayo non pode cami\u00f1ar e vai de a cabalo nun faco. Na reitor\u00eda de Santo Andr\u00e9 toman caf\u00e9 e fuman co crego, Andr\u00e9s Miragaya. Finalmente dir\u00edxense cara a Cari\u00f1o para iniciar o cami\u00f1o de volta.\nO martes 12 xantan en Cari\u00f1o cos amigos que os acompa\u00f1aron e mais co crego da vila. Despois collen un auto at\u00e9 Viveiro, onde sa\u00fadan a Ram\u00f3n Villar Ponte. Logo contin\u00faan en auto at\u00e9 Mondo\u00f1edo, Vilalba e Lugo, e desde al\u00ed van en tren at\u00e9 Monforte de Lemos e Ourense.\nEdici\u00f3ns e obras relacionadas.\nO libro apareceu publicado por editado pola Editorial N\u00f3s en setembro de 1929. En 1993 Edici\u00f3s do Castro fixo unha edici\u00f3n facsimilar, e en xu\u00f1o de 2017 foi publicado de novo por Editorial Galaxia.\nA ra\u00edz da viaxe outras persoas fixeron o mesmo percorrido e a cr\u00f3nica correspondente. En 1984 os xornalistas Valent\u00edn Gonz\u00e1lez Carrera e Miguel Losada foron con dous amigos, e escribiron o libro \"Viaje al fin de los mundos\" (Deputaci\u00f3n da Coru\u00f1a, 1987). En 1988, co gallo do 100 aniversario do nacemento de Otero Pedrayo, os bi\u00f3logos Rodrigo P\u00e9rez Pintos, Pura Marcet Miramontes e Fernando Sedano fixeron a ruta, que deu p\u00e9 no \"Atl\u00e1ntico Diario\" ao texto \"Paseo por un pa\u00eds arrasado\".\nEn 2015 Santiago Lamas e Alfonso Mato ga\u00f1aron o Premio Ram\u00f3n Pi\u00f1eiro de Ensaio coa obra \"De cami\u00f1os, viaxeiros e cami\u00f1antes. Peregrinos de n\u00f3s ao cabo do mundo\". Neste texto analizan o libro de Otero Pedrayo e comparan o itinerario con outras obras literarias sobre viaxes, peregrinaci\u00f3ns e rutas tur\u00edsticas.\nEn 2016 editouse o filme \"Pelerinaxes\", dirixido por Simone Saibene e interpretado por Carmen M\u00e9ndez, Alfonso M\u00edguez, Isabel Risco e Ruth Sabucedo. Luz\u00eda, unha investigadora licenciada en audiovisuais, percorre as oito etapas do cami\u00f1o entre Ourense e Santo Andr\u00e9 de Teixido para rematar un proxecto audiovisual iniciado na universidade xunto cun compa\u00f1eiro, finado anos atr\u00e1s nun accidente."}
{"id": "345020", "revid": "89787", "url": "https://gl.wikipedia.org/wiki?curid=345020", "title": "Apareamento selectivo", "text": "O apareamento selectivo (\"assortative mating\") \u00e9 un patr\u00f3n de apareamento e unha forma de selecci\u00f3n sexual na cal os individuos con xenotipos e/ou fenotipos similares se aparean entre si con m\u00e1is frecuencia da que ser\u00eda de esperar nun patr\u00f3n de apareamento aleatorio. Exemplos de fenotipos similares son, entre outros, o tama\u00f1o corporal, a cor da pel/pigmentaci\u00f3n, e a idade. O apareamento selectivo, tam\u00e9n denominado apareamento selectivo positivo ou homogamia, pode incrementar as semellanzas xen\u00e9ticas dentro dunha familia. O apareamento selectivo pode ser contrastado co apareamento deselectivo (\"disassortative mating\", tam\u00e9n chamado apareamento selectivo negativo ou heterogamia) no cal os individuos con xenotipos e/ou fenotipos diferentes se aparean entre si m\u00e1is frecuentemente do que ser\u00eda de agardar por azar. O apareamento deselectivo reduce as semellanzas xen\u00e9ticas na familia. O apareamento selectivo positivo ocorre m\u00e1is frecuentemente que o negativo. En ambos os casos, debido ao patr\u00f3n de apareamento non aleatorio, hai unha desviaci\u00f3n do principio de Hardy\u2013Weinberg.\nCausas.\nPropux\u00e9ronse varias hip\u00f3teses para explicar o fen\u00f3meno do apareamento selectivo. O apareamento selectivo evolucionou a partir da combinaci\u00f3n de diferentes factores, os cales var\u00edan en diferentes especies.\nO apareamento selectivo con respecto ao tama\u00f1o corporal pode orixinarse como consecuencia da competici\u00f3n intrasexual. Nalgunhas especies, o tama\u00f1o est\u00e1 correlacionado coa fecundidade nas femias. Por tanto, os machos elixen aparearse con grandes femias, e os machos m\u00e1is grandes derrotan aos m\u00e1is pequenos no cortexo das femias m\u00e1is grandes. Exemplos de especies que mostran este tipo de apareamento selectivo son a ara\u00f1a salt\u00edcida \"Phidippus clarus\" e o escaravello crisom\u00e9lido \"Diaprepes abbreviatus\". Noutros casos, as femias m\u00e1is grandes est\u00e1n mellor equipadas para resistir os intentos de cortexo dos machos, e s\u00f3 os machos m\u00e1is grandes poden aparearse con elas.\nO apareamento selectivo pode, \u00e1s veces, orixinarse como consecuencia da competici\u00f3n social. Os trazos en certos individuos poden indicar a capacidade competitiva que lles permite ocupar os mellores territorios. Os individuos con trazos similares que ocupan territorios similares \u00e9 m\u00e1is probable que se apareen entre si. Neste escenario, o apareameno selectivo non se orixina necesariamente ao azar, sen\u00f3n pola proximidade. Isto foi detectado no paxaro \"Sialia mexicana\" a\u00ednda que non hai probas definitivas de que este \u00e9 o principal factor que ten como resultado o apareamento selectivo dependente da cor da plumaxe nesta especie. Diferentes factores poden aplicarse simultaneamente como resultado do apareamento selectivo en calquera especie dada.\nEn animais non humanos.\nO apareamento selectivo en animais foi observado con respecto ao tama\u00f1o corporal e a cor. O apareamento selectivo relacionado co tama\u00f1o \u00e9 frecuencte en moitas especies de vertebrados e invertebrados. \nAtopouse en hermafroditas simult\u00e1neos como os caracois terrestres \"Bradybaena pellucida\". Unha raz\u00f3n da s\u00faa aparici\u00f3n pode ser a intromisi\u00f3n rec\u00edproca (\u00e9 dicir, ambos os individuos proporcionan tanto gametos masculinos coma femininos durante un s\u00f3 apareamento) que ocorre nesta especie. Por tanto, os individuos con similar tama\u00f1o corporal empar\u00e9llanse para facilitar o intercambio. Ademais, s\u00e1bese que os individuos m\u00e1is grandes nesas especies hermafroditas producen m\u00e1is ovos, polo que a elecci\u00f3n do apareamento mutuo \u00e9 outro factor que leva ao apareamento selectivo nesta especie.\nProbas dun apareamento selectivo dependente do tama\u00f1o tam\u00e9n se atoparon no caracol de mangleiral, \"Littoraria ardouiniana\" e no sapo com\u00fan xapon\u00e9s \"Bufo japonicus\".\nO segundo tipo com\u00fan de apareamento selectivo prod\u00facese con respecto \u00e1 coloracion. Este tipo de apareamento selectivo \u00e9 m\u00e1is com\u00fan en especies de paxaros socialmente mon\u00f3gamos como os t\u00fardidos \"Sialia sialis\" e \"Sialia mexicana\". En ambas as especies os machos de cores m\u00e1is brillantes apar\u00e9anse coas femias de cores m\u00e1is brillantes, e os individuos de cores menos brillantes apar\u00e9anse entre si. Os \"S. sialis\" tam\u00e9n se aparean selectivamente por agresi\u00f3n territorial debido \u00e1 feroz competici\u00f3n por un n\u00famero limitado de sitios de nidaci\u00f3n coas anduri\u00f1as da especie \"Tachycineta bicolor\". Dous individos, macho e femia, moi agresivos est\u00e1n mellor equipados para protexer os seus ni\u00f1os, favorecendo o apareamento selectivo entre eses individuos.\nO apareamento selectivo con respecto a dous morfos de cor com\u00fans: con raias e sen raias tam\u00e9n existen nunha poboaci\u00f3n polim\u00f3rfica das salamandras \"Plethodon cinereus\".\nO apareamento selectivo tam\u00e9n se encontra en moitas especies socialmente mon\u00f3gamas de aves. As especies mon\u00f3gamas adoitan estar implicadas en coidados biparentais \u00e1s s\u00faas cr\u00edas. Como os machos est\u00e1n investindo o mesmo que as femias na descendencia, esp\u00e9rase que ambos os x\u00e9neros mostren elecci\u00f3n de apareamento, un fen\u00f3meno denominado elecci\u00f3n de apareamento mutuo. A elecci\u00f3n de apareamento mutuo ocorre cando tanto machos coma femias est\u00e1n procurando unha parella que maximice a s\u00faa fitness. En aves, a ornamentaci\u00f3n da femia e o macho pode indicar unha condici\u00f3n globalmene mellor e/ou tales individuos poden ter mellores xenes, e/ou poden ser proxenitores m\u00e1is axeitados.\nEn humanos.\nO emparellamento selectivo en humanos foi amplamente observado e estudado. En 1903 Pearson e colegas informaron que hab\u00eda fortes correlaci\u00f3ns en altura, envergadura de brazos, e lonxitude do antebrazo esquerdo entre maridos e esposas nun estudo de 1000 parellas. O apareamento selectivo con respecto \u00e1 aparencia non finaliza aqu\u00ed. Os homes prefiren as caras das mulleres que se parecen \u00e1 s\u00faa propia cara cando se lle proporcionan imaxes de tres mulleres, cunha dasa imaxes modificada que representa a s\u00faa propia face (Kocsor F., 2011). Por\u00e9n, o mesmo resultado non se aplica cando as mulleres seleccionan rostros de homes.\nAdemais da aparencia f\u00edsica, o emarellamento selectivo en humanos ocorre nun amplo conxunto de trazos. Estes incl\u00faen as caracter\u00edsticas socio-econ\u00f3micas, educativas, actitudes relixiosas e pol\u00edticas, raciais e \u00e9tnicas, culturais, a personalidade, psicol\u00f3xicas e trastornos mentais. De feito, atop\u00e1ronse probas de apareamento selectivbo con respecto ao altru\u00edsmo. As parellas mostran semellanzas en canto \u00e1 s\u00faa contribuci\u00f3n \u00e1 mellora social e caridade, e isto pode ser atrribu\u00eddo \u00e1 elecci\u00f3n de parella baseada na xenerosidade e non na converxencia fenot\u00edpica (A. Tognetti, 2014). Greenwood et al (2015) indicaron que as parellas se escoll\u00edan segundo os niveis de educiaci\u00f3n e que esta tendencia se incrementou co tempo.\nO emparellamento selectivo baseado en similitudes xen\u00f3micas xoga un papel nos matrimonios humanos segundo estudos feitos nos Estados Unidos. As esposas son m\u00e1is xeneticamente semellantes aos esposos que individuos escollidos aleatoriamente. A probabilidade de matrimonio increm\u00e9ntase en aproximadamente un 15% por cada incremento na semellanza xen\u00e9tica de 1-SD. Por\u00e9n, alg\u00fans investigadores argumentan que este emparellamento selectivo \u00e9 causado simplemente por estratificaci\u00f3n da poboaci\u00f3n (o feito de que \u00e9 m\u00e1is probable que a xente case dentro de subgrupos \u00e9tnicos como os suecoamericanos).\nAo mesmo tempo, os individuos mostran emparellamento deselectivo para xenes da rexi\u00f3n do complexo maior de histocompatibilidade (CMH) do cromosoma 6. Os individuos s\u00e9ntense m\u00e1is atra\u00eddos por cheiros dos individuos que son xeneticamente diferentes nesta rexi\u00f3n. Isto promove a heterocigose dos CMH nos nenos, fac\u00e9ndoos menos vulnerables aos pat\u00f3xenos. Ademais dos humanos, o apareamento deselectivo con respecto da rexi\u00f3n codificante do CMH foi moi estudado nos ratos, e tam\u00e9n se informou que ocorre en peixes (Raphaelle Chaix, 2008).\nEfectos.\nO apareamento selectivo ten consecuencias reprodutoras. O apareamento selectivo positivo incrementa a semellanza xen\u00e9tica dentro dunha familia, mentres que o apareamento selectivo negativo realiza o efecto contrario. Poden empregarse ambas as estratexias polos individuos das especies dependendo de que estratexia maximice a fitness e permita que os individuos transmitan un m\u00e1ximo dos seus xenes \u00e1 seguinte xeraci\u00f3n. Por exemplo, no caso dos paxaros \"Siala sialis\", o apaeamento selectivo por agresi\u00f3n teritorial incrementa a probabilidade de que os proxenitores obte\u00f1an e aseguren un sitio de nidaci\u00f3n para a s\u00faa descendencia. Isto \u00e1 s\u00faa vez incrementa a probabilidade de supervivencia da descendencia e consecuentemente a fitness dos individuos. En aves cuxa coloraci\u00f3n representa un bo estado de sa\u00fade e fecundidade, o apareamento selectivo positivo para a cor incrementa as posibilidades de que se transmitan os xenes e de que a descendencia estea en boas condici\u00f3ns. Ademais, o apareamento selectivo positivo por trazos de comportamento permite unha maior eficacia de comunicaci\u00f3n entre os individuos e estes poden cooperar mellor para criar os fillos.\nPor outra parte, o apareamento entre individuos de xenotipos que son moi similares permite a acumulaci\u00f3n de alelos recesivos dani\u00f1os, que poden facer diminu\u00edr a fitness. Este apareamento entre individuos similares xeneticamente denom\u00ednase endogamia, o cal pode ter como resultado a emerxencia de doenzas xen\u00e9ticas autos\u00f3micas recesivas. Ademais, o apareamento selectivo por agresi\u00f3n en aves pode levar a un coidado parental inadecuado dos fillos. Unha estratexia alternativa pode ser o apareamento deselectivo, no cal un individuo \u00e9 agresivo e garda o sitio de nidaci\u00f3n mentres que o outro individuo proporciona m\u00e1is alimento e coidados \u00e1s cr\u00edas. Esta divisi\u00f3n de labores incrementa as posibilidades de supervivencia da descendencia. Un exemplo cl\u00e1sico disto \u00e9 o caso do paxaro \"Zonotrichia albicollis\". Estes paxaros mostran dous morfos de cores, con raias brancas e con raias escuras. En ambos os x\u00e9neros, os paxaros de raias brancas son m\u00e1is agresivos e territoriais mentres que os paxaros de raias escuras se preocupan m\u00e1is de dar coidados parentais aos fillos. Por tanto, o apareamento deselectivo nestes paxaros permite unha divisi\u00f3n eficiente do traballo na crianza e protecci\u00f3n da descendencia.\nO apareamento selectivo positivo \u00e9 un elemento clave que conduce ao illamento reprodutivo dentro dunha especie, que \u00e1 s\u00faa vez pode ter como resultado a especiaci\u00f3n en simpatr\u00eda co tempo. A especiaci\u00f3n simp\u00e1trica def\u00ednese como a evoluci\u00f3n dunha nova especie sen illamento xeogr\u00e1fico. A especiaci\u00f3n por apareamento selectivo ocorreu, por exemplo, na rata-toupa cega do Oriente Pr\u00f3ximo (\"Spalax ehrenbergi\"), nas cic\u00e1didas, e no trade do millo europeo (\"Ostrinia nubilalis\")."}
{"id": "345021", "revid": "27155", "url": "https://gl.wikipedia.org/wiki?curid=345021", "title": "Emparellamento selectivo", "text": ""}
{"id": "345022", "revid": "12452", "url": "https://gl.wikipedia.org/wiki?curid=345022", "title": "Principio de Hardy\u2013Weinberg", "text": ""}
{"id": "345023", "revid": "1505", "url": "https://gl.wikipedia.org/wiki?curid=345023", "title": "Sangr\u00eda (hom\u00f3nimos)", "text": "O termo sangr\u00eda pode referirse a:"}
{"id": "345024", "revid": "1131", "url": "https://gl.wikipedia.org/wiki?curid=345024", "title": "O Cal da Abeleira", "text": ""}
{"id": "345025", "revid": "1131", "url": "https://gl.wikipedia.org/wiki?curid=345025", "title": "Cal da Pena", "text": ""}
{"id": "345026", "revid": "1131", "url": "https://gl.wikipedia.org/wiki?curid=345026", "title": "Cal da Ortiga", "text": ""}
{"id": "345027", "revid": "1131", "url": "https://gl.wikipedia.org/wiki?curid=345027", "title": "Cal de Abelleira", "text": ""}
{"id": "345028", "revid": "1131", "url": "https://gl.wikipedia.org/wiki?curid=345028", "title": "Cal de Gai\u00e1n", "text": ""}
{"id": "345029", "revid": "1131", "url": "https://gl.wikipedia.org/wiki?curid=345029", "title": "Cal de Moreiras", "text": ""}
{"id": "345030", "revid": "1131", "url": "https://gl.wikipedia.org/wiki?curid=345030", "title": "Cal de Mourelle", "text": "O top\u00f3nimo Cal de Mourelle pode referirse a:"}
{"id": "345031", "revid": "1131", "url": "https://gl.wikipedia.org/wiki?curid=345031", "title": "O Cal de Samede", "text": ""}
{"id": "345032", "revid": "1131", "url": "https://gl.wikipedia.org/wiki?curid=345032", "title": "O Cal do Espi\u00f1o", "text": ""}
{"id": "345033", "revid": "1131", "url": "https://gl.wikipedia.org/wiki?curid=345033", "title": "Cal do Pazo", "text": ""}
{"id": "345034", "revid": "1131", "url": "https://gl.wikipedia.org/wiki?curid=345034", "title": "O Cal do Rego", "text": ""}
{"id": "345035", "revid": "1131", "url": "https://gl.wikipedia.org/wiki?curid=345035", "title": "O Cal do Vilar", "text": ""}
{"id": "345036", "revid": "1131", "url": "https://gl.wikipedia.org/wiki?curid=345036", "title": "Calabreo", "text": ""}
{"id": "345037", "revid": "1131", "url": "https://gl.wikipedia.org/wiki?curid=345037", "title": "Caldagueiro", "text": ""}
{"id": "345038", "revid": "1131", "url": "https://gl.wikipedia.org/wiki?curid=345038", "title": "As Caldas", "text": ""}
{"id": "345039", "revid": "1131", "url": "https://gl.wikipedia.org/wiki?curid=345039", "title": "O Caldeir\u00f3n", "text": "O top\u00f3nimo galego O Caldeir\u00f3n pode referirse a:"}
{"id": "345040", "revid": "56817", "url": "https://gl.wikipedia.org/wiki?curid=345040", "title": "A Caldig\u00fcela", "text": "O top\u00f3nimo galego A Caldig\u00fcela pode referirse a:"}
{"id": "345041", "revid": "1131", "url": "https://gl.wikipedia.org/wiki?curid=345041", "title": "Calde", "text": ""}
{"id": "345042", "revid": "1131", "url": "https://gl.wikipedia.org/wiki?curid=345042", "title": "Caldesi\u00f1os", "text": ""}
{"id": "345043", "revid": "1131", "url": "https://gl.wikipedia.org/wiki?curid=345043", "title": "Caldoval", "text": "O top\u00f3nimo galego Caldoval pode referirse a:"}
{"id": "345044", "revid": "1131", "url": "https://gl.wikipedia.org/wiki?curid=345044", "title": "Caldraga", "text": ""}
{"id": "345047", "revid": "839", "url": "https://gl.wikipedia.org/wiki?curid=345047", "title": "Fouad Twal", "text": ""}
{"id": "345050", "revid": "5863", "url": "https://gl.wikipedia.org/wiki?curid=345050", "title": "Universidad de Buenos Aires", "text": ""}
{"id": "345051", "revid": "5863", "url": "https://gl.wikipedia.org/wiki?curid=345051", "title": "Buenos Aires (hom\u00f3nimos)", "text": "O top\u00f3nimo castel\u00e1n Buenos Aires pode referirse, entre outros lugares, a:"}
{"id": "345052", "revid": "1131", "url": "https://gl.wikipedia.org/wiki?curid=345052", "title": "Estaci\u00f3n de Alfaro", "text": "A estaci\u00f3n de Alfaro \u00e9 unha estaci\u00f3n de tren de Adif situada na localidade de Alfaro, na Rioxa. Ten servizos de longa e media Distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 5,2 da li\u00f1a f\u00e9rrea de ancho ib\u00e9rico que une Castej\u00f3n con Bilbao por Logro\u00f1o e Miranda de Ebro a 261 metros de altitude.\nHistoria.\nA estaci\u00f3n foi inaugurada o 30 de agosto de 1863 coa apertura do tramo Castej\u00f3n-Ordu\u00f1a da li\u00f1a f\u00e9rrea que pretend\u00eda unir Castej\u00f3n con Bilbao. As obras correron a cargo da Compa\u00f1\u00eda do Ferrocarril de Tudela a Bilbao creada en 1857. En 1865 a compa\u00f1\u00eda declarouse en suspensi\u00f3n de pagos por non poder superar as dificultades econ\u00f3micas derivadas do investimento realizado na construci\u00f3n da li\u00f1a e foi intervida polo Banco de Bilbao. En 1878, foi absorbida por Norte que mantivo a titularidade da estaci\u00f3n ata a nacionalizaci\u00f3n do ferrocarril en Espa\u00f1a en 1941 e a creaci\u00f3n de Renfe.\nDende o 31 de decembro de 2004 Renfe explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nSit\u00faase ao norte do n\u00facleo urbano ao final da avenida da V\u00eda. Como moitas das estaci\u00f3ns deste tramo non conserva o seu edificio orixinal xa que foi substitu\u00eddo por un de corte funcional de planta rectangular e d\u00faas alturas usado como vivenda no seu parte superior. Disp\u00f3n de d\u00faas v\u00edas principais (v\u00edas 1 e 2) e unha derivada (v\u00eda 4). Todas dispo\u00f1en de acceso a plataforma, ben a trav\u00e9s da plataforma lateral ben a trav\u00e9s da plataforma central a cal disp\u00f3n dunha marquesi\u00f1a met\u00e1lica para protexer aos viaxeiros. Os cambios dun a outro se realizan a nivel. No exterior existe un aparcadoiro habilitado.\nServizos ferroviarios.\nLonga distancia.\n\"Actualizado a 6 de xullo de 2016.\"\nMedia distancia.\n\"Actualizados a 6 de xullo de 2016.\""}
{"id": "345054", "revid": "1131", "url": "https://gl.wikipedia.org/wiki?curid=345054", "title": "Estaci\u00f3n de Calahorra", "text": "A estaci\u00f3n de Calahorra \u00e9 unha estaci\u00f3n de tren de Adif situada na localidade de Calahorra, na Rioxa. Ten servizos de longa e media Distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 27,7 da li\u00f1a f\u00e9rrea de ancho ib\u00e9rico que une Castej\u00f3n con Bilbao por Logro\u00f1o e Miranda de Ebro a 324 metros de altitude.\nHistoria.\nA estaci\u00f3n foi inaugurada o 30 de agosto de 1863 coa apertura do tramo Castej\u00f3n-Ordu\u00f1a da li\u00f1a f\u00e9rrea que pretend\u00eda unir Castej\u00f3n con Bilbao. As obras correron a cargo da Compa\u00f1\u00eda do Ferrocarril de Tudela a Bilbao creada en 1857. En 1865 a compa\u00f1\u00eda declarouse en suspensi\u00f3n de pagos por non poder superar as dificultades econ\u00f3micas derivadas do investimento realizado na construci\u00f3n da li\u00f1a e foi intervida polo Banco de Bilbao. En 1878, foi absorbida por Norte que mantivo a titularidade da estaci\u00f3n ata a nacionalizaci\u00f3n do ferrocarril en Espa\u00f1a en 1941 e a creaci\u00f3n de Renfe.\nDende o 31 de decembro de 2004 Renfe explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nSit\u00faase ao nord\u00e9s do n\u00facleo urbano. O seu edificio para viaxeiros, que non conserva o seu dese\u00f1o orixinal \u00e9 de base rectangular e d\u00faas alturas. Est\u00e1 constru\u00eddo con ladrillo visto e disp\u00f3n dunha marquesi\u00f1a met\u00e1lica encostada cubrindo parcialmente a plataforma principal. Disp\u00f3n de catro v\u00edas numeradas como v\u00edas 1, 2, 3, e 5. Todas dispo\u00f1en de acceso a plataforma, ben a trav\u00e9s da plataforma lateral ben a trav\u00e9s da plataforma central a cal disp\u00f3n dunha marquesi\u00f1a met\u00e1lica para protexer aos viaxeiros. Os cambios dun a outro real\u00edzanse a nivel.\nTen sala de espera, venda de billetes, aseos, alugueiro de coches, servizos bancarios, servizos postais e servizos adaptados \u00e1s persoas con discapacidade. No exterior existe un aparcadoiro habilitado.\nServizos ferroviarios.\nLonga distancia.\n\"Actualizado a 6 de xullo de 2016.\"\nMedia distancia.\n\"Actualizados a 6 de xullo de 2016.\""}
{"id": "345056", "revid": "1131", "url": "https://gl.wikipedia.org/wiki?curid=345056", "title": "Estaci\u00f3n de Haro", "text": "A estaci\u00f3n de Haro \u00e9 unha estaci\u00f3n de tren de Adif situada na localidade de Haro, na Rioxa. Ten servizos de longa e media Distancia operados por Renfe. Disp\u00f3n tam\u00e9n de instalaci\u00f3ns lox\u00edsticas usadas polos trens de mercador\u00edas.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 127,8 da li\u00f1a f\u00e9rrea de ancho ib\u00e9rico que une Castej\u00f3n con Bilbao por Logro\u00f1o e Miranda de Ebro a 452 metros de altitude.\nHistoria.\nA estaci\u00f3n foi inaugurada o 30 de agosto de 1863 coa apertura do tramo Castej\u00f3n-Ordu\u00f1a da li\u00f1a f\u00e9rrea que pretend\u00eda unir Castej\u00f3n con Bilbao. As obras correron a cargo da Compa\u00f1\u00eda do Ferrocarril de Tudela a Bilbao creada en 1857. En 1865 a compa\u00f1\u00eda declarouse en suspensi\u00f3n de pagos por non poder superar as dificultades econ\u00f3micas derivadas do investimento realizado na construci\u00f3n da li\u00f1a e foi intervida polo Banco de Bilbao. En 1878, foi absorbida por Norte que mantivo a titularidade da estaci\u00f3n ata a nacionalizaci\u00f3n do ferrocarril en Espa\u00f1a en 1941 e a creaci\u00f3n de Renfe.\nDende o 31 de decembro de 2004 Renfe explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nSit\u00faase no barrio das Bodegas. O edificio para viaxeiros \u00e9 unha ampla estrutura de base rectangular e d\u00faas alturas con disposici\u00f3n lateral \u00e1s v\u00edas. Disp\u00f3n dunha v\u00eda principal e de catro derivadas a\u00ednda que s\u00f3 dous acceden a unha plataforma lateral e a outra central. Ambas est\u00e1n protexidos parcialmente cunhas marquesi\u00f1as met\u00e1licas. Pos\u00fae outras catro v\u00edas m\u00e1is todas elas mortas, que derivan a unha zona de carga que disp\u00f3n dun peirao cuberto.\nServizos ferroviarios.\nLonga distancia.\n\"Actualizado a 6 de xullo de 2016.\"\nMedia distancia.\n\"Actualizados a 6 de xullo de 2016.\""}
{"id": "345059", "revid": "56817", "url": "https://gl.wikipedia.org/wiki?curid=345059", "title": "\u00c1lxebra multilinear", "text": "Na matem\u00e1tica, a \u00e1lxebra multilinear \u00e9 unha \u00e1rea de estudo que xeneraliza os m\u00e9todos da \u00e1lxebra linear. Os obxectos de estudo son os produtos tensoriais de espazos vectoriais e as transformaci\u00f3ns multilineares entre os espazos.\nNotaci\u00f3n.\nA \u00e1lxebra multilinear fai un uso intensivo da notaci\u00f3n multi\u00edndice. Unha notaci\u00f3n dese tipo representa as combinaci\u00f3ns lineares por un conxunto de dous ou m\u00e1is \u00edndices repetidos.\n_{j_1j_2...j_q}e_{i_1}\\otimes\\cdots\\otimes e_{i_p}\\otimes e^{j_1}\\otimes\\cdots\\otimes e^{j_q}&lt;/math&gt;\nTodo o anterior s\u00f3 foi considerando que o espazo vectorial \u00e9 de dimensi\u00f3n finita igual a \"n\".\nProduto tensorial.\nTendo dous espazos vectoriais \"V\", \"W\", con bases respectivas formula_15, formula_16 def\u00ednese o seu produto tensorial\n\u00e9 dicir o espazo vectorial xerado polos novos s\u00edmbolos \nPolo tanto se un obxecto \"X\" que pertence a formula_17 pode representarse como unha combinaci\u00f3n linear\ne que se abrevia como\nos \u00edndices repetidos \"s\" ou \"t\", indican, cada un, a suma.\nEsta definici\u00f3n \u00e9 absolutamente abstracta, pero dende o punto de vista alx\u00e9brico non hai ning\u00fan problema en explorar todas as posibilidades do produto tensorial. Xorde unha gran cantidade de espazos simplemente ao considerar un espazo vectorial \"V\" e o seu dual formula_18, obt\u00e9ndose os espazos:\nformula_19\nformula_20\nformula_21\nformula_22\nTodos eles de uso coti\u00e1n en xeometr\u00eda diferencial, xeometr\u00eda alx\u00e9brica, relatividade e outros campos.\nTensores e formas.\nSexa formula_23 xerado polos formula_24. Simbolizando con \nformula_25 a base do dual formula_26 calquera elemento de formula_27 escr\u00edbese da forma\nformula_28. Esta mesma expresi\u00f3n pode ser vista como unha funci\u00f3n bilinear\nsabiendo que \nformula_31 - kronecker.\nOutro de rango dous \u00e9 formula_32. Os elementos de aqu\u00ed vense como combinaci\u00f3ns lineares biindexadas formula_33."}
{"id": "345061", "revid": "47401", "url": "https://gl.wikipedia.org/wiki?curid=345061", "title": "\u00c1lxebra multilineal", "text": ""}
{"id": "345063", "revid": "5863", "url": "https://gl.wikipedia.org/wiki?curid=345063", "title": "Entre R\u00edos", "text": ""}
{"id": "345065", "revid": "1576", "url": "https://gl.wikipedia.org/wiki?curid=345065", "title": "Manuel Agudo Dur\u00e1n", "text": ""}
{"id": "345066", "revid": "89787", "url": "https://gl.wikipedia.org/wiki?curid=345066", "title": "Reloxo molecular", "text": "O reloxo molecular \u00e9 unha t\u00e9cnica que usa a taxa de mutaci\u00f3n das biomol\u00e9culas para deducir o tempo no pasado xeol\u00f3xico no que d\u00faas ou m\u00e1is formas de vida diverxiron. Os datos moleculares usados para tales c\u00e1lculos son xeralmente secuencias de nucle\u00f3tidos para o ADN ou secuencias de amino\u00e1cidos para as prote\u00ednas. O punto de referencia para determinar a taxa de mutaci\u00f3n \u00e9 o rexistro f\u00f3sil ou datos arqueol\u00f3xicos. O reloxo molecular foi comprobado primeiro en 1962 en variantes da prote\u00edna hemoglobina de varios animais, e \u00e9 usado frecuentemente en evoluci\u00f3n molecular para estimar os tempos de especiaci\u00f3n ou radiaci\u00f3n evolutiva. \u00c1s veces se lle chama reloxo x\u00e9nico ou reloxo evolutivo. O uso dos reloxos moleculares ten as s\u00faas limitaci\u00f3ns e a s\u00faa precisi\u00f3n para un uso xeral foi cuestionada.\nDescubrimento inicial e equidistancia xen\u00e9tica.\nA noci\u00f3n da existencia dun \"reloxo molecular\" atrib\u00faese a Emile Zuckerkandl e Linus Pauling que, en 1962, s decataron de que a cantidade de diferenzas en amino\u00e1cidos na hemoglobina entre diferentes li\u00f1axes cambiaba aproximadamente de forma linear co tempo, como se estimaba polas evidencias f\u00f3siles. Xeneralizaron esta observaci\u00f3n para afirmar que o grao de cambio evolutivo de cada prote\u00edna especificada era aproximadamente constante co tempo e nas diferentes li\u00f1axes de seres vivos (base\u00e1ndose na hip\u00f3tese do reloxo molecular).\nO fen\u00f3meno da equidistancia xen\u00e9tica foi detectado primeiro en 1963 por Emanuel Margoliash, quen escribiu: \"Parece que a cantidade de diferenzas en residuos entre o citocromo c de d\u00faas especies calquera est\u00e1 maiormente condicionado polo tempo que pasou desde que as li\u00f1as da evoluci\u00f3n que levan a esas d\u00faas especies diverxiron orixinalmente. Se isto \u00e9 correcto, o citocromo c de todos os mam\u00edferos deber\u00eda ser igualmente diferente do citocromo c de todas as aves. Como os peixes diverxiron do tronco principal da evoluci\u00f3n dos vertebrados antes que as aves ou mam\u00edferos, os citocromos c de mam\u00edferos e aves deber\u00edan ser igual de diferentes do citocromo c dos peixes. De xeito similar, todos os citocromos c de vertebrados deber\u00edan ser igual de diferentes da prote\u00edna dos l\u00e9vedos.\" Por exemplo, a diferenza entre o citocromo c dunha carpa e unha ra, tartaruga, gali\u00f1a, coello, e cabalo \u00e9 de forma moi constante do 13% ao 14%. Similarmente, a diferenza entre o citocromo c dunha bacteria e un l\u00e9vedo, trigo, avela\u00ed\u00f1a, at\u00fan, pomba, e cabalo vai do 64% ao 69%. Xunto co traballo de Emile Zuckerkandl e Linus Pauling, o resultado da equidistancia xen\u00e9tica levou directamente \u00e1 proposta formal da hip\u00f3tese do reloxo molecular a inicios da d\u00e9cada de 1960. A equidistancia xen\u00e9tica utilizouse con frecuencia para inferir un tempo igual de separaci\u00f3n de diferentes especies irm\u00e1s dun grupo externo (\"outgroup\").\nPosteriomente Allan Wilson e Vincent Sarich desenvolveron estes traballos.\nRelaci\u00f3ns coa teor\u00eda neutralista.\nA observaci\u00f3n dunha taxa de cambio molecular similar a un reloxo era orixinalmente puramente fenomenol\u00f3xica. Posteriormente, os traballos de Motoo Kimura serv\u00edronlle para desenvolver a teor\u00eda neutralista da evoluci\u00f3n molecular, na cal se predic\u00eda a existencia dun reloxo molecular. Condsideremos que hai N individuos, e para facer os c\u00e1lculos m\u00e1is simples, eses individuos son haploides (\u00e9 dicir, te\u00f1en unha copia de cada xene). Consideremos que a taxa de mutaci\u00f3ns neutras (\u00e9 dicir, mutaci\u00f3ns sen efecto na fitness) nun novo individuo \u00e9 formula_1. A probabilidade de que esta nova mutaci\u00f3n quede fixada nunha poboaci\u00f3n \u00e9 ent\u00f3n 1/N, xa que cada copia dun xene \u00e9 igual que calquera outra. En cada xeraci\u00f3n, cada individuo pode ter novas mutaci\u00f3ns, as\u00ed que hai formula_1N novas mutaci\u00f3ns neutras na poboaci\u00f3n no seu conxunto. Iso significa que en cada xeraci\u00f3n quedar\u00e1n fixadas formula_1 novas mutaci\u00f3ns neutras. Se a maior\u00eda dos cambios observados durante a evoluci\u00f3n molecular son neutros, ent\u00f3n as fixaci\u00f3ns nunha poboaci\u00f3n hanse acumular ao ritmo dun reloxo que \u00e9 igual \u00e1 taxa de mutaci\u00f3ns neutras nun individuo.\nCalibraci\u00f3n.\nPor si s\u00f3 o reloxo molecular s\u00f3 pode dicir que un per\u00edodo temporal \u00e9 o dobre de longo que outro, por exemplo, pero non pode asignar datas concretas. Para conseguir isto, o reloxo molecular debe primeiro ser calibrado con respecto a evidencias independentes sobre as dataci\u00f3ns, como pode ser o rexistro f\u00f3sil. Para a filoxenia viral e os estudos de ADN antigo, que son d\u00faas \u00e1reas da biolox\u00eda evolutiva nas que \u00e9 posible tomar mostras de secuencias a escala temporal evolutiva, poden utilizarse as datas das mostras intermedias para calibrar con m\u00e1is precisi\u00f3n o reloxo molecular.\nReloxos moleculares non constantes.\n\u00c1s veces s\u00f3 se pode estimar un s\u00f3 dato de diverxencia dos f\u00f3siles, e todos os outros datos se deducen dese. Mais doutros conxuntos de especies disponse dunha grande abundancia de f\u00f3siles, o que permite que se poida comprobar a hip\u00f3tese do reloxo molecular das taxas de diverxencia constantes. Nun estudo deste tipo, as secuencias de ADN que experimentan baixos niveis de selecci\u00f3n negativa mostraron taxas de diverxencia de 0,7 a 0,8% por mill\u00f3n de anos en bacterias, mam\u00edferos, invertebrados, e plantas. No mesmo estudo, as rexi\u00f3ns xen\u00f3micas que experimentan unha selecci\u00f3n purificante ou negativa moi alta (codificando ARNr) eran considerablemente m\u00e1is lentas (do 1% por 50 mill\u00f3ns de anos).\nAdemais desa variaci\u00f3n na taxa dependendo da posici\u00f3n xen\u00f3mica, xa desde inicios da d\u00e9cada de 1990, a variaci\u00f3n entre taxons demostrou ser tam\u00e9n un f\u00e9rtil campo de investigaci\u00f3n, mesmo en per\u00edodos comparativamente curtos do tempo evolutivo (por exemplo en paxaros m\u00edmidos). As avesmari\u00f1as con tubo nasal te\u00f1en reloxos moleculares que como media corren \u00e1 metade da velocidade que en moitas outras aves, posiblemente debido aos longos tempos de xeraci\u00f3n, e moitas tartarugas te\u00f1en un reloxo molecular que corre a 1/8 da velocidade \u00e1 que o fai en pequenos mam\u00edferos ou a\u00ednda a menos. Os efectos do tama\u00f1o pequeno de poboaci\u00f3n tam\u00e9n \u00e9 probable que confundan as an\u00e1lises de reloxo molecular.\nInvestigadores como Francisco Ayala criticaron de forma fundamental a hip\u00f3tese do reloxo molecular. De acordo cun estudo de Ayala de 1999, comb\u00ednanse cinco factores que limitan a aplicaci\u00f3n dos modelos de reloxo molecular, que son:\nOs investigadores que utilizan reloxos moleculares desenvolveron soluci\u00f3ns alternativas utilizando varias estratexias estat\u00edsticas como t\u00e9cnicas de m\u00e1xima probabilidade e despois modelizaci\u00f3ns bayesianas. En particular, propux\u00e9ronse modelos que te\u00f1en en conta a taxa de variaci\u00f3n entre li\u00f1axes para obter estimaci\u00f3ns dos tempos de diverxencia. Estes modelos denom\u00ednanse reloxos moleculares relaxados porque representan unha posici\u00f3n intermedia entre a hip\u00f3tese do reloxo molecular \"estrita\" e o modelo de moitas taxas de Joseph Felsenstein, e fanse posibles por medio de t\u00e9cnicas de MCMC que exploran un rango ponderado de topolox\u00edas de \u00e1rbore e simultaneamente estiman os par\u00e1metros do modelo de substituci\u00f3n elixido. Debe lembrarse que os datos de diverxencia inferidos usando un reloxo molecular est\u00e1n baseados en inferencia estat\u00edstica e non en evidencia directa.\nO reloxo mulecular atopa especiais retos cando se aplica a escalas de tempo moi curtas ou moi longas. A escalas de tempo longas, o problema \u00e9 a saturaci\u00f3n. Cando pasa o suficiente tempo, moitos sitios xen\u00e9ticos sufriron m\u00e1is dun cambio, pero \u00e9 imposible detectar m\u00e1is dun. Isto significa que o n\u00famero de cambios observados xa non \u00e9 linear co tempo, sen\u00f3n que se aplana.\nA escalas moi curtas detempo, que haxa moitas diferenzas entre mostras non representa a fixaci\u00f3n de diferentes secuencias nas distintas poboaci\u00f3ns. Ao contrario, representan alelos alternativos que estaban ambos presentes como parte dun polimorfismo no antepasado com\u00fan. A inclusi\u00f3n de diferenzas que a\u00ednda non chegaron a fixarse conduce a unha dr\u00e1stica inflaci\u00f3n potencial da taxa aparente do reloxo molecular a escalas de tempo moi curtas.\nM\u00e9todos.\nOs m\u00e9todos bayesianos poden proporcionar estimaci\u00f3ns m\u00e1is axeitadas dos tempos de diverxencia, especialmente se se empregan grandes conxuntos de datos (como os obtidos na filoxen\u00f3mica).\nUsos.\nA t\u00e9cnica do reloxo molecular \u00e9 unha importante ferramenta en sistem\u00e1tica molecular, que \u00e9 o uso de informaci\u00f3n de xen\u00e9tica molecular para determinar a correcta clasificaci\u00f3n cient\u00edfica dos organismos ou para estudar a variaci\u00f3n nas forzas selectivas.\nO co\u00f1ecemento de taxas aproximadamente constantes de evoluci\u00f3n molecular en conxuntos determinados de li\u00f1axes facilita tam\u00e9n establecer as datas dos eventos filoxen\u00e9ticos, inclu\u00edndo os que non est\u00e1n documentados por f\u00f3siles, como a diverxencia de taxons vivos e a formaci\u00f3n dunha \u00e1rbore filoxen\u00e9tica. Nestes caos, especialmente en longos per\u00edodos de tempo, deben considerarse as limitaci\u00f3ns da hip\u00f3tese do reloxo molecular (ver arriba), xa que tales estimaci\u00f3ns poden estar desafinadas nun 50% ou m\u00e1is."}
{"id": "345067", "revid": "89787", "url": "https://gl.wikipedia.org/wiki?curid=345067", "title": "Ine de Wessex", "text": "Ine foi rei de Wessex entre 688 e 726.\nTraxectoria.\nDurante o seu reinado, foi incapaz de reter os avances territoriais do seu predecesor, Caedwalla, quen conquistara unha gran cantidade de territorios do sur de Gran Breta\u00f1a, expandindo notabelmente o territorio dos sax\u00f3ns occidentais. Ao final do seu reinado, os reinos de Kent, Sussex e Essex non estaban xa baixo posesi\u00f3n de Wessex; con todo, Ine foi quen de manter o control sobre o que hoxe \u00e9 Hampshire, e consolidou e estendeu os seus territorios na pen\u00ednsula do oeste.\nIne e o seu reinado destacan polo seu c\u00f3digo lexislativo, que foi publicado ao redor de 694. Ditas leis foron as primeiras promulgadas por un rei anglosax\u00f3n que non fose Kent, e son de importancia capital posto que achegan a maior\u00eda dos datos que se te\u00f1en sobre a historia da sociedade anglosaxoa e revelan as convicci\u00f3ns cristi\u00e1s de Ine.\nDurante o seu mandato, o comercio incrementouse notabelmente, e \"Hamwic\" (actual Southampton) converteuse nunha cidade importante. \u00c9 prob\u00e1bel que durante o reinado de Ine Wessex se comezase a cu\u00f1ar moeda, a\u00ednda que non se atopou ningunha peza co seu nome.\nEn 726 Ine abdicou e marchou a Roma, deixando o reino en mans de \"homes m\u00e1is novos\", segundo palabras do cronista contempor\u00e1neo Beda o Venerable. As\u00ed, foi sucedido por Aethelheard.\nXenealox\u00eda.\nAs fontes m\u00e1is antigas das que se disp\u00f3n sinalan que Ine foi fillo de Cenred, e este \u00e1 s\u00faa vez fillo de Ceolwald. Con todo, retroceder m\u00e1is no tempo xa exp\u00f3n m\u00e1is desacordos entre os investigadores. Ine ti\u00f1a un irm\u00e1n, Ingild, e d\u00faas irm\u00e1s, Cuthburga e Cwenburg. Cuthburga casou co rei Aldfrith de Northumbria, e o propio Ine, pola s\u00faa banda, casou con Aethelburg. Beda o Venerable apuntou que Ine era \"de sangue real\", o que sinala a s\u00faa relaci\u00f3n coa li\u00f1a real de \"Gewisse\", unha das primeiras tribos de renome de Wessex.\nA xenealox\u00eda de Ine e dos reis de Wessex co\u00f1\u00e9cese grazas a d\u00faas fontes: a Cr\u00f3nica anglosaxoa e a \"West Saxon Genealogical Regnal List\" (\u00c1rbore Xeneal\u00f3xica dos reis de Wessex). A cr\u00f3nica foi escrita a finais do s\u00e9culo IX, probabelmente na corte de Alfredo o Grande, e nela inclu\u00edronse pequenas xenealox\u00edas dos reis de Wessex. En ocasi\u00f3ns, a cr\u00f3nica m\u00f3strase inconsistente ao longo da informaci\u00f3n que ofrece sobre os reis. As incoherencias ve\u00f1en motivadas en boa medida polos esforzos de cr\u00f3nicas posteriores en demostrar que cada rei da lista descend\u00eda de Cerdic, o fundador, segundo a Cr\u00f3nica, da li\u00f1a sucesoria de Wessex.\nO predecesor de Ine no trono de Wessex foi Caedwalla, pero hai algunhas incertezas ao redor da sucesi\u00f3n entre Caedwalla e Ine. Caedwalla abdicou en 688 e marchou a Roma para ser bautizado. Segundo a \"West Saxon Genealogical Regnal List\", Ine reinou durante 37 anos, abdicando en 726. Estes datos implican que non reinou at\u00e9 689, o que supor\u00eda un breve per\u00edodo entre un e outro monarca sobre o que non hai datos. \u00c9 pos\u00edbel que Ine gobernase xunto ao seu pai, Cenred, durante un per\u00edodo: hai poucas evidencias de reinados conxuntos, e probas m\u00e1is fortes de \"subreis\" reinando baixo un gobernante dominante en Wessex pouco tempo antes deste per\u00edodo. Ademais, Ine reco\u00f1ece a axuda do seu pai no seu c\u00f3digo lexislativo, e tam\u00e9n hai rexistrada unha concesi\u00f3n de terra que indica que Cenred segu\u00eda reinando en Wessex despois da ascensi\u00f3n ao trono de Ine.\nReinado.\nA extensi\u00f3n de Wessex ao comezo do reinado de Ine \u00e9 bastante ben co\u00f1ecida. O alto val do R\u00edo T\u00e1mesis, en ambas as beiras, pertenc\u00eda desde tempo atr\u00e1s aos \"Gewisse\", a\u00ednda que Caedwalla perdera os territorios do norte do r\u00edo antes da ascensi\u00f3n de Ine, que foron parar ao Reino de Mercia. Ao oeste, s\u00e1bese que Ceawlin chegara \u00e1 Canle de Bristol cen anos antes. Ademais, o reino expandiuse cara ao suroeste da pen\u00ednsula, facendo retroceder as fronteiras do reino brit\u00e1nico de Dumnonia, que aproximadamente equivale \u00e1s modernas Devon e Cornualla. Cara ao leste, os l\u00edmites marc\u00e1baos o Reino de Essex, que inclu\u00eda Londres e a actual Surrey. Doutra banda, no sueste (inclu\u00edndo a Illa de Wight), atop\u00e1base o Reino de Sussex, e m\u00e1is al\u00f3 de Sussex o Reino de Kent. O predecesor de Ine, Caedwalla, apoderouse de boa parte dos reinos do sur, a\u00ednda que non fora capaz de previr as incursi\u00f3ns do reino de Mercia na zona superior do R\u00edo T\u00e1mesis.\nDurante o seu reinado, Ine conseguiu manter o control sobre a Illa de Wight, e fixo mesmo alg\u00fans avances cara a Domnonia, pero a maior\u00eda das apropiaci\u00f3ns de Caedwalla en Sussex, Surrey e Kent foron perdidas, e tras a abdicaci\u00f3n de Ine xa non formaban parte do reino.\nKent, Essex, Sussex e Surrey.\nIne conseguiu a paz co Reino de Kent en 694, cando o seu rei Wihtred lle deu unha ampla suma de di\u00f1eiro pola morte do irm\u00e1n de Caedwalla, Mul, que foi asasinado durante unha revolta en 687. A cantidade concreta deste pago \u00e9 incerta. Alg\u00fans manuscritos da Cr\u00f3nica anglosaxoa sinalan \"trinta mil\", xenericamente, e outros falan de \"trinta mil libras\". Se as devanditas \"libras\" son equivalentes \u00e1s \"sceattas\", a suma ser\u00eda igual ao pago do \"wergeld\" dun rei.\nIne mantivo Sussex, que foi conquistado por Caedwalla en 686, subxugado por un per\u00edodo. O rei Nothhelm de Sussex ref\u00edrese a Ine, nunha carta de 692, como un parente (quizais por alg\u00fan matrimonio). Sussex a\u00ednda estaba baixo o dominio de Wessex en 710, cando Nothhelm participou nunha campa\u00f1a xunto a Ine en Domnonia.\nO control de Surrey, que nunca foi un reino independente, pertenceu a Kent, Mercia, Essex e Wessex nos anos anteriores ao reinado de Ine. Essex inclu\u00eduna en Londres, e a diocese de Londres inclu\u00eda Surrey; isto parece que foi fonte de conflito entre Ine, Mercia e Essex, ata que a provincia foi transferida \u00e1 diocese de Winchester en 705. O control de Ine sobre Surrey, nos primeiros momentos do seu reinado, v\u00e9n dado pola introduci\u00f3n do seu c\u00f3digo lexislativo, na cal Ine fala de Eorcenwald, bispo de Londres, como \"o meu bispo\".\nAs subseguintes relaci\u00f3ns de Ine con Essex ve\u00f1en dadas por unha carta, datada entre 704 e 705, entre Wealdhere, bispo de Londres, e Brihtwold, arcebispo de Canterbury. Nela hai referencias a \"disputas e desacordos\" entre os reis de Wessex e os \"do seu pa\u00eds\". A principal causa das disputas anteriormente mencionadas parece ser o auspicio de exiliados de Wessex en Essex, por parte dos reis Sigeheard e Swaefred. De feito, Ine propuxo a paz a Essex coa condici\u00f3n de que os exiliados fosen expulsados. Proxectouse un concilio en Brentford para p\u00f3r fin \u00e1s disputas. Neste punto, Surrey deixa claramente de ser posesi\u00f3n de Wessex.\nBeda o Venerable lembra que Sussex foi sometida durante \"moitos anos\", pero en 722 un exiliado chamado Ealdberth fuxiu a Surrey e Sussex, por mor do cal Ine volveu invadilos. Tres anos m\u00e1is tarde Ine invadiu de novo ambos os lugares, conseguindo matar esta vez ao devandito Ealdberth. Con todo, xa \u00e9 m\u00e1is que evidente que Sussex xa non estaba baixo dominio de Wessex desde un tempo antes. Alg\u00fans autores suxiren que Ealdberth foi fillo de Ine, ou fillo do seu irm\u00e1n Ingild.\nDumnonia e Mercia.\nEn 710, Ine e Nothhelmd loitaron contra Geraint de Dumnonia, segundo indica a Cr\u00f3nica anglosaxoa. O cronista Xo\u00e1n de Worcester sinalar\u00eda s\u00e9culos despois que Geraint foi asasinado na devandita batalla. O avance de Ine supuxo tomar o control de Devon, deixando as fronteiras de Domnonia no r\u00edo Tamar. Os Annales Cambriae, unha cr\u00f3nica do s\u00e9culo X, sinala que en 722 tiveron que defenderse en Hehil dos seus inimigos; os devanditos \"inimigos\" poden ser Ine e os seus homes, a\u00ednda que a localidade de Hehil non se deu localizado. Alg\u00fans historiadores sinalan que pode ser tanto Cornualla como Devon.\nIne tam\u00e9n mantivo un enfrontamento co reino de Mercia, baixo o reinado de Ceolred, en Woden's Barrow en 715, cuxo resultado se desco\u00f1ece. Wonden's Barrow \u00e9 un t\u00famulo, actualmente co\u00f1ecido como Adam's Grave, en Wiltshire. Ine non foi quen de recuperar ningunha das posesi\u00f3ns ao norte do R\u00edo T\u00e1mesis que foran perdidas polos reis de Wessex que o precederon, pero si se sabe que controlou a zona sur do r\u00edo. De feito, unha carta do ano 687 sinala que Ine concedeu terras para constru\u00edr unha igrexa en Streatley, e outra en Basildon.\nOutros conflitos.\nEn 722 parece que houbo disputas no seo da propia familia real de Wessex. De feito, a Cr\u00f3nica anglosaxoa sinala que a muller de Ine, Aethelburg, destru\u00edu Taunton, que o seu marido constru\u00edra a comezos do seu reinado.\nPol\u00edtica interior.\nAs primeiras referencias ao cargo de \"ealdorman\" \u2014unha sorte de maxistrado supremo\u2014 de Wessex, e dos condados sobre os que exerce a s\u00faa influencia, prod\u00facense baixo o reinado de Ine. Ao parecer, o monarca dividiu Wessex no que, salvando algunhas variaci\u00f3ns, na actualidade son os condados de Hampshire, Wiltshire, Somerset, Devon e Dorset, a\u00ednda que nun primeiro momento s\u00f3 influ\u00edse \u00e1s zonas fronteirizas. Isto tam\u00e9n pode suxerir que cada condado fose concibido como unha divisi\u00f3n do reino para membros da familia real.\nAo redor de 710, a mediados do reinado de Ine, creouse o asentamento comercial de Hamwic, nalg\u00fan lugar a\u00ednda non concreto da zona oeste do r\u00edo Itchen, no que hoxe \u00e9 Southampton. Entre os produtos que no seu porto se compraban e vend\u00edan, hab\u00eda artigos de cristal, e ach\u00e1ronse alg\u00fans restos de animais que poden suxerir o comercio de peles. Tam\u00e9n poder\u00edan haberse vendido pedras preciosas e cer\u00e1mica. En calquera caso, \u00e9 evidente que se trata de produtos de certo luxo, cousa que se referenda coa aparici\u00f3n de xoias e obxectos de metal. Non se sabe con exactitude se Ine ti\u00f1a intereses concretos en Hamwic, pero boa parte das mercador\u00edas das que era consumidor, inclu\u00edndo os produtos de luxo, eran importados aqu\u00ed, e ditas mercador\u00edas probabelmente necesitar\u00eda protecci\u00f3n real polo seu valor.\nA poboaci\u00f3n total de Hamwic est\u00edmase ao redor de 5.000, e isto \"a priori\" poder\u00eda ser indicativo da influencia de Ine, xa que non \u00e9 moi prob\u00e1bel que en tan pouco tempo un grupo humano se desenvolva tan rapidamente sen ning\u00fan tipo de influencia estatal.\nO crecemento do comercio en torno ao ano 700 \u00e9 paralelo \u00e1 implantaci\u00f3n na zona das \"sceattas\", a moeda t\u00edpica do momento nesa zona at\u00e9 o val do T\u00e1mesis. Tr\u00e1tase da primeira moeda acu\u00f1ada por Wessex, algo ocorrido durante o reinado de Ine, a pesar de que non se conserven pezas co nome do monarca cu\u00f1ado.\nC\u00f3digo lexislativo.\nO c\u00f3digo lexislativo anglosax\u00f3n m\u00e1is antigo que se co\u00f1ece foi o que promulgou Aethelberht de Kent, entre 602 e 603, cuxo reinado terminou en 616. Entre os anos 670 e 680, foi publicado outro c\u00f3digo, esta vez por parte de Hlothhere de Kent e Eadric de Kent. Os seguintes en facer un c\u00f3digo legal foron Wihtred de Kent e o propio Ine.\nA data exacta das leis de Wihtred e de Ine son incertas, pero hai evidencias para crer que o primeiro promulgou as s\u00faas leis o 6 de setembro de 695, mentres que as leis de Ine ser\u00edan escritas en 694 ou quizis un pouco antes. En calquera caso, ambas se producen nun contexto de recente pacificaci\u00f3n, tras a xa mencionada compensaci\u00f3n do primeiro ao segundo monarca pola morte de Mul. Hai evidencias de que ambos colaboraron para producir os seus c\u00f3digos lexislativos, o cal tam\u00e9n se sost\u00e9n se se ten en conta tanto a coincidencia no tempo como que hai unha cl\u00e1usula id\u00e9ntica en \u00e1mbos c\u00f3digos. Outro signo da colaboraci\u00f3n entre ambos os monarcas \u00e9 que no c\u00f3digo legal de Wihtred se usa o termo \"gesith\", referido en Wessex para designar aos nobres \u2014cando no Reino de Kent se empregaba o termo \"eorlcund\u2014.\" \u00c9 pos\u00edbel que tanto Wihtred como Ine desenvolvesen os seus c\u00f3digos lexislativos como s\u00edmbolo de prestixio, de cara a restablecer a autoridade de ambos tras unha serie de per\u00edodos violentos.\nAs leis de Ine conserv\u00e1ronse grazas a que Alfredo o Grande as engadiu ao seu propio c\u00f3digo legal. O manuscrito m\u00e1is antigo que se conservou, que \u00e1 vez \u00e9 a \u00fanica copia completa, \u00e9 o \"Corpus Christi College, Cambridge MS 173\", que cont\u00e9n tanto as leis de Ine como as de Alfredo, as\u00ed como a copia m\u00e1is antiga da Cr\u00f3nica anglosaxoa.\nHai outros dous fragmentos do texto que tam\u00e9n se conservan. Un foi unha copia completa orixinal do c\u00f3digo de Ine, que formaba parte do \"British Library MS Cotton Otho B xi\", pero que foi destru\u00eddo en 1731 tras un incendio e s\u00f3 se conservaron entre os cap\u00edtulos 66 e o 76.2. Outro fragmento das leis de Ine pode ser atopado no \"British Museum MS Burney 277\".\n\u00c9 pos\u00edbel que os documentos que hoxe se conservan non sexan tal e como eran no s\u00e9culo VII. De feito, Alfredo o Grande menciona no pr\u00f3logo das s\u00faas leis que fixo algunhas modificaci\u00f3ns, rexeitando algunhas leis coas que non estaba de acordo. Con todo, non dixo especificamente que leis omitira, pero se no seu momento non foron relevantes d\u00e1se por feito que \u00e9 case impos\u00edbel que se conservasen doutra maneira.\nO pr\u00f3logo das leis de Ine cita aos seus conselleiros. Menci\u00f3nanse a tres: os bispos Eorcenwald e Haedde, e o propio pai de Ine, o rei Cenred. Ine foi un rei de corte cristi\u00e1n, e como tal tentou protexer e potenciar ao Cristianismo nas s\u00faas leis. O bautismo e algunhas pr\u00e1cticas relixiosas quedan as\u00ed recollidas neste c\u00f3digo. Pr\u00e9stase especial interese a alg\u00fans dereitos civ\u00eds, m\u00e1is que no contempor\u00e1neo c\u00f3digo lexislativo de Kent.\nUnha das leis estatais fala dos bens comunais, os cales deb\u00edan ser cercados por varios \"ceorls\" (o termo para designar aos homes libres sax\u00f3ns). Alg\u00fans \"ceorls\" que non puideron cercar os seus terreos, e que posteriormente as s\u00faas cabezas de gando causaron danos aos seus veci\u00f1os, foron obrigados a custear os danos causados. O que queda claro \u00e9 que a tenza de terras est\u00e1 reservada \u00e1 xente de clase alta, e que as relaci\u00f3ns entre o devandito sector da poboaci\u00f3n e o rei, as\u00ed como a tenza de terra daqueles, queda regulada polo propio monarca.\nAs leis son as m\u00e1is temper\u00e1s evidencias dun sistema de campos abertos. Nelas ind\u00edcase que a agricultura foi de importancia capital para a econom\u00eda de Wessex, e hai evidencias de que o m\u00e9todo agr\u00edcola era similar ao usado en Lindsey ou Deira. Non todo Wessex usou ese sistema, como Devon, por exemplo.\nEsta lei sup\u00f3n a primeira menci\u00f3n hist\u00f3rica \u00e1 iarda. Unha iarda era unha unidade de terra equivalente ao cuarto dun \"hide\" \u2014un \"hide\" equivale a entre 6 e 12 hect\u00e1reas\u2014. Neste sentido, a iarda converter\u00edase no futuro na cantidade est\u00e1ndar de tenza de terra en \u00e9poca medieval. De feito, hai historiadores que queren ver nas leis de Ine a orixe da econom\u00eda se\u00f1orial.\nNo c\u00f3digo legal establ\u00e9cese a cantidade pola que un nobre pod\u00eda eludir o servizo militar, fixada en 120 xilins, e a metade para un \"ceorl\", o cal, \"de facto\", certifica que os \"ceorls\" estaban chamados a cumprir o servizo militar. Os eruditos do momento non estaban de acordo con este sistema, algo que tampouco \u00e9 sorprendente, xa que moitos homes libres eran remisos a loitar xa que unha derrota adoitaba supor acabar como un escravo.\nOutra lei espec\u00edfica era que algu\u00e9n acusado dun crime, para ser condenado, requir\u00eda polo menos coa testifical na s\u00faa contra dunha persoa de alto rango. Isto implica que no c\u00f3digo lexislativo de Ine se establec\u00eda que o xuramento dun campesi\u00f1o, ou de varios, non era suficiente nun xu\u00edzo. Isto \u00e9 representativo, pois sup\u00f3n cambios respecto dos costumes anteriores.\nAs leis tam\u00e9n exerc\u00edan unha separaci\u00f3n entre ingleses e brit\u00e1nicos. As evidencias dunha incorrecta integraci\u00f3n entre ambas as poboaci\u00f3ns queda reflectida na toponimia da zona, e mesmo na arqueolox\u00eda, que indica algunhas diferenzas entre os xermanos recentemente chegados e os xa asentados.\nCristianismo.\nIne foi cristi\u00e1n, e durante todo o seu mandato exerceu como protector dos intereses da igrexa. A introduci\u00f3n ao seu c\u00f3digo legal cita aos seus conselleiros, entre os que se atopan Eorcenwald, bispo de Londres, e Haedde, bispo de Winchester. Ademais, asegura que as leis foron feitas co consello e a instruci\u00f3n de \"serventes de Deus\". As leis, \u00e1 s\u00faa vez, demostran as convicci\u00f3ns cristi\u00e1s de Ine, a\u00ednda que o feito de que se expo\u00f1an cousas como unha multa por non bautizar aos nenos recentemente nados ou a imposici\u00f3n do d\u00e9cimo implican que ditas pr\u00e1cticas cristi\u00e1s non estaban moi arraigadas entre a poboaci\u00f3n.\nIne apoiou \u00e1 Igrexa con todo tipo de acci\u00f3ns, especialmente coa creaci\u00f3n da Diocese de Sherborne, que foi dividida da Diocese de Winchester en 705. Ine op\u00faxose \u00e1 devandita divisi\u00f3n, ignorando as ameazas de excomungalo que lle chegaron desde Canterbury, pero tras a morte do bispo Haedde mostrouse partidario da mesma.\nO primeiro convento de monxas de Wessex, o convento de Wimborne, foi fundado por Bugga, que era filla de Centwine, e Cuthburh, irm\u00e1 do propio Ine, tras separarse esta \u00faltima do rei Aldfrith de Northumbria. A Cr\u00f3nica anglosaxoa sinala que o propio Ine constru\u00edu un mosteiro en Glastonbury, a\u00ednda que iso d\u00e9bese referir \u00e1 edificaci\u00f3n dun edificio adicional -ou unha sorte de reconstruci\u00f3n- ao mosteiro que xa exist\u00eda en dita localidade.\nIne en principio \u00e9 considerado como un dos principais apoios para establecer unha igrexa organizada en Wessex, a\u00ednda que non est\u00e1 claro se a iniciativa partiu en orixe ou directamente del. Ademais, tam\u00e9n est\u00e1 relacionado co s\u00ednodo de Wessex, presidido por el mesmo.\nAbdicaci\u00f3n e sucesi\u00f3n.\nEn 726 Ine abdicou sen ter un herdeiro claro. Segundo sinala Beda o Venerable, a s\u00faa idea era deixar o reino en mans de \"homes novos\", e viaxar a Roma, lugar no que morrer\u00eda, tal e como fixo o seu predecesor, Caedwalla. A dita viaxe a Roma puido ser exposta como unha especie de acto para ter m\u00e1is oportunidades de ser ben recibido no para\u00edso, e segundo sinala Beda o Venerable moita xente acudiu a Roma con tal obxectivo: \"...tanto nobres como plebeos, xograres e clero, homes e mulleres.\" Tanto Ine como Offa de Mercia foron tradicionalmente considerados como os fundadores da \"Schola Saxonum\", no que actualmente \u00e9 o \"rione\" romano de Borgo. A \"Schola Saxonum\" toma o seu nome das milicias de sax\u00f3ns que serviron en Roma, que esporadicamente fixeron as veces de \"gu\u00edas\" da cidade aos visitantes sax\u00f3ns.\nO sucesor de Ine foi Aethelheard, e non se sabe cal era a s\u00faa relaci\u00f3n exacta con Ine. Algunhas fontes posteriores sinalan que Aethelheard puido ser o cu\u00f1ado de Ine. A sucesi\u00f3n ao trono foille disputada por un tal Oswald, e isto puido ser a causa de que o reino de Mercia apoiase a Aethelheard. Ao parecer, posteriormente este mantivo boas relaci\u00f3ns con Aethelheard de Mercia."}
{"id": "345069", "revid": "23204", "url": "https://gl.wikipedia.org/wiki?curid=345069", "title": "Manuel \u00c1lvarez Vicente", "text": "Manuel \u00c1lvarez Vicente, nado na Guarda o 24 de agosto de 1857 e finado na mesma vila o 2 de marzo de 1936, foi un xornalista, escritor e pol\u00edtico galego.\nTraxectoria.\nEmigrou a Porto Rico con catorce anos, onde completou a s\u00faa formaci\u00f3n. Retornou a Galicia con vinte e nove anos, cunha boa posici\u00f3n econ\u00f3mica e realizou importantes investimentos. Escribiu obras de teatro (\"\u00a1Mientras haya flores!\", \"La tertulia de Rol\u00e1n\", \"Siempre hu\u00e9rfana\"), colaborou en \"La Integridad\", \"El Pueblo\", \"Vida Gallega\", \"Heraldo Guard\u00e9s\" e \"Nuevo Heraldo\". Foi alcalde da Guarda na ditadura de Primo de Rivera, membro da Asemblea Nacional Consultiva como representante dos concellos da provincia de Pontevedra e volveu ser alcalde na Segunda Rep\u00fablica, dimitindo en decembro de 1932. Foi socio fundador e presidente do Recreo Art\u00edstico Guard\u00e9s e promotor da Sociedade Pro-Monte de Santa Tecla.\nReco\u00f1ecementos.\nEn 1982 dedic\u00f3uselle unha r\u00faa na Guarda.\nVida persoal.\nCasou con Mar\u00eda S\u00e1nchez Montalvo, que finou en 1921, e foi pai de Manuel Mar\u00eda de Jes\u00fas, Lu\u00eds, Benigno, Margarita, Jos\u00e9 Benito, Nemesio e Rafael \u00c1lvarez S\u00e1nchez."}
{"id": "345070", "revid": "25871", "url": "https://gl.wikipedia.org/wiki?curid=345070", "title": "Agricultura urbana", "text": "A agricultura urbana \u00e9 a pr\u00e1ctica dun tipo de agricultura con cultivos (horticultura, forestaci\u00f3n), dentro ou nos arredores da \u00e1rea urbana. A terra empregada pode ser privada, p\u00fablica ou residencial, balc\u00f3ns, paredes ou teitos de edificios, r\u00faas p\u00fablicas ou marxes e antigos soutos deforestados dos r\u00edos.\nA agricultura urbana real\u00edzase para actividades de produci\u00f3n de alimentos. Contrib\u00fae \u00e1 soberan\u00eda alimentaria e a alimentos seguros de dous xeitos: fai medrar a cantidade de alimentos dispo\u00f1ibles para os habitantes de cidades, e por outra banda achega verduras e froitas frescas para os consumidores urbanos.\nDebido a que promove o aforro de enerx\u00eda, a produci\u00f3n local de alimentos, a agricultura urbana e periurbana son actividades de sostibilidade. Tam\u00e9n sup\u00f3n outro tipo de problemas e conflitos sociais, derivados por da utilizaci\u00f3n de terreos privados abandonados para o aproveitamento de \"hortas familiares\" clandestinas. Estas actuaci\u00f3ns incontroladas poden supo\u00f1er problemas derivados da mala calidade das augas utilizadas para o rego, a mi\u00fado augas residuais. Require ademais dun tipo de xesti\u00f3n que vai m\u00e1is al\u00f3 dos agron\u00f3mico ou sociais, pois pasa a ser un aspecto da ordenaci\u00f3n urban\u00edstica."}
{"id": "345071", "revid": "22570", "url": "https://gl.wikipedia.org/wiki?curid=345071", "title": "Bas\u00edlica da Santa Cruz", "text": "A bas\u00edlica da Santa Cruz (en italiano, \"Basilica di Santa Croce\") \u00e9 un sobresa\u00ednte igrexa medieval cat\u00f3lica italiana erguida na cidade de Florencia. Comezouse a constru\u00edr o 3 de maio de 1294 sobre as ru\u00ednas dunha pequena igrexa erixida cara a 1222 polos franciscanos, en vida de San Francisco de As\u00eds. O mestre de obras (hoxe diriamos arquitecto) foi Arnolfo di Cambio, quen recibido a encarga de substitu\u00edr a pequena igrexa anterior por unha m\u00e1is grande, que superase a bas\u00edlica de Santa Maria Novella, iniciada 50 anos antes polos dominicos.\nFoi consagrado o 6 de xaneiro de 1443, segundo o calendario florentino; 1444, segundo o actual. Foi declarada bas\u00edlica menor o 20 de decembro de 1933."}
{"id": "345072", "revid": "98629", "url": "https://gl.wikipedia.org/wiki?curid=345072", "title": "B\u00e9lxica no Festival de Eurovisi\u00f3n", "text": "B\u00e9lxica participa no Festival da Canci\u00f3n de Eurovisi\u00f3n desde 1956, e debido a que \u00e9 unha naci\u00f3n que conta con dous entes de radiodifusi\u00f3n p\u00fablicos para as d\u00faas principais comunidades ling\u00fc\u00edsticas do pa\u00eds, RTBF (en franc\u00e9s), e VRT (en flamengo), a responsabilidade da elecci\u00f3n do representante belga alt\u00e9rnase cada ano entre as d\u00faas radiodifusoras, para alternar as\u00ed mesmo o idioma da canci\u00f3n. Incluso agora, coa norma de liberdade de idioma da UER, cando B\u00e9lxica adoita a presentar temas en ingl\u00e9s por ambas as partes, a RTBF enc\u00e1rgase da representaci\u00f3n os anos impares e a VRT os anos pares.\nB\u00e9lxica obtivo unha \u00fanica vitoria en 1986 con Sandra Kim, quen \u00e9 tam\u00e9n a ga\u00f1adora m\u00e1is nova da historia de Eurovisi\u00f3n, xa que por aquel ent\u00f3n ti\u00f1a s\u00f3 trece anos.\nA seguinte mellor posici\u00f3n alcanzada por B\u00e9lxica \u00e9 o segundo posto conseguido en d\u00faas ocasi\u00f3ns, en 1978 e 2003. En 2003, concretamente, B\u00e9lxica foi representada por Urban Trad, unha banda folk que cantou nun idioma inventado e que acabou en segundo lugar. O \u00faltimo mellor resultado de B\u00e9lxica obt\u00edvoo en 2015 co cantante Lo\u00efc Nottet. Superou a semifinal e nada menos que en segundo lugar. Na final cultivou un 4\u00ba posto.\nDoutra banda, B\u00e9lxica ocupou o \u00faltimo lugar en oito ocasi\u00f3ns. Debido ao baixo resultado recollido en 1993, B\u00e9lxica foi relegado de participar no festival de 1994. O mesmo aconteceu en 1997 e en 2001.\nUn total de 22 veces estivo este pa\u00eds no TOP 10 nunha final."}
{"id": "345073", "revid": "27155", "url": "https://gl.wikipedia.org/wiki?curid=345073", "title": "Hip\u00f3tese do reloxo molecular", "text": ""}
{"id": "345074", "revid": "27155", "url": "https://gl.wikipedia.org/wiki?curid=345074", "title": "Equidistancia xen\u00e9tica", "text": ""}
{"id": "345075", "revid": "1888", "url": "https://gl.wikipedia.org/wiki?curid=345075", "title": "Manuel \u00c1lvarez", "text": "Co nome de Manuel \u00c1lvarez podemos referirnos a:"}
{"id": "345077", "revid": "1131", "url": "https://gl.wikipedia.org/wiki?curid=345077", "title": "Praia de Gulpiyuri", "text": "A praia de Gulpiyuri \u00e9 unha pequena praia situada no concello de Llanes, en Asturias. At\u00f3pase ao norte da aldea de Naves, a metade de cami\u00f1o entre as localidades de Ribeseya e Llanes. Foi declarada monumento natural o 26 de decembro de 2001, ademais de formar parte da Paisaxe Protexida da Costa Oriental de Asturias.\nTr\u00e1tase dunha pequena praia de mar pero situada terra dentro, entre verdes prados agr\u00edcolas. Nunha costa acantilada de roca calcaria o mar foi creando unha cova cara ao interior e o fondo da cova afundiuse (un fen\u00f3meno k\u00e1rstico co\u00f1ecido como dolina), deixando un pequeno oco circular duns 50 m de di\u00e1metro a 100 m da costa. Este afundimento segue conectado coa costa e entra a auga de mar, not\u00e1ndose tam\u00e9n as mareas e dispo\u00f1endo dunha praia de fina area.\nS\u00f3 se pode acceder cami\u00f1ando desde a praia de San Antol\u00edn ou desde Naves e o seu illamento permitiu a relativamente boa conservaci\u00f3n desta pequena praia. A profundidade e o tama\u00f1o da zona de auga non permite m\u00e1is que poder remollarse tombado, pero est\u00e1 ben protexida do vento."}
{"id": "345080", "revid": "89787", "url": "https://gl.wikipedia.org/wiki?curid=345080", "title": "Polic\u00e9tido sintase", "text": "As polic\u00e9tido sintases (PKSs) son unha familia de encimas multidominio ou complexos encim\u00e1ticos que producen polic\u00e9tidos, unha importante clase de metabolitos secundarios, en bacterias, fungos, plantas, e unhas poucas li\u00f1axes de animais. A bios\u00edntese de polic\u00e9tidos ten grandes semellanzas coa bios\u00edntese de \u00e1cidos graxos.\nOs xenes PKS para os encimas que sintetizan un determinado polic\u00e9tido est\u00e1n organizados xeralmente nun oper\u00f3n nas bacterias, e en \"clusters\" de xenes en eucariotas.\nClasificaci\u00f3n.\nAs PKSs pode clasificarse en tres grandes grupos:\nAs PKSs de tipo I subdiv\u00eddense en:\n\u00c1 s\u00faa vez as PKSs iterativas (IPKSs) poden subdividirse en:\nM\u00f3dulos e dominios.\nCada m\u00f3dulo de polic\u00e9tido sintase de tipo I consta de varios dominios con funci\u00f3ns definidas, separados por curtas rexi\u00f3ns espazadoras. A orde dos m\u00f3dulos e dominios dun complexo de polic\u00e9tidosintase \u00e9 o seguinte (na orde de N-terminal a C-terminal):\nDominios:\nA cadea de polic\u00e9tido e os grupos de inicio est\u00e1n unidos polo seu grupo carboxilo aos grupos SH da ACP e o dominio KS por medio dun enlace tio\u00e9ster:\nR-C(=O)OH + HS-prote\u00edna R-C(=O)S-prote\u00edna + H2O.\nEtapas da s\u00edntese.\nA cadea en crecemento \u00e9 pasada desde un grupo tiol (SH) ao seguinte por trans-acilaci\u00f3ns e \u00e9 liberada ao final por hidr\u00f3lise ou por ciclaci\u00f3n (alcoh\u00f3lise ou amin\u00f3lise).\nEtapa de inicio:\nEtapas de elongacion:\nEtapa de terminaci\u00f3n:\nImportancia farmacol\u00f3xica.\nAs polic\u00e9tido sintases son unha importante fonte de pequenas mol\u00e9culas naturais usadas en quimioterapia. Por exemplo, moitos dos antibi\u00f3ticos usados habitualmente, como a tetraciclina e os macr\u00f3lidos, son producidos por polic\u00e9tido sintases. Outros polic\u00e9tidos industrialmente imortantes so o sirolimus (inmunosupresor), a eritromicina (antibi\u00f3tico), a lovastatina (f\u00e1rmaco anticolesterol), e a epotilona B (f\u00e1rmaco anticanceroso).\nImportancia ecol\u00f3xica.\nS\u00f3 un 1% de todas as mol\u00e9culas co\u00f1ecidas son produtos naturais, a\u00ednda que se considera que case 2/3 de todos os f\u00e1rmacos actualmente en uso son polo menos en parte derivados de fontes naturais. Este nesgo expl\u00edcase normalmente argumentando que os produtos naturais coevolucionaron no medio ambiente durante longos per\u00edodos de tempo e foron preseleccionados para ter estruturas activas. Os produtos da polic\u00e9tido sintases incl\u00faen l\u00edpidos con propiedades antibi\u00f3ticas, antif\u00fanxicas, antitumorais, e de predador-defensa; por\u00e9n, moitas das v\u00edas das polic\u00e9tido sintases que usan comunmente as bacterias, fungos e plantas a\u00ednda non foron caracterizadas. Desenvolv\u00e9ronse novos m\u00e9todos de detecci\u00f3n de novas v\u00edas de polic\u00e9tido sintases no medio ambiente. As evidencias moleculares apoian a noci\u00f3n de que moitos polic\u00e9tidos novos a\u00ednda non foron descubertos de fontes bacterianas."}
{"id": "345082", "revid": "6939", "url": "https://gl.wikipedia.org/wiki?curid=345082", "title": "Fosa do c\u00f3bado", "text": ""}
{"id": "345084", "revid": "1131", "url": "https://gl.wikipedia.org/wiki?curid=345084", "title": "Praia de Bolonia", "text": "A praia de Bolonia est\u00e1 situada no termo municipal de Tarifa, na comarca do Campo de Xibraltar, Andaluc\u00eda, fronte \u00e1 cidade marroqu\u00ed de T\u00e1nxer. Est\u00e1 limitada ao oeste pola punta Camarinal e ao leste por punta Paloma; no interior est\u00e1 bordeada pola serra de La Plata, a serra da Higuera e a lomba San Bartolom\u00e9.\nConta cunha lonxitude de 3800 metros e unha anchura media de 70 metros, e est\u00e1 considerada unha das \u00faltimas praias virxes do sur da pen\u00ednsula Ib\u00e9rica. A escasa ocupaci\u00f3n humana da \u00e1rea circundante propiciou a s\u00faa conservaci\u00f3n, a diferenza doutras pr\u00f3ximas.\nNo sector oeste da praia at\u00f3pase a duna de Bolonia, monumento natural declarado en 2001 e de grande importancia ecol\u00f3xica. Xunto \u00e1 praia at\u00f3panse as ru\u00ednas da antiga cidade romana de Baelo Claudia, en excelente estado de conservaci\u00f3n."}
{"id": "345086", "revid": "1131", "url": "https://gl.wikipedia.org/wiki?curid=345086", "title": "Praia de La Malagueta", "text": "La Malagueta \u00e9 unha praia do distrito Leste da cidade de M\u00e1laga, en Andaluc\u00eda. Tr\u00e1tase dunha praia urbana de area escura situada no litoral oriental da cidade, entre o porto de M\u00e1laga e a praia de La Caleta. Ten uns 1.200 metros de lonxitude e uns 45 metros de anchura media. \u00c9 unha praia popular e frecuentada debido \u00e1 s\u00faa c\u00e9ntrica situaci\u00f3n, no barrio hom\u00f3nimo. Conta con toda clase de servizos."}
{"id": "345088", "revid": "1131", "url": "https://gl.wikipedia.org/wiki?curid=345088", "title": "O Caleiro", "text": ""}
{"id": "345089", "revid": "1131", "url": "https://gl.wikipedia.org/wiki?curid=345089", "title": "Cales", "text": "O top\u00f3nimo galego Cales pode referirse a:"}
{"id": "345090", "revid": "1131", "url": "https://gl.wikipedia.org/wiki?curid=345090", "title": "As Cales", "text": ""}
{"id": "345091", "revid": "1131", "url": "https://gl.wikipedia.org/wiki?curid=345091", "title": "A Calle", "text": ""}
{"id": "345092", "revid": "98629", "url": "https://gl.wikipedia.org/wiki?curid=345092", "title": "Antol\u00edn Silva Vicente", "text": "Antol\u00edn Silva Vicente, nado na Guarda en 1872 e finado na mesma vila en 1943, foi un empresario e pol\u00edtico galego.\nTraxectoria.\nFoi emigrante a Porto Rico seguindo os pasos do seu irm\u00e1n m\u00e1is vello Primitivo Silva Vicente. En Porto Rico traballou nos negocios de tabaco do tam\u00e9n guard\u00e9s Luciano Lomba Vicente. Retornou a Galicia e montou unha cetaria de lagostas. Foi elixido como vogal da Sociedad Pro-Monte de Santa Tecla entre 1912 e 1919. Na Segunda Rep\u00fablica foi elixido concelleiro da Guarda en 1931 e foi s\u00edndico. Ocupou a alcald\u00eda entre maio de 1933 e marzo de 1936. Despois da sublevaci\u00f3n do 18 de xullo de 1936 foi perseguido.\nCasou en 1898 con Antonia Raimunda Giestal Gonz\u00e1lez."}
{"id": "345094", "revid": "1131", "url": "https://gl.wikipedia.org/wiki?curid=345094", "title": "Tesouro de Algara", "text": "O tesouro de Algara \u00e9 un conxunto de 1500 moedas romanas atopadas no lugar de Algara, xunto a Berma\u00f1o (Perbes, Mi\u00f1o) o 18 de marzo de 1916. Son pezas datadas entre os anos 215 e 268 da era actual. As pezas foron vendidas a coleccionistas.\nHistoria.\nO nome do tesouro v\u00e9n dado polo top\u00f3nimo do lugar onde foi atopado, Algara, a car\u00f3n do castro dos Mouros. Traballando nunha leira apareceu unha ola de barro que conti\u00f1a as moedas de prata, cobre, esta\u00f1o e aliaxe de prata de baixo valor."}
{"id": "345097", "revid": "1576", "url": "https://gl.wikipedia.org/wiki?curid=345097", "title": "Vexetaci\u00f3n de Europa", "text": ""}
{"id": "345098", "revid": "5863", "url": "https://gl.wikipedia.org/wiki?curid=345098", "title": "Agust\u00edn Gonz\u00e1lez Sobrino", "text": "Agust\u00edn Gonz\u00e1lez Sobrino, nado na Guarda, foi un pol\u00edtico galego.\nTraxectoria.\nEmigrou a Porto Rico. Na Segunda Rep\u00fablica foi elixido concelleiro da Guarda en 1931 e primeiro tenente de alcalde. Foi elixido alcalde logo da dimisi\u00f3n de Manuel \u00c1lvarez Vicente en decembro de 1932 e dimitiu por motivos de sa\u00fade en abril de 1933."}
{"id": "345099", "revid": "1410", "url": "https://gl.wikipedia.org/wiki?curid=345099", "title": "Agust\u00edn Sobrino Vicente", "text": "Agust\u00edn Sobrino Vicente, nado na Guarda en 1853 e finado na mesma vila en xaneiro de 1930, foi un empresario e pol\u00edtico galego.\nTraxectoria.\nEmigrou a Porto Rico, de onde retornou en 1883. Foi o representante na comarca da Guarda de Ezequiel Ord\u00f3\u00f1ez Gonz\u00e1lez e a partir de 1903 do seu fillo Mariano Ord\u00f3\u00f1ez Garc\u00eda. Foi alcalde da Guarda en tres per\u00edodos: 1890-1896, 1902-1905 e 1912-1923."}
{"id": "345103", "revid": "27155", "url": "https://gl.wikipedia.org/wiki?curid=345103", "title": "Metabolismo de f\u00e1rmacos", "text": "O metabolismo de f\u00e1rmacos tam\u00e9n chamado metabolismo xenobi\u00f3tico \u00e9 a modificaci\u00f3n bioqu\u00edmica de substancias farmac\u00e9uticas ou xenobi\u00f3ticos polos organismos vivos, xeralmente mediante sistemas encim\u00e1ticos especializados. O metabolismo de f\u00e1rmacos a mi\u00fado converte os compostos qu\u00edmicos lip\u00f3filos en produtos hidr\u00f3filos m\u00e1is f\u00e1ciles de excretar. A taxa do metabolismo determina a duraci\u00f3n e intensidade da acci\u00f3n dos f\u00e1rmacos.\nO metabolismo xenobi\u00f3tico est\u00e1 constitu\u00eddo polo conxunto de rutas metab\u00f3licas que modifican a estrutura qu\u00edmica de substancias estra\u00f1as \u00e1 bioqu\u00edmica normal do organismo (xenobi\u00f3ticos), como f\u00e1rmacos e velenos. Estas rutas son unha forma de biotransformaci\u00f3n presente en todos os grupos principais de organismos, e consid\u00e9rase que \u00e9 de orixe antiga. Estas reacci\u00f3ns xeralmente act\u00faan detoxificando compostos velenosos; por\u00e9n, nalg\u00fans casos, os propios intermediarios do metabolismo xenobi\u00f3tico poden causar efectos t\u00f3xicos.\nAs reacci\u00f3ns destas rutas son de especial interese para a medicina como parte do metabolismo de f\u00e1rmacos e como un factor que contrib\u00fae \u00e1 resistenca a multidrogas en enfermidades infecciosas e quimioterapia do cancro. As acci\u00f3ns dalg\u00fans f\u00e1rmacos como substratos ou inhibidores de encimas implicados no metabolismo xenobi\u00f3tico son unha causa com\u00fan de interacci\u00f3ns de f\u00e1rmacos perigosas. Estas v\u00edas metab\u00f3licas son tam\u00e9n importantes en ciencias ambientais, e o metabolismo xenobi\u00f3tico de microorganismos determina se un contaminante ser\u00e1 degradado durante a biorremediaci\u00f3n, ou persista no ambiente. Os encimas do metabolismo xenobi\u00f3tico, particularmente as glutati\u00f3n S-transferases son tam\u00e9n importantes en agricultura, xa que poden producir resistencia a pesticidas e herbicidas.\nO metabolismo de f\u00e1rmacos est\u00e1 dividido en tres fases. Na fase I, encimas como as citocromo P450 oxidases introducen grupos reactivos ou polares nos xenobi\u00f3ticos. Estes compostos modificados son despois conxugados a compostos polares nas reacci\u00f3ns da fase II. Estas reacci\u00f3ns est\u00e1n catalizadas por encimas transferases como as glutati\u00f3n S-transferases. Finalmente, na fase III, os xenobi\u00f3ticos conxugados poden sufrir a\u00ednda ou maior procesamento, antes de seren reco\u00f1ecidos por transportadores de efluxo e bombeados f\u00f3ra das c\u00e9lulas.\nBarreiras de permeabilidade e detoxificaci\u00f3n.\nOs compostos exactos aos que est\u00e1 exposto un organismo son en gran medida impredicibles e poden diferir grandemente co tempo; estas son as principais caracter\u00edsticas do estr\u00e9s xenobi\u00f3tico t\u00f3xico. O principal reto ao que se te\u00f1en que enfrontar os sistema de detoxificaci\u00f3n xenobi\u00f3tica \u00e9 que deben poder eliminar un n\u00famero case ilimitado de compostos xenobi\u00f3ticos na comlexa mestura de compostos qu\u00edmicos implicados no metabolismo normal. A soluci\u00f3n que evolucionou para afrontar este problema \u00e9 unha elegante combinaci\u00f3n de barreiras f\u00edsicas e sistemas encim\u00e1ticos de baixa especificidade.\nTodos os organismos usan as membranas plasm\u00e1ticas como barreiras de permeabilidade hidrof\u00f3bicas para controlar o acceso ao seu ambiente interno. Os compostos polares non poden difundir a trav\u00e9s desas membranas, e a captaci\u00f3n de mol\u00e9culas \u00fatiles \u00e9 mediada por prote\u00ednas de transporte que seleccionan especificamente substratos da mestura extracelular. Esta captaci\u00f3n selectiva significa que a maior\u00eda das mol\u00e9culas hidr\u00f3filas non poden entrar nas c\u00e9lulas, xa que non son reco\u00f1ecidos por ning\u00fan transportador espec\u00edfico. En contraste, a difusi\u00f3n de compostos hidr\u00f3fobos a trav\u00e9s destas barreiras non pode ser controlada, e os organismos, por tanto, non poden exclu\u00edr xenobi\u00f3ticos liposolubles usando as barreiras de membrana.\nPor\u00e9n, a existencia dunha barreira de permeabilidade significa que os organismos te\u00f1en a capacidade de facer evolucionar sistemas de detoxificaci\u00f3n que explotan a hidrofobicidade com\u00fan a xenobi\u00f3ticos permeables \u00e1 membrana. Estes sistemas resolven o problema da especificidade ao posu\u00edren unhas especificidades de substrato amplas coas que poden metabolizar case calquera composto non polar. Os metabolitos \u00fatiles son exclu\u00eddos xa que son polares, e en xeral conte\u00f1en un ou m\u00e1is grupos cargados.\nA detoxificaci\u00f3n dos subprodutos reactivos do metabolismo normal non poden conseguirse polos sistemas indicados antes, porque estas especies son derivadas dos constitu\u00edntes celulares normais e xeralmente te\u00f1en tam\u00e9n as s\u00faas mesmas caracter\u00edsticas polares. Por\u00e9n, como estes compostos son poucos en n\u00famero, os encimas espec\u00edficos poden reco\u00f1ecelos e eliminalos. Exemplos destes sitemas de detoxificaci\u00f3n espec\u00edfica son o sistema da glioxalase, que elimina o aldehido metilglioxal reactivo, e os diversos sistemas antioxidantes que eliminan especies reactivas do ox\u00edxeno.\nFases da detoxificaci\u00f3n.\nO metabolismo de xenobi\u00f3ticos \u00e9 a mi\u00fado dividido en tres fases: modificaci\u00f3n, conxugaci\u00f3n e excreci\u00f3n. Estas reacci\u00f3ns act\u00faan concertadamente para detoxificar xenobi\u00f3ticos e eliminalos das c\u00e9lulas.\nFase I. Modificaci\u00f3n.\nNa fase I, diversos encimas act\u00faan introducindo grupos polares e reactivos nos seus substratos. unha das modificaci\u00f3ns m\u00e1is com\u00fans \u00e9 a hidroxilaci\u00f3n catalizada polo sistema de oxidases de funci\u00f3n mixta dependente do citocromo P450. Este complexo de encimas act\u00faa incorporando un \u00e1tomo de ox\u00edxeno en hidrocarburos non activados, que pode ter como resultado a introduci\u00f3n de grupos hidroxilo ou ben a N-, O- ou S-desalquilaci\u00f3n de substratos. O mecanismo de reacci\u00f3n das oxidases dependendtes do P-450 \u00e9 a reduci\u00f3n do ox\u00edxeno unido ao citocromo e a xeraci\u00f3n de especies oxiferril altamente reactivas, segundo o seguinte esquema:\nAs reacci\u00f3n de fase I (tam\u00e9n chamadas reacci\u00f3ns non sint\u00e9ticas) poden ocorer por oxidaci\u00f3n, reduci\u00f3n, hidr\u00f3lise, ciclaci\u00f3n, desciclaci\u00f3n, e adici\u00f3n dun ox\u00edxeno ou retirada dun hidr\u00f3xeno, levadas a cabo polas oxidases defunci\u00f3n mixta, xeralmente no f\u00edgado. Nestas reacci\u00f3ns oxidativas normalmente interv\u00e9n unha citocromo P450 monooxixenase (xeralmente abreviada CYP), o NADPH e ox\u00edxeno. Entre as clases de f\u00e1rmacos que utilizan este m\u00e9todo para o seu metabolismo est\u00e1n as fenotiazinas, o paracetamol, e os esteroides. Se os metabolitos das reacci\u00f3ns de fase I son suficientemente polares, poden ser doadamente excretados neste momento. Por\u00e9n, moitos produtos da fase I non son eliminados rapidamente e sofren m\u00e1is reacci\u00f3ns nas cales un substrato end\u00f3xeno se combina con grupos qu\u00edmicos novos acabados de incorporar para formar un conxugado moi polar.\nUnha oxidaci\u00f3n com\u00fan da fase I sup\u00f3n a conversi\u00f3n dun enlace C-H noutro C-OH. Esta reacci\u00f3n \u00e1s veces converte un composto farmacoloxicamente inactivo (un prof\u00e1rmaco ou prodroga) noutro farmacoloxicamente activo. Igualmente, na fase I poden converterse mol\u00e9culas non t\u00f3xicas en velenosas (toxifici\u00f3n). A hidr\u00f3lise simple no est\u00f3mago \u00e9 normalmente unha reacci\u00f3n inocua, mais hai excepci\u00f3ns. Por exemplo, o metabolismo da fase I converte o acetonitrilo en HOCH2CN, que \u00e9 rapidamente disociado en formaldehido e cianuro de hidr\u00f3xeno, e ambos os dous son t\u00f3xicos.\nO metabolismo da fase I de f\u00e1rmacos candidatos pode ser simulado no laboratorio usando catalizadores non encim\u00e1ticos. Este exemplo dunha reacci\u00f3n biomim\u00e9tica tende a dar produtos que a mi\u00fado conte\u00f1en os metabolitos da fase I. Como exemplo, o principal metabolito do composto farmac\u00e9utico trimebutina, que \u00e9 a desmetiltrimebutina (nor-trimebutina), pode producirse eficazmente por oxidaci\u00f3n in vitro do f\u00e1rmaco dispo\u00f1ible comercialmente. A hidroxilaci\u00f3n dun grupo N-metilo leva \u00e1 expulsi\u00f3n dunha mol\u00e9cula de formaldehido, mentres que a oxidaci\u00f3n dos grupos O-metilo ten lugar en menor medida.\nReduci\u00f3n.\nA citocromo P450 redutase, tam\u00e9n chamada NADPH:ferrihemoprote\u00edna oxidorredutase, NADPH:hemoprote\u00edna oxidorredutase, NADPH:P450 oxidorredutase, P450 redutase, POR, CPR, e CYPOR, \u00e9 un encima unido a membranas necesario para a transferencia de electr\u00f3ns ao citocromo P450 nos microsomas da c\u00e9lula eucariota desde un encima NADPH:citocromo P450 redutase que cont\u00e9n FAD ou FMN.\nO esquema xeral do fluxo de electr\u00f3ns no sistema POR/P450 \u00e9:\nNADPH \nFAD\nFMN\nP450\nO2\nDurante as reacci\u00f3ns de reduci\u00f3n, un coposto qu\u00edmico pode entrar nun \"ciclo f\u00fatil\", no cal ga\u00f1a un electr\u00f3n de radical libre, despois p\u00e9rdeo inmediatamente ao ox\u00edxeno (para formar un ani\u00f3n super\u00f3xido).\nFase II. Conxugaci\u00f3n.\nNas subseguintes reacci\u00f1\u00f3ns da fase II, estes metabolitos xenobi\u00f3ticos activados son conxugados con especies cargadas comoo glutati\u00f3n (GSH), sulfato, glicina, ou \u00e1cido glicur\u00f3nico. Os sitios dos f\u00e1rmacos nos que ocorren as reacci\u00f3ns de conxugaci\u00f3n poden ser grupos carboxilos (-COOH), hidroxilos (-OH), aminos (NH2), e sulfhidrilos (-SH). Os produtos das reacci\u00f3ns de conxugaci\u00f3n incrementaron o seu peso molecular e tenden a ser menos activos que os seus substratos, a diferenza do que pasaba nas reacci\u00f3ns da fase I que a mi\u00fado produc\u00edan metabolitos activos. A adici\u00f3n de grandes grupos ani\u00f3nicos (como o GSH) detoxifica electr\u00f3filos reactivos e produce m\u00e1is metabolitos polares que non poden difundir a trav\u00e9s das membranas, e poden, por tanto, ser transportados activamente.\nEstas reacci\u00f3ns son catalizadas por un gran grupo de transferases de ampla especificidade, que en combinaci\u00f3n poden metabolizar case calquera composto hidr\u00f3fobo que conte\u00f1a grupos nucleof\u00edlicos ou electrof\u00edlicos. Unha das clases m\u00e1is importantes deste grupo \u00e9 a das glutati\u00f3n S-transferases (GSTs).\nFase III. Modificaci\u00f3ns finais e excreci\u00f3n.\nDespois das reacci\u00f3ns da fase II, os conxugados xenobi\u00f3ticos deben ser ulteriormente metabolizados. Un exemplo com\u00fan \u00e9 o procesamento de conxugados de glutati\u00f3n a conxugados de acetilciste\u00edna (\u00e1cido mercapt\u00farico). Aqu\u00ed, os residuos de \u03b3-glutamato e glicina na mol\u00e9cula de glutati\u00f3n son retirados por unha gamma-glutamil transpeptidase e dipeptidases. No paso final, o residuo de cistina no conxugado \u00e9 acetilado.\nOs conxugados e os seus metabolitos poden ser excretados das c\u00e9lulas na fase III do seu metabolismo, e os grupos ani\u00f3nicos act\u00faan como marcas de afinidade para unha variedade de transportadores de membrana da familia da prote\u00edna de resistencia a multidrogas (MRP). Estas prote\u00ednas son membros da familia do transportador de casete que se une ao ATP e poden catalizar o transporte dependente de ATP dunha enorme variedade de ani\u00f3ns hidrof\u00f3bicos, e as\u00ed act\u00faan eliminando os produtos da fase II ao medio extracelular, onde poden sufrir unha maior metabolizaci\u00f3n ou ser excretados.\nToxinas end\u00f3xenas.\nA detoxificaci\u00f3n de metabolitos reactivos end\u00f3xenos como os per\u00f3xidos e aldehidos reactivos xeralmente non pode realizarse polo sistema descrito antes. Isto d\u00e9bese a que estas especies qu\u00edmicas derivan de constitu\u00edntes celulares normais e xeralmente te\u00f1en tam\u00e9n caracter\u00edsticas polares. Por\u00e9n, como estes compostos son poucos, \u00e9 posible que os sistemas encim\u00e1ticos utilicen un reco\u00f1ecemento molecular espec\u00edfico para detectalos e eliminalos. A semellanza destas mol\u00e9culas con metabolitos \u00fatiles significa que c\u00f3mpren diferentes encimas de detoxificaci\u00f3n para cada grupo de toxinas end\u00f3xenas. Exemplos destes sistemas de detoxificaci\u00f3n espec\u00edficos son o sistema da glioxalase, que act\u00faa eliminando o aldehido reactivo metilglioxal, e os diversos sistemas antioxidantes que destr\u00faen as especies reactivas do ox\u00edxeno.\nSitios.\nCuantitativamente, o ret\u00edculo endoplasm\u00e1tico liso das c\u00e9lulas do f\u00edgado \u00e9 o principal lugar onde se produce o metabolismo de f\u00e1rmacos, a\u00ednda que cada tecido ten certa capacidade de metabolizar f\u00e1rmacos. Os factores responsables da contribuci\u00f3n do f\u00edgado ao metabolismo de f\u00e1rmacos son que \u00e9 un \u00f3rgano grande, que \u00e9 o primeiro \u00f3rgano ao que chegan os produtos qu\u00edmicos absorbidos no intestino, e que ha nel moi altas concentraci\u00f3ns da maior\u00eda dos sistemas que metabolizan f\u00e1rmacos en comparaci\u00f3n con outros \u00f3rganos. Se un f\u00e1rmaco \u00e9 absorbido no tracto gastrointestinal, chega \u00e1 circulaci\u00f3n hep\u00e1tica a trav\u00e9s da vea porta, e ser\u00e1 ben metabolizado e mostrar\u00e1 o chamado \"efecto de primeiro paso\".\nOutros sitios importantes de metabolizaci\u00f3n de f\u00e1rmacos son as c\u00e9lulas epiteliais do tracto gastrointestinal, pulm\u00f3ns, riles, e a pel. Estes sitios son xeralmente responsables de certas reacci\u00f3ns de toxicidade localizadas.\nFactores que afectan ao metabolismo de f\u00e1rmacos.\nA duraci\u00f3n e intensidade da acci\u00f3n farmacol\u00f3xica da maior\u00eda dos f\u00e1rmacos lip\u00f3filos est\u00e1 determinada pola velocidade con que son metabolizados a produtos inactivos. O sistema da citocromo P450 monooxixenase \u00e9 a v\u00eda m\u00e1is importante nesta tarefa. En xeral, calquera cousa que \"incremente\" a velocidade do metabolismo (por exemplo induci\u00f3n de encimas) dun metabolito farmacoloxicamene activo \"diminuir\u00e1\" a duraci\u00f3n e intensidade da acci\u00f3n do f\u00e1rmaco. O oposto \u00e9 tam\u00e9n certo (por exemplo a inhibici\u00f3n de encimas). Por\u00e9n, en casos nos que un encima \u00e9 responsable de metabolizar un prof\u00e1rmaco a un f\u00e1rmaco, a induci\u00f3n de encimas pode acelerar esta conversi\u00f3n e incrementar os niveis de f\u00e1rmaco, potencialmente ata causar toxicidade.\nVarios factores \"fisiol\u00f3xicos\" e \"patol\u00f3xicos\" poden tam\u00e9n afectar ao metabolismo de f\u00e1rmacos. Factores fisiol\u00f3xicos que poden influenciar o metabolismo de f\u00e1rmacos son a idade, variaci\u00f3n individual (por exemplo a farmacoxen\u00e9tica), a circulaci\u00f3n enterohep\u00e1tica, a nutrici\u00f3n, a flora intestinal ou as diferenzas entre sexos.\nEn xeral, os f\u00e1rmacos son metabolizados m\u00e1is lentamente nas etapas fetal, neonatal e na ancianidade que na etapa adulta tanto en humanos coma noutros animais.\nAs variaci\u00f3ns xen\u00e9ticas (polimorfismos) explican parte da variabilidade no efecto dos f\u00e1rmacos. Nas N-acetiltransferases (implicadas nas reacci\u00f3ns da fase II), as variaci\u00f3ns individuais fan que algunhas persoas acetilen lentamente (\"acetiladores lentos\") e outras o fagan rapidamente, e nun estudo feito no Canad\u00e1 os dous grupos eran o 50% da poboaci\u00f3n. Esta variaci\u00f3n pode ter dr\u00e1sticas consecuencias, xa que os acetiladores lentos son m\u00e1is propensos a sufrir unha toxicidade dependente de dose.\nO sistema da citocromo P450 monooxenase pode tam\u00e9n variar entre individuos, e aparecen deficiencias en do 1 ao 30% dos casos, dependendo da s\u00faa ascendencia \u00e9tnica.\nOs factores patol\u00f3xicos poden tam\u00e9n influ\u00edr no metabolismo de f\u00e1rmacos, como as doenzas do f\u00edgado, riles ou coraz\u00f3n.\nOs modelos \"in silico\" (computacionais) e m\u00e9todos de simulaci\u00f3n permiten predicir o metabolismo de f\u00e1rmacos en poboaci\u00f3ns de pacientes virtuais antes de realizar estudos cl\u00ednicos en suxeitos humanos. Isto pode utilizarse tam\u00e9n para identificar individuos que est\u00e1n en maior risco de sufrir unha reacci\u00f3n adversa.\nHistoria.\nOs estudos de como as persoas transforman as substancias que inxiren empezaron a mediados do s\u00e9culo XIX, cando os qu\u00edmicos descubriron que os compostos org\u00e1nicos como o benzaldehido pod\u00edan ser oxidados e conxugados a amino\u00e1cidos no corpo humano. Durante o resto do s\u00e9culo XIX, descubr\u00edronse outras reacci\u00f3ns de detoxificaci\u00f3n b\u00e1sicas, como a metilaci\u00f3n, acetilaci\u00f3n e a sulfonaci\u00f3n.\nA inicios do s\u00e9culo XX, os traballos centr\u00e1ronse en investigar os encimas e as rutas que eran responsables da produci\u00f3n destes metabolitos. Este campo foi definido como unha \u00e1rea separada de estudo coa publicaci\u00f3n por Richard Williams do libro \"Detoxication mechanisms\" (Mecanismos de detoxificaci\u00f3n) en 1947. Esta moderna investigaci\u00f3n bioqu\u00edmica tivo como resultado a identificaci\u00f3n das glutati\u00f3n \"S\"-transferases en 1961, seguido do descubrimento dos citocromos P450 en 1962, e a comprensi\u00f3n do seu papel central no metabolismo xenobi\u00f3tico en 1963."}
{"id": "345104", "revid": "27155", "url": "https://gl.wikipedia.org/wiki?curid=345104", "title": "Metabolismo xenobi\u00f3tico", "text": ""}
{"id": "345105", "revid": "88215", "url": "https://gl.wikipedia.org/wiki?curid=345105", "title": "UCI WorldTour 2016", "text": "O UCI WorldTour 2016 \u00e9 a oitava edici\u00f3n do circu\u00edto de competici\u00f3ns ciclistas que fundou a Uni\u00f3n Ciclista Internacional no ano 2009. O calendario comezou coa primeira etapa do Tour Down Under o 19 de xaneiro e que finalizar\u00e1 co Tour de o 30 de setembro. O campi\u00f3n do circu\u00edto foi o campi\u00f3n mundial que no Campionato do Mundo dese ano reeditou o seu t\u00edtulo, o eslovaco Peter Sagan\nEquipos.\nO n\u00famero de equipos do circu\u00edto \u00e9 de 18, un m\u00e1is ca na tempada pasada. Estes 18 equipos son os 17 do ano pasado m\u00e1is o Team Dimension Data que ascendeu da categor\u00eda Profesional Continental. Estes equipos est\u00e1n obrigados a participar en todas as probas do WorldTour.\nEventos.\nTodas as carreiras que se celebraron no UCI WorldTour 2015 disputanse no 2016. En verde, as tres Grandes Voltas.\n1 "}
{"id": "345109", "revid": "89787", "url": "https://gl.wikipedia.org/wiki?curid=345109", "title": "Enterro de videoxogos de Atari", "text": "O enterro de videoxogos de Atari foi un soterramento masivo de cartuchos de videoxogos, consolas e computadoras nun vertedoiro de Novo M\u00e9xico, levado a cabo pola compa\u00f1\u00eda norteamericana Atari, Inc. no ano 1983. Entre os obxectos soterrados a crenza popular indicaba que se inclu\u00edran copias non vendidas de \"E.T. the Extra-Terrestrial\", un dos maiores fracasos comerciais dos videoxogos e frecuentemente citado como un dos peores videoxogos da historia, as\u00ed como cartuchos da adaptaci\u00f3n do videoxogo \"Pac-Man\" para a Atari 2600, que si tivo \u00e9xito comercial pero recibira gran cantidade de cr\u00edticas negativas.\nDende o momento en que a prensa deu a co\u00f1ecer o enterro existiron d\u00fabidas sobre a s\u00faa veracidade e alcance, facendo que habitualmente se desbotase o feito por considerarse unha lenda urbana. Por\u00e9n, o evento converteuse nun s\u00edmbolo cultural e nun recordatorio da crise norteamericana dos videoxogos de 1983, marcando a fin dun pobre ano fiscal para Atari, Inc., que acabar\u00eda sendo vendida pola s\u00faa empresa nai Warner Communications. Na crenza popular indic\u00e1base que dous mill\u00f3ns de copias de \"E.T.\" foran soterradas no vertedoiro, pero declaraci\u00f3ns posteriores de empregados de Atari confirmaron que os n\u00fameros foran do arredor duns 700\u00a0000 cartuchos de varios t\u00edtulos, inclu\u00edndo os de \"E.T.\"\nNo ano 2014 Fuel Industries, Microsoft e outras empresas traballaron xunto o goberno de Novo M\u00e9xico para realizar unha escavaci\u00f3n no sitio e validar os contidos do vertedoiro como parte dun documental titulado \"\". O 26 de abril de 2014 a escavaci\u00f3n revelou diversos cartuchos de xogos desbotados as\u00ed como pezas de hardware. S\u00f3 unha pequena fracci\u00f3n dos obxectos soterrados foron recuperados, uns 1300 deles, cunha parte destinada para a s\u00faa curaci\u00f3n e o resto destinados a s\u00faa venda en poxa para recadar fondos para un museo que conmemorase o soterramento.\nCircunstancias.\nDificultades financeiras.\nA empresa Atari, Inc. fora adquirida por Warner Communications no ano 1976 por uns 28\u00a0mill\u00f3ns de d\u00f3lares, e o seu valor neto acadara os 2000\u00a0mill\u00f3ns de d\u00f3lares no ano 1982. Naquel momento a compa\u00f1\u00eda ti\u00f1a unha cota de mercado dos videoxogos do 80%, e era a responsable da metade dos beneficios da s\u00faa empresa nai, abarcando entre o 65 e o 70% dos seus beneficios operativos. No \u00faltimo cuarto de 1982 as expectaci\u00f3ns de crecemento para o ano seguinte estaban estimadas no arredor do 50%. Por\u00e9n, o 7 de decembro de 1982 a empresa informou que os seus beneficios s\u00f3 se incrementaran nun 10\u201315%. \u00d3 seguinte d\u00eda o prezo das acci\u00f3ns de Warner Communications caeu nun terzo do seu valor, e o cuarto fiscal rematou cunha diminuci\u00f3n dun 56% dos beneficios para Warner. A maiores disto, o CEO de Atari, Ray Kassar, foi investigado por posibles cargos de aproveitamento de informaci\u00f3n privilexiada como resultado da s\u00faa venda dunhas 5000 acci\u00f3ns de Warner media hora antes do informe dos baixos resultados de beneficios de Atari. Kassar non foi finalmente culpado, pero foi forzado a dimitir en xullo de 1983. Atari, Inc. acabou perdendo uns 536\u00a0mill\u00f3ns de d\u00f3lares en 1983, e foi vendida por Warner Communications \u00f3 ano seguinte.\nT\u00edtulos con problemas.\nA tendencia de Atari de realizar adaptaci\u00f3ns de videoxogos arcade para a s\u00faa consola dom\u00e9stica tivo como resultado alg\u00fans dos xogos con maior \u00e9xito comercial da empresa, inclu\u00edndo a adaptaci\u00f3n de \"Asteroids\" e as versi\u00f3ns baixo licenza do \"Space Invaders\" de Taito e do \"Pac-Man\" de Namco. Cando este \u00faltimo foi adaptado oficialmente para a Atari 2600, Atari ti\u00f1a a a confianza de que o n\u00famero de vendas ser\u00eda alto, polo que manufacturou 12 mill\u00f3ns de cartuchos malia que o n\u00famero de consolas Atari 2600 vendidas fora s\u00f3 duns 10 mill\u00f3ns de uniades. A empresa considerou que o xogo acadar\u00eda un \u00e9xito suficiente como para reportar uns 500 mill\u00f3ns de d\u00f3lares en beneficios, e que aumentar\u00eda as vendas de consolas en varios mill\u00f3ns xa que os xogadores procurar\u00edan xogar esta adaptaci\u00f3n dom\u00e9stica do xogo. Por\u00e9n, o produto final, publicado en marzo de 1982, recibiu abondosas cr\u00edticas negativas por mor da s\u00faa pobre xogabilidade, e malia converterse no xogo m\u00e1is vendido para esta consola cuns 7 mill\u00f3ns de unidades vendidas, deixou a Atari con m\u00e1is de 5 mill\u00f3ns de cartuchos non vendidos, problema que aumentou debido o alto n\u00famero de clientes que devolveron o videoxogo trala s\u00faa compra.\nA maiores dos problemas causados polo baixo n\u00famero de vendas de \"Pac-Man\", Atari pasou dificultades como resultado da s\u00faa adaptaci\u00f3n a videoxogo do filme \"E.T. the Extra-Terrestrial\". O xogo, titulado tam\u00e9n \"E.T. the Extra-Terrestrial\", foi o resultado dun acordo entre Warner Communications e o director do filme Steven Spielberg. O concepto dun videoxogo baseado nun filme, no lugar da adaptaci\u00f3n dunha m\u00e1quina arcade ou a continuaci\u00f3n nunha serie de videoxogos xa establecida, consider\u00e1base unha novidade por aquel ent\u00f3n. Informes posteriores indicaron que Warner pagara entre 20 e 25 mill\u00f3ns de d\u00f3lares polos dereitos, unha cantidade elevada naquel ent\u00f3n para unha licenza dun videoxogo. Atari produciu 5 mill\u00f3ns de cartuchos do xogo, pero trala s\u00faa publicaci\u00f3n en decembro de 1982 s\u00f3 se venderon 1,5 mill\u00f3ns de copias, deixando a Atari con m\u00e1is da metade dos cartuchos do xogo sen vender. O xogo recibiu cr\u00edticas negativas xeneralizadas, e est\u00e1 considerado un dos peores videoxogos da historia. Earl Paige da revista \"Billboard\" informou que o gran n\u00famero de copias non vendidas de \"E.T the Extra-Terrestrial\" xunto a un aumento na competici\u00f3n foi causante de que as tendas demandasen programas oficiais de devoluci\u00f3ns \u00e1s empresas fabricantes de videoxogos.\nAos fracasos comerciais destes t\u00edtulos engad\u00edronse os tratos comerciais de Atari feitos dende 1981. Confiada nun gran n\u00famero de vendas, a empresa comunicara as s\u00faas distribuidoras que fixeran os seus pedidos de 1982 todos xuntos. Xa que as vendas de videoxogos sufriron unha diminuci\u00f3n nese ano, as distribuidoras, que realizaran pedidos en masa en previsi\u00f3n de beneficios, v\u00edronse obrigadas a devolver grandes cantidades de unidades non vendidas a Atari. Como resultado disto a empresa viuse en posesi\u00f3n de varios mill\u00f3ns de cartuchos de videoxogos que non foi capaz de vender.\nSoterramento.\nEn setembro de 1983 o xornal \"Alamogordo Daily News\" de Alamogordo en Novo M\u00e9xico, informou nunha serie de artigos que entre 10 e 20 cami\u00f3ns con caixas, cartuchos e hardware de Atari procedentes do seu almac\u00e9n en El Paso (Texas) foran compactados e soterrados nun vertedoiro da cidade. Este era o primeiro acordo de Atari co vertedoiro, escollido xa que al\u00ed estaba prohibida a recuperaci\u00f3n de obxectos e a lixo compact\u00e1base e soterr\u00e1base cada noite. A explicaci\u00f3n oficial fornecida por Atari para este soterramento foi que estaba a mudar os seus xogos dende a Atari 2600 cara a Atari 5200, mais posteriormente un traballador an\u00f3nimo da empresa declarou de forma contraditoria que ese non era o motivo. O empregado de Atari Bruce Enten afirmou que Atari estaba enviando na s\u00faa maior\u00eda material roto ou devolto por clientes cara o vertedoiro, e que era \"na s\u00faa maior\u00eda cousas que non funcionan\".\nO 27 de setembro de 1983 o servizo de novas UPI informou que \"a xente presenciando a operaci\u00f3n declarou que inclu\u00eda casetes dos co\u00f1ecidos videoxogos \"E.T.\", \"Pac-Man\", \"Ms. Pac-Man\", as consolas usadas para xogar a estes xogos nos televisores e ordenadores persoais de alta gama.\" O servizo de novas Knight-Ridder engadiu a esta nova que o 28 de setembro varios rapaces da vila foran \u00f3 vertedoiro \"comezando a roubar a tumba de Atari, volvendo con cartuchos de xogos como \"E.T.\", \"Raiders of the Lost Ark\", \"Defender\" e \"Berzerk\"\".\nO 28 de setembro de 1983 o xornal \"The New York Times\" publicou a historia da vertedura de Atari en Novo M\u00e9xico. Un representante de Atari confirmou a historia presentada no xornal, afirmando que o inventario desbotado provi\u00f1a do edificio de Atari en El Paso, que \u00eda pecharse e converterse nun centro de reciclaxe. O informe indicaba que o sitio estaba vixiado para previr que xornalistas e p\u00fablico puidesen confirmar os contidos da vertedura. O artigo non chegaba a suxerir ning\u00fan t\u00edtulo espec\u00edfico dos xogos que estaban a destru\u00edrse, mais en artigos posteriores foi habitual que se ligase a historia da vertedura \u00f3 co\u00f1ecido fracaso do videoxogo de \"E.T.\"\nA partir do 29 de setembro de 1983 comezou a botarse unha capa de cemento por riba do material destru\u00eddo, algo pouco habitual no tratamento de residuos. Un traballador an\u00f3nimo do vertedoiro afirmou que o motivo disto era que \"hai animais a\u00ed abaixo, non queremos que ning\u00fan rapaz se manque escavando no vertedoiro\". Eventualmente as protestas xurdiron na cidade por mor da gran cantidade de obxectos que Atari estaba a depositar no vertedoiro, e as autoridades locais ordenaron que a vertedura ter\u00eda que finalizar en pouco tempo. A cidade promulgou unha ordenanza para limitar as actividades futuras do vertedoiro, e o naquel ent\u00f3n alcalde Henry Pacelli, comentou que \"non queremos que volva a ocorrer algo como isto nunca m\u00e1is\".\nSimbolismo cultural e especulaci\u00f3n.\nTodos estes factores deron lugar \u00e1 especulaci\u00f3n de que a maior\u00eda dos 3,5 mill\u00f3ns de copias non vendidas de \"E.T. the Extra-Terrestrial\" acabaron neste vertedoiro, destru\u00eddas e soterradas baixo cemento. Tam\u00e9n se publicaron informaci\u00f3ns indicando que prototipos do sistema de control Atari Mindlink foron depositados no lugar, contribu\u00edndo \u00e1s especulaci\u00f3ns do contido das verteduras, xa que no Museo Atari hai exemplares deste prototipo. John Wills, nun artigo da \"Pacific Historical Review\", especulou que a localizaci\u00f3n do vertedoiro, pr\u00f3ximo \u00f3s lugares da Proba nuclear Trinity e do Caso Roswell, incrementou a popularidade da historia.\nA informaci\u00f3n contraditoria que acompa\u00f1ou \u00f3 enterramento deu lugar a que se chamase o \"Vertedoiro de E.T.\" e se convertese nunha lenda urbana, que a s\u00faa vez deu lugar \u00f3 escepticismo e \u00e1 d\u00fabida sobre a veracidade da historia da vertedura en si mesma, e da relevancia do evento na crise da industria dos videoxogos do ano 1983. En outubro de 2004 Howard Scott Warshaw, o programador de \"E.T. the Extra-Terrestrial\", expresou a s\u00faa d\u00fabida de que a destruci\u00f3n de mill\u00f3ns de copias tivese chegado a ocorrer. Na s\u00faa opini\u00f3n, a ca\u00edda de Atari debeuse m\u00e1is a un resultado das s\u00faas pr\u00e1cticas de negocio, inclu\u00edndo a venda en conxunto de videoxogos de pouco \u00e9xito xunto a outros de maior n\u00famero de vendas, que a ning\u00fan fracaso dun xogo en particular. Esta opini\u00f3n foi compartida posteriormente por Travis Fahs de IGN, quen indicou que os problemas de Atari xurdiron da sobreestimaci\u00f3n da empresa dos beneficios operativos en base as vendas de exemplares de Atari 2600 no lugar de estar causados pola calidade individual dos xogos publicados para esta plataforma.\nEste suceso tam\u00e9n pasou a ser considerado unha especie de s\u00edmbolo cultural representativo da crise norteamericana dos videoxogos de 1983, cit\u00e1ndose como un aviso de precauci\u00f3n perante as malas pr\u00e1cticas comerciais, malia que tam\u00e9n se suxeriu que o soterramento axudou \u00e1 empresa a eliminar o material desbotado para aliviar o pago de impostos.\nNa cultura popular.\nExisten diversas referencias \u00f3 enterramento na cultura popular. O v\u00eddeo musical para o tema \"\"When I Wake Up\" de Wintergreen amosa \u00f3 grupo viaxando ata o vertedoiro e cavando para recuperar os cartuchos abandonados. A novela \"Lucky Wander Boy\" de D.B. Weiss incl\u00fae unha escena que ten lugar preto de Alamogordo, na que dous dos personaxes conversan nun aparcadoiro constru\u00eddo sobre o vertedoiro. O filme de 2014 \"\" incl\u00fae unha li\u00f1a argumental centrada no soterramento, e en decembro de 2015 o evento e o seu legado present\u00e1ronse como un dos elementos principais do argumento no episodio titulado \"The Games Underfoot\" da serie de televisi\u00f3n \"Elementary\".\nEscavaci\u00f3n.\nO 28 de maio de 2013 a Comisi\u00f3n da Cidade de Alamogordo outorgoulle a Fuel Industries, unha empresa canadense, un permiso de acceso \u00f3 vertedoiro de seis meses para filmar un documental titulado centrado no enterro e para escavar o sitio da vertedura. Xbox Entertainment Studios ti\u00f1a planeado emitir este documental en exclusiva para a Xbox One e a Xbox 360 no 2014 como parte dunha serie de documentais producidos por Lightbox, unha produtora estadounidense e brit\u00e1nica. Malia que a escavaci\u00f3n estivo detida temporalmente por mor dunha queixa por parte da New Mexico Environmental Protection Division Solid Waste Bureau que citaba diversos problemas potenciais, estes foron resoltos a comezos de abril do 2014 permitindo que a escavaci\u00f3n continuase.\nA escavaci\u00f3n comezou o 26 de abril de 2014 en forma de evento aberto \u00f3 p\u00fablico. O dese\u00f1ador de \"E. T. the Extra-Terrestrial\" Howard Scott Warshaw, Ernest Cline de Ready Player One e o director Zak Penn asistiron \u00f3 evento como parte do documental sobre o soterramento, xunto a outros residentes da cidade como Armando Ortega, un empregado municipal que fora un dos nenos que entraran no vertedoiro en 1983. Ortega afirmou que malia que el e os seus amigos atoparan ducias de xogos de calidade, desfix\u00e9ranse dos cartuchos de \"E.T.\" porque \"o xogo apestaba... non se pod\u00eda acabar\". James Heller, antigo director de Atari que estivera \u00f3 cargo do soterramento orixinal, tam\u00e9n asistiu \u00e1 escavaci\u00f3n. Heller revelou que el dera a orde de cubrir a vertedura con cemento. Desmentindo a lenda urbana que afirmaba que se soterraran mill\u00f3ns de cartuchos al\u00ed, Heller afirmou que s\u00f3 728\u00a0000 cartuchos foron enterrados no vertedoiro.\nNas primeiras horas da escavaci\u00f3n atop\u00e1ronse restos de cartuchos de \"E.T.\" e doutros xogos de Atari. Un equipo de arque\u00f3logos estivo presente para examinar e documentar o material recuperado pola maquinaria. Este equipo estivo formado por Andrew Reinhard da American School of Classical Studies at Athens, Richard Rothaus de Trefoil Cultural and Environmental e Bill Caraher da Universidade de Dakota do Norte, coa asistencia do historiador dos videoxogos Raiford Guins da Universidade Stony Brook e o historiador Bret Weber da Universidade de Dakota do Norte.\nS\u00f3 se recuperaron uns 1300 cartuchos do total de 700\u00a0000 estimados, xa que o material restante estaba m\u00e1is fondo do esperado e era de moi dif\u00edcil acceso, e tras finalizar a escavaci\u00f3n o sitio foi tapado de novo. Joseph Lewandowski, quen traballara xunto \u00f3s gobernantes locais para chegar \u00f3 acordo da escavaci\u00f3n, afirmou que esta fora unha ocasi\u00f3n \u00fanica para recuperar os obxectos do sitio, xa que non esperaban que a cidade aceptase a realizaci\u00f3n doutro evento semellante de novo. O documental \"Atari: Game Over\" que incl\u00fae gravaci\u00f3ns do vertedoiro e da escavaci\u00f3n, foi publicado o 20 de novembro de 2014.\nCuraci\u00f3n e poxa.\nUnha fracci\u00f3n dos obxectos recuperados foi entregada \u00f3 New Mexico Museum of Space History para a s\u00faa exposici\u00f3n, e uns 100 deles quedaron nas mans dos produtores do documental Lightbox e Fuel Entertainment. A alcaldesa de Alamogordo naquel ent\u00f3n, Susie Galea, afirmou que os cartuchos restantes poder\u00edan venderse a trav\u00e9s do museo, financiando as\u00ed a promoci\u00f3n do sitio do enterramento como unha atracci\u00f3n tur\u00edstica. O concello de Alamogordo aprobou a venda en poxa dos xogos recuperados en setembro de 2014, a trav\u00e9s de eBay e da p\u00e1xina web do concello. A data de setembro de 2015 vend\u00e9ranse uns 880 cartuchos recuperados por un total de m\u00e1is de 107\u00a0000 d\u00f3lares, cun exemplar de \"E.T.\" vendido por m\u00e1is de 1500 d\u00f3lares. Uns 300 cartuchos permanec\u00edan en posesi\u00f3n do concello para a s\u00faa venda posterior por mor do seu valor hist\u00f3rico.\nUn dos cartuchos recuperados de \"E.T.\" foi adquirido polo Instituto Smithsoniano para o seu arquivo, afirmando que este era representativo do sitio do enterro e que no \u00e1mbito dos videoxogos representaba \"o desaf\u00edo continuo de facer unha boa adaptaci\u00f3n dun filme a un videoxogo, o declive de Atari e o fin dunha era para a industria dos videoxogos, e o ciclo da vida dos cartuchos de videoxogos\". Pola s\u00faa parte, o museo Henry Ford adquiriu no 2015 varios dos cartuchos recuperados, un controlador t\u00e1ctil, unha mostra da terra sacada do vertedoiro e pezas de roupa usadas polo equipo da escavaci\u00f3n para a s\u00faa colecci\u00f3n, deixando unha selecci\u00f3n destes obxectos en exposici\u00f3n permanente."}
{"id": "345111", "revid": "89787", "url": "https://gl.wikipedia.org/wiki?curid=345111", "title": "E.T. the Extra-Terrestrial (videoxogo)", "text": "E.T. the Extra-Terrestrial (referido tam\u00e9n simplemente como E.T.) \u00e9 un videoxogo de aventuras de 1982 desenvolvido e publicado por Atari, Inc. para a consola Atari 2600. Baseado no filme hom\u00f3nimo, foi dese\u00f1ado por Howard Scott Warshaw. O obxectivo do xogo \u00e9 guiar o protagonista ep\u00f3nimo a trav\u00e9s de varias pantallas de xogo recollendo tres pezas dun tel\u00e9fono interplanetario que lle permita contactar co seu planeta de orixe.\nWarshaw ti\u00f1a a intenci\u00f3n de que o xogo fose unha adaptaci\u00f3n innovadora do filme, e Atari consideraba que acadar\u00eda bos n\u00fameros de vendas a causa da s\u00faa conexi\u00f3n co filme, que ti\u00f1a unha gran popularidade en todo o mundo. As negociaci\u00f3ns polos dereitos para facer o xogo remataron a finais de xullo de 1982, o que lle deixou a Warshaw s\u00f3 cinco meses e unha semana para desenvolver o xogo a tempo para a s\u00faa publicaci\u00f3n prevista no Nadal dese mesmo ano. O videoxogo resultante est\u00e1 considerado un dos peores videoxogos publicados e foi un dos maiores fracasos comerciais da historia dos videoxogos. Este fracaso comercial e os efectos que tivo na empresa Atari adoitan citarse como factores contribu\u00edntes na crise norteamericana dos videoxogos de 1983.\nExist\u00eda unha crenza popular de que como resultado da sobreproduci\u00f3n e devoluci\u00f3ns de varios t\u00edtulos, mill\u00f3ns de copias non vendidas de cartuchos de Atari foran soterradas nun vertedoiro en Alamogordo, Novo M\u00e9xico. No ano 2013 fix\u00e9ronse p\u00fablicos uns plans para realizar unha escavaci\u00f3n que determinar\u00eda a certeza dos informes deste soterramento, e en abril do seguinte ano as escavaci\u00f3ns realizadas confirmaron que o soterramento inclu\u00edra cartuchos de \"E.T.\" entre outros t\u00edtulos de Atari. James Heller, anterior director de Atari que estivera a cargo do enterro orixinal, estivo tam\u00e9n presente nesta escavaci\u00f3n e declarou que houbera uns 728\u00a0000 cartuchos de varios t\u00edtulos soterrados no lugar.\nMec\u00e1nica de xogo.\n\"E.T.\" \u00e9 un videoxogo de aventuras no que o xogador controla o alien\u00edxena E.T. nunha perspectiva cenital. O obxectivo do xogo \u00e9 recoller tres pezas dun tel\u00e9fono interplanetario. Estas pezas at\u00f3panse repartidas \u00f3 chou en varias fosas ou pozos. O xogador ten unha barra de enerx\u00eda na pantalla, que se reduce cando E.T. realiza calquera acci\u00f3n, inclu\u00edndo moverse, teletransportarse ou levitar tras caer nun pozo. Para previr isto E.T. pode recoller doces \"Reese's Pieces\" que recuperan a barra de enerx\u00eda, e que no caso de obter nove outorgan unha peza do tel\u00e9fono. O xogador pode tam\u00e9n gardalos para conseguir puntos de bonificaci\u00f3n \u00f3 finalizar o xogo. Tras conseguir as tres pezas do tel\u00e9fono, o xogador debe guiar a E.T. cara a unha zona onde poida usalo, o que lle permite chamar \u00f3 seu planeta de orixe. Tras realizar a chamada, E.T. precisa chegar \u00e1 nave espacial dentro dun l\u00edmite de tempo marcado. Cando E.T. chega \u00f3 bosque na zona designada para a chegada da nave, esta aparece en pantalla e rec\u00f3lleo para levalo \u00f3 seu planeta. Nese momento o xogo comeza de novo, co mesmo nivel de dificultade, cambiando a localizaci\u00f3n das pezas do tel\u00e9fono. A puntuaci\u00f3n obtida na primeira rolda acum\u00falase na seguinte iteraci\u00f3n, e o xogo remata cando a barra de enerx\u00eda queda baleira.\nO xogo div\u00eddese en seis ambientes, cada un deles representando unha ambientaci\u00f3n diferente baseada no filme. Para completar o obxectivo do xogo, o xogador ten que guiar a E.T. cara \u00f3s distintos pozos, onde se atopan as pezas para recoller. Tras recoller cada peza, o xogador pode facer que E.T. levite para sa\u00edr do pozo. Unha icona na parte superior de cada pantalla representa a zona, e cada unha destas zonas perm\u00edtelle \u00f3 xogador realizar diversas acci\u00f3ns. Entre os inimigos est\u00e1n os cient\u00edficos que queren atrapar a E.T. para a s\u00faa observaci\u00f3n e un axente do FBI que persegue o alien\u00edxena para confiscarlle unha das pezas recollidas ou os seus doces.\nDesenvolvemento.\nO proceso de desenvolvemento comezou en xullo de 1982, e completouse antes do final do ano. Tralo \u00e9xito comercial do filme en xu\u00f1o de 1982, o CEO da compa\u00f1\u00eda nai de Atari Warner Communications, Steve Ross, comezou as negociaci\u00f3ns con Steven Spielberg e Universal Pictures para adquirir a licenza para producir un videoxogo baseado no filme. A finais de xullo, Warner anunciou a s\u00faa adquisici\u00f3n dos dereitos en exclusiva para a produci\u00f3n de m\u00e1quinas arcade e videoxogos para consola baseados neste filme. Malia que os detalles exactos da transacci\u00f3n non se fixeron p\u00fablicos no anuncio, posteriormente informouse de que Atari pagara entre 20 e 25 mill\u00f3ns de d\u00f3lares polos dereitos, unha cantidade naquel momento considerada como elevada para unha licenza de videoxogos. O CEO de Atari Ray Kassar declarou nunha entrevista como resposta a que pensaba sobre a realizaci\u00f3n dun videoxogo baseado en \"E.T.\": \"Creo que \u00e9 unha idea est\u00fapida. Realmente nunca fixemos un videoxogo de acci\u00f3n a partir dun filme\". Atari planeou tam\u00e9n unha m\u00e1quina arcade baseada na licenza de \"E.T.\", pero finalmente foi desbotado por considerarse imposible por mor do pouco tempo dispo\u00f1ible para o seu desenvolvemento antes da data l\u00edmite de publicaci\u00f3n.\nUnha vez finalizadas as negociaci\u00f3ns, Kassar chamou a Howard Scott Warshaw o 27 de xullo de 1982 para asignarlle a tarefa do desenvolvemento do videoxogo. Kassar informoulle que Spielberg pedira especificamente que fose el o encargado e que o desenvolvemento precisaba estar finalizado o d\u00eda 1 de setembro para cumprir o calendario programado de produci\u00f3n de cara \u00f3 Nadal. Malia que Warshaw estivera m\u00e1is dun ano traballando en varios t\u00edtulos consecutivos (sete meses para \"Yars' Revenge\" e outros seis para \"Raiders of the Lost Ark\"), aceptou a oferta polo desaf\u00edo de completar un xogo nun curto per\u00edodo de tempo e pola petici\u00f3n de Spielberg. Warshaw considerou que era unha oportunidade para desenvolver un xogo de Atari 2600 innovador baseado nun filme do seu gusto, \"sempre que chegasen a un acordo axeitado\". Kassar ofreceulle a Warshaw unha compensaci\u00f3n de 200\u00a0000 d\u00f3lares e unhas vacaci\u00f3ns pagadas a Hawai polo traballo, e indicoulle que ter\u00eda que tomar un voo cara \u00f3 Aeroporto Internacional San Jose uns d\u00edas despois para asistir a unha reuni\u00f3n con Spielberg.\nWarshaw empregou eses d\u00edas para dese\u00f1ar a estrutura do xogo, dividindo o concepto en catro ideas: mundo, obxectivo, cami\u00f1o para conseguir o obxectivo e obst\u00e1culos. Considerou un cubo tridimensional para o mundo como ambientaci\u00f3n e adaptou parte do argumento do filme, E.T. chamando a casa, como o obxectivo. Deseguido engadiu que E.T. deber\u00eda reunir varias pezas dun tel\u00e9fono especial para chamar \u00e1 s\u00faa nave e chegar a un punto de aterraxe concreto para conseguir este obxectivo. Considerou os obst\u00e1culos como un elemento que determinar\u00eda o \u00e9xito da partida, e sufriu dificultades no momento de ter en conta as limitaci\u00f3ns de tempo e as limitaci\u00f3ns t\u00e9cnicas da consola. Inspirado polo filme, os adultos servir\u00edan como inimigos que perseguir\u00edan o alien\u00edxena, e engadiu un tempo l\u00edmite para que os xogadores acadasen o obxectivo do xogo. Os pozos dese\u00f1\u00e1ronse como elemento para esconder as pezas do tel\u00e9fono, as\u00ed como para ampliar o mundo de xogo.\nWarshaw e outros executivos de Atari present\u00e1ronlle este dese\u00f1o a Spielberg, quen non expresou entusiasmo pola idea. No seu lugar Spielberg pediulles que creasen un xogo semellante \u00f3 \"Pac-Man\" de Namco. Warshaw cr\u00eda que este concepto estaba demasiado afastado do dese\u00f1o de xogo com\u00fan, polo que seguiu co seu propio concepto de dese\u00f1o, crendo que as\u00ed conseguir\u00eda capturar o sentimentalismo que vira no filme orixinal. En restrospetiva, Warshaw declarou que a idea de Spielberg poder\u00eda ter sido m\u00e1is axeitada. Pasou o tempo restante programando o xogo, mentres que Atari anticipaba un gran n\u00famero de vendas base\u00e1ndose na popularidade do filme e na estabilidade da industria dos videoxogos ata aquel momento do ano 1982. Por mor das limitaci\u00f3ns de tempo, Atari decidiu non facer probas de audiencia para o produto. Emanual Gerard, xefe de operaci\u00f3ns de Warner naquel ent\u00f3n, suxeriu que a empresa estaba baixo unha falsa sensaci\u00f3n de seguridade debido \u00f3s \u00e9xitos das s\u00faas publicaci\u00f3ns previas, en particular da s\u00faa versi\u00f3n para consola de \"Pac-Man\" que obtivera un bo resultado comercial malia as cr\u00edticas negativas recibidas.\nLanzamento.\nA expectaci\u00f3n polo videoxogo de \"E.T.\" era alta en 1982, e ese ano foi un regalo de Nadal moi procurado. A comezos de decembro de 1982 o \"New York Times\" publicou un artigo no que se dic\u00eda que os videoxogos baseados en filmes de \u00e9xito, especificamente \"E.T.\", se converter\u00edan \"nunha fonte de ingresos cada vez maior\" para a industria dos videoxogos. Inicialmente as tendas pediron m\u00e1is unidades do que se esperaba vender, pero Atari recibiu un n\u00famero cada vez maior de cancelaci\u00f3ns cando novos competidores entraron no mercado, un evento que a empresa non anticipara. John Hubner e William Kistner de \"InfoWorld\" atribu\u00edron as cancelaci\u00f3ns a cambios iniciados por Atari nas s\u00faas relaci\u00f3ns coas distribuidoras. O 1 de novembro de 1982 Atari informara as cadeas de distribuci\u00f3n de que os seus contratos foran cancelados e que establecer\u00edan tratos exclusivos con distribuidoras seleccionadas. Segundo Hubner e Kistner este feito provocou que moitas tendas cancelasen os seus pedidos, algo que Atari non considerara axeitadamente.\n\"E.T.\" obtivo unha boa recepci\u00f3n comercial inicial. Entrou na lista dos 15 t\u00edtulos m\u00e1is vendidos de \"Billboard\" en decembro de 1982 e xaneiro de 1983. O xogo chegou a vender 1,5 mill\u00f3ns de unidades, convert\u00e9ndose nun dos videoxogos m\u00e1is vendidos da Atari 2600. Por\u00e9n, entre 2,5 e 3,5 mill\u00f3ns de cartuchos do xogo quedaron sen vender. Segundo Hubner e Kistner, o gran n\u00famero de cartuchos producidos ter\u00edan resultado un exceso de inventario independentemente de que o xogo tivese \u00e9xito ou non. Malia ter boas vendas durante a tempada do Nadal, os puntos de venda afirmaron que os n\u00fameros non se axustaban \u00e1s expectaci\u00f3ns. Warner Communications tam\u00e9n expresou a s\u00faa decepci\u00f3n polo n\u00famero de exemplares vendidos. O n\u00famero de vendas por baixo das expectaci\u00f3ns en combinaci\u00f3n co exceso de inventario produciu un evento de oferta e demanda negativa, dando lugar a que as tendas tivesen que descontar o prezo en repetidas ocasi\u00f3ns. Segundo Ray Kassar, \u00f3 redor de 3,5 mill\u00f3ns dos 4 mill\u00f3ns de copias producidas foron devoltas \u00e1 compa\u00f1\u00eda como inventario non vendido ou devoluci\u00f3ns dos clientes. A gran cantidade de exemplares non vendidos xunto co pago da licenza do filme e o gran n\u00famero de devoluci\u00f3ns fixo que \"E.T.\" fose un gran fracaso comercial para Atari. No ano 2004 os cartuchos orixinais a\u00ednda pod\u00edan atoparse nos mercados de segunda man e videoxogos cl\u00e1sicos de forma habitual, a prezos moi reducidos.\nRecepci\u00f3n da cr\u00edtica.\nA\u00ednda que as cr\u00edticas do filme \"E.T.\" foron positivas, o videoxogo recibiu cr\u00edticas moi negativas, con queixas com\u00fans enfocadas no argumento, na mec\u00e1nica de xogo e nos gr\u00e1ficos. Nicholas Pileggi da revista \"New York\" describiuno coma un perdedor en comparaci\u00f3n con outros xogos que Atari poder\u00eda ter publicado, como \"Donkey Kong\" ou \"Frogger\". \"Video Games\" dixo do xogo que era \"realmente para nenos (para os m\u00e1is pequenos))\". Kevin Bowen de \"GameSpy's Classic Gaming\" cualificou a mec\u00e1nica de xogo como \"complicada e est\u00fapida\", criticando tam\u00e9n a s\u00faa historia por afastarse do ton m\u00e1is serio do filme. Steven Kent describiu o xogo como \"infame\" dentro da industria, indicando que os gr\u00e1ficos eran \"primitivos\", a mec\u00e1nica de xogo \"aburrida\" e que ti\u00f1a unha \"historia decepcionante\". En 1984 os lectores de \"Softline\" escolleron o xogo como o segundo peor programa de Atari do ano 1983, s\u00f3 por detr\u00e1s de \"Congo Bongo\".\nMalia todo o xogo recibiu tam\u00e9n algunhas cr\u00edticas m\u00e1is positivas. Un editor do \"Miami Herald\" describiuno como un xogo dif\u00edcil de aprender a xogar, pero indicou que pagaba a pena dedicarlle o tempo. Kevin Christopher de \"Vidiot\" criticou as continuas ca\u00eddas do protagonista nos pozos, pero indicou que o consideraba \"o \u00fanico fallo nun xogo sobresa\u00ednte\". Pola s\u00faa banda, \"Arcade Express\" outorgoulle unha puntuaci\u00f3n de 6 sobre 10 en decembro de 1982.\nA cr\u00edtica foi dura coas mec\u00e1nicas de xogo repetitivas do videoxogo, en particular co sistema de pozos. O escritor Sean \"Seanbaby\" Reiley criticou tam\u00e9n esta mec\u00e1nica, afirmando que \"levaba moito tempo\" e que era \"dif\u00edcil sa\u00edr deles sen caer de novo\". Trent Ward de \"Next Generation\" comentou que este elemento lev\u00e1rao a devolver o xogo \u00e1 tenda inmediatamente cando o mercara na s\u00faa xuventude, e os rapaces que atoparan os xogos no vertedoiro de Novo M\u00e9xico desfix\u00e9ranse dos cartuchos de \"E.T.\" xa que, nas s\u00faas palabras, \"o xogo apestaba... non pod\u00edas rematalo\".\nEn publicaci\u00f3ns m\u00e1is recentes, unha d\u00e9cada trala s\u00faa publicaci\u00f3n, \"E.T.\" recibiu cr\u00edticas negativas xeneralizadas e adoita cualificarse como o peor videoxogo de t\u00f3dolos tempos. Reiley considerouno o n\u00famero un nunha lista dos 20 peores xogos de t\u00f3dolos tempos no n\u00famero 150 de \"Electronic Gaming Monthly\". Michael Dolan, editor de \"FHM\", escolleu tam\u00e9n este xogo como o peor videoxogo de t\u00f3dolos tempos. Townsend colocou \"E.T.\" no m\u00e1is alto da s\u00faa lista dos peores videoxogos, indicando que \"\u00f3 redor dun terzo da xente \u00e1 que preguntei indicou este xogo de forma case inmediata, e non \u00e9 dif\u00edcil ver por que\". GameTrailers cualificou o xogo na segunda posici\u00f3n da s\u00faa lista dos \"Dez mellores e peores xogos de t\u00f3dolos tempos\".\nA cr\u00edtica adoita atribu\u00edr a baixa calidade do xogo \u00f3 pouco tempo de desenvolvemento que tivo. Townsend comentou que as pr\u00e9sas no desenvolvemento torn\u00e1base moi aparente tras xogar \u00f3 xogo. As contribuci\u00f3ns de Warshaw \u00f3 xogo recibiron respostas mixtas da cr\u00edtica. Classic Gaming afirmou que o xogo estaba mal dese\u00f1ado, mentres que Levi Buchanan de IGN afirmou que as limitaci\u00f3ns de tempo que tivera Warshaw libr\u00e1bano da culpa. Warshaw nunca expresou arrepentimento polo seu traballo en \"E.T.\", afirmando que cr\u00eda que creara un bo xogo dado o tempo que tivera dispo\u00f1ible para producilo.\nLegado.\n\"E.T.\" foi un dos primeiros videoxogos producidos baseados nun filme, e \"GamePro\", GameTrailers, e Bowen cit\u00e1rono como a primeira adaptaci\u00f3n a videoxogo de baixa calidade dun filme. Patrick O'Luanaigh de SCi Games cualificouno como a historia do desastre m\u00e1is famoso entre os videoxogos inspirados en filmes dentro da industria dos videoxogos. Describ\u00edndoo como un dos \"xogos que cambiaron o mundo\", \"GamePro\" afirmou que \"E.T.\" estableceu un est\u00e1ndar de videoxogos de baixa calidade baseados en filmes, comentando que outras distribuidoras adoptaron pr\u00e1cticas de publicidade e produci\u00f3n semellantes en base a licenzas de filmes. A mesma publicaci\u00f3n situou o xogo na segunda posici\u00f3n dos \"peores videoxogos de filmes de t\u00f3dolos tempos\", cit\u00e1ndoo como exemplo de como unha pobre mec\u00e1nica de xogo pode xerar unha recepci\u00f3n negativa do p\u00fablico para unha licenza reco\u00f1ecida.\nEfecto na industria.\n\"E.T. the Extra-Terrestrial\" adoita citarse como un dos t\u00edtulos m\u00e1is importantes da historia da industria dos videoxogos. Earl Paige da revista \"Billboard\" afirmou que o gran n\u00famero de copias non vendidas de \"E.T.\" xunto a un incremento na competici\u00f3n do mercado levara \u00e1s tendas a pedir programas oficiais de devoluci\u00f3ns \u00e1s distribuidoras de videoxogos. O xogo est\u00e1 tam\u00e9n considerado unha das causas da crise norteamericana dos videoxogos de 1983. Cara finais de 1982 Atari comezara a perder o dominio dos videoxogos por mor da aparici\u00f3n de m\u00e1is competidores no mercado. As malas cr\u00edticas e a falta dunha estratexia de publicidade que reportase beneficios converteu a este xogo nunha das moitas decisi\u00f3ns que levaron a Atari a sufrir unha perda de 536 mill\u00f3ns de d\u00f3lares en 1983 e deu lugar a s\u00faa venda en 1984. GameSpy's Classic Gaming cualificou a \"E.T.\" como a peor equivocaci\u00f3n de Atari, as\u00ed como o maior fracaso financeiro na industria dos videoxogos. Reiley comentou que a baixa calidade do xogo fora responsable da fin do ciclo de vida da Atari 2600. Con pouca marxe de tempo trala recepci\u00f3n negativa da cr\u00edtica do \"Pac-Man\" para a Atari 2600, a pobre recepci\u00f3n de \"E.T.\" supuxo un impacto negativo na reputaci\u00f3n e beneficios de Atari. Nick Montfort e Ian Bogost concordan con esta visi\u00f3n do efecto negativo de \"Pac-Man\" e \"E.T.\" na reputaci\u00f3n da empresa e na reacci\u00f3n da industria. Buchanan cita o xogo tam\u00e9n como un factor da ca\u00edda de Atari e da crise de 1983, indicando que o gran n\u00famero de exemplares non vendido supuxeron unha carga financeira para Atari que levou a empresa \u00e1 entrar en d\u00e9beda.\nO 7 de decembro de 1982 Kassar anunciou que as previsi\u00f3ns de beneficios de Atari para 1982 reduc\u00edranse dende un incremento dun 50% ata un 15%. Inmediatamente tralo anuncio o valor das acci\u00f3ns de Warner Communications baixou un 35%, dende os 54\u00a0$ ata os 35\u00a0$, dando como resultado unha perda de 1300 mill\u00f3ns de d\u00f3lares de valoraci\u00f3n de mercado para a empresa. Kassar vendeu 5000 das s\u00faas acci\u00f3ns de Warner media hora antes do anuncio, o que provocou que fose investigado por uso il\u00edcito de informaci\u00f3n privilexiada por parte da U.S. Securities and Exchange Commission. Atari tentou recuperar a s\u00faa cota de mercado licenciando xogos arcade populares para as s\u00faas consolas. Por\u00e9n, estes xogos non axudaron a deter o declive de Atari, que caeu m\u00e1is en d\u00e9beda. En 1983 a empresa reducira o seu n\u00famero de empregados nun 30% e ti\u00f1a unhas perdas de 356 mill\u00f3ns de d\u00f3lares. Outras compa\u00f1\u00edas como Activision, Bally Manufacturing e Mattel tiveron resultados financeiros semellantes por mor do declive da industria naquel ent\u00f3n.\nEnterro de videoxogos de Atari.\nEn setembro de 1983 o xornal \"Alamogordo Daily News\" de Alamogordo en Novo M\u00e9xico, informou nunha serie de artigos que entre 10 e 20 cami\u00f3ns con caixas, cartuchos e hardware de Atari procedentes do seu almac\u00e9n en El Paso, Texas foran compactados e soterrados nun vertedoiro da cidade. Este era o primeiro acordo de Atari co vertedoiro, escollido xa que al\u00ed estaba prohibida a recuperaci\u00f3n de obxectos e o lixo compact\u00e1base e soterr\u00e1base cada noite. A explicaci\u00f3n oficial fornecida por Atari para este soterramento foi que estaba a mudar os seus xogos dende a Atari 2600 cara a Atari 5200, mais posteriormente un traballador an\u00f3nimo da empresa declarou de forma contraditoria que ese non era o motivo. A historia do soterramento dos cartuchos pasou a ser considerada unha lenda urbana, con moitos esc\u00e9pticos (inclu\u00eddo Warshaw) desbotando os informes do feito.\nO 28 de maio de 2013 a Comisi\u00f3n da Cidade de Alamogordo outorgoulle a Fuel Industries, unha empresa canadense, un permiso de acceso \u00f3 vertedoiro de seis meses para escavar o sitio do verquido. O 6 de abril, varios restos de \"E.T.\" e doutros xogos de Atari foron descubertos durante as primeiras horas das operaci\u00f3ns de escavaci\u00f3n. O documental titulado \"\", publicado en 2014, recolle imaxes destas operaci\u00f3ns e da recuperaci\u00f3n de varios dos xogos que foran soterrados al\u00ed.\nIntentos de arranxo do xogo e adaptaci\u00f3ns.\nNo ano 2006 Dennis Debro decompilou o xogo e reconstru\u00eduse unha variaci\u00f3n do c\u00f3digo fonte do xogo. Posteriormente en febreiro de 2013 Neocomputer.org publicou varios arranxos non oficiais para o xogo. Segundo esta web, o infame \"bug\" de E.T. caendo nos pozos deb\u00edase a unha detecci\u00f3n de colisi\u00f3ns p\u00edxel-perfecta, e detallou outros problemas do xogo orixinal arranxados neste parche non oficial.\nEn outubro de 2013 Internet Archive publicou unha versi\u00f3n para navegador que emprega o sistema MESS, e a finais de 2014 KHAN Games publicou unha adaptaci\u00f3n non oficial do xogo orixinal para o sistema da Nintendo Entertainment System con alg\u00fans cambios e engadidos."}
{"id": "345114", "revid": "67045", "url": "https://gl.wikipedia.org/wiki?curid=345114", "title": "Izar", "text": ""}
{"id": "345119", "revid": "23204", "url": "https://gl.wikipedia.org/wiki?curid=345119", "title": "Estonia no Festival de Eurovisi\u00f3n", "text": "Estonia participou no Festival da Canci\u00f3n de Eurovisi\u00f3n desde 1994, a\u00ednda que levaba tent\u00e1ndoo desde 1993. No seu primeiro intento non logrou clasificarse para a final, acabando en 5\u00ba lugar dunha semifinal organizada para introducir aos pa\u00edses debutantes que provi\u00f1an de Europa do Leste, celebrada en Liubliana (Eslovenia). \nDesde 1996 e at\u00e9 o 2002, Estonia logrou clasificarse para a final e obter boas posici\u00f3ns. No 2001, \"\"Everybody\" de Tanel Padar e Dave Benton ga\u00f1ou o festival. Foi a primeira vez que alg\u00fan dos pa\u00edses ex-comunistas se alzou coa vitoria, e tam\u00e9n foi o primeiro pa\u00eds b\u00e1ltico en logralo.\nO triunfo de Estonia en 2001 foi totalmente inesperado, xa que as apostas daban como ga\u00f1adores a Francia (4\u00b0), Grecia (3\u00b0), Espa\u00f1a (6\u00b0), Malta (9\u00b0) ou o pa\u00eds anfitri\u00f3n Dinamarca (2\u00b0). Estonia alzouse co triunfo nunhas rifadas votaci\u00f3ns. Como resultado desta vitoria, Estonia organizou o Festival en 2002, no \"Saku Suurhall\" en Tallin, daquela o pa\u00eds repetiu unha moi boa posici\u00f3n, quedando na terceira, empatada co Reino Unido.\nA partir de ent\u00f3n non tivo o mesmo \u00e9xito; desde a introduci\u00f3n da semifinal en 2004 at\u00e9 2008, Estonia non logrou avanzar \u00e1s finais, co engadido de que nin sequera conseguiu unha boa posici\u00f3n na mesma, tan s\u00f3 no 2004 quedou \u00e1s portas, tras conseguir unha und\u00e9cima posici\u00f3n na semifinal.\nDespois da p\u00e9sima actuaci\u00f3n do 2008 onde quedaron pen\u00faltimos na Semifinal 1, decidiron cancelar a preselecci\u00f3n Eurolaul e cambiala polo Eesti Laul, o cal deu mellores resultados ao pa\u00eds. Por primeira vez desde que se impuxese as semifinais, Estonia pasou \u00e1 final no ano 2009, coa canci\u00f3n \"R\u00e4ndajad\"\" do grupo Urban Symphony, quedando no 6\u00b0 lugar.\nEn 2010 foi a \u00faltima vez que ser\u00edan eliminados na semifinal. No 2011 volveu pasar como unha das grandes favoritas, pero quedou 24\u00b0 na final, igualando a peor posici\u00f3n do pa\u00eds nunha final de 1994. No ano 2012, seguiron mant\u00e9ndose na final, esta vez con Ott Lepland e a canci\u00f3n \"Kuula\", cantada na s\u00faa lingua oficial. Finalmente conseguiu, de novo, un 6\u00ba posto con 120 puntos.\nEn 2013, volveron levar unha canci\u00f3n cantada no seu idioma oficial, titulada \"Et uus saaks alguse\", coa cantante Birgit \u00d5igemeel. Por terceira vez consecutiva, Estonia clasificouse \u00e1 final, esta vez cun 10\u00ba posto e, na final, quedou en 20\u00ba lugar con 19 puntos. En 2014, non conseguiu clasificarse \u00e1 final. En 2015 Estonia levou un d\u00fao composto por Stig e Elina, que pasaron \u00e1 final co seu mellor resultado nunha semifinal igualando tam\u00e9n, o de 2009. As apostas marc\u00e1banlles dentro do top 10, co cal quedaron 7\u00ba por detr\u00e1s dos seus veci\u00f1os de Letonia e por diante de Noruega. En 2016, R\u00e4sta volv\u00eda como compositor de \"Play\", un tema particular que quedou no \u00faltimo lugar do festival.\nA pesar dos resultados, Estonia \u00e9 considerado o pa\u00eds b\u00e1ltico m\u00e1is exitoso na historia de Eurovisi\u00f3n, estando tan s\u00f3 9 veces no TOP 10 na gran final (de 21 participaci\u00f3ns)."}
{"id": "345122", "revid": "27155", "url": "https://gl.wikipedia.org/wiki?curid=345122", "title": "\u00c1cido glucur\u00f3nico", "text": ""}
{"id": "345123", "revid": "27155", "url": "https://gl.wikipedia.org/wiki?curid=345123", "title": "\u00c1cido gluc\u00f3nico", "text": ""}
{"id": "345124", "revid": "98629", "url": "https://gl.wikipedia.org/wiki?curid=345124", "title": "Asunci\u00f3n da Virxe (Donatello)", "text": "A Asunci\u00f3n da Virxe de Donatello \u00e9 un relevo \"stiacciato\" de m\u00e1rmore branco que forma parte da tumba Brancacci na igrexa de Sant'Angelo a Nilo, en N\u00e1poles. Data de 1426-1428 e as s\u00faas dimesi\u00f3ns son de 53,5 x 78 cent\u00edmetros.\nHistoria.\nO relevo rectangular at\u00f3pase no centro da parte frontal da tumba do cardeal Rainaldo Brancacci e \u00e9 un dos poucos elementos do monumento con certeza atribu\u00eddo a Donatello, que realizou a encarga da obra xunta Michelozzo e outros axudantes. Para traballar o monumento, Donatello e Michelozzo alugaran un obradoiro en Pisa en 1426, unha vez finalizada a obra enviouse en 1428 por barco a N\u00e1poles.\nA elecci\u00f3n do tema da Asunci\u00f3n \u00e9 infrecuente para un monumento funerario. \u00c9 pos\u00edbel que se tratase dunha petici\u00f3n expl\u00edcita do cardeal que estaba moi vinculado coa bas\u00edlica de Santa Mar\u00eda a Maior en Roma. Nesta igrexa viv\u00edase con intensidade a festividade da Asunci\u00f3n da Virxe.\nDescrici\u00f3n.\nO baixorrelevo no centro, amosa unha enerx\u00e9tica e firme Virxe Mar\u00eda, que est\u00e1 sentada nun trono cuberto cun pano e, coas mans xuntas en actitude de oraci\u00f3n, elev\u00e1ndose aos ceos levada por un grupo de anxos disposttos nun semic\u00edrculo arredor dunha nube. Hai referencias \u00e1 iconograf\u00eda tradicional, coma na porta da Mandorla da catedral de Florencia, pero Donatello evita a luz dourada arredor da Virxe. Moito m\u00e1is que no labor de Nanni di Banco realizado vinte anos antes, \u00e9 f\u00e1cil percibir o esforzo expresivo dos anxos que participan no transporte. As posici\u00f3ns dos anxos son moi orixinais e diferentes, a pesar da concesi\u00f3n a unha equilibrada simetr\u00eda entre a dereita e a esquerda. As figuras son tratadas dun xeito orixinal, case gr\u00e1fico, con algunha nubes en baix\u00edsimo relevo, unha verdadeira proba de virtuosismo do artista.\nA expresi\u00f3n da Virxe \u00e9 intensa e emocionalmente expresiva, coma nas mellores obras de Donatello, que se presenta para amosar a composici\u00f3n e a aceptaci\u00f3n consciente do seu destino. Non realizou caracter\u00edsticas da Virxe, sen\u00f3n que a mostra coma unha muller de idade avanzada. A s\u00faa figura \u00e9 a maiorrelevo (f\u00e1lase, por\u00e9n, que non sobresae m\u00e1is de 10 mil\u00edmetros), a creaci\u00f3n de sombras escuras en torno aos brazos, a faciana e os ollos nas ra\u00f1uras, aumenta o contraste da s\u00faa expresividade."}
{"id": "345125", "revid": "61897", "url": "https://gl.wikipedia.org/wiki?curid=345125", "title": "A Asunci\u00f3n da Virxe (Donatello)", "text": ""}
{"id": "345126", "revid": "89787", "url": "https://gl.wikipedia.org/wiki?curid=345126", "title": "Dryophytes versicolor", "text": "Dryophytes versicolor (antes Hyla versicolor) \u00e9 unha especie de pequenas ras arbor\u00edcolas (relas) nativas de gran parte do leste dos Estados Unidos e do sueste do Canad\u00e1. Na s\u00faa \u00e1rea de distribuci\u00f3n ch\u00e1manlle ra arbor\u00edcola gris do leste (\"eastern gray tree frog\"), entre outros nomes. \"Dryophytes\" antes era un subx\u00e9nero de \"Hyla\", pero despois foi elevado \u00e1 categor\u00eda de x\u00e9nero en 2016. Actualmente as especies clasificadas en \"Hyla\" s\u00f3 viven no Vello Mundo.\nDescrici\u00f3n.\nEsta ra \u00e9 variable en cor, como indica o seu nome cient\u00edfico (\"versicolor\"), debido \u00e1 s\u00faa capacidade de camuflaxe cambiando de cor de gris a verde, dependendo do substrato onde se sit\u00faa. O grao de manchas que presenta var\u00eda. Poden cambiar de case negras a case brancas. O cambio de cor \u00e9 m\u00e1is lento que nos camale\u00f3ns. Cando est\u00e1n mortas ou en contornas non naturais son predominantemente de cor cincenta. A femia non croa e ten a gorxa clara, pero o macho croa e pode ter gorxa negra, gris ou marr\u00f3n durante a estaci\u00f3n reprodutora. A femia \u00e9 xeralmente m\u00e1is grande que o macho.\nSon relativamente pequenas comparadas con outras ras norteamericanas, e normalmente miden entre 3,8 e 5,1\u00a0cm. A s\u00faa pel ten unha textura ruda e d\u00e1lle unha aparencia verrugosa. Son virtualmente indistinguibles da especie \"D. chrysoscelis\" (antes \"Hyla chrisoscelis\"), e a \u00fanica diferenza salientable entre elas \u00e9 que a \"D. chrysocelis\" cando croa fai unha chamada m\u00e1is curta e r\u00e1pida. \"H. versicolor\" ten 48 cromosomas (4n), polo que \u00e9 tetraploide. Ao contrario, \"D. chrysocelis\" \u00e9 diploide, e ten 24 cromosomas (2n). A hibridaci\u00f3n entre estas especies orixina unha morte temper\u00e1 de moitas larvas, pero alg\u00fans individuos poden sobrevivir ata chegaren a adultos, a\u00ednda que te\u00f1en unha reducida fertilidade.\nTanto \"D. chrysoscelis\" coma \"D. versicolor\" te\u00f1en manchas amarelas brillantes nas s\u00faas patas traseiras, o que as distingue doutras ras arb\u00f3reas, como \"D. avivoca\" (antes \"Hyla avivoca\"). As manchas brillantes normalmente s\u00f3 son visibles cando a ra d\u00e1 brincos. Ambas as especies son lixeiramente dim\u00f3rficas sexualmente. Os machos te\u00f1en xeralmente gorxas negras ou grises, e as femias t\u00e9\u00f1enas m\u00e1is claras.\nOs c\u00e1gados te\u00f1en corpos arredondados (a diferenza dos corpos m\u00e1is alongados das especies de r\u00edo) con colas altas e largas que poden estar coloreadas de vermello se os predadores est\u00e1n presentes no sistema. A metamorfose pode ocorrer moi rapidamente en condici\u00f3ns \u00f3ptimas e durar s\u00f3 dous meses. Na metamorfose, as pequenas ras v\u00f3lvense case sempre verdes durante un d\u00eda ou dous antes de cambiar \u00e1 s\u00faa cor m\u00e1is com\u00fan gris, pero \u00e1s veces a ras novas poden manter a s\u00faa cor verde clara e s\u00f3 se volven grises ou verdes m\u00e1is escuras cando chegan \u00e1 idade adulta.\nDistribuci\u00f3n e h\u00e1bitat.\n\"D. versicolor\" vive na maior parte da metade leste dos Estados Unidos, e chega polo oeste ata Texas central e Oklahoma. Tam\u00e9n vive no Canad\u00e1 nas provincias do Quebec, Ontario, e Manitoba, e hai unha poboaci\u00f3n illada en Novo Brunswick.\nPode sobrevir \u00e1 conxelaci\u00f3n dos flu\u00eddos internos do seu corposa temperaturas de -8\u00a0\u00b0C.\nOs seus h\u00e1bitats m\u00e1is com\u00fans son as \u00e1reas forestais, xa que \u00e9 moi arb\u00f3rea. As s\u00faas chamadas s\u00e9ntense con frecuencia en \u00e1reas residenciais rurais da costa leste e do Medio Oeste. Prefiren reproducirse en pozas de bosque semipermanentes sen peixes, pero tam\u00e9n po\u00f1en ovos en pantanos, pozas primaveirais, fontes feitas polo home e xard\u00edns con pozas de auga.\nComportamento.\nEstas ras raramente descenden das partes altas das \u00e1rbores a non ser para reproducirse. Son estritamente nocturnas. Os machos raramente fan grandes coros, xa que son principalmente animais solitarios, pero poden vocalizar competitivamente no per\u00edodo \u00e1lxido da tempada reprodutora. As chamadas de apareamento e coros son m\u00e1is frecuentes de noite, pero os individuos a mi\u00fado fan chamadas tam\u00e9n durante o d\u00eda en resposta a tronos ou outros ru\u00eddos fortes. En ocasi\u00f3ns poden congregarse arredor das luces de fiestras e soportais para comer insectos atra\u00eddos pola luz. Durante o d\u00eda adoitan descansar en p\u00f3las horizontais das \u00e1rbores. A s\u00faa camuflaxe ax\u00fadalles a evitar os depredadores. En catividade, quedan amansadas e mesmo poden comer da man do seu dono."}
{"id": "345128", "revid": "109216", "url": "https://gl.wikipedia.org/wiki?curid=345128", "title": "Tour Down Under 2016", "text": "A 18\u00aa edici\u00f3n do Tour Down Under (oficialmente denominada: \"2016 Santos Tour Down Under\") celebrouse nos arredores de Adelaida, Australia entre o 19 e o 24 de xaneiro de 2016.\nA carreira comezou en Prospect e tras 781 quil\u00f3metros rematou en Adelaida. Nela participaron 140 ciclistas de 20 equipos, un n\u00famero de 7 por equipo. A etapa ra\u00ed\u00f1a foi a quinta, que tivo final no outeiro de Willunga.\nEsta proba foi a carreira inaugural do UCI WorldTour 2016. O ga\u00f1ador foi o australiano Simon Gerrans, que empregou un tempo de 17 horas 19 minutos e 9 segundos para percorrer os 781,3 km cunha velocidade media de 40,7 km/h. Ademais, Simon Gerrans tam\u00e9n logrou o maillot vermello dos sprints. O resto do podio conform\u00e1rono o tam\u00e9n australiano Richie Porte (que xa quedara segundo na pasada edici\u00f3n) seguido do colombiano Sergio Henao.\nNas clasificaci\u00f3ns secundarias, o tam\u00e9n australiano Jay McCarthy ga\u00f1ou o maillot branco dos xoves, o colombiano que finalizou terceiro da xeral Sergio Henao venceu na monta\u00f1a e o equipo norteamericano do Cannondale-Drapac na clasificaci\u00f3n dos equipos.\nEquipos.\nNo Tour Down Under participaron 20 equipos diferentes: os 18 do UCI WorldTour de participaci\u00f3n obrigada, m\u00e1is o equipo australiano Profesional Continental do Drapac Professional Cycling e unha selecci\u00f3n de xoves ciclistas locais que competiu co nome de UniSA-Australia patrocinados pola Universidade do Sur de Australia.\nCarreira de exhibici\u00f3n.\nPeople's Choice Classic: Adelaida-Adelaida, 50 km.\nDous d\u00edas antes do comezo do Tour Down Under (o 17 de xaneiro), disputouse unha cl\u00e1sica de exhibici\u00f3n de 50 quil\u00f3metros, non oficial, en Adelaida, na que participaron os corredores que posteriormente disputaron a volta.\nResultados da carreira\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral tralo remate da carreira:"}
{"id": "345130", "revid": "1576", "url": "https://gl.wikipedia.org/wiki?curid=345130", "title": "Soterramento de videoxogos de Atari", "text": ""}
{"id": "345131", "revid": "1576", "url": "https://gl.wikipedia.org/wiki?curid=345131", "title": "Enterramento de videoxogos de Atari", "text": ""}
{"id": "345132", "revid": "23204", "url": "https://gl.wikipedia.org/wiki?curid=345132", "title": "Papilio hospiton", "text": "O Papilio hospiton \u00e9 unha especie de bolboreta da familia dos Papilion\u00eddeos. At\u00f3pase s\u00f3 en C\u00f3rsega e Sarde\u00f1a.\n\u00c9 unha especie de tama\u00f1o medio cunha envergadura de 72-76mm, e \u00e9 de cor negra e amarela, cunhas marcas azuis e vermellas. \u00c1mbolos sexos son iguais.\n\"Papilio hospiton\" \u00e9 semellante \u00e1 \"Papilio machaon\", pero as \u00e1s son m\u00e1is arrondeadas."}
{"id": "345134", "revid": "89787", "url": "https://gl.wikipedia.org/wiki?curid=345134", "title": "Annona x atemoya", "text": "A Annona x atemoya \u00e9 unha especie de arbori\u00f1a h\u00edbrida obtida do cruzamento da \"Annona squamosa\" e da chirimoia (\"Annona cherimola\" Mill.), ambas pertencentes \u00e1 familia das annon\u00e1ceas e nativas do neotr\u00f3pico.\nHistoria.\nO primeiro cruzamento para crear esta planta f\u00edxoo en 1908 P.J. Wester, un horticultor do Laboratorio Subtropical do Departamento de Agricultura dos Estados Unidos en Miami.\nOs froitos resultantes eran dunha calidade superior aos da \"Annona squamosa\" e d\u00e9uselles en ingl\u00e9s o nome de \"atemoya\", unha combinaci\u00f3n de \"ate\", do antigo nome mexicano da \"Annona squamosa\" e \"moya\", do castel\u00e1n \"chirimoya\".\nPosteriormente, en 1917, Edward Simmons na Estaci\u00f3n de Introduci\u00f3n de Plantas de Miami conseguiu cultivar con \u00e9xito h\u00edbridos que sobreviviron a un descenso da temperatura de 26,5\u00a0\u00b0C, mostrando a resistencia da \"Annona x atemoya\", que prov\u00e9n dun dos seus proxenitores, a chirimoia.\nAtop\u00e1ronse h\u00edbridos naturais en Venezuela e observ\u00e1ronse h\u00edbridos fortuitos nas plantaci\u00f3ns adxacentes de \"Annona squamosa\" e chirimoia en Israel durante a d\u00e9cada de 1930 e 1940.\nFroito.\nO seu froito ten normalmente forma de coraz\u00f3n ou arredondado, cunha casca verde p\u00e1lido, rugosa e chea de vultos. Preto do caule, a casca \u00e9 rugosa como na \"Annona squamosa\", no entanto, t\u00f3rnase m\u00e1is suave na parte inferior, como na chirimoia. A polpa non est\u00e1 segmentada como na \"Annona squamosa\", sendo neste aspecto m\u00e1is similar \u00e1 chirimoia. \u00c9 moi zumarenta e suave, sabe lixeiramente doce e un pouco agre, recordando a pi\u00f1a colada. O sabor tam\u00e9n pode lembrar a vainilla, pola parte que lle v\u00e9n da \"Annona squamosa\". Nesta polpa branca enc\u00f3ntranse moitas sementes negras, que son t\u00f3xicas. Cando est\u00e1 madura, p\u00f3dese sacar o froito da casca e comelo fr\u00edo\nCultivo.\nNesta planta, como noutras annon\u00e1ceas, a autopolinizaci\u00f3n \u00e9 rara. A flor da \"Annona x atemoya\", na s\u00faa etapa feminina, \u00e1brese entre as 14:00 e as 16:00; a tarde seguinte, entre as 15:00 e as 17:00 a flor pasa \u00e1 s\u00faa etapa masculina. \u00c1s veces os froitos son deformes, subdesenvolvidos nun lado, como resultado dunha polinizaci\u00f3n inadecuada. Por iso pref\u00edrese a polinizaci\u00f3n artificial, que garante case sempre unha froita de calidade superior. Con todo, a variedade \"Geffner\" prod\u00facese ben sen a polinizaci\u00f3n manual, igual que a \"Bradley\", a\u00ednda que neste \u00faltimo caso a froita ten o costume de partir na \u00e1rbore."}
{"id": "345135", "revid": "89787", "url": "https://gl.wikipedia.org/wiki?curid=345135", "title": "Sociedade cient\u00edfica", "text": "Unha sociedade cient\u00edfica \u00e9 unha asociaci\u00f3n de profesionais, investigadores, especialistas ou eruditos dunha rama do co\u00f1ecemento ou das ciencias en xeral, que lles permite reunirse, expo\u00f1er os resultados das s\u00faas investigaci\u00f3ns, confrontalos cos dos seus colegas ou especialistas dos mesmos dominios do co\u00f1ecemento e difundir os seus traballos a trav\u00e9s de publicaci\u00f3ns especializadas.\nHistoria.\nAlgunhas das sociedades cient\u00edficas m\u00e1is antigas son a Accademia dei Lincei (1603), a Academia francesa (1635), a Academia alem\u00e1 das ciencias naturais \u2013 Leopoldina (1652), a Royal Society de Londres (1660) e a Academia de Ciencias de Francia (1666). No continente americano a m\u00e1is antiga \u00e9 a Sociedad Mexicana de Geograf\u00eda y Estad\u00edstica (1833).\nCaracter\u00edsticas.\nA estrutura, obxectivos e actividades das sociedades cient\u00edficas r\u00e9xense de acordo a uns estatutos propios, regulados segundo as leis nacionais e internacionais. Entre as s\u00faas actividades adoitan inclu\u00edrse as de tipo docente (cursos, talleres, seminarios, congresos, etc.) investigaci\u00f3ns (te\u00f3ricas ou aplicadas) e publicaci\u00f3ns (libros, revistas, etc.). Como valor engadido conseguen o prestixio, tanto dos seus membros como o da organizaci\u00f3n que os vertebra. As sociedades cient\u00edficas denom\u00ednanse, xeralmente, en funci\u00f3n do territorio que abarcan (internacional, nacional, rexional ou local) e da rama do saber que estudan (medicina, literatura, etc.); as organizaci\u00f3ns pequenas adoitan federarse con outras af\u00edns para crear asociaci\u00f3ns de rango superior.\nAs sociedades cient\u00edficas adoitan asesorar a gobernos e instituci\u00f3ns p\u00fablicas ou privadas sobre os co\u00f1ecementos que as fundamentan mediante informes t\u00e9cnicos ou exemes periciais."}
{"id": "345137", "revid": "10599", "url": "https://gl.wikipedia.org/wiki?curid=345137", "title": "Bardenas", "text": ""}
{"id": "345138", "revid": "89787", "url": "https://gl.wikipedia.org/wiki?curid=345138", "title": "Par\u00eds-Niza 2016", "text": "A 74\u00aa edici\u00f3n da Par\u00eds-Niza disputouse en Francia entre o 6 e o 13 de marzo de 2016.\nA carreira comezou cun pr\u00f3logo 6'1\u00a0km en Conflans-Sainte-Honorine e finalizou como case sempre en Niza. A Par\u00eds-Niza foi a segunda proba do calendario do UCI WorldTour 2016.\nA carreira venceuna o ciclista gal\u00e9s do Team Sky, Geraint Thomas. Detr\u00e1s s\u00faa rematou o espa\u00f1ol do Tinkoff Alberto Contador seguido do australiano do BMC Racing Team e defensor do t\u00edtulo Richie Porte.\nNas clasificaci\u00f3ns secundarias, o australiano Michael Matthews ga\u00f1ou a clasificaci\u00f3n por puntos, mentres que o canadense Antoine Duchesne logrou a da monta\u00f1a e o Movistar Team a dos equipos.\nEquipos participantes.\nA proba comez\u00e1rona 22 equipos: os 18 da categor\u00eda UCI WorldTour, mailos 4 franceses da categor\u00eda Profesional Continental. En total, pelot\u00f3n contou con 175 ciclistas, 8 por equipo (excepto o Lotto-Soudal que partiu con 7) dos cales remataron 131.\nEtapas.\nSeguindo o acordo vixente dende 2010, o percorrido da carreira comezou no departamento de Yvelines cun pr\u00f3logo de 6'1\u00a0km para rematar cunha etapa de media monta\u00f1a de 134\u00a0km con inicio e final na cidade costeira de Niza o 13 de marzo. A etapa ra\u00ed\u00f1a foi considerada a 5\u00aa, que se celebrou nun trazado monta\u00f1oso de 177 quil\u00f3metros entre Niza e La Madone d'Utelle. Ademais, a 3\u00aa etapa da carreira foi cancelada polos organizadores debido \u00e1 gran cantidade de neve ca\u00edda.\nClasificaci\u00f3n xeral.\nA seguinte t\u00e1boa amosa as dez primeiras posici\u00f3ns da clasificaci\u00f3n xeral \u00e1 fin da carreira:"}
{"id": "345139", "revid": "25871", "url": "https://gl.wikipedia.org/wiki?curid=345139", "title": "A Igrexa, Cabanas, O Vicedo", "text": "A Igrexa \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 3 habitantes (2 homes e 1 muller).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "345140", "revid": "23204", "url": "https://gl.wikipedia.org/wiki?curid=345140", "title": "A Amo\u00e1, Cabanas, O Vicedo", "text": "A Amo\u00e1 \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 5 habitantes (2 homes e 3 mulleres)."}
{"id": "345142", "revid": "25871", "url": "https://gl.wikipedia.org/wiki?curid=345142", "title": "Os Barc\u00f3s, Cabanas, O Vicedo", "text": "Os Barc\u00f3s \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 4 habitantes (3 homes e 1 muller)."}
{"id": "345143", "revid": "25871", "url": "https://gl.wikipedia.org/wiki?curid=345143", "title": "As Bouzas, Cabanas, O Vicedo", "text": "As Bouzas \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 2 habitantes (1 home e 1 muller)."}
{"id": "345144", "revid": "89787", "url": "https://gl.wikipedia.org/wiki?curid=345144", "title": "Bouz\u00f3s, Cabanas, O Vicedo", "text": "Bouz\u00f3s \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 4 habitantes (3 homes e 1 muller)."}
{"id": "345145", "revid": "1131", "url": "https://gl.wikipedia.org/wiki?curid=345145", "title": "O Campo, Cabanas, O Vicedo", "text": "O Campo \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345146", "revid": "89787", "url": "https://gl.wikipedia.org/wiki?curid=345146", "title": "A Capari\u00f1a, Cabanas, O Vicedo", "text": "A Capari\u00f1a \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 10 habitantes (6 homes e 4 mulleres)."}
{"id": "345147", "revid": "89787", "url": "https://gl.wikipedia.org/wiki?curid=345147", "title": "O Carballal, Cabanas, O Vicedo", "text": "O Carballal \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 contaba cun habitante, un home."}
{"id": "345148", "revid": "85894", "url": "https://gl.wikipedia.org/wiki?curid=345148", "title": "Chav\u00edn, Cabanas, O Vicedo", "text": "Chav\u00edn \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "345149", "revid": "89787", "url": "https://gl.wikipedia.org/wiki?curid=345149", "title": "O Enxertado, Cabanas, O Vicedo", "text": "O Enxertado \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 2 habitantes (1 home e 1 muller)."}
{"id": "345150", "revid": "89787", "url": "https://gl.wikipedia.org/wiki?curid=345150", "title": "Guadarrama", "text": "Guadarrama \u00e9 un concello espa\u00f1ol do noroeste da Comunidade de Madrid. Ti\u00f1a en 2015 unha poboaci\u00f3n de \n15.538 habitantes.\nFoi fundado polos \u00e1rabes, que chamaron \"Uad-er-ramel\" ao r\u00edo que d\u00e1 nome \u00e1 vila e \u00e1 serra onde se atopa. Guadarrama obtivo o t\u00edtulo de vila o 22 de novembro de 1504 por parte de Fernando V de Castela."}
{"id": "345151", "revid": "1131", "url": "https://gl.wikipedia.org/wiki?curid=345151", "title": "A Escanavada, Cabanas, O Vicedo", "text": "A Escanavada \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345153", "revid": "25871", "url": "https://gl.wikipedia.org/wiki?curid=345153", "title": "A Escola, Cabanas, O Vicedo", "text": "A Escola \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "345154", "revid": "56817", "url": "https://gl.wikipedia.org/wiki?curid=345154", "title": "A Escola", "text": "Unha escola \u00e9 un centro educativo. O top\u00f3nimo galego A Escola pode referirse a:"}
{"id": "345155", "revid": "1131", "url": "https://gl.wikipedia.org/wiki?curid=345155", "title": "O Esquizo, Cabanas, O Vicedo", "text": "O Esquizo \u00e9 un lugar da parroquia de Cabanas, no concello lugu\u00e9s do Vicedo, na comarca da Mari\u00f1a Occidental. Segundo o IGE, en 2015 estaba deshabitado."}
{"id": "345156", "revid": "10599", "url": "https://gl.wikipedia.org/wiki?curid=345156", "title": "Guadarrama (hom\u00f3nimos)", "text": "O termo Guadarrama, que prov\u00e9n do \u00e1rabe e significa \"r\u00edo do areal\", pode referirse a:"}
