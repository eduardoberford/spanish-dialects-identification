{"id": "315223", "revid": "89787", "url": "https://gl.wikipedia.org/wiki?curid=315223", "title": "Piollo pato", "text": "O piollo pato ou piollo p\u00fabico (Pthirus pubis, \u00e1s veces escrito \"Phthirus pubis\") \u00e9 un insecto da orde Phthiraptera (ou Psocodea), piollos, que \u00e9 un ectoparasito obrigado dos humanos, aliment\u00e1ndose de sangue. Xeralmente vive entre os pelos da zona pubiana humana. A\u00ednda que o piollo non pode brincar, pode tam\u00e9n desprazarse e vivir noutras partes do corpo que estean cubertas de pelos duros, como as pestanas. Os humanos son os \u00fanicos h\u00f3spedes desta especie, mais outras especies relacionadas, como \"Pthirus gorillae\", infectan os gorilas. Crese que o parasito humano diverxeu de \"Pthirus gorillae\" hai aproximadamente 3,3 mill\u00f3ns de anos.\nDescrici\u00f3n.\nUn piollo pato adulto ten unha lonxitude entre 1,3 e 2\u00a0mm (lixeiramente menor que o \"Pediculus humanus\"), e pode distinguirse dos outros piollos humanos polo seu corpo case redondo. Outra caracter\u00edstica distintiva \u00e9 que os seus dous pares de patas traseiras son moito m\u00e1is grosas que o par de patas dianteiras, e as traseiras te\u00f1en grandes ganchos.\nCiclo vital.\nOs ovos do piollo pato depos\u00edtanse xeralmente sobre pelos duros das rexi\u00f3ns xenital e perianal do corpo humano. O piollo pato pode tam\u00e9n encontrarse noutras \u00e1reas do corpo que te\u00f1an pelos duros e un recubrimento de pelos relativamente disperso, como a barba, bigote, pestanas, axilas. Xeralmente non aparecen en pelos mais finos e delicados como os cabelos da cabeza.\nAs femias po\u00f1en uns tres ovos ao d\u00eda. Os ovos tardan de 6 a 8 d\u00edas en eclosionar, e hai tres estados de ninfa que en conxunto duran de 10 a 17 d\u00edas, despois dos cales desenv\u00f3lvense en adultos, o que fai que a duraci\u00f3n total do ciclo vital de ovo a adulto sexa de 16 a 25 d\u00edas. Os adultos viven ata 30 d\u00edas. O piollo pato alim\u00e9ntase exclusivamente de sangue, e alim\u00e9ntase unhas 4 ou 5 veces ao d\u00eda, segundo algunhas estimaci\u00f3ns.\nInfestaci\u00f3n.\nAs infestaci\u00f3ns polo piollo pato orixina un tipo de pediculose co\u00f1ecida como ftir\u00edase, ou (en lat\u00edn) \"pediculosis pubis\" ou \"phthiriasis pubis\" (a cal se escribe con \"ph\", a diferenza do nome xen\u00e9rico v\u00e1lido actual do piollo, \"Pthirus pubis\"). A infestaci\u00f3n nas pestanas denom\u00ednase \"pediculosis ciliaris\" ou \"phthiriasis palpebrarum\".\nOs principais s\u00edntomas da infestaci\u00f3n \u00e9 o pro\u00eddo, xeralmente na \u00e1rea de pilosidade pubiana, que \u00e9 o resultado da hipersensibilidade \u00e1 saliva do piollo, que pode facerse m\u00e1is forte \u00e1s d\u00faas semanas ou m\u00e1is de iniciada a infestaci\u00f3n. Nalgunhas infestaci\u00f3ns, aparece unha caracter\u00edstica coloraci\u00f3n gris azulada ou cor lousa (\"maculae caeruleae\") nos lugares onde se alimenta, que pode durar d\u00edas.\nA actual prevalencia no mundo est\u00edmase no 2% da poboaci\u00f3n humana, pero a cifra exacta \u00e9 dif\u00edcil de determinar porque as infestaci\u00f3ns por este piollo non son consideradas na maior parte dos pa\u00edses unha condici\u00f3n da que se debe informar aos gobernos, e moitos casos son auto-tratados ou tratados discretamente polos m\u00e9dicos de medicina xeral.\nO piollo pato xeralmente infesta un novo h\u00f3spede por estreito contacto entre individuos, xeralmente durante as relaci\u00f3ns sexuais. Os adultos est\u00e1n m\u00e1is frecuentemente infestados que os nenos. As transmisi\u00f3ns non sexuais poden ocorrer ente a familia e compa\u00f1eiros de habitaci\u00f3n ao compartiren toallas, roupa, camas ou armarios. S\u00f3 poden sobrevivir un breve tempo lonxe da calor e humidade do corpo humano.\nSuxeriuse recentemente que a moda de depilarse o corpo que segue un crecente n\u00famero de persoas no mundo est\u00e1 reducindo as poboaci\u00f3ns deste piollo nalgunhas partes do mundo, pero non hai datos oficiais para demostrar esta suposici\u00f3n."}
{"id": "315224", "revid": "27155", "url": "https://gl.wikipedia.org/wiki?curid=315224", "title": "Piollo p\u00fabico", "text": ""}
{"id": "315225", "revid": "27155", "url": "https://gl.wikipedia.org/wiki?curid=315225", "title": "Pthirus pubis", "text": ""}
{"id": "315229", "revid": "23204", "url": "https://gl.wikipedia.org/wiki?curid=315229", "title": "Phthiraptera", "text": ""}
{"id": "315230", "revid": "23204", "url": "https://gl.wikipedia.org/wiki?curid=315230", "title": "Indila", "text": "Adila Sedra\u00efa, nada en Par\u00eds o 26 de xu\u00f1o de 1984, \u00e9 unha cantante francesa m\u00e1is co\u00f1ecida polo seu nome art\u00edstico Indila.\nColaborou con outros artistas franceses como Nessbeal, Rohff, TLF, Soprano e Youssoupha. A s\u00faa canci\u00f3n \"Derni\u00e8re danse\", estreada en decembro de 2013, foi un \u00e9xito nas listas musicais de Francia, cun Top 2 en SNEP.\nVida persoal.\nNaceu en Par\u00eds, Francia. Ten ascendencia da India, Alxeria, Camboxa e Exipto.\nCasou con Pascal Koeu, produtor musical e letrista co\u00f1ecido como DJ Skalp ou Skalpovich."}
{"id": "315231", "revid": "23204", "url": "https://gl.wikipedia.org/wiki?curid=315231", "title": "Adila Sedra\u00efa", "text": ""}
{"id": "315232", "revid": "98629", "url": "https://gl.wikipedia.org/wiki?curid=315232", "title": "Julia Guti\u00e9rrez Caba", "text": "Julia Guti\u00e9rrez Caba, nada en Madrid o 20 de outubro de 1932, \u00e9 unha actriz espa\u00f1ola.\nBiograf\u00eda.\nNacida nunha familia con gran tradici\u00f3n art\u00edstica, \u00e9 filla dos actores Emilio Guti\u00e9rrez Esteban e Irene Caba Alba, neta de Irene Alba, sobri\u00f1a de Julia Caba Alba e irm\u00e1 de Irene e Emilio Guti\u00e9rrez Caba; \u00e9, ademais, t\u00eda do produtor Jos\u00e9 Luis Escolar e t\u00eda-avoa da actriz Irene Escolar. En maio de 1964 casa co director teatral Manuel Collado \u00c1lvarez (falecido en 2009).\nDebutou no teatro en 1951 en \"Mariquilla Terremoto\", coa Compa\u00f1\u00eda de Catalina B\u00e1rcena, de onde pasou \u00e1 de Isabel Garc\u00e9s.\nEn anos sucesivos conv\u00e9rtese nunha reputada actriz teatral, con obras como \"Las entretenidas\", \"Petra Regalada\", de Gala ou \"El jard\u00edn de los cerezos\", de Chejov. En 1970 crea a s\u00faa propia compa\u00f1\u00eda xunto ao seu esposo.\nO seu debut cinematogr\u00e1fico prod\u00facese en 1960, nada menos que da man de Juan Antonio Bardem na pel\u00edcula \"A las cinco de la tarde\". O seu paso polo cine estivo case sempre marcado pola interpretaci\u00f3n de personaxes de grave ton dram\u00e1tico. En 1977 ap\u00e1rtase do cine e non volver\u00eda ata 20 anos despois con \"La herida luminosa\", de Jos\u00e9 Luis Garci. A s\u00faa seguinte pel\u00edcula conxunta, \"You're the One (una historia de entonces)\", rep\u00f3rtalle un Premio Goya como mellor actriz secundaria.\nEn televisi\u00f3n debuta \u00e1s ordes de Jaime de Armi\u00f1\u00e1n e desenvolveu unha s\u00f3lida carreira case sempre en TVE, a\u00ednda que non tan avultada en t\u00edtulos como a da s\u00faa irm\u00e1 Irene. En 1972 protagonizou a serie \"Buenas noches, se\u00f1ores\", na que interpretaba un papel distinto en cada episodio. Ao igual que sucedeu co cine, tam\u00e9n tivo un per\u00edodo de m\u00e1is de 20 anos en que non pisou un estudio de televisi\u00f3n para centrarse na s\u00faa carreira teatral. O seu regreso produciuse coas series \"Los Serrano\" (2003-2008) e \"\u00c1guila Roja\" (2011-2012)."}
{"id": "315239", "revid": "1888", "url": "https://gl.wikipedia.org/wiki?curid=315239", "title": "Nicasio Pajares Ojeros", "text": ""}
{"id": "315241", "revid": "1888", "url": "https://gl.wikipedia.org/wiki?curid=315241", "title": "Bolet\u00edn Oficial del Centro Gallego de Buenos Aires", "text": ""}
{"id": "315242", "revid": "23204", "url": "https://gl.wikipedia.org/wiki?curid=315242", "title": "Hippoglossoides", "text": "Hippoglossoides \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos. propios das costas do norte dos oc\u00e9anos Atl\u00e1ntico e Pac\u00edfico.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nO x\u00e9nero foi descrito en 1835 polo bot\u00e1nico alem\u00e1n Carl Moritz Gottsche.\nEtimolox\u00eda.\nO nome \"Hippoglossoides\" deriva do x\u00e9nero] \"Hippoglossus\" ao que se engade a desinencia do lat\u00edn cient\u00edfico \"-oides\", derivado do grego antigo \u03b5\u03af\u03b4\u03bf\u03c3 \"e\u00eddos\", \"aspecto\", paea indicar a s\u00faa semellamza coas especies daquel x\u00e9nero, os halibuts.\nSin\u00f3nimo.\nAdemais de polo nome que lle impuxo Gottsche, o x\u00e9nero co\u00f1\u00e9cese tam\u00e9n polo sin\u00f3nimo \"Drepanopsetta\" .\nEspecies.\nNa actualidade reco\u00f1\u00e9cense dentro do x\u00e9nero as seguintes catro especies:"}
{"id": "315243", "revid": "5863", "url": "https://gl.wikipedia.org/wiki?curid=315243", "title": "Juan Carlos Bugar\u00edn Montes", "text": ""}
{"id": "315244", "revid": "7523", "url": "https://gl.wikipedia.org/wiki?curid=315244", "title": "Diego Perotti", "text": "Diego Perotti, nado en Moreno (Buenos Aires) o 26 de xullo de 1988, \u00e9 un xogador profesional de f\u00fatbol arxentino que xoga no club italiano Genoa CFC. Adoita xogar como extremo esquerdo ou mesmo como medio-atacante, e pode xogar cos dous p\u00e9s.\nPasou a maior parte da s\u00faa carreira co Sevilla FC, onde xogou 159 partidos oficiais ao longo de seis tempadas, nas que anotou 16 goles e venceu dous t\u00edtulos importantes."}
{"id": "315245", "revid": "124656", "url": "https://gl.wikipedia.org/wiki?curid=315245", "title": "Jos\u00e9 Antonio Cacabelos", "text": "Jos\u00e9 Antonio Cacabelos Rico \u00e9 un pol\u00edtico galego do PSdeG-PSOE.\nTraxectoria.\nEntrou no PSOE en 2006. Nas elecci\u00f3ns municipais de 2007 foi candidato do PSdeG-PSOE \u00e1 alcald\u00eda do Grove e foi elixido alcalde formando un goberno cuatripartito. En 2011, pese a experimentar unha notable subida de votos e concelleiros, non puido lograr un acordo e pasou \u00e1 oposici\u00f3n. Foi deputado provincial de 2011 a 2015. Nas municipais de 2015 recuperou a alcald\u00eda tras lograr unha contundente vitoria que deixou \u00f3 PSdeG \u00f3 bordo da maior\u00eda absoluta, e cunha ampla marxe para sumar apoios coas forzas de esuqerdas, sendo elixido alcalde como cabeza da lista m\u00e1is votada. No 2019 foi reelixido con maior\u00eda absoluta, sendo a primeira vez que algu\u00e9n a consegu\u00eda no Grove. No 2023 logrou de novo a vitoria, se ben perdeu a maior\u00eda absoluta, e foi reelixido alcalde como cabeza da lista m\u00e1is votada."}
{"id": "315246", "revid": "1888", "url": "https://gl.wikipedia.org/wiki?curid=315246", "title": "La Cultura", "text": "La Cultura foi un peri\u00f3dico quincenal editado en Buenos Aires en 1911.\nHistoria e caracter\u00edsticas.\nSubtitulado \"Revista Quincenal. \u00d3rgano da Propaganda Pro-Escuela en Mora\u00f1a\", apareceu o 20 de xaneiro de 1911. Sa\u00eda o 5 e o 20 de cada mes. Estaba dirixido por Jos\u00e9 Carbajales e o administrador era Albino Barral. Antonio S. Fre\u00e1n e Jos\u00e9 Pi\u00f1eiro pertenc\u00edan \u00e1 redacci\u00f3n. Era a revista da sociedade e ti\u00f1a unha orientaci\u00f3n pedag\u00f3xica."}
{"id": "315247", "revid": "23204", "url": "https://gl.wikipedia.org/wiki?curid=315247", "title": "Bournemouth", "text": "Bournemouth \u00e9 unha vila da costa de Inglaterra, xusto \u00f3 leste da Costa Xur\u00e1sica, a 155\u00a0km do Patrimonio da Humanidade. Segundo o censo de 2011, a vila ti\u00f1a unha poboaci\u00f3n de 183\u00a0491 habitantes, sendo a meirande do condado de Dorset."}
{"id": "315249", "revid": "98629", "url": "https://gl.wikipedia.org/wiki?curid=315249", "title": "O enterro do conde de Orgaz", "text": "O enterro do conde de Orgaz ou O enterro do se\u00f1or de Orgaz \u00e9 un cadro \u00f3 \u00f3leo pintado por El Greco (Domenikos Theotokopoulos, 1541-1614), de estilo manierista, realizado para a parroquia de San Tom\u00e9 de Toledo entre o anos 1586 e 1588. A pintura at\u00f3pase a\u00ednda nese mesmo lugar e est\u00e1 considerada unha das pinturas m\u00e1is senlleiras e co\u00f1ecidas do artista.\nA obra est\u00e1 no punto medio de desenvolvemento art\u00edstico do pintor e foi encargada polo capel\u00e1n reitor de Santo Tom\u00e9, Andr\u00e9s N\u00fa\u00f1ez. O tema bas\u00e9ase nunha lenda do s\u00e9culo XIV, segundo a cal santo Estevo e santo Agosti\u00f1o baixaron do ceo para trasladar o corpo de Gonzalo Ruiz de Toledo, se\u00f1or da vila de Orgaz (provincia de Toledo), \u00e1 tumba feita para el nunha capela da devandita parroquia. A participaci\u00f3n dos santos era un premio por unha vida exemplar de devoci\u00f3n aos santos, pola s\u00faa humildad e polas obras de caridade que levara a cabo.\nA pintura amosa a caracter\u00edstica elongaci\u00f3n das figuras que fac\u00eda El Greco, as\u00ed como o \"horror vacui\" \u00abmedo \u00f3 baleiro\u00bb, aspectos que se far\u00edan cada vez m\u00e1is acusados a medida que o autor se avellentaba. Estes trazos seus provi\u00f1an do manierismo e da s\u00faa \u00e9poca veneciana, a\u00ednda que na composici\u00f3n deixouse influenciar polas s\u00faas orixes bizantinas cretenses, especialmente na parte superior do cadro.\nPara alg\u00fans autores esta obra \u00e9 \"o paradigma do xeito de pintar do cretense\".\nO autor.\nDomenikos Theotokopoulos naceu en 1541 en Heraklion (Creta). Co\u00f1ecido como \"El Greco\", foi un pintor de finais do Alto Renacemento e comezos do manierismo que desenvolveu un estilo moi persoal nas s\u00faas obras de madureza. Viviu at\u00e9 os 26 anos en Creta, onde era un reco\u00f1ecido mestre de iconas no estilo romano de Oriente vixente na illa.\nDespois residiu dez anos en Italia, onde se converteu nun pintor renacentista. Primeiro viviu en Venecia, arredor de 1567, onde asumiu plenamente o estilo de Tiziano e Tintoretto; e logo en Roma, estudando o manierismo a partir das obras de Michelangelo. En 1577 estableceuse en Toledo, onde viviu e traballou o resto da s\u00faa vida. Naquel momento, Toledo era a capital relixiosa da Coroa de Castela e unha das maiores cidades de Europa. No ano 1571, a poboaci\u00f3n da cidade era duns 62.000 habitantes. O pintor pronto se adaptou e identificou coa atmosfera relixiosa e m\u00edstica da cidade, e en moitas das s\u00faas obras, no m\u00e1is profundo das s\u00faas composici\u00f3ns, aparecen diferentes vistas de Toledo.\nA s\u00faa obra est\u00e1 composta por grandes lenzos para retablos das igrexas, numerosas pinturas de devoci\u00f3n para instituci\u00f3ns relixiosas como \"O espolio\" para a catedral de Toledo ou o retablo maior de Santo Domingo el Antiguo -no que o seu taller participou a mi\u00fado- e un grupo de retratos considerados do m\u00e1is alto nivel. As s\u00faas primeiras obras mestras amosan a influencia dos mestres italianos. No entanto, pronto evolucionou cara a un estilo persoal caracterizado por figuras manieristas extraordinariamente alongadas, cunha iluminaci\u00f3n propia, delgada, fantasmal, moi expresiva, situada en ambientes indefinidos e cunha gama de cores coas que buscaba o contraste, cos azuis fr\u00edos e claros e amarelos estridentes. Este estilo identificouse co esp\u00edrito da Contrarreforma e adquiriu un car\u00e1cter m\u00e1is extremo nos \u00faltimos anos.\nActualmente est\u00e1 considerado un dos maiores artistas da civilizaci\u00f3n occidental. Esta consideraci\u00f3n \u00e9 recente, dos \u00faltimos cen anos, nos que a valoraci\u00f3n sobre a s\u00faa pintura formouse dous s\u00e9culos e medio despois da s\u00faa morte; pois chegou a ser considerado como un pintor exc\u00e9ntrico e marxinal na historia da arte.\nTrazos do manierismo.\nO manierismo foi o movemento art\u00edstico producido durante o Cinquecento, cuxa formaci\u00f3n se produce nas primeiras d\u00e9cadas do s\u00e9culo XVI e est\u00e9ndese ata principios do XVII. Quizais o cambio m\u00e1is dram\u00e1tico introducido polo manierismo na pintura \u00e9 a transformaci\u00f3n da noci\u00f3n de espazo. O Renacemento foi capaz de constru\u00edr a representaci\u00f3n visual do espazo, dun xeito moi homox\u00e9neo, coherente e l\u00f3xico, base\u00e1ndose na perspectiva cl\u00e1sica e na colocaci\u00f3n dos personaxes fronte a un escenario uniforme e en correspondencia cunha xerarqu\u00eda de proporci\u00f3ns que simulou con \u00e9xito un retroceso gradual desde o primeiro plano ao horizonte. O manierismo rompe esta unidade con diferentes puntos de vista coexistindo nun mesmo cadro e coa ausencia dunha xerarqu\u00eda l\u00f3xica das proporci\u00f3ns relativas das figuras entre elas, onde a escena principal adoita situarse a distancia e os elementos secundarios en primeiro plano. Polo tanto, as relaci\u00f3ns naturalistas foron suprimidas e ficaron f\u00f3ra de calquera convencionalismo.\nO estilo manif\u00e9stase, tam\u00e9n, por figuras de proporci\u00f3ns verticais alongadas e posici\u00f3ns din\u00e1micas ou artificiais e en escorzo, a mi\u00fado en grupos de gran movemento e tensi\u00f3n, moitas veces en paralelo coa realidade imposible, o inacabado dalgunhas partes e as cores violentas representadas en Venecia, principalmente, por Tintoretto e seguidas por El Greco. Existe unha forte tendencia ao \"horror vacui\", a aversi\u00f3n ao baleiro que rodea a escena principal cunha gran cantidade de elementos decorativos moi importantes por si mesmos. Un atopa unha sensaci\u00f3n de experimentaci\u00f3n ao tratar temas tradicionais, coa intensificaci\u00f3n do drama, empregando moitos referentes literarios, cunha actitude de ant\u00edtese e puntos de vista doutros autores, como Leonardo ou Michelangelo, entre moitos outros, e que se chamou \"la maniera\", de onde prov\u00e9n o nome do movemento. A medida que o manierismo se estendeu dende Italia polo resto de Europa adquiriu diferentes estilos rexionais: este foi o xeito de atopar artistas que traballaron m\u00e1is en estilos cl\u00e1sicos naturalistas ou doutros que crearon atmosferas de gran misticismo segundo a imposici\u00f3n do Concilio de Trento; este foi o caso de El Greco.\nHistoria.\nNa capela da Concepci\u00f3n da igrexa de Santo Tom\u00e9 de Toledo atop\u00e1ronse os restos de Gonzalo Ruiz de Toledo, se\u00f1or de Orgaz, que morrera en decembro de 1312. O mencionado cabaleiro fora alcalde de Toledo e notario maior do Reino de Castela durante o reinado de Fernando IV. Despois dunha vida moi xenerosa en doaz\u00f3ns a instituci\u00f3ns relixiosas en Toledo, entre as que se inclu\u00edron a igrexa de Santo Tom\u00e9, que reconstru\u00edu e que rematou a antiga torre mud\u00e9xar como campanario, pediu ser enterrado al\u00ed. Segundo unha lenda local, transcrita en numerosos documentos do s\u00e9culo XVI, a caridade do Se\u00f1or de Orgaz fora recompensada no momento do seu enterro, coa aparici\u00f3n milagreira santo Estevo e santo Agosti\u00f1o, que coas s\u00faas mans introduciron o seu cad\u00e1ver na tumba, mentres se escoitaba unha voz que dic\u00eda: \"Este premio \u00e9 para os que serven a Deus e aos seus santos\".\nNo seu testamento, este nobre mandara que cada ano para a festa de santo Tom\u00e9, a vila de Orgaz enviase \u00e1 igrexa de Santo Tom\u00e9 de Toledo \"dezaseis gali\u00f1as e dous carneiros e dous pelexos de vi\u00f1o, 2 cargas de le\u00f1a e 800 maraved\u00edes\". A mediados do s\u00e9culo XVI, en 1562, o concello de Orgaz deixou de pagar esta carga, que foi solicitada de novo polo reitor Andr\u00e9s N\u00fa\u00f1ez e como se negaran, en 1564 iniciouse o preito que rematou cun un veredicto favorable na Chanceler\u00eda de Valladolid en 1570. Co di\u00f1eiro recibido e para celebrar este triunfo, o reitor, decidiu restaurar a capela da tumba e colocou un epitafio no muro central describindo o milagre producido durante o enterro do se\u00f1or Orgaz, e obtivo o reco\u00f1ecemento deste milagre por un real decreto do 24 de setembro. de 1583. Daquela, pediulle permiso ao cardeal arcebispo de Toledo Gaspar de Quiroga para encargar un cadro que representase o milagre antes mencionado segundo a narraci\u00f3n na placa do epitafio.\nContrato.\nPara realiza-la obra, escolleuse a El Greco, un artista residente en Toledo, que est\u00e1 documentado que ti\u00f1a un taller dende 1585 e ti\u00f1a como axudante, entre outros, ao pintor italiano Francisco Preboste. Unha vez renovada a capela, Andr\u00e9s N\u00fa\u00f1ez asinaron o contrato, o 18 de marzo de 1586, no que se inclu\u00eda unha descrici\u00f3n dos elementos que deb\u00eda representar o artista:\nEspecificouse, tam\u00e9n, que a pintura deb\u00eda estar rematada para Nadal do mesmo ano e que deb\u00eda estar pintada \"dende a parte superior do arco ata o fondo, e todo debe estar pintado sobre un lenzo ata o epitafio no muro mencionado\". O traballo valorouse en 1.200 ducados, mais a parroquia considerou que era un prezo moi elevado polo que se nomearon dous novos taxadores que elevaron o prezo a 1.600 ducados. Finalmente, chegouse a un acordo para volver \u00e1 primeira cifra a pesar das protestas do pintor:\nDescrici\u00f3n.\n\"O enterro do conde de Orgaz\", \u00e9 unha pintura ao \u00f3leo sobre lenzo que se adapta \u00e1 forma que ten a forma dun arco semicircular na parede da capela da igrexa de Santo Tom\u00e9 de Toledo para o que se completou en 1586. Est\u00e1 asinado como \"domenikos theotokopoulos, 1578\" - a data corresponde ao nacemento do fillo do autor, Jorge Manuel Theotoc\u00f3puli, e non ao cadro-.\nTema.\nRepresenta o suceso, concibido coma un milagre, do enterro de Gonzalo Ruiz de Toledo, se\u00f1or da cidade de Orgaz. O t\u00edtulo de Conde foi outorgado aos seus descendentes en 1520 polo rei Carlos V do Sacro Imperio Romano-Xerm\u00e1nico. Seguindo as instruci\u00f3ns recibidas por Andr\u00e9s N\u00fa\u00f1ez, a representaci\u00f3n do feito div\u00eddese en d\u00faas partes: a parte inferior mostra a escena terrenal do enterro, o tema principal do cadro, rodeado dos personaxes oficiantes e mailos asistentes, as\u00ed como as figuras de santo Estevo e santo Agosti\u00f1o; na parte superior, a escena celestial con Cristo na parte central coa Virxe Mar\u00eda, \u00e1 esquerda, e San Xo\u00e1n Bautista, \u00e1 dereita, os ap\u00f3stolos e benaventurados e, como s\u00edmbolo de uni\u00f3n entre ambos, a figuraci\u00f3n da alma ascendente do conde levada por un anxo aos ceos. A\u00ednda que a data hist\u00f3rica do enterro era en 1323, o autor mostra aos seus personaxes con traxes de douscentos cincuenta anos despois, \u00e9 dicir, da \u00e9poca do pintor, e tam\u00e9n inclu\u00edu, entre os asistentes, retratos de persoas coet\u00e1neas da pintura.\nComposici\u00f3n.\n\u00c9 unha composici\u00f3n aberta, invitando ao espectador a participar dos propios feitos A composici\u00f3n est\u00e1 determinada polas figuras dispostas de xeito horizontal, todas vestidas de negro, a xeito dun friso, cun sentido isocef\u00e1lico -o ali\u00f1amento das cabezas \u00e1 mesma altura-. Os dous monxes, mostrado co corpo completo, colocados nos lados, enmarcan a parte inferior da zona terrenal. A parte central onde se realiza o enterro ten unha composici\u00f3n circular marcada pola posici\u00f3n curvil\u00ednea dos dous santos. \nNa parte celestial ou superior, presenta no centro unha composici\u00f3n triangular con Cristo, a virxe e san Xo\u00e1n. A presenza de Cristo ten unha clara influencia do motivo da Deese, propio da arte romana de Oriente, como a que aparece na mesma obra do autor, na s\u00faa etapa xuvenil, \"A dormici\u00f3n da Virxe\", da illa de Syros. Xusto debaixo est\u00e1 un segundo tri\u00e1ngulo, que incl\u00fae o anxo que acompa\u00f1a a alma do Conde ata a s\u00faa entrada ao ceo. \nIgualmente, empr\u00e9gase a luz para diferenciar tam\u00e9n as d\u00faas zonas: a iluminaci\u00f3n principal corresponde \u00e1 parte celestial, onde as figuras parecen m\u00e1is atractivas para a vista, mentres que na parte terrestre o foco est\u00e1 limitado \u00e1 parte central, onde est\u00e1n as vestimentas dos santos reflicten a \u00fanica luz existente nesta parte inferior. \nOutros autores falan doutra posible composici\u00f3n, que estar\u00eda baseada na forma dun t\u00edmpano rom\u00e1nico, cuxa parte superior presenta caracteres sim\u00e9tricos como no t\u00edmpano da abad\u00eda de \"Saint-Pierre de Moissac\" onde o lintel estar\u00eda formado pola fila das cabezas dos personaxes da parte inferior.\nComo trazo evidente do manierismo, non hai profundidade na escena, polo que non se observa terra, nin os p\u00e9s dos personaxes, nin fondo. Apenas se pode dicir que a escena principal estea representada ao aire libre ou dentro dun edificio. El Greco mesturou as mellores t\u00e9cnicas deste movemento italiano coa cultura bizantina. O seu xenio soubo expo\u00f1er as estruturas reais e sobrenaturais e sen traiz\u00f3n ao seu esp\u00edrito de pintor, para separar o mundo terrenal das s\u00faas proxecci\u00f3ns celestes: \"O enterro do conde de Orgaz mostra o exemplo m\u00e1is perfecto desta visi\u00f3n simult\u00e1nea\".\nSimbolox\u00eda.\nOs s\u00edmbolos empregados no acto de enterro est\u00e1n representados como o foron no s\u00e9culo XVI: o cura oficiante leva un capa pluvial cun fondo negro; tam\u00e9n asisten \u00e1 cerimonia 3 frades de diferentes ordes, como era caracter\u00edstico nos funerais dos nobres: franciscanos, agosti\u00f1os e trinitarios; hai seis fachos e, por suposto, a cruz procesional. Na capa dalm\u00e1tica que leva santo Estevo, na parte inferior da pintura a car\u00f3n da figura do fillo do pintor, est\u00e1 representada a escena do seu propio martirio por lapidaci\u00f3n por medio de catro figuras espidas que rodean ao santo vestido coa proia dalm\u00e1tica. A caracter\u00edstica desta escena \u00e9 a relaci\u00f3n que ten con outra obra posterior do autor, o Laocoonte, realizada entre 1610 e 1614.\nPersonaxes da escena terrenal.\nNo mundo terrenal hai uns 25 personaxes, presididos por santo Estevo, santo Agosti\u00f1o e o corpo do conde de Orgaz. El Greco empregou as caras da xente da aristocracia da \u00e9poca, inclu\u00eddo o seu propio fillo para inmortalizalos no Enterro; este feito \u00e9 un anacronismo porque o enterro tivera lugar douscentos cincuenta anos atr\u00e1s. O pesar e a seriedade das s\u00faas facianas destacan por riba de todo e hai unha gran variedade de expresi\u00f3ns e situaci\u00f3ns: p\u00f3dese distinguir entre os personaxes que est\u00e1n na primeira fileira e os do fondo; entre os que seguen o acto con atenci\u00f3n e os que falan entre eles; entre os cregos, nobres e avogados e aqueles que son cabaleiros da Orde de Santiago, que se distinguen por levar a Cruz de Santiago bordada nas vestimentas. Alg\u00fans autores intentaron identificar entre os personaxes ao propio Miguel de Cervantes que, parece ser, daquela vivira en Toledo e tivera relaci\u00f3ns familiares co reitor Andr\u00e9s N\u00fa\u00f1ez que foi quen encargara a pintura.\nOs personaxes que aparecen son:\nPersonaxes da escena celestial.\nNa parte superior hai uns corenta personaxes aos que hai que engadir os anxos e querub\u00edns, que saen de entre as nubes e nos que persiste a necesaria seriedade do momento. As formas caracter\u00edsticas do Greco acent\u00faan a beleza do sobrenatural con tons fr\u00edos nos que destacan as cores presentes na figura da Virxe: o vermello, s\u00edmbolo brillante da s\u00faa participaci\u00f3n na Paix\u00f3n do seu fillo e o azul como esperanza de salvaci\u00f3n. A figura de Mar\u00eda \u00e9 a \u00fanica representaci\u00f3n feminina importante de todo este cadro, ag\u00e1s pequenas imaxes fortemente descoloridas da dereita que se cre que representan a Mar\u00eda Madalena e a s\u00faa irm\u00e1 Marta de Betania. Nesta e noutras obras do pintor, o Reino celestial sempre foi representado como un punto onde a vida reina cun gran dinamismo, as figuras est\u00e9ndense dun xeito m\u00e1is marcados ca na parte terrenal, as luces dan efecto de profundidade e a pinceladas \u00e1brense cami\u00f1o cara o m\u00e1is alto, a figura que culmina a obra en Cristo Xu\u00edz.\nOs personaxes desta secci\u00f3n son:\nValoraci\u00f3ns.\nEn 1612, Francisco de Pisa escribiu: \"Os forasteiros ve\u00f1en velo con especial admiraci\u00f3n e os da cidade non cansan de velo e, sempre, atopan cousas novas a contemplar nel, por estar retratados con moita viveza moitos homes destacados do noso tempo.\"\nJos\u00e9 Amador de los R\u00edos describiu a pintura nos seguintes termos:\nManuel Bartolom\u00e9 Coss\u00edo no seu estudo \"El Greco\" afirma que no Enterro perc\u00edbese: \"... a unidade \u00edntima da concepci\u00f3n que presidiu as d\u00faas metades, a superior e a inferior e o vigoroso ton unisonante de ceo e terra; A \u00e1mbolos dous lados da pintura vibra a mesma idea, mediante o persistente e indeleble xenio do artista\". Respecto \u00e1 posibilidade de que o cadro fose pintado integramente por El Greco ou polo seu taller, Pe\u00f1alosa afirma: \"Despois de analizar e estudar a obra considerada unha obra mestra do cretense, cheguei \u00e1 conclusi\u00f3n de que, na parte inferior, pode haber intervenci\u00f3n dos axudantes, por\u00e9n, na parte superior, seguro que non guiaron os pinceis outras mans c\u00e1s de Dominico\". Segundo Harold Wethey, no cap\u00edtulo sobre El Greco da Encyclopaedia Britannica (2002), a visi\u00f3n sobrenatural da parte superior da Gloria e a impresionante serie de retratos representan t\u00f3dolos aspectos da arte deste extraordinario xenio. Tam\u00e9n afirma que: \"O m\u00e9todo de composici\u00f3n manierista de El Greco s\u00f3 se expresou claramente aqu\u00ed, onde toda acci\u00f3n ten lugar no plano frontal.\"\nA historiadora Linda Nochlin no seu libro \"Courbet\", realizou unha comparaci\u00f3n entre esta obra e o \"Enterro en Ornans\" dese autor, realizado entre 1849 e 1850; en \u00e1mbalas d\u00faas obras establ\u00e9cense dous espazos, o superior como a parte celestial e o inferior, a parte terrenal, onde se personifica a escena material da pintura. A\u00ednda que na obra de Courbet a parte celestial tan s\u00f3 ten o crucifixo, porque segundo o pintor dixo: \"Non podo pintar a un anxo porque nunca vin ning\u00fan\".\nOutras representaci\u00f3ns.\nA obra ten suscitado moitas obras derivadas ou inspiradas no seu tema e estilo."}
{"id": "315250", "revid": "12452", "url": "https://gl.wikipedia.org/wiki?curid=315250", "title": "O enterro do Se\u00f1or de Orgaz", "text": ""}
{"id": "315252", "revid": "89787", "url": "https://gl.wikipedia.org/wiki?curid=315252", "title": "O espolio (El Greco)", "text": "O espolio ou O despoxo das vestiduras de Cristo no Calvario \u00e9 un cadro \u00f3 \u00f3leo pintado por El Greco (Domenikos Theotokopoulos, 1541-1614), para a sancrist\u00eda da catedral de Toledo. \u00c9 unha pintura \u00f3 \u00f3leo sobre lenzo e mide 285 cent\u00edmetros de atura e 173 cent\u00edmetros de ancho. Foi realizada entre os anos 1577 e 1579 e a\u00ednda se conserva na sancrist\u00eda da catedral. Est\u00e1 colocada como un retablo \u00f3 fondo da sala e est\u00e1 emmarcada por d\u00faas columnas corintias de m\u00e1rmore.\nO resultado da composici\u00f3n da pintura non foi do gusto dos comitentes, xa que alegaron que teoloxicamente a testa de Cristo ter\u00eda que ocupar a parte superior da pintura, sen que houbese ningu\u00e9n que o superase e tam\u00e9n se discutiu sobre a conveniencia de que aparezan as tres Mar\u00edas nesta escena, xa que segundo cap\u00edtulo catedralicio en ning\u00fan relato dos Evanxeos saen como presentes nesta escena.\nDe acordo con Manuel Bartolom\u00e9 Coss\u00edo, este cadro \u00e9 o m\u00e1is po\u00e9tico e expresivo do artista, feito que sup\u00f3n un momento \u00e1lxido da s\u00faa produci\u00f3n. Para Josep Gudiol Ricart, \u00e9 unha das mellores obras do pintor e unha obra capital da historia da pintura europea."}
{"id": "315253", "revid": "23204", "url": "https://gl.wikipedia.org/wiki?curid=315253", "title": "O despoxo das vestiduras de Cristo no Calvario", "text": ""}
{"id": "315254", "revid": "89787", "url": "https://gl.wikipedia.org/wiki?curid=315254", "title": "La Gioconda (copia do Museo do Prado)", "text": "A copia de \"La Gioconda\" \u00e9 unha pintura realizada \u00f3 \u00f3leo a comezos do s\u00e9culo XVI e conservada dende 1819 no Museo do Prado de Madrid. A primeira referencia documental \u00e9 a feita en 1666 nun inventario despois da morte do rei Filipe IV. A obra repite de xeito moi preciso o famoso cadro de \"La Gioconda\", obra mestra do pintor italiano Leonardo da Vinci exposta no Museo do Louvre. A s\u00faa restauraci\u00f3n e estudo fix\u00e9ronse logo dunha petici\u00f3n para participar na exposici\u00f3n \"L'ultime cher-d'oeuvre de L\u00e9onard de Vinci, la Sainte Anne\" a finais de marzo de 2012 no Louvre. Esta considerada como a copia m\u00e1is importante de \"La Gioconda\" de Leonardo. Esta nova foi publicada por vez primeira a comezos de febreiro de 2012 en \"The Art Newspaper\", onde o estudoso Martin Bailey afirmaba que era a primeira copia xamais feita de \"La Gioconda\"."}
{"id": "315255", "revid": "23204", "url": "https://gl.wikipedia.org/wiki?curid=315255", "title": "Mona Lisa (copia do Museo do Prado)", "text": ""}
{"id": "315256", "revid": "5863", "url": "https://gl.wikipedia.org/wiki?curid=315256", "title": "Casa Pardo Labarta", "text": ""}
{"id": "315257", "revid": "5863", "url": "https://gl.wikipedia.org/wiki?curid=315257", "title": "Casa de Pardo Labarta", "text": ""}
{"id": "315258", "revid": "27155", "url": "https://gl.wikipedia.org/wiki?curid=315258", "title": "Phthirus pubis", "text": ""}
{"id": "315259", "revid": "1888", "url": "https://gl.wikipedia.org/wiki?curid=315259", "title": "Xaime Iglesias", "text": "Xaime \u00d3scar Iglesias P\u00e9rez \u00e9 un pol\u00edtico galego do BNG.\nTraxectoria.\nNas elecci\u00f3ns municipais de 2015 encabezou a candidatura do BNG en Ba\u00f1os de Molgas e foi elixido alcalde co apoio dos dous concelleiros do PSdeG-PSOE. Nas municipais de 2015 volveu encabezar a candidatura do BNG e foi elixido alcalde con maior\u00eda absoluta. En outubro de 2021 renunciou ao salario como alcalde."}
{"id": "315260", "revid": "15490", "url": "https://gl.wikipedia.org/wiki?curid=315260", "title": "As Meninas (Picasso)", "text": "As Meninas \u00e9 unha serie de 58 cadros que Pablo Picasso pintou en 1957 facendo unha an\u00e1lise polo mi\u00fado, reinterpretando e recreando varias veces \"As Meninas\" de Diego Vel\u00e1zquez. A \"suite\" cons\u00e9rvase na s\u00faa totalidade no Museo Picasso de Barcelona, sendo a \u00fanica serie completa o artista que se conserva xunta. Tr\u00e1tase dun estudo de obra moi extenso, que consta de 45 interpretaci\u00f3ns, 9 escenes dun pombeiro, 3 paisaxes e 1 \"Retrato de Jacqueline\".\nO propio Picasso concib\u00eda a serie toda coma un conxunto, e como tal doouna \u00f3 museo barcelon\u00e9s en maio de 1968, en lembranza de Jaume Sabart\u00e9s, morto ese mesmo ano. \u00c9 famosa a frase de Picasso dita a Sabart\u00e9s en 1950:"}
{"id": "315266", "revid": "23204", "url": "https://gl.wikipedia.org/wiki?curid=315266", "title": "Las Meninas (Picasso)", "text": ""}
{"id": "315287", "revid": "15490", "url": "https://gl.wikipedia.org/wiki?curid=315287", "title": "Juan Jos\u00e9 Blanco Riveiro", "text": "Juan Jos\u00e9 Blanco Riveiro, nado no Brasil o 12 de xaneiro de 1980, \u00e9 un pol\u00edtico galego do BNG.\nTraxectoria.\nPiloto aeron\u00e1utico. Estableceu a s\u00faa residencia en Mazaricos en 2004. \u00c9 un dos responsables do centro de turismo activo Naturmaz. Nas elecci\u00f3ns municipais de 2007 encabezou a candidatura do BNG en Mazaricos que obtivo catro concelleiros. Volveu ser cabeza de lista nas municipais de 2011 logrando tres concelleiros. Foi deputado provincial dende febreiro de 2014 ata o fin do mandato, trala renuncia de Xos\u00e9 Lois Pi\u00f1eiro. Nas municipais de 2015 volveu encabezar a candidatura e foi elixido alcalde con maior\u00eda absoluta. Nas elecci\u00f3ns municipais de 2019 e 2023 volveu consegui-la alcald\u00eda con maior\u00eda absoluta."}
{"id": "315288", "revid": "98629", "url": "https://gl.wikipedia.org/wiki?curid=315288", "title": "Latas de sopa Campbell", "text": "Latas de sopa Campbell (en ), tam\u00e9n co\u00f1ecida como 32 latas de sopa Campbell, \u00e9 unha obra de arte producida en 1962 polo artista estadounidense Andy Warhol. Consiste en trinta e dous lenzos, cada un de 50,8\u00a0cm de altura e 40,6\u00a0cm de largura, nos que hai pintada unha lata de sopa Campbell que reproduce t\u00f3dalas variedades de sopa enlatada que a compa\u00f1\u00eda ofrec\u00eda daquela. As pinturas individuais foron realizadas cun proceso semimecanizado de serigraf\u00eda. O apoio de \"Campbell's Soup Cans\" respecto dos temas da cultura popular axudou \u00e1 arte pop a converterse nun movemento art\u00edstico de transcendencia.\nPara Warhol, un ilustrador comercial que se converter\u00eda nun autor de \u00e9xito, pintor e director de cinema, esta obra supuxo a s\u00faa primeira exposici\u00f3n individual nunha galer\u00eda de arte como artista profesional. A obra, exposta por vez primeira na Galer\u00eda Ferus de Os \u00c1nxeles, marcou o comezo da arte pop na costa oeste dos Estados Unidos. \u00d3 comezo, a mestura do proceso semimecanizado, o estilo e o tema comercial provocaron anoxo, xa que o evidente comercialismo mundano representaba unha aldraxa directa \u00e1 t\u00e9cnica e filosof\u00eda do expresionismo abstracto, un movemento art\u00edstico que foi dominante durante o per\u00edodo posterior \u00e1 segunda guerra mundial e que se aferrabaa, non s\u00f3 \u00f3s valores e \u00e1 est\u00e9tica das \u00abBelas Artes\u00bb, sen\u00f3n tam\u00e9n a unha inclinaci\u00f3n m\u00edstica. Esta controversia conduc\u00edu a un gran debate sobre a \u00e9tica e os m\u00e9ritos que supo\u00f1\u00edan este traballo. Os motivos de Warhol como artista foron postos en cuesti\u00f3n, e contin\u00faan a d\u00eda de hoxe. A gran conmoci\u00f3n p\u00fablica axudar a transformar a Warhol dende un experimentado ilustrador comercial dos anos 1950 a un notable artista de belas artes, e distingu\u00eduno doutros artistas pop emerxentes. A\u00ednda que a demanda comercial polas s\u00faas pinturas no foi immediata, a relaci\u00f3n de Warhol co tema fixo que o seu nome se convertese en sin\u00f3nimo das pinturas de \"Latas de sopa Campbell\"."}
{"id": "315289", "revid": "23204", "url": "https://gl.wikipedia.org/wiki?curid=315289", "title": "Campbell's Soup Cans", "text": ""}
{"id": "315290", "revid": "23204", "url": "https://gl.wikipedia.org/wiki?curid=315290", "title": "32 latas de sopa Campbell", "text": ""}
{"id": "315291", "revid": "1131", "url": "https://gl.wikipedia.org/wiki?curid=315291", "title": "Libro de horas da ra\u00ed\u00f1a Mar\u00eda de Navarra", "text": "Libro de horas da ra\u00ed\u00f1a Mar\u00eda de Navarra \u00e9 un libro de miniaturas iluminadas g\u00f3ticas feito en Barcelona por encarga do rei Pedro IV de Arag\u00f3n en 1342, como agasallo para a s\u00faa primeira esposa, Mar\u00eda de Navarra. O seu autor \u00e9 Ferrer Bassa, segundo a encarga real, se ben estilisticamente identif\u00edcanse dous artistas m\u00e1is do seu taller, o seu fillo Arnau Bassa e o Mestre de Baltimore.\nCaracter\u00edsticas.\nA obra conta cunha abondosa ilustraci\u00f3n que complementa a riqueza do contido lit\u00farxico, de caracter\u00edsticas exclusivas, como as horas en honra do seu ascendente directo, Lu\u00eds IX de Francia. \u00c1s imaxes eng\u00e1deselle o tratamento do espazo e uso de cores vivas e delicadas. A caracter\u00edstica que define o estilo do artista \u00e9 a forma de retratar as facianas das personaxes, con foci\u00f1os picudos e ollada penetrante.\nO exemplar do \"Libro de horas\" at\u00f3pase actualmente na Biblioteca Marciana de Venecia."}
{"id": "315292", "revid": "89787", "url": "https://gl.wikipedia.org/wiki?curid=315292", "title": "Michel Azama", "text": "Michel Azama, nado en Villelongue-de-la-Salanque (Pireneos Orientais) en 1947, \u00e9 un escritor e dramaturgo franc\u00e9s.\nTraxectoria.\nGraduado en Filosof\u00eda e Letras na Universidade Paul Val\u00e9ry de Montpellier, formouse como actor na Escola de Jacques Lecoq de Par\u00eds. Escribiu o seu primeiro texto, \"Bled\", ao termo dunha estancia de dous anos en Marrocos.\nDramaturgo e asesor literario do Centro Dram\u00e1tico Nacional franc\u00e9s. As s\u00faas obras est\u00e1n traducidas en varias linguas, traducindo el mesmo os seus textos \u00f3 castel\u00e1n.\nAl\u00e9n da s\u00faa actividade docente internacional \u00e1 fronte de numerosos obradoiros de escritura teatral en Francia, Italia, Espa\u00f1a, Colombia ou Chile, traduciu numerosos autores de expresi\u00f3n castel\u00e1 (Jos\u00e9 Sanchis Sinisterra) e catal\u00e1 (Sergi Belbel, Josep Maria Benet i Jornet).\nEn 2002 foi nomeado presidente de \u00c9crivains Associ\u00e9s du Theatre (EAT), entidade profesional que agrupa a m\u00e1is de 300 dramaturgos franceses."}
{"id": "315293", "revid": "89787", "url": "https://gl.wikipedia.org/wiki?curid=315293", "title": "Febre das trincheiras", "text": "A febre das trincheiras ou febre quintana \u00e9 unha doenza infecciosa bacteriana moderadamente grave transmitida polo piollo do corpo (\"Pediculus humanus humanus\"). A enfermidade \u00e9 causada pola bacteria \"Bartonella quintana\" (antes chamada \"Rickettsia quintana\" e \"Rochalimea quintana\"), que se encontra na parede estomacal do piollo do corpo (os piollos da cabeza non a transmiten). Outros nomes da febre das trincheiras son febre de Wolhynia, febre da tibia, febre do Mosa, enfermidade de His, enfermidade de His\u2013Werner (polos m\u00e9dicos Wilhelm His, Jr. e Heinrich Werner) e febre quintana urbana.\nHoubo unha epidemia desta doenza nas frontes b\u00e9licas da primeira guerra mundial, nas que se combat\u00eda en trincheiras. Infectou os ex\u00e9rcitos en Flandres, Francia, Polonia, Galitzia, Italia, Sal\u00f3nica, Macedonia, Mesopotamia, Exipto, Alema\u00f1a e Rusia (tres afectados famosos foron os escritores J. R. R. Tolkien, A. A. Milne, e C. S. Lewis). A epidemia chegou a ter grande importancia, xa que de 1915 a 1918 entre un quinto e un terzo de todas as tropas brit\u00e1nicas declaradas enfermas tiveron a febre das trincheiras, mentres que nos ex\u00e9rcitos alem\u00e1n e austr\u00edaco aproximadamente un quinto de todos os soldados enfermos o estaban por esta febre. A doenza persistiu despois ata a \u00e9poca actual entre persoas sen fogar. Document\u00e1ronse gromos, por exemplo, en Seattle e Baltimore nos Estados Unidos entre drogadictos por v\u00eda intravenosa e en Marsella, Francia, e Burundi.\nPatolox\u00eda e transmisi\u00f3n.\n\"Bartonella quintana\" \u00e9 transmitida por contaminaci\u00f3n dunha abrasi\u00f3n da pel ou unha picadura de piollo con feces dun piollo do corpo (\"Pediculus humanus humanus\"). Tam\u00e9n hai informes de que unha picadura dun piollo infectado pode transmitir directamente a infecci\u00f3n.\nS\u00edntomas.\nA doenza \u00e9 clasicamente unha febre que se presenta cada cinco d\u00edas recorrente, que raramente ten un curso continuo. O per\u00edodo de incubaci\u00f3n \u00e9 relativamente longo, dunhas d\u00faas semanas. O inicio dos s\u00edntomas \u00e9 xeralmente repentino, con febre alta, dor de cabeza grave, dor ao mover os ollos, mialxia nos m\u00fasculos das pernas e costas, e frecuentemente hiperestesia na zona das tibias (aumento da sensibilidade). A febre inicial vai xeralmente seguida en poucos d\u00edas por un aumento curto e \u00fanico, pero pode haber moitos episodios recorrentes entre per\u00edodos sen febre. O s\u00edntoma m\u00e1is constante \u00e9 dor nas pernas. A recuperaci\u00f3n leva un mes ou m\u00e1is. Os casos mortais son raros, pero nuns poucos casos \"a febre persistente poder\u00eda levar a un fallo card\u00edaco\". As secuelas poden ser neurastenia, trastornos card\u00edacos e mialxia.\nDiagn\u00f3stico.\nPara obter un diagn\u00f3stico m\u00e9dico definitivo util\u00edzanse probas serol\u00f3xicas, concretamente a proba de Weil-Felix. A maior\u00eda das probas serol\u00f3xicas s\u00f3 te\u00f1en \u00e9xito despois dun certo per\u00edodo de tempo despois do inicio dos s\u00edntomas (xeralmente unha semana). A lista do diagn\u00f3stico diferencial con outras doenzas parecidas incl\u00fae o tifo, ehrlichiose, leptospirose, enfermidade de Lyme e exantemas causados por virus (sarampelo ou rub\u00e9ola).\nTratamento.\nOs antibi\u00f3ticos que normalmente se usan son os do grupo das tetraciclinas (doxiciclina, tetraciclina). O cloranfenicol \u00e9 unha alternativa que se recomenda en circunstancias que fan que o uso de derivados da tetraciclina non sexa recomendable, como as disfunci\u00f3ns hep\u00e1ticas graves, deficiencias renais, ou en nenos de menos de nove anos e en mulleres pre\u00f1adas. O f\u00e1rmaco debe administrarse durante de sete a dez d\u00edas."}
{"id": "315294", "revid": "19415", "url": "https://gl.wikipedia.org/wiki?curid=315294", "title": "Detroit Cougars (NHL)", "text": ""}
{"id": "315295", "revid": "19415", "url": "https://gl.wikipedia.org/wiki?curid=315295", "title": "Detroit Falcons (NHL)", "text": ""}
{"id": "315296", "revid": "15490", "url": "https://gl.wikipedia.org/wiki?curid=315296", "title": "Virxe do Rosario co Neno", "text": "Virxe do Rosario co Neno (en ) \u00e9 unha pintura \u00f3 \u00f3leo sobre lenzo realizada polo pintor sevillano Bartolom\u00e9 Esteban Murillo entre os anos 1650 e 1655. At\u00f3pase na colecci\u00f3n permanente do Museo do Prado (Madrid) e est\u00e1 clasificada co n\u00famero P00975. Anteriormente estivo no Mosteiro do Escorial \u2013polo que tam\u00e9n \u00e9 co\u00f1ecida como \"Virxe do Escorial\"\u2013 e no Palacio Real de Madrid. Versi\u00f3ns semellantes \u00e1 que se exhibe no museo do Prado hai outras tres, repartidas por diferentes museos."}
{"id": "315297", "revid": "23204", "url": "https://gl.wikipedia.org/wiki?curid=315297", "title": "Virgen del Rosario con el Ni\u00f1o", "text": ""}
{"id": "315298", "revid": "23204", "url": "https://gl.wikipedia.org/wiki?curid=315298", "title": "Virxe do Escorial", "text": ""}
{"id": "315299", "revid": "5863", "url": "https://gl.wikipedia.org/wiki?curid=315299", "title": "El Primitivo", "text": "El Primitivo foi un peri\u00f3dico editado en Buenos Aires entre 1905 e 1911.\nHistoria e caracter\u00edsticas.\nSubtitulado \"Revista mensual. Propiedad del Orfe\u00f3n Gallego Primitivo\", apareceu o 1 de decembro de 1905. Publicaci\u00f3n editada polo Orfe\u00f3n Gallego Primitivo, estaba dirixido por A. Estrach e N. Rodr\u00edguez. Pretend\u00eda achegar a realidade de Galicia aos seus asociados e facer unha defensa dos seus intereses. Polemizou sobre o galeguismo e o nacionalismo catal\u00e1n. O n\u00famero 30 \u00e9 un extraordinario dedicado a conmemorar o centenario do 2 de maio de 1808."}
{"id": "315300", "revid": "98629", "url": "https://gl.wikipedia.org/wiki?curid=315300", "title": "Febre reum\u00e1tica", "text": "A febre reum\u00e1tica \u00e9 unha doenza inflamatoria, non supurativa e recorrente producida pola resposta do sistema inmunitario dalgunhas persoas predispostas aos ant\u00edxenos da bacteria estreptococo do grupo A beta-hemol\u00edtico, a partir das d\u00faas ou tres semanas de provocar unha faringoamigdalite aguda.\nA febre reum\u00e1tica \u00e9 unha complicaci\u00f3n serodia que pode afectar a calquera parte do organismo, e o principal \u00f3rgano afectado \u00e9 o coraz\u00f3n, onde pode afectar ao pericardio (pericardite), ao miocardio (miocardite) ou ao endocardio (endocardite). Na fase aguda produce unha pancardite que provoca valvulopat\u00edas card\u00edacas na fase cr\u00f3nica. Afecta tam\u00e9n \u00e1 pel (eritema marxinado), \u00e1s articulaci\u00f3ns (poliartrite migratoria), ao cerebro (corea de Sydenham) e ao tecido celular subcut\u00e1neo (n\u00f3dulos subcut\u00e1neos).\nEtiolox\u00eda.\nO axente etiol\u00f3xico \u00e9 o sistema inmunitario ao desenvolver anticorpos contra o estreptococo beta-hemol\u00edtico do grupo A e persistir estes despois de que a infecci\u00f3n fora superada. Ocorre por factores que a\u00ednda non se aclararon, a\u00ednda que en xeral se lle atrib\u00fae un mecanismo autoinmune, present\u00e1ndose como unha inflamaci\u00f3n difusa do tecido conxuntivo.\nEpidemiolox\u00eda.\nA febre reum\u00e1tica afecta principalmente e tende a ser recorrente en nenos de 5 a 15 anos. \u00c9 a causa m\u00e1is com\u00fan de cardiopat\u00edas en persoas entre os 5 e 30 anos de idade en pa\u00edses subdesenvolvidos, onde tam\u00e9n \u00e9 a principal causa de morte por doenzas card\u00edacas en menores de 45 anos. A febre reum\u00e1tica ten unha incidencia moi baixa nos pa\u00edses desenvolvidos e relativamente alta nos pa\u00edses en v\u00edas de desenvolvemento. Arredor do 3% das persoas con infecci\u00f3ns causadas por estreptococos e sen tratamento desenvolven febre reum\u00e1tica. A desnutrici\u00f3n \u00e9 un dos factores que poder\u00edan incrementar o risco de padecer febre reum\u00e1tica.\nPatoxenia.\nO estreptococo beta-hemol\u00edtico do grupo A representa o est\u00edmulo antix\u00e9nico desta doenza por medio dunha prote\u00edna da s\u00faa membrana chamada prote\u00edna M, a cal se une ao monocito e o activa, cando este monocito activado entra na circulaci\u00f3n sangu\u00ednea estimula a produci\u00f3n de anticorpoe chamados antiestreptolisinas polos linfocitos B que intentan destru\u00edr o estreptococo invasor.\nNos tecidos, o monocito conv\u00e9rtese en macr\u00f3fago e presenta o ant\u00edxeno aos linfocitos T os cales ao ser activados por este producen linfocinas que inician o proceso proinflamatorio dos tecidos circundantes.\nXeralmente, son afectadas as v\u00e1lvulas mitral e a\u00f3rtica. O dano \u00e1 v\u00e1lvula tric\u00faspide \u00e9 infrecuente e moito m\u00e1is leve e, de aparecer, as\u00f3ciase con lesi\u00f3ns previas extensas das v\u00e1lvulas mitral e a\u00f3rtica.\nCadro cl\u00ednico.\nO cadro cl\u00ednico pres\u00e9ntase de 2 a 3 semanas despois de terse producido a faringoamigdalite. Consiste en: \nA duraci\u00f3n dun ataque reum\u00e1tico pode ser de 3 semanas a 6 meses sempre e cando sexa controlado e non exista unha nova infecci\u00f3n estreptoc\u00f3cica que o prolongue.\nDiagn\u00f3stico.\nCoa finalidade de estandarizar o diagn\u00f3stico da febre reum\u00e1tica, en 1944, o Dr. T. Duckett Jones, desenvolveu unha lista de criterios onde deben encaixar os signos e s\u00edntomas de cada paciente e poder encontrar evidencias dunha infecci\u00f3n recente por estreptococos. Base\u00e1ndose nisto, a presentaci\u00f3n na cl\u00ednica dun criterio ou signo maior con dous menores ao mesmo tempo ou ben de dous signos maiores por si mesmos, pode establecer, con gran probabilidade, o diagn\u00f3stico definitivo da febre reum\u00e1tica, ademais da evidencia obxectiva dunha previa infecci\u00f3n post-estreptoc\u00f3cica. A Asociaci\u00f3n Americana do Coraz\u00f3n revisou periodicamente estes criterios en colaboraci\u00f3n con outros grupos.\nCriterios maiores.\nOs criterios principais ou maiores son:\nOutros signos e s\u00edntomas.\nPara dar o diagn\u00f3stico c\u00f3mpre que se dean unha das d\u00faas seguintes condici\u00f3ns:\nDiagn\u00f3stico diferencial.\nReal\u00edzase fundamentalmente con padecementos que cursan con dor e inflamaci\u00f3n articular.\nTratamento.\nSux\u00edrese que o individuo cumpra medidas xerais, como o repouso en cama de 6 a 8 semanas, que xeralmente \u00e9 o tempo que dura o gromo reum\u00e1tico. Se a infecci\u00f3n polo microorganismo a\u00ednda persiste, tende a usarse antibi\u00f3ticos espec\u00edficos contra o estreptococo, como a penicilina proca\u00ednica por v\u00eda intramuscular cada 24 horas durante uns 10 d\u00edas. En pacientes al\u00e9rxicos \u00e1 penicilina adoita recomendarse o uso de sulfametoxipiridacina a raz\u00f3n de 500\u00a0mg/d\u00eda ou ben eritromicina en doses de 500\u00a0mg/d\u00eda en caso de alerxia medicamentosa \u00e1s sulfas.\nPara a xesti\u00f3n da febre, a dor e os s\u00edntomas articulares recom\u00e9ndanse os salicitatos. Os corticoides ind\u00edcanse para os casos m\u00e1is graves.\nRecom\u00e9ndase o tratamento profil\u00e1ctico de por vida.\nPrevenci\u00f3n.\nPara previr a recorrencia d\u00e9bese erradicar a infecci\u00f3n aguda e manter unha profilaxe con antibi\u00f3ticos. A American Heart Association norteamericana recomenda que a profilaxe diaria ou mensual contin\u00fae a longo prazo ou mesmo de por vida.\nConclu\u00eduse que non existen evidencias convincentes que demostren unha relaci\u00f3n directa entre procedementos dentais, gastrointestinais ou xenitourinarios e a aparici\u00f3n de endocardite. O uso profil\u00e1ctico de antibi\u00f3ticos antes dun procedemento odontol\u00f3xico s\u00f3 se recomenda en pacientes cos factores de risco maiores, como os que te\u00f1an unha v\u00e1lvula card\u00edaca afectada, tiveran endocardite no pasado ou que te\u00f1an cardiopat\u00eda conx\u00e9nita."}
{"id": "315301", "revid": "65337", "url": "https://gl.wikipedia.org/wiki?curid=315301", "title": "Rinoceronte de D\u00fcrer", "text": "O Rinoceronte de D\u00fcrer \u00e9 un gravado en madeira de Albrecht D\u00fcrer realizado en 1515 que se converteu nunha icona cultural, e que segundo alg\u00fans cr\u00edticos, \u00e9 a \u00abrepresentaci\u00f3n dun animal que m\u00e1is influencia tivo na historia da arte\u00bb. Est\u00e1 baseado en bosquexos e descrici\u00f3ns duns dos primeiros rinocerontes que chegaron a Europa, concretamente na corte portuguesa.\nHistoria e caracter\u00edsticas.\nO gravado cont\u00e9n inexactitudes anat\u00f3micas. Representa \u00f3 animal cuberto de placas duras, coma se tivese unha armadura, e con escamas nas patas, que o fan semellante a un r\u00e9ptil. D\u00fcrer nunca viu o rinoceronte real, o primeiro exemplar vivo visto en Europa dende tempos do Imperio Romano. A finais de 1515, o rei de Portugal, Manuel I, enviou o animal como agasallo \u00f3 papa Le\u00f3n X, pero morreu \u00f3 naufragar o barco que o transportaba cara a costa de Italia, a comezos de 1516. Non se volver\u00eda a ver un rinoceronte vivo en Europa at\u00e9 a chegada dun segundo exemplar da India \u00e1 corte espa\u00f1ola de Filipe II contra o 1579.\nMalia as imprecisi\u00f3ns anat\u00f3micas, o gravado de D\u00fcrer tivo unha gran popularidade en Europa e foi copiado en moitas ocasi\u00f3ns durante os tres s\u00e9culos seguintes. Estivo considerado unha representaci\u00f3n fiable dun rinoceronte at\u00e9 finais do s\u00e9culo XVIII. \u00d3 cabo, foi substitu\u00eddo por pinturas e debuxos m\u00e1is realistas, especialmente do \"rinoceronte Clara\", que foi exhibido por Europa nas d\u00e9cadas de 1740 e 1750. Sobre o gravado de D\u00fcrer tense dito que: \u00abProbablemente ningunha outra pintura dun animal exerceu unha influencia tan grande nas artes\u00bb.\nOs franceses erixiron unha escultura da obra (na cal se inspirou Salvador Dal\u00ed) e diversos artistas barrocos inclu\u00edrono nos seus cadros, sobre todo despois de co\u00f1ecer rinocerontes reais."}
{"id": "315302", "revid": "1576", "url": "https://gl.wikipedia.org/wiki?curid=315302", "title": "Virxe dos Consellers", "text": "Virxe dos Consellers (en ) \u00e9 unha t\u00e1boa pintada \u00f3 \u00f3leo polo artista Llu\u00eds Dalmau en 1445 e que se atopa no Museo Nacional de Arte de Catalu\u00f1a en Barcelona. Amosa os cinco concellers do goberno municipal de Barcelona arredor da Virxe entronizada co Neno Xes\u00fas e presentados por santa Eulalia e santo Andr\u00e9. Representa unha devota homenaxe dos conselleiros da Virxe como se se tratase dunha \"sacra conversazione\". O uso da t\u00e9cnica do oli de llinosa, a capacidade retratista e a incorporaci\u00f3n da paisaxe como un fonde son unha manifestaci\u00f3n da inspiraci\u00f3n na pintura flamenga de Jan van Eyck, de quen Dalmau \u00e9 considerado un disc\u00edpulo, especialmente da \"Virxe do can\u00f3nigo Van der Paele\".\nEst\u00e1 considerada como unha das primeiras obras que introducen o concepto do retrato, tal como especificaba o contrato da obra, e \u00e9 tam\u00e9n innovadora en Catalu\u00f1a na aplicaci\u00f3n da t\u00e9cnica do aceite facendo servir o retablo como soporte."}
{"id": "315303", "revid": "23204", "url": "https://gl.wikipedia.org/wiki?curid=315303", "title": "Virxe dos Conselleiros", "text": ""}
{"id": "315304", "revid": "23204", "url": "https://gl.wikipedia.org/wiki?curid=315304", "title": "Virxe dos Concellers", "text": ""}
{"id": "315305", "revid": "23204", "url": "https://gl.wikipedia.org/wiki?curid=315305", "title": "Mare de D\u00e9u dels Consellers", "text": ""}
{"id": "315306", "revid": "23204", "url": "https://gl.wikipedia.org/wiki?curid=315306", "title": "Shaun Mark Bean", "text": ""}
{"id": "315307", "revid": "98629", "url": "https://gl.wikipedia.org/wiki?curid=315307", "title": "Xogo de patriotas", "text": "Xogo de patriotas (en ) \u00e9 un filme estadounidense de suspense dirixido por Phillip Noyce que se estreou en 1992. Bas\u00e9ase na novela hom\u00f3nima de Tom Clancy. \u00c9 unha secuela do filme de 1990 \"The Hunt for Red October\", pero con diferentes actores nos papeis principais, Harrison Ford como Jack Ryan e Anne Archer como a s\u00faa muller."}
{"id": "315310", "revid": "1093", "url": "https://gl.wikipedia.org/wiki?curid=315310", "title": "Xaime Iglesias P\u00e9rez", "text": ""}
{"id": "315311", "revid": "1093", "url": "https://gl.wikipedia.org/wiki?curid=315311", "title": "Jos\u00e9 Antonio Cacabelos Rico", "text": ""}
{"id": "315312", "revid": "1093", "url": "https://gl.wikipedia.org/wiki?curid=315312", "title": "John Forbes Nash, Jr.", "text": ""}
{"id": "315313", "revid": "1131", "url": "https://gl.wikipedia.org/wiki?curid=315313", "title": "The Father Christmas Letters", "text": "The Father Christmas Letters, ou Letters from Father Christmas \"(As cartas do Pai Nadal)\", \u00e9 unha colecci\u00f3n de cartas escritas e ilustradas por J. R. R. Tolkien para os seus fillos entre 1920 e 1942, facendo de Pai Nadal. Foron publicadas postumamente, no terceiro aniversario do pasamento de Tolkien, o 2 de setembro de 1976."}
{"id": "315326", "revid": "5863", "url": "https://gl.wikipedia.org/wiki?curid=315326", "title": "Doutores honoris causa pola Universidade Complutense de Madrid", "text": "A Universidade Complutense de Madrid ten nomeado como doutor honoris causa \u00e1s seguintes persoas:"}
{"id": "315342", "revid": "56817", "url": "https://gl.wikipedia.org/wiki?curid=315342", "title": "Rexi\u00f3n de Homie\u013a", "text": "A Rexi\u00f3n de Homie\u013a (en belaruso \"\u0413\u043e\u043c\u0435\u043b\u044c\u0441\u043a\u0430\u044f \u0432\u043e\u0431\u043b\u0430\u0441\u0446\u044c\", \"Homie\u013askaja voblas\u0107\") \u00e9 unha rexi\u00f3n de Belar\u00fas, con capital na cidade de Homie\u013a.\nTanto a rexi\u00f3n de Homie\u013a como a de Mahilio\u016d sufriron severamente a cat\u00e1strofe nuclear de Chern\u00f3bil de abril de 1986.\nAs cidades m\u00e1is importantes da rexi\u00f3n son Homie\u013a, Mazyr e \u017dlobin."}
{"id": "315343", "revid": "839", "url": "https://gl.wikipedia.org/wiki?curid=315343", "title": "Rexi\u00f3n de Homiel", "text": ""}
{"id": "315344", "revid": "89787", "url": "https://gl.wikipedia.org/wiki?curid=315344", "title": "El misterio de la cripta embrujada", "text": "El misterio de la cripta embrujada \u00e9 unha novela policial e humor\u00edstica en lingua castel\u00e1 do escritor barcelon\u00e9s Eduardo Mendoza, publicada por Seix Barral en 1978. \u00c9 a primeira obra da saga do paciente do doutor Sugra\u00f1es, continuada con \"El laberinto de las aceitunas\", \"La aventura del tocador de se\u00f1oras\" e \"El enredo de la bolsa y la vida\". A novela foi traducida a 9 idiomas.\nTrama.\nA acci\u00f3n ten lugar en Barcelona no comezo da transici\u00f3n espa\u00f1ola, trala morte de Francisco Franco. O comisario Flores \u00e9 un inspector da Brigada de Investigaci\u00f3n Criminal, que pide axuda a un antigo criminal depravado que est\u00e1 interno nun manicomio, para que lle dea informaci\u00f3n sobre a desaparici\u00f3n dunha nena dun colexio internado de nais lazaristas. O comisario e o interno chegan a un acordo: se este axuda a resolver o caso, concederanlle a liberdade.\nAs\u00ed, logo de cinco anos no hospital mental, o protagonista volve \u00e1 cidade, e vai na procura da s\u00faa irm\u00e1. Mant\u00e9n o control de si mesmo, pero para lograr informaci\u00f3n non dubida en inventarse identidades, suplantar outras ou abrir portas sen chaves. Coa axuda de Mercedes, unha ex alumna da escola da que desapareceu a nena, acaba por descubrir que un empresario da cidade tentara ocultar un cad\u00e1ver, para o cal cometera varios delitos.\nContexto.\n\u00c9 a segunda novela de Eduardo Mendoza, que en 1976 ga\u00f1ara o Premio da Cr\u00edtica de narrativa castel\u00e1 con \"La verdad sobre el caso Savolta\". Escribiu \"El misterio de la cripta embrujada\" mentres traballaba en Nova York como tradutor para a ONU, onde permaneceu at\u00e9 1982."}
{"id": "315345", "revid": "865", "url": "https://gl.wikipedia.org/wiki?curid=315345", "title": "Foetus", "text": "Foetus \u00e9 o principal proxecto do prioneiro da m\u00fasica industrial J. G. Thirlwell. Ata o ano 1995 a banda tivo varios cambios de nome, a\u00ednda que todos inclu\u00edan a palabra \"foetus\". Entre estes est\u00e1n Foetus Under Glass, You've Got Foetus on Your Breath e Scraping Foetus Off The Wheel. Tras 1995 o nome pasou a ser Foetus, a\u00ednda que en 1997 creouse o proxecto relacionado The Foetus Symphony Orchestra que contin\u00faa activo.\nThirlwell act\u00faa como \u00fanico instrumentista, vocalista, compositor e produtor de todos os traballos de Foetus, e polo tanto \u00e9 o \u00fanico membro da banda. Outros artistas poden colaborar ocasionalmente con Thirlwell, pero non son considerados membros de Foetus.\nJ. G. Thirlwell ten moitos proxectos paralelos, nos cales frecuentemente se lle co\u00f1ece co nome de Clint Ruin. Un deses proxectos foi o grupo Wiseblood, onde traballaba co antigo membro de Swans Roli Mosimann. O seu material \u00e9 m\u00e1is escuro e m\u00e1is sexual que as canci\u00f3ns de Foetus. Wiseblood exist\u00edu interrompidamente dende mediados dos 80 ata principios dos 90."}
{"id": "315375", "revid": "23204", "url": "https://gl.wikipedia.org/wiki?curid=315375", "title": "Distrito de Asipovicki", "text": "O distrito de Asipovicki (en , \"Asipovicki rajon\"\"\"; en , \"Osipovichskii raion\") \u00e9 un distrito \"(raion)\" da rexi\u00f3n de Mahilio\u016d, en Belar\u00fas. O centro administrativo do distrito \u00e9 a vila de Asipovicki; a poboaci\u00f3n en 2009 era de 52.447 habitantes, vivindo o 62% deles na vila."}
{"id": "315379", "revid": "23204", "url": "https://gl.wikipedia.org/wiki?curid=315379", "title": "Distrito de Babrujsk", "text": "O distrito de Babrujsk (en , \"Babrujski rajon\"\"\"; en , \"Bobruiskii raion\") \u00e9 un distrito \"(rajon)\" da rexi\u00f3n de Mahilio\u016d, en Belar\u00fas. O centro administrativo do distrito \u00e9 a vila de Babrujsk. A poboaci\u00f3n en 2009 era de 20.660 habitantes."}
{"id": "315385", "revid": "839", "url": "https://gl.wikipedia.org/wiki?curid=315385", "title": "Franc Rod\u00e9", "text": "Franc Rod\u00e9, C.M., nado en Liubliana (Reino de Iugoslavia) o 23 de setembro de 1934, \u00e9 un eclesi\u00e1stico cat\u00f3lico latino esloveno, cardeal e relixioso lazarista.\nTraxectoria.\nFranc Rod\u00e9 naceu o 23 de setembro de 1934 en Liubliana (ent\u00f3n parte do Reino de Iugoslavia, hoxe en Eslovenia). \nO 4 de outubro de 1959 foi ordenado di\u00e1cono da s\u00faa congregaci\u00f3n polo bispo de Ningbo Andr\u00e9-Jean-Fran\u00e7ois Defebvre. O 29 de xu\u00f1o de 1960 foi ordenado sacerdote polo mesmo prelado. En 1965 doutorouse polo Instituto Cat\u00f3lico de Par\u00eds coa tese \"Le miracle dans la controverse moderniste\".\nEn 1987 foi nomeado secretario da Secretar\u00eda para os Non Crentes. \nEn 1993 foi nomeado secretario do Pontificio Consello para a Cultura.\nO 5 de marzo de 1997 foi nomeado arcebispo de Liubliana. Recibiu a ordenaci\u00f3n episcopal o 6 de abril do mesmo ano, de mans do arcebispo em\u00e9rito de Liubliana Alojzij \u0160u\u0161tar, e tendo como co-consagrantes principais ao arcebispo de Belgrado-Smederevo Franc Perko e ao arcebispo de Toronto Aloysius Matthew Ambro\u017ei\u010d.\nO 11 de febreiro de 2004 foi nomeado prefecto da Congregaci\u00f3n para os Institutos de Vida Consagrada e as Sociedades de Vida Apost\u00f3lica. Logo da elecci\u00f3n de Bieito XVI foi confirmado no seu cargo.\nO 24 de marzo de 2006 o papa Bieito XVI creouno cardeal, co t\u00edtulo de cardeal-di\u00e1cono de \"San Francesco Saverio alla Garbatella\".\nRetirouse o 4 de xaneiro de 2011. O 20 de xu\u00f1o de 2016 foi elevado ao rango de cardeal-presb\u00edtero."}
{"id": "315394", "revid": "55340", "url": "https://gl.wikipedia.org/wiki?curid=315394", "title": "Hikari Sasaki", "text": "Hikari Sasaki, nada en Numazu (Shizuoka) o 4 de outubro de 1967 \u00e9 unha judoka xaponesa.\nComezou a practicar judo aos 15 anos. Ga\u00f1ou a medalla de prata no Campionato Mundial de judo de 1987 e a de bronce no de 1989 nas categor\u00edas de menores de 66\u00a0kg. Amais, nos Xogos Ol\u00edmpicos de Se\u00fal 1988 acadou a medalla de ouro en peso medio (menos de 66\u00a0kg), se ben o judo feminino era un deporte de demostraci\u00f3n nesas olimp\u00edadas."}
{"id": "315395", "revid": "1131", "url": "https://gl.wikipedia.org/wiki?curid=315395", "title": "Leticia Herrer\u00eda", "text": "Leticia Herrer\u00eda de La Lastra, nada en Santo\u00f1a (Cantabria) o 29 de novembro de 1958, \u00e9 unha ex ximnasta espa\u00f1ola, que competiu na disciplina de ximnasia r\u00edtmica.\nTraxectoria.\nLogrou a medalla de bronce no Campionato Mundial celebrado en Madrid en novembro de 1975 xunto co conxunto espa\u00f1ol, do que formou parte canda a Carmen Lorca, Herminia Mata, Mar\u00eda Eugenia Rodr\u00edguez, Mar\u00eda Jos\u00e9 Rodr\u00edguez e Maril\u00edn Such, amais de Teresa L\u00f3pez, Mercedes Trullols e Cathy Xaudar\u00f3 como suplentes.."}
{"id": "315400", "revid": "1131", "url": "https://gl.wikipedia.org/wiki?curid=315400", "title": "A Anea", "text": ""}
{"id": "315401", "revid": "65337", "url": "https://gl.wikipedia.org/wiki?curid=315401", "title": "Ai Weiwei", "text": "Ai Weiwei (en , en pinyin: \u00c0i W\u00e8iw\u00e8i), nado en Pequ\u00edn o 28 de agosto de 1957 \u00e9 un artista e activista chin\u00e9s. \nTraxectoria.\nPrimeiros anos.\nNado en 1957, \u00e9 fillo dun poeta chin\u00e9s comunista, pero logo enfrontado co r\u00e9xime de Mao e non se lle permit\u00eda vivir no mesmo sitio durante moito tempo, polo que ti\u00f1an que mudarse cada certo tempo.\nObra.\nAi colaborou cos arquitectos su\u00edzos Herzog &amp; de Meuron como asesor art\u00edstico do Estadio Nacional de Pequ\u00edn para os Xogos Ol\u00edmpicos de 2008. Como activista pol\u00edtico, \u00e9 abertamente cr\u00edtico coa postura do Goberno chin\u00e9s sobre democracia e dereitos humanos. Investigou a corrupci\u00f3n e os encubrimentos do goberno, en particular no esc\u00e1ndalo de corrupci\u00f3n das escolas de Sichuan que seguiu \u00f3 Terremoto de Sichuan de 2008. No 2011, despois de ser arrestado no Aeroporto Internacional de Pequ\u00edn-Capital o 3 de abril, estivo detido durante 81 d\u00edas sen cargos oficiais, aludindo os funcionarios a denuncias de \"delitos econ\u00f3micos\", tras a devoluci\u00f3n do seu pasaporte en 2015, Ai trasladouse a Berl\u00edn onde mantivo un grande estudio nunha antiga f\u00e1brica de cervexa. Viviu no estudio e utilizouno como base para o seu traballo internacional. Ai forma parte do Consello de Asesores do Comit\u00e9 para a Liberdade de Hong Kong (CFHK).\nFoi o autor da pel\u00edcula documental \"Coronation\", filmada en Wuhan durante o confinamento debido a ser primeira cidade no mundo en ser atinxida pola pandemia de COVID-19.\nVida en Europa.\nEn 2019, anunciou que deixar\u00eda Berl\u00edn, dicindo que Alema\u00f1a non \u00e9 unha cultura aberta. En setembro de 2019 mudouse a vivir a Cambridge, Inglaterra.\nA partir de 2021, Ai Wei Wei vive en Montemor-o-Novo, Portugal. De xullo de 2021 ao 6 de febreiro de 2022 expuxo obra no Museu Serralves do Porto (tam\u00e9n no Parque, at\u00e9 xullo de 2022).\nA\u00ednda mant\u00e9n unha base en Cambridge, onde o seu fillo asiste \u00e1 escola, e un estudo en Berl\u00edn. Ai dixo que permanecer\u00e1 en Portugal a longo prazo \"a non ser que suceda algo\"."}
{"id": "315402", "revid": "1131", "url": "https://gl.wikipedia.org/wiki?curid=315402", "title": "Os Aneir\u00f3s", "text": ""}
{"id": "315403", "revid": "1131", "url": "https://gl.wikipedia.org/wiki?curid=315403", "title": "A Anella", "text": ""}
{"id": "315404", "revid": "1131", "url": "https://gl.wikipedia.org/wiki?curid=315404", "title": "Os Anellos", "text": ""}
{"id": "315405", "revid": "1131", "url": "https://gl.wikipedia.org/wiki?curid=315405", "title": "Anfeoz", "text": ""}
{"id": "315407", "revid": "1131", "url": "https://gl.wikipedia.org/wiki?curid=315407", "title": "As Angarias", "text": ""}
{"id": "315408", "revid": "1131", "url": "https://gl.wikipedia.org/wiki?curid=315408", "title": "Angor\u00e9n", "text": ""}
{"id": "315409", "revid": "1131", "url": "https://gl.wikipedia.org/wiki?curid=315409", "title": "Angueira de Castro", "text": ""}
{"id": "315410", "revid": "1131", "url": "https://gl.wikipedia.org/wiki?curid=315410", "title": "A Angueira de Suso", "text": ""}
{"id": "315411", "revid": "1131", "url": "https://gl.wikipedia.org/wiki?curid=315411", "title": "A Anguieira", "text": ""}
{"id": "315412", "revid": "1131", "url": "https://gl.wikipedia.org/wiki?curid=315412", "title": "As Angustias", "text": ""}
{"id": "315413", "revid": "56817", "url": "https://gl.wikipedia.org/wiki?curid=315413", "title": "Anguieiro", "text": "o top\u00f3nimo galego Anguieiro pode referirse a:"}
{"id": "315414", "revid": "56817", "url": "https://gl.wikipedia.org/wiki?curid=315414", "title": "A Angustia", "text": "o top\u00f3nimo galego A Angustia pode referirse a:"}
{"id": "315415", "revid": "56817", "url": "https://gl.wikipedia.org/wiki?curid=315415", "title": "Angust\u00edn", "text": "o top\u00f3nimo galego Angust\u00edn pode referirse a:"}
{"id": "315416", "revid": "89787", "url": "https://gl.wikipedia.org/wiki?curid=315416", "title": "Nefrina", "text": "A nefrina \u00e9 unha prote\u00edna necesaria para o correcto funcionamento da barreira de filtraci\u00f3n renal. Dita barreira consta de c\u00e9lulas endoteliais fenestradas, a membrana basal glomerular, e os podocitos. A nefrina \u00e9 uha prote\u00edna transmembrana que \u00e9 un compo\u00f1ente estrutural das fendas de filtraci\u00f3n dos podocitos.\nUn defecto no xene da nefrina, \"NPHS1\", est\u00e1 asociado coa s\u00edndrome nefr\u00f3tica conx\u00e9nita de tipo finland\u00e9s e causa a perda pola urina de cantidades masivas de prote\u00ednas, ou proteinuria. A nefrina tam\u00e9n \u00e9 necesaria para o desenvolvemento cardiovascular.\nInteracci\u00f3ns.\nA nefrina presenta interacci\u00f3ns con:\nV\u00e9xase tam\u00e9n.\nOutros artigos.\nPodocito"}
{"id": "315417", "revid": "89787", "url": "https://gl.wikipedia.org/wiki?curid=315417", "title": "Marcia (nai de Traxano)", "text": "Marcia, nada ao redor do ano 33 e finada antes do 100, foi unha muller romana que viviu no s\u00e9culo I no Imperio romano que foi a nai do emperador romano Traxano.\nFamilia.\nMarcia vi\u00f1a dunha familia nobre e distinguida, politicamente influente, a gens patricia Marcia, que afirmaba descender do rei romano Anco Marcio. Marcia foi a primox\u00e9nita de Quinto Marcio Barea Sura. Hai a posibilidade de que o cognomen Furnila vi\u00f1ese dos seus devanceiros maternos. O seu pai era amigo do futuro emperador romano Vespasiano. A irm\u00e1 de Marcia era Marcia Furnila, quen foi a segunda esposa do futuro emperador romano Tito (o primeiro fillo de Vespasiano). Era a t\u00eda materna da filla de Tito e a s\u00faa irm\u00e1 Julia Flavia ou Flavia Julia Titi.\nO t\u00edo paterno de Marcia foi o senador romano Quinto Marcio Barea Sorano, mentres que a s\u00faa curm\u00e1 paterna foi a nobre Marcia Servilia Sorana. A s\u00faa familia estaba relacionada cos opo\u00f1entes ao emperador romano Ner\u00f3n. No ano 65, despois do fracaso da conspiraci\u00f3n de Pis\u00f3n, a s\u00faa familia viuse desfavorecida por Ner\u00f3n.\nO av\u00f3 paterno de Marcia foi Quinto Marcio Barea, que era c\u00f3nsul sufecto no 26 e foi d\u00faas veces proc\u00f3nsul da provincia de \u00c1frica. Barea foi unha persoa influente na provincia de \u00c1frica e dedicara un templo en Leptis Magna ao \"Dei Augusti\" ou \"Os deuses augustos\". A trav\u00e9s da provincia, Barea deixou varias inscrici\u00f3ns.\nBiograf\u00eda.\nPresumiblemente, Marcia naceu e criouse en Roma. Durante o principio do reinado do emperador romano Claudio (41-54), Marcia casou cun xeneral romano hispano e senador chamado Marco Ulpio Traxano. Traxano orixinalmente vi\u00f1a de It\u00e1lica (preto da actual Sevilla, Espa\u00f1a) na provincia romana de Hispania Baetica.\nMarcia deulle a Traxano dous nenos:\nMarcia ti\u00f1a leiras con arxila chamadas as \"Figlinae Marcianae\", que se situaban no norte de Italia. Cando Marcia morreu, Traxano herdou estas leiras da s\u00faa nai. Non se sabe se Marcia viviu o suficiente para ver a Traxano converterse en emperador.\nLegado.\nAo redor do ano 100, o seu fillo Traxano fundou unha colonia no Norte de \u00c1frica que foi chamada \"Colonia Marciana Ulpia Traiana Thamugadi\" (moderna Timgad, Alxeria). O seu fillo chamou as\u00ed a esta cidade en honra da s\u00faa nai, o seu \u00faltimo marido e a s\u00faa filla."}
{"id": "315418", "revid": "89787", "url": "https://gl.wikipedia.org/wiki?curid=315418", "title": "CD2AP", "text": "A prote\u00edna asociada a CD2 (CD2AP) \u00e9 unha prote\u00edna que nos humanos est\u00e1 codificada polo xene \"CD2AP\" situado no cromosoma 6, que interv\u00e9n no funcionamento do citoesqueleto.\nFunci\u00f3n.\nEste xene codifica unha mol\u00e9cula de armaz\u00f3n que regula o citoesqueleto de actina. A prote\u00edna interacciona directamente coa actina filamentosa e unha variedade de prote\u00ednas da membrana celular por medio de m\u00faltiples sitios de uni\u00f3n \u00e1 actina, dominios SH3, e unha rexi\u00f3n rica en prolina que cont\u00e9n sitios de uni\u00f3n para os dominios SH3. A prote\u00edna citopl\u00e1smica local\u00edzase en pregamentos da membrana, balsas lip\u00eddicas, e os bordos anteriores das c\u00e9lulas en avance. Est\u00e1 implicada na remodelaci\u00f3n da actina din\u00e1mica e no tr\u00e1fico de membrana que ocorre durante a endocitose mediada por receptor e a citocinese. A haploinsuficiencia deste xene est\u00e1 implicada na susceptibilidade a enfermidades glomerulares.\nInteracci\u00f3ns.\nA prote\u00edna CD2AP presenta interacci\u00f3ns con:"}
{"id": "315419", "revid": "27155", "url": "https://gl.wikipedia.org/wiki?curid=315419", "title": "Prote\u00edna asociada a CD2", "text": ""}
{"id": "315423", "revid": "89787", "url": "https://gl.wikipedia.org/wiki?curid=315423", "title": "Dominio SH3", "text": "O dominio SH3 (do ingl\u00e9s \"SRC Homology 3\") \u00e9 un pequeno dominio proteico duns 60 residuos de amino\u00e1cidos que foi identificado primeiramente como unha secuencia conservada na prote\u00edna adaptadora viral v-Crk e nas partes non catal\u00edticas de encimas como a fosfolipase e varias tirosina quinases citoplasm\u00e1ticas como Abl e Src. Tam\u00e9n foi identificado noutras familias de prote\u00ednas como: PI3 quinase, Ras prote\u00edna activadora da GTPase Ras, CDC24 e cdc25. Os dominios SH3 enc\u00f3ntranse en prote\u00ednas de v\u00edas de sinalizaci\u00f3n que regulan o citoesqueleto, a prote\u00edna Ras, e a quinase Src e moitas outras. Tam\u00e9n regulan o estado de actividade de prote\u00ednas adaptadoras e outras tirosina quinases e crese que incrementan a especificidade de substrato dalgunhas tirosina quinases ao unirse lonxe do centro activo da quinase. Atop\u00e1ronse aproximadamente 300 dominios SH3 en prote\u00ednas codificadas no xenoma humano.\nEstrutura.\nO dominio SH3 ten un pregamento caracter\u00edstico en barril beta que consiste en cinco ou seis febras \u03b2 dispostas como d\u00faas follas \u03b2 antiparalelas estreitamente empaquetadas. As rexi\u00f3ns de enlace poden conter h\u00e9lices curtas. O pregamento de tipo SH3 \u00e9 un pregamento antigo atopado en eucariotas e procariotas.\nUni\u00f3n a p\u00e9ptidos.\nO dominio SH3 cl\u00e1sico enc\u00f3ntrase xeralmente en prote\u00ednas que interaccionan con outras prote\u00ednas e median na ensamblaxe de complexos proteicos espec\u00edficos, tipicamente por medio da uni\u00f3n a p\u00e9ptidos ricos en prolina da prote\u00edna \u00e1 que se te\u00f1en que unir. Os dominios SH3 cl\u00e1sicos est\u00e1n restrinxidos en humanos a prote\u00ednas intracelulares, a\u00ednda que a pequena familia MIA humana de prote\u00ednas extracelulares tam\u00e9n cont\u00e9n un dominio cun pregamento similar ao SH3.\nMoitos epitopos de uni\u00f3n a SH3 de prote\u00ednas te\u00f1en unha secuencia consenso que pode representarse como unha expresi\u00f3n regular ou un motivo li\u00f1al curto:\n -X-P-p-X-P-\n 1 2 3 4 5\nonde 1 e 4 son amino\u00e1cidos alif\u00e1ticos, 2 e 5 sempre, e \u00e1s veces 3 son a prolina. A secuencia \u00fanese ao peto hidr\u00f3fobo do dominio SH3. M\u00e1is recentemente, describ\u00edronse dominios SH3 que se unen a un motivo consenso central R-x-x-K. Exemplos son os dominios C-terminais SH3 de prote\u00ednas adaptadoras como Grb2 e Mona (tam\u00e9n chamados Gads, Grap2, Grf40, GrpL etc.). Atop\u00e1ronse outros motivos de uni\u00f3n SH3 e outros seguen aparecendo no decurso de various estudos moleculares, o que salienta a versatilidade deste dominio.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Dominios proteicos]]"}
{"id": "315426", "revid": "27155", "url": "https://gl.wikipedia.org/wiki?curid=315426", "title": "Febra beta", "text": ""}
{"id": "315428", "revid": "88215", "url": "https://gl.wikipedia.org/wiki?curid=315428", "title": "Abel Molinero", "text": "Abel Molinero Pons, nado o 28 de abril de 1989 en Madrid, \u00e9 un futbolista profesional espa\u00f1ol da canteira do Atl\u00e9tico de Madrid, que xoga como extremo esquerdo no Fuenlabrada da Segunda Divisi\u00f3n B.\nTraxectoria.\nNado en Madrid, Abel Molinero formouse na canteira nun dos principais equipos da s\u00faa cidade natal, o Club Atl\u00e9tico de Madrid. Con 18 anos debuta no f\u00fatbol s\u00e9nior co terceiro filial do equipo, o Atl\u00e9tico de Madrid C, equipo no que permanece at\u00e9 2010 xogando 71 partidos de liga. Posteriormente comeza a participar co segundo equipo, o cal participaba na Segunda Divisi\u00f3n B. No ano 2011 asino coa Uni\u00f3n Deportiva Almer\u00eda, equipo no que se reparte entre o filial de Segunda B e o equipo principal que participaba na Segunda Divisi\u00f3n. Na seguinte temporada, xa como membro permanente do primeiro equipo consegue o ascenso \u00e1 Primeira Divisi\u00f3n, a\u00ednda que no ver\u00e1n asina polo Real Ja\u00e9n, equipo co que non chega a xogar a debutar. Finalmente ser\u00eda transferido ao San Fernando Club Deportivo da Segunda B, equipo no que realiza un bo ano. Isto chama a atenci\u00f3n do Guadalajara, que tenta formar un proxecto para retornar \u00e1 categor\u00eda de prata. No equipo castel\u00e1n conv\u00e9rtese nun dos principais xogadores, conseguindo anotar 12 goles na competici\u00f3n. O 13 de xullo de 2015, o Club Deportivo Lugo da Segunda Divisi\u00f3n anuncia a contrataci\u00f3n do xogador castel\u00e1n para a tempada 2015-16 por unha temporada con opci\u00f3n a d\u00faas."}
{"id": "315429", "revid": "5132", "url": "https://gl.wikipedia.org/wiki?curid=315429", "title": "Abel Molinero Pons", "text": ""}
{"id": "315431", "revid": "1987", "url": "https://gl.wikipedia.org/wiki?curid=315431", "title": "2675 Tolkien", "text": "O 2675 Tolkien \u00e9 un pequeno asteroide do cinto principal (entre as \u00f3rbitas de Marte e X\u00fapiter), situado a 1,9878711 UA. Est\u00edmase que tarda unhas 1060 horas en rotar (per\u00edodo de rotaci\u00f3n sideral). \u00c9 do tipo espectral S.\nFoi descuberto por M. Watt en 1982 desde o a Estaci\u00f3n Anderson Mesa (Arizona, Estados Unidos), operada desde o observatorio Lowell. A s\u00faa denominaci\u00f3n provisoria foi 1982 GB pero despois d\u00e9uselle o seu nome definitivo en honor ao escritor, fil\u00f3logo e profesor universitario J. R. R. Tolkien, autor d' \"O hobbit\" e \"O Se\u00f1or dos Aneis\"."}
{"id": "315432", "revid": "23204", "url": "https://gl.wikipedia.org/wiki?curid=315432", "title": "John Lone", "text": "John Lone (en , en pinyin: Z\u016bn L\u00f3ng), nado en Hong Kong o 13 de outubro de 1952, \u00e9 un actor estadounidense. Lone interpretou a Charlie en \"Iceman\" (1984), a Puyi en \"O derradeiro emperador\" (1987), e ademais actuou en \"M. Butterfly\" (1993)."}
{"id": "315433", "revid": "23204", "url": "https://gl.wikipedia.org/wiki?curid=315433", "title": "Gran Premio de B\u00e9lxica de 2015", "text": "O Gran Premio de B\u00e9lxica de 2015, oficialmente 2015 Formula 1 Shell Belgian Grand Prix, foi unha carreira de F\u00f3rmula Un que que se celebrou o 23 de agosto de 2015, no Circu\u00edto de Spa-Francorchamps de Spa., B\u00e9lxica. Foi a und\u00e9cima rolda do Campionato Mundial de F\u00f3rmula 1 de 2015 e o 71\u00ba Gran Premio de B\u00e9lxica.\nLewis Hamilton de Mercedes chegou \u00e1 carreira como l\u00edder do campionato de pilotos, 21 puntos por diante do seu compa\u00f1eiro de equipo Nico Rosberg e 42 puntos por diante do piloto de Ferrari Sebastian Vettel. Mercedes lideraba o Campionato de Construtores con 146 puntos sobre Ferrari, mentres que Williams chegou ao evento terceiro, outros 85 puntos por detr\u00e1s. Logo de ga\u00f1ar a edici\u00f3n de 2014, Daniel Ricciardo era o defensor da carreira.\nEsta carreira marcou a 900\u00ba participaci\u00f3n da Scuderia Ferrari nun Gran Premio, mentres que McLaren marcou unha nova marca na F\u00f3rmula Un con 105 postos de penalizaci\u00f3n logo dunha multitude de cambios na unidade de potencia dos seus Honda.\nA Nico Hulkenberg parouselle o coche antes da sa\u00edda polo que se abortou e acortouse 1 volta a carreira. Logo tam\u00e9n parouselle o coche a Carlos Sainz e sa\u00edu desde boxes cunha volta perdida.\nResumo.\nAntecedentes.\nPirelli forneceu aos dez equipos con catro compostos de pneum\u00e1ticos para o evento. As d\u00faas selecci\u00f3ns de seco foron os compostos medios de bandas brancas como o pneum\u00e1tico prime, mentres que o composto brando de banda de cor amarela foi a elecci\u00f3n option. O pneum\u00e1tico intermedio de banda verde e o composto de mollado de banda azul est\u00e1n presentes en todos os eventos. Como consecuencia do accidente de Konstantin Tereshchenko nunha carreira de GP3 Series en 2014, asfaltouse de novo o interior da \u00faltima curva, en substituci\u00f3n da zona de herba que hab\u00eda antes. Ademais, engadiuse unha nova beirarr\u00faa na sa\u00edda da famosa curva de Eau Rouge, no v\u00e9rtice da curva catro. Con todo, a beirarr\u00faa retirouse o s\u00e1bado logo dunha discusi\u00f3n entre os pilotos e a FIA. Na primeira curva, na horquilla La Source, a beirarr\u00faa de sa\u00edda foi acurtada para que sexa m\u00e1is f\u00e1cil volver \u00e1 pista no caso de que un piloto se sa\u00eda.\nCambios no Regulamento.\nNun intento de limitar a influencia dos enxe\u00f1eiros sobre os seus pilotos durante as sa\u00eddas de carreira, foron introducidas novos regulamentos para o procedemento de arranque a partir do Gran Premio de B\u00e9lxica. Os pilotos son agora os \u00fanicos que poden axustar o nivel de embrague logo de sa\u00edr do box, na grella de sa\u00edda. A resposta dos pilotos foi variada, Nico Rosberg comentou que o novo procedemento de arranque ser\u00eda dif\u00edcil, mentres Fernando Alonso opinou que os cambios non ser\u00e1n significativos, e Daniel Ricciardo esperaba que o novo procedemento poder\u00eda axudar ao seu equipo.\nLotus problemas legais.\nO equipo Lotus tivo dificultades legais na fin de semana en Spa, a causa dunha batalla legal co expiloto de probas Charles Pic, en relaci\u00f3n co tempo que o equipo outorgara a Pic ao volante do seu coche en . Co caso ante o tribunal de arbitraxe, Lotus enfrontouse \u00e1 ameaza da incautaci\u00f3n dos coches e a non poder participar na celebraci\u00f3n do Gran Premio.\nPr\u00e1ctica libre.\nNa primeira sesi\u00f3n de adestramentos libres do venres pola ma\u00f1\u00e1, Nico Rosberg foi o m\u00e1is r\u00e1pido logo de problemas iniciais coa s\u00faa unidade de potencia, por diante do seu compa\u00f1eiro en Mercedes Lewis Hamilton. Daniel Ricciardo (Red Bull) foi terceiro, s\u00f3 cinco cent\u00e9simas de segundo m\u00e1is lento que Hamilton, con Kimi R\u00e4ikk\u00f6nen outra d\u00e9cima detr\u00e1s no cuarto. Na sesi\u00f3n de cincuenta minutos, sacouse unha bandeira vermella cando Pastor Maldonado perdeu a parte traseira do seu Lotus E23 h\u00edbrido \u00e1 sa\u00edda da curva Les Combes, danando a parte dianteira dereita do seu coche. A sesi\u00f3n interrompeuse durante dez minutos co fin de reparar as barreiras de pneum\u00e1ticos Ao falar do seu accidente, Maldonado dixo: \"Foi moi mala sorte porque case salvei o coche. Pero de todos os xeitos, sucedeu. Esta pista \u00e9 sempre moi dif\u00edcil cando tes un momento ou o que sexa, sobre todo nese punto no segundo sector \u00e9 bastante estreito, pero isto pode suceder... . Xa non podemos cambiar iso. Temos que mirar cara a adiante\" No segundo Lotus. Romain Grosjean foi substitu\u00eddo novamente por Jolyon Palmer, quen terminou a pr\u00e1ctica 17\u00ba.\nOutro accidente alterou a segunda sesi\u00f3n de adestramentos o s\u00e1bado pola tarde, cando o pneum\u00e1tico traseiro do Mercedes de Nico Rosberg explotou, o que lle fixo trompear na zona previa \u00e1 curva Blanchimont. O alem\u00e1n foi capaz de evitar chocar contra a barreira de pneum\u00e1ticos, pero a sesi\u00f3n foi interrompida por unha bandeira vermella co fin de despexar a pista dos restos do coche. Antes deste incidente, Rosberg marcou o mellor tempo da sesi\u00f3n con 1m 49.687s, tres d\u00e9cimas de segundo m\u00e1is r\u00e1pido que o seu compa\u00f1eiro de equipo. Ricciardo foi de novo terceiro, outros 0,4 segundos por detr\u00e1s, por diante do seu compa\u00f1eiro de Red Bull, o piloto Daniil Kvyat, un segundo por detr\u00e1s de Rosberg. O Williams de Valtteri Bottas e Felipe Massa foron 14\u00ba e 16\u00ba, respectivamente, por diante dos dous McLaren, que soamente foron m\u00e1is r\u00e1pidos que os dous Manor Marussia. O fallo do pneum\u00e1tico de Rosberg considerouse m\u00e1is tarde o resultado dun \"corte externo\", exclu\u00edndo a posibilidade de \"todas as cuesti\u00f3ns de integridade estrutural\" O piloto de Mercedes con todo mant\u00edvose preocupado pola fiabilidade dos pneum\u00e1ticos para a carreira do domingo, dicindo: \"O problema \u00e9 que realmente non entendo que pasou. Hai teor\u00edas, pero non hai evidencia real, as\u00ed que \u00e9 un pouco preocupante para a seguridade\".\nO campi\u00f3n do mundo Lewis Hamilton recuperouse na terceira sesi\u00f3n da ma\u00f1\u00e1 do s\u00e1bado, sendo o m\u00e1is r\u00e1pido, case medio segundo m\u00e1is r\u00e1pido que Rosberg. En \"unha sesi\u00f3n sen incidentes\", os dous Ferrari foron terceiro e cuarto, con Vettel diante de R\u00e4ikk\u00f6nen. Mentres tanto, os pilotos de Force India Sergio P\u00e9rez Mendoza e Nico H\u00fclkenberg terminaron a sesi\u00f3n no quinto e oitavo posto, respectivamente, separados polos Red Bull. O \u00fanico contratempo na terceira pr\u00e1ctica ocorreu cando Romain Grosjean case trompeou cando tivo que pasar a Kimi R\u00e4ikk\u00f6nen, queix\u00e1ndose ao seu equipo acerca dunha manobra \"moi, moi perigosa\".\nCualificaci\u00f3n.\nAs eliminatorias constaron de tres quendas de, 18, 15 e 12 minutos de duraci\u00f3n, respectivamente, con cinco pilotos eliminados da competici\u00f3n logo de cada unha das d\u00faas primeiras quendas. Na primeira parte da cualificaci\u00f3n (Q1), quedaron exclu\u00eddos os dous Manor Marussias, os dous McLaren e o Sauber de Felipe Nasr. Max Verstappen logrou pasar \u00e1 Q2 malia queixarse dunha perda de potencia no seu coche.\nA segunda quenda da cualificaci\u00f3n viu o abandono de Kimi R\u00e4ikk\u00f6nen debido a unha perda de presi\u00f3n de aceite. A sesi\u00f3n viu unha bandeira vermella brevemente, os dous pilotos de Mercedes decidiron non sa\u00edr de novo, xa que os seus primeiros tempos eran suficiente para pasar \u00e1 Q3. Max Verstappen non participou na Q2 debido aos problemas no seu coche, quedando 14\u00ba na provisional e R\u00e4ikk\u00f6nen en d\u00e9cimo quinta posici\u00f3n da grella. Os outros tres pilotos eliminados foron Marcus Ericsson de Sauber, Daniil Kvyat e Nico H\u00fclkenberg. O tempo do alem\u00e1n foi tan s\u00f3 tres d\u00e9cimas de segundo m\u00e1is lento que o de Sebastian Vettel na d\u00e9cima posici\u00f3n e converteuse no \u00fanico piloto cun coche con motor Mercedes que non competiu pola pole position.\nLewis Hamilton foi o primeiro piloto de Mercedes en establecer unha volta r\u00e1pida na Q3, sendo case medio segundo m\u00e1is r\u00e1pido que Rosberg na Q2. A\u00ednda que Rosberg logrou mellorar os seus tempos, con todo, terminou 0\u00b4458 sg. detr\u00e1s do seu compa\u00f1eiro e segundo na grella. Lewis Hamilton logrou a s\u00faa d\u00e9cima pole da tempada en s\u00f3 once carreiras, o que significa que se asegurou o Trofeo Pole Position da FIA na primeira parte da tempada. O seguinte coche m\u00e1is r\u00e1pido foi o de Valtteri Bottas con Williams a 1\u00b43 segundos do tempo de Hamilton de 1m 47\u00b4197 sg. O cuarto m\u00e1is r\u00e1pido foi Grosjean, que declarou na BBC que fora unha volta \"incriblemente impresionante\". Sergio P\u00e9rez tam\u00e9n foi unha sorpresa, terminando quinto no Force India. Mentres tanto Sebastian Vettel, que ga\u00f1ara a carreira anterior en Hungr\u00eda, s\u00f3 logrou o noveno posto logo dun erro na chicana final.\nSanci\u00f3ns.\nMcLaren, que esperaba beneficiarse dos cambios na sa\u00edda, comezaron a carreira desde o fondo da grella. Despois de que foran autorizados a utilizar unha unidade de potencia adicional na tempada , o equipo utilizara a s\u00faa sexta unidade de potencia no Gran Premio de Hungr\u00eda, e agora equipou os dous coches cunha s\u00e9tima, unha versi\u00f3n revisada da s\u00faa unidade de potencia para B\u00e9lxica. McLaren fixo outro cambio da unidade de enerx\u00eda o s\u00e1bado, xa que o cambio a metade de tempada nos regulamentos significa que as sanci\u00f3ns xa non poder\u00edan afectar as seguintes carreiras, o que significa que o equipo ter\u00eda d\u00faas unidades de enerx\u00eda dispo\u00f1ibles para o resto da tempada, sen temor a m\u00e1is repercusi\u00f3ns.\nMax Verstappen recibiu unha penalizaci\u00f3n de dez posici\u00f3ns despois de utilizar a s\u00faa sexta unidade de enerx\u00eda o venres. Logo de que Lotus cambiara a caixa de cambios no coche de Romain Grosjean o s\u00e1bado, o franc\u00e9s recibiu unha penalizaci\u00f3n de cinco posici\u00f3ns, pasando da cuarta \u00e1 novena posici\u00f3n da grella."}
{"id": "315434", "revid": "22570", "url": "https://gl.wikipedia.org/wiki?curid=315434", "title": "Tempada 2014-15 da F\u00f3rmula E", "text": "A tempada 2014-15 da F\u00f3rmula E foi a tempada inaugural dun novo campionato de monoprazas impulsados por enerx\u00eda el\u00e9ctrica organizado pola Federaci\u00f3n Internacional de Automobilismo (FIA). A tempada comezou o 13 de setembro de 2014 en Pequ\u00edn e rematou o 28 de xu\u00f1o de 2015 en Londres tras disputarse 11 carreiras reunidas en 10 ePrix desenvolvidos en varias cidades situadas arredor de todo o mundo.\nMonopraza.\nNa tempada inaugural do Campionato de F\u00f3rmula E da FIA todos os equipos competiron co mesmo monopraza, o Spark-Renault SRT 01E. Os chasis dese\u00f1ounos Dallara, McLaren creou os motores (o mesmo motor que o do McLaren P1), Williams fabricou as bater\u00edas e Michelin foi o \u00fanico subministrador oficial de pneum\u00e1ticos.\nEquipos e pilotos.\nA FIA autorizou aos pilotos do campionato a escoller entre o n\u00ba 2 e o n\u00ba 99 para realizar toda a s\u00faa traxectoria na F\u00f3rmula E. O n\u00ba 1 s\u00f3 o pode empregar o vixente campi\u00f3n se as\u00ed o desexa."}
{"id": "315449", "revid": "23204", "url": "https://gl.wikipedia.org/wiki?curid=315449", "title": "Condado de August\u00f3w", "text": "O condado de August\u00f3w (en ) \u00e9 un condado do voivodato de Podlaquia, no nordeste de Polonia, na fronteira con Belar\u00fas. Foi creado o 1 de xaneiro de 1999 como resultado das reformas do goberno local en Polonia de 1998. A s\u00faa capital e maior cidade \u00e9 August\u00f3w.\nSubdivisi\u00f3ns.\nO condado div\u00eddese en sete concellos: un concello urbano, un concello mixto, e cinco concellos rurais:"}
{"id": "315450", "revid": "56817", "url": "https://gl.wikipedia.org/wiki?curid=315450", "title": "\u017barczyce Du\u017ce", "text": "\u017barczyce Du\u017ce \u00e9 unha localidade do concello de Ma\u0142ogoszcz, no condado de J\u0119drzej\u00f3w, voivodato de \u015awi\u0119tokrzyskie (Polonia). Est\u00e1 a 4\u00a0km ao suroeste de Ma\u0142ogoszcz. Ten unha poboaci\u00f3n de 540 habitantes."}
{"id": "315451", "revid": "839", "url": "https://gl.wikipedia.org/wiki?curid=315451", "title": "Zarczyce Duze", "text": ""}
{"id": "315452", "revid": "25871", "url": "https://gl.wikipedia.org/wiki?curid=315452", "title": "Concello de P\u0142aska", "text": "O concello de P\u0142aska \u00e9 un concello \"(gmina)\" rural do condado de August\u00f3w, en Polonia. O seu centro administrativo \u00e9 a localidade hom\u00f3nima, a aproximadamente 20\u00a0km ao leste de August\u00f3w.\nO concello ten unha superficie de 373,19\u00a0km2, e unha poboaci\u00f3n total de 2.555 habitantes (2006)."}
{"id": "315458", "revid": "839", "url": "https://gl.wikipedia.org/wiki?curid=315458", "title": "Baptismo", "text": "O baptismo \u00e9 unha corrente protestante evanx\u00e9lica que ten orixe nas ideas do pastor ingl\u00e9s John Smyth, que rexeitou o bautismo de cativos. Caracter\u00edzase pola importancia dada \u00e1 Biblia, ao \"novo nacemento\", ao bautismo a idade adulta e \u00e1 autonom\u00eda das congregaci\u00f3ns."}
{"id": "315465", "revid": "865", "url": "https://gl.wikipedia.org/wiki?curid=315465", "title": "Black Label Society", "text": "Black Label Society \u00e9 unha banda estadounidense de heavy metal procedente dos \u00c1nxeles e formada no ano 1998 por Zakk Wylde. O grupo leva editados nove \u00e1lbums de estudio, dous recompilatorios, un EP e tres \u00e1lbums de v\u00eddeo."}
{"id": "315468", "revid": "6355341", "url": "https://gl.wikipedia.org/wiki?curid=315468", "title": "McLaren P1", "text": "O McLaren P1 \u00e9 un superdeportivo h\u00edbrido creado polo fabricante ingl\u00e9s McLaren. O coche sa\u00edu \u00e1 luz no Sal\u00f3n do Autom\u00f3bil de Par\u00eds de 2012. \u00c9 o esperado sucesor do McLaren F1. Utiliza enerx\u00eda h\u00edbrida e tecnolox\u00eda da F\u00f3rmula 1. O estilo deste autom\u00f3bil est\u00e1 influenciado polo McLaren MP4-12C, pero ten paneis na carrocer\u00eda para que pareza m\u00e1is agresivo. O dese\u00f1o dos faros semella o logotipo de McLaren.\nCaracter\u00edsticas t\u00e9cnicas.\nO P1 pode chegar a alcanzar unha velocidade de 405 km/h, pero est\u00e1 limitada electronicamente a 350\u00a0km/h. O coche ten unha aceleraci\u00f3n de 0 a 100\u00a0km/h en menos de 2.8 segundos, de 0 a 200 en 6.8 segunos e de 0 a 300 nuns 16.5 segundos, polo que \u00e9 5,5 segundos m\u00e1is r\u00e1pido ca o McLaren F1. Isto todo faino co seu conxunto de pneum\u00e1ticos Pirelli P-Zero Corsa e pode frear cos seus freos especiais de carbono-cer\u00e1mica de 100\u00a0km/h a 0 en menos de 30 m."}
{"id": "315470", "revid": "1131", "url": "https://gl.wikipedia.org/wiki?curid=315470", "title": "Circu\u00edto urbano de Putrajaya", "text": "O Circu\u00edto urbano de Putrajaya \u00e9 un circu\u00edto de carreiras urbano localizado na cidade de Putrajaya en Malaisia. O 22 de novembro de 2014, o circu\u00edto acolleu o seguundo ePrix da tempada 2014-15 da F\u00f3rmula E. O trazado ten 2'56\u00a0km de lonxitude e conta cun total de 14 curvas."}
{"id": "315474", "revid": "1131", "url": "https://gl.wikipedia.org/wiki?curid=315474", "title": "Circu\u00edto do Parque Ol\u00edmpico de Pequ\u00edn", "text": "O Circu\u00edto do Parque Ol\u00edmpico de Pequ\u00edn \u00e9 un circu\u00edto de carreiras urbano localizado no parque ol\u00edmpico de Pequ\u00edn, na capital da China. Neste circu\u00edto o 13 de setembro de 2014, inaugrouse o novo campionato de monoprazas el\u00e9ctricos organizada pola Federaci\u00f3n Internacional do Autom\u00f3bil, a F\u00f3rmula E. O trazado ten unha lonxitude total de 3'44\u00a0km e conta con 20 curvas que discorren pola zona principal dos Xogos Ol\u00edmpicos de 2008."}
{"id": "315476", "revid": "98629", "url": "https://gl.wikipedia.org/wiki?curid=315476", "title": "Pigargo", "text": "O pigargo, (\"Haliaeetus albicilla\") \u00e9 unha ave rapaz da familia dos Accip\u00edtridos.\nMorfolox\u00eda.\n\u00c9 unha aguia de gran tama\u00f1o cun enorme peteiro amarelo. A plumaxe \u00e9 escura, ag\u00e1s a cola e a cabeza que van branquexando conforme \u00f3 envellecemento do individuo. A femia \u00e9 lixeiramente meirande c\u00f3 macho.\nReproduci\u00f3n.\nA posta consiste en 2-3 ovos, sendo realizada en febreiro ou marzo. Os ovos son chocados por ambos proxenitores durante uns 40 d\u00edas. As parellas son estables e en ocasi\u00f3ns conviven no mesmo territorio varias familias; tr\u00e1tase dunha das aguias m\u00e1is soci\u00e1beis.\nNutrici\u00f3n.\nEcl\u00e9ctica, dende peixes ata lim\u00edcolas e an\u00e1tidos, chegando incluso a capturar cisnes ou gr\u00faas. Tam\u00e9n mam\u00edferos, dende roedores ata cr\u00edas de cervos, focas ou raposos. \u00c9 unha especie moi habilidosa na caza, chegando a cazar en grupo.\nDistribuci\u00f3n.\nDende o norte e leste de Europa, ata a pen\u00ednsula de Kamchatka, Anadyr, norte da China e sur de Groenlandia. Na Europa occidental foi exterminada, consider\u00e1ndose a especie extinta en Francia, Italia, na totalidade das Illas Brit\u00e1nicas e nas illas do Mediterr\u00e1neo. En Alema\u00f1a estivo a piques de seguir a mesma sorte. As\u00ed \u00e1 comezos do s\u00e9culo XX, s\u00f3 hab\u00eda parellas estables na Pomerania e en Mecklemburgo. Grazas \u00e1s medidas de protecci\u00f3n desenvolvidas \u00f3 longo de d\u00e9cadas, conseguiuse estabilizar unha pequena poboaci\u00f3n en Schleswig-Holstein. Ademais no 1992 acadouse a primeira cr\u00eda con \u00e9xito na Baixa Saxonia. A comezos do s\u00e9culo XXI, estimouse unha poboaci\u00f3n estable de preto de 200 parellas en Alema\u00f1a."}
{"id": "315477", "revid": "27647", "url": "https://gl.wikipedia.org/wiki?curid=315477", "title": "Beatriz Preciado", "text": ""}
{"id": "315479", "revid": "58754", "url": "https://gl.wikipedia.org/wiki?curid=315479", "title": "Real Zaragoza B", "text": ""}
{"id": "315480", "revid": "56817", "url": "https://gl.wikipedia.org/wiki?curid=315480", "title": "Nintedanib", "text": "Nintedanib (antigamente BIBF 1120) tam\u00e9n co\u00f1ecido cos nomes comerciais Ofev e Vargatef \u00e9 un medicamente empregado xunto con outros f\u00e1rmacos para o tratamento alg\u00fans tipos de carcinoma pulmonar non microc\u00edtico e fibrose pulmonar idiop\u00e1tica (FPI).\n\u00c9 unha pequena mol\u00e9cula de inhibidor da tirosina quinase, que afecta \u00f3s receptores VEGFR, (FGFR) e (PDGFR) desenvolvido por Boehringer Ingelheim.\nCun custo de 39\u00a0300 libras anuais, non semella ser rendible para o IPF do Reino Unido."}
{"id": "315481", "revid": "23204", "url": "https://gl.wikipedia.org/wiki?curid=315481", "title": "BIBF 1120", "text": ""}
{"id": "315482", "revid": "23204", "url": "https://gl.wikipedia.org/wiki?curid=315482", "title": "Ofev", "text": ""}
{"id": "315483", "revid": "23204", "url": "https://gl.wikipedia.org/wiki?curid=315483", "title": "Vargatef", "text": ""}
{"id": "315486", "revid": "23204", "url": "https://gl.wikipedia.org/wiki?curid=315486", "title": "Diego Luna", "text": "Diego Luna Alexander, nado en Cidade de M\u00e9xico o 29 de decembro de 1979, \u00e9 un actor, director e produtor mexicano. \u00c9 co\u00f1ecido polo seu traballo como actor infantil en telenovelas, por protagonizar \"Y tu mam\u00e1 tambi\u00e9n\" e polos seus papeis secundarios en filmes como \"Rudo y Cursi\", \"The Terminal\", \"Elysium\" e \"Milk.\" Tam\u00e9n protagonizou a car\u00f3n de Romola Garai o filme \"\" e proporcionou a narraci\u00f3n en lingua espa\u00f1ola do documental de National Geographic \"Great Migrations\"."}
{"id": "315487", "revid": "23204", "url": "https://gl.wikipedia.org/wiki?curid=315487", "title": "Diego Luna Alexander", "text": ""}
{"id": "315489", "revid": "23204", "url": "https://gl.wikipedia.org/wiki?curid=315489", "title": "Pinturas murais da conquista de Mallorca", "text": "Pinturas murais da conquista de Mallorca (en ) est\u00e1n formadas por un conxunto de tres plaf\u00f3ns de frescos que forman parte dun ciclo narrativo sobre a conquista de Mallorca polo rei Xaime I de Arag\u00f3n. Con estas pinturas decorouse unha sala do Palau Aguilar \u2013anteriormente Palau Caldes e actualmente sede do Museo Picasso\u2013, localizado na cidade de Barcelona. Est\u00e1n datados de entre 1285 e 1290 e foron realizados por un pintor an\u00f3nimo chamado \"mestre da conquista de Mallorca. Estes frescos foron descubertos en 1961 no Palau Aguilar e trasladados o ano seguinte, para a s\u00faa conservaci\u00f3n, no Museo Nacional de Arte de Catalu\u00f1a de Barcelona, onde se atopan na actualidade.\nTanto os feitos representados coma as personaxes que participaron, que foron identificadas co rei Xaime I, Guillerme II de Bearn, o conde Nun\u00f3 San\u00e7 I de Rossell\u00f3 e Cerdanya ou o bispo Berenguer de Palou de Barcelona, foron extra\u00eddos de dous das \"Catro grandes cr\u00f3nicas\": o \"Llibre dels fets\" (ou \"Cr\u00f2nica de Jaume I\", 1213-1276) e da \"Cr\u00f2nica de Bernat Desclot\" (ou \"Llibre del rei en Pere e dels seus antecessors passats\", 1283-1288)."}
{"id": "315490", "revid": "23204", "url": "https://gl.wikipedia.org/wiki?curid=315490", "title": "Pintures murals de la conquesta de Mallorca", "text": ""}
{"id": "315491", "revid": "89787", "url": "https://gl.wikipedia.org/wiki?curid=315491", "title": "Tapiz da Creaci\u00f3n", "text": "Tapiz da Creaci\u00f3n (en ) tam\u00e9n chamado Tapiz de Xirona (en ), \u00e9 un bordado do s\u00e9culo XI ou de comezos do XII que se atopa no Museo Capitular da Catedral de Xirona. \u00c9 \u00fanico no seu x\u00e9nero e a peza m\u00e1is importante de t\u00f3dalas de arte t\u00e9xtil rom\u00e1nica que se conservan, s\u00f3 comparable \u00f3 Tapiz de Bayeux como un testemu\u00f1o da pintura \u00e1 agulla da \u00e9poca rom\u00e1nica. De 358\u00a0cm de altura por 450\u00a0cm de largura, est\u00e1 bordado con las de cores e ten unha xustificada fama universal e atrae constantmente a atenci\u00f3n dos estudosos pola riqueza do seu contido tem\u00e1tico e iconogr\u00e1fico. Amosa unha sinfon\u00eda sobre a creaci\u00f3n do mundo e a estad\u00eda do home no Para\u00edso, e unha coroa c\u00f3smica na cal os elementos da natureza arrodean a figura central de Xesucristo.\nA obra foi exposta f\u00f3ra da catedral en d\u00faas ocasi\u00f3ns: no ano 1888 na Exposici\u00f3n Universal de Barcelona e posteriormente en 1892 en Madrid."}
{"id": "315492", "revid": "23204", "url": "https://gl.wikipedia.org/wiki?curid=315492", "title": "Tapiz de Xirona", "text": ""}
{"id": "315493", "revid": "23204", "url": "https://gl.wikipedia.org/wiki?curid=315493", "title": "Tap\u00eds de la Creaci\u00f3", "text": ""}
{"id": "315494", "revid": "23204", "url": "https://gl.wikipedia.org/wiki?curid=315494", "title": "Tapis de Girona", "text": ""}
{"id": "315495", "revid": "15490", "url": "https://gl.wikipedia.org/wiki?curid=315495", "title": "Artemisia Gentileschi", "text": "Artemisia Lomi Gentileschi, nada en Roma o 8 de xullo de 1597 e finada en N\u00e1poles contra 1654, foi unha pintora caravaggista italiana co\u00f1ecida como Artemisia. Filla do pintor toscano Orazio Gentileschi (1563-1639) , viviu na primeira metade do s\u00e9culo XVII. Agostino Tassi foi o seu mestre de debuxo. \nO seu pai, seguidor do naturalismo tenebrista de Caravaggio, cedeulle en herdanza o seu obradoiro, e influ\u00eduna cunha forte acentuaci\u00f3n dram\u00e1tica, produto das obras de Caravaggio e cargada de efectos teatrais. Este elemento estil\u00edstico contribu\u00edu \u00e1 difusi\u00f3n do caravaggismo en N\u00e1poles, cidade \u00e1 cal se trasladou en 1630.\nObra.\nArtemisia era a s\u00faa propia axente e administradora da s\u00faa obra, na que predominan as mulleres-s\u00edmbolo, como por exemplo Lucrecia, Batxeba, Xudith ou Cleopatra, enfocadas dende un punto de vista feminino. Por exemplo, no seu cadro \"Susana e os vellos\", un nu que pintou con dezasete anos, non escolle como era habitual o intre do ba\u00f1o de Susana, sen\u00f3n no que marcha arrepiada polas olladas luxuriosas dos vellos. \nOutro exemplo \u00e9 a s\u00faa Xudit en \"Xudit decapitando a Holofernes\", nin nova, nin vulnerable ou feble, sen\u00f3n unha muller forte de mediana idade concentrada e que sabe o que fai, e que ademais \u00e9 axudada por unha criada c\u00f3mplice. A s\u00faa experiencia vital tivo unha grande influencia na s\u00faa produci\u00f3n. Tivo predilecci\u00f3n por temas que xa pintaban Caravaggio, Rembrandt e Rubens.\nReco\u00f1ecemento.\nO documental \"Artemisia Gentileschi, la pintora guerrera\" recupera a s\u00faa figura."}
{"id": "315496", "revid": "23204", "url": "https://gl.wikipedia.org/wiki?curid=315496", "title": "Artemisia Lomi Gentileschi", "text": ""}
{"id": "315497", "revid": "5863", "url": "https://gl.wikipedia.org/wiki?curid=315497", "title": "D.O. R\u00edas Baixas", "text": ""}
{"id": "315498", "revid": "98629", "url": "https://gl.wikipedia.org/wiki?curid=315498", "title": "Hippoglossoides elassodon", "text": "Hippoglossoides elassodon, co\u00f1ecido en galego como platuxa xaponesa, \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, unha das catro reco\u00f1ecidas actualmente no x\u00e9nero \"Hippoglossoides\".\nVisi\u00f3n xeral.\nTr\u00e1tase dun peixe demersal de importancia comercial, que se captura ao longo das costas do Pac\u00edfico norte, desde os mares de Okhotsk e do Xap\u00f3n e, a trav\u00e9s do mar de Bering, at\u00e9 as de Norteam\u00e9rica, desde Alasca, a Columbia Brit\u00e1nica (Canad\u00e1) e os estados de Washington, Oreg\u00f3n e California (Estados Unidos), at\u00e9 tan ao sur como a punta Reyes, a uns 50\u00a0km an NO da cidade de San Francisco.\nVive en fondos brandos, lamacentos ou areosos, a profundidades de at\u00e9 os 1.050 m, e pode alcanzar unha lonxitude de at\u00e9 os 52\u00a0cm (a\u00ednda que os esp\u00e9cimes capturados roldan os 20\u00a0cm) e pesar at\u00e9 os 1,56\u00a0kg. As femias son tipicamente m\u00e1is grandes que os machos, e poden chegar a vivir polo menos 27 anos, as femias, e at\u00e9 os 30 anos, os machos.\nTaxonom\u00eda.\nA especie foi descrita en 1880 polos icti\u00f3logos norteamericanos David Starr Jordan e Charles Henry Gilbert. \nNome espec\u00edfico.\nO nome espec\u00edfico, \"elassodon\", deriva dos termos do grego antigo \u03b5\u03bb\u03ac\u03c3\u03c3\u03c9\u03bd \"el\u00e1ss\u014dn\", \"pequeno\", \"insignificante\", e \u03bf\u03b4\u03bf\u03cd\u03c2, \u03bf\u03b4\u03cc\u03bd\u03c4\u03bf\u03c2 \"odo\u00fas, od\u00f3ntos\", \"dente\".\nDescrici\u00f3n.\nEsta especie \u00e9 un peixe plano cos dous ollos situados no lado dereito do seu corpo, ovalado. A coloraci\u00f3n do seu lado superior, pigmantado, vai do verde oliva \u00e1 parda avermellada ou mesmo parda escura, e pode presentar manchas escuras. As aletas dorsal e anal tam\u00e9n p\u00f2den presentar manchas escuras. O lado inferior, ou cego, \u00e9 de cor branca, con zonas transl\u00faicidas. A li\u00f1a lateral c\u00farvase lixeiramente \u00e1 altura da aleta pectoral. A mand\u00edbula superior \u00e9 estreita no centro, e presenta unha fileira de pequenos dentes.\nA s\u00faa columna vertebral est\u00e1 formada por de 42 a 46 v\u00e9rtebras. A aleta dorsal presenta de 75 a 85, e a anal, de 55 a 68. A aleta dorsal orix\u00ednase \u00e1 altura da metade do ollo superior. A aleta caudal presenta un pequeno alargamento na parte central. As [[aleta|aletas pectorais son m\u00e1is ben grandes, e coas puntas arredondadas.\nH\u00e1bitat, biolox\u00eda e usos.\nH\u00e1bitat.\n\u00c9 un peixe [[mar]]i\u00f1o, [[demersal]], [[migraci\u00f3n animal|ocean\u00f3dromo]], que vive a profundidades de entre os 0 e os 1050 m, en augas temperadas do [[Pac\u00edfico]] norte, entre os 51\u00b0 N e os 29\u00b0 N, e entre os 97\u00b0 L e os 90\u00b0 O.\n\u00c9 unha especie que vive en fondos brandos, areosos ou lamacentos, os adultos xeralmente por debaixo dos 180 m.\nPapel no ecosistema.\n\"Hippoglossoides elassodon\" ocupa un lugar intermedio na [[cadea tr\u00f3fica]]. Alim\u00e9ntase de organismos [[bentos|zoobent\u00f3nicos]], como diversos [[invertebrados]]: [[moluscos]] ([[bivalvos]] e [[cefal\u00f3podos]]), [[vermes]], [[crust\u00e1ceos]] e [[equinodermos]], ademais de pequenos [[peixes]].\nOs seus pirncipais [[depredaci\u00f3n|depredadores]] son o bacallau do Pac\u00edfico (\"[[Gadus macrocephalus]]\"), o abadexo de Alasca (\"[[Gadus chalcogrammus]]\"), a palmeta do Pac\u00edfico (\"[[Atheresthes stomias]]\"), o flet\u00e1n negro (\"[[Reinhardtius hippoglossoides]]\") e o hipogloso do Pac\u00edfico (\"[[Hippoglossus stenolepis]]\").\nPesca e usos.\nCapt\u00farase nas \u00e1reas de pesca 61 e 67 ([[Pac\u00edfico]] noroeste e nordeste, respectivamente). mediante [[arrastreiro|artes de arrastre]] dedicadas \u00e1 [[pesca]] de [[camar\u00f3ns]].\nA maior\u00eda das capturas prod\u00facense nos [[Estados Unidos de Am\u00e9rica|Estados Unidos]] en tres [[pesca|pesquer\u00edas]] principais: no [[mar de Bering]] e nas [[illas Aleutianas]], no [[golfo de Alasca]] e na [[costa (xeograf\u00eda)|costa oeste]]. As capturas anuais medias son de ao redor das 17.000 t na zona do mar de Bering e as illas Aleutianas; en 2008, as capturas do golfo de Alasca alcanzaron o seu m\u00e1is alto nivel, unhas 3.396 t.\nA pesca desta especie na actualidade non \u00e9 excesiva, estim\u00e1ndose que a s\u00faa [[biomasa]] est\u00e1 por riba do nivel necesario para o un rendemento m\u00e1ximo sustent\u00e1bel. Na zona do mar de Bering e as illas Aleutianas, a biomasa estimouse en 535.356 t en [[2008]], por debaixo dun pico m\u00e1ximo de case 800.000 t en [[1997]]; no golfo de Alasca, a biomasa estimouse en 280.000 t en [[2007]], onde flut\u00faa ao redor dunha media de 220.000 t desde o ano [[1984]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Pleuronectiformes]]\n[[Categor\u00eda:Peixe e produtos da pesca]]\n[[Categor\u00eda:Animais descritos en 1880]]"}
{"id": "315499", "revid": "89787", "url": "https://gl.wikipedia.org/wiki?curid=315499", "title": "Hibridaci\u00f3n ADN-ADN", "text": "O termo hibridaci\u00f3n ADN\u2013ADN ref\u00edrese xeralmente a unha t\u00e9cnica de biolox\u00eda molecular que mide o grao de semellanza xen\u00e9tica entre conxuntos de secuencias de ADN. Util\u00edzase normalmente para determinar a distancia xen\u00e9tica entre dous organismos. Foi moi utilizada en filoxenia e taxonom\u00eda.\nM\u00e9todo.\nPrimeiro m\u00e1rcase o ADN dun organismo, despois \u00e9 mesturado con ADN non marcado co que se quere comparar. A mestura de ambos inc\u00fabase para deixar que as febras de ADN se disocien e despois se volvan a reasociar, formando h\u00edbridos de ADN de dobre cadea. As secuencias hibridadas cun alto grao de semellanza vanse unir con m\u00e1is facilidade e m\u00e1is firmemente, e comprir\u00e1 m\u00e1is enerx\u00eda para separalas, \u00e9 dicir, para separalas hai que quentalas a maior temperatura que as secuencias que non son similares, un proceso chamado \"fusi\u00f3n do ADN\".\nPara avaliar o perfil de fusi\u00f3n dun ADN hibridado, o ADN bicatenario \u00fanese a unha columna de cromatograf\u00eda e a mestura \u00e9 quentada en varios pasos. En cada paso de quentado, l\u00e1vase a columna; as secuencias que se \"funden\" (separan) comve\u00e9rtense en monocatenarias e son arrastradas polo lavado da columna. As temperaturas \u00e1s que o ADN marcado sae da columna reflicten a cantidade de semellanza entre secuencias que hai (e a mostra de auto-hibridaci\u00f3n serve de control). Estes resultados comb\u00ednanse para determinar o grao de simellanza xen\u00e9tica entre organismos.\nUso en zoolox\u00eda.\nCando se compara o ADN de varias especies desta maneira, os valores de semellanza xen\u00e9tica obtidos permiten situar as especies nunha \u00e1rbore filoxen\u00e9tica, o que \u00e9 unha posible estratexia para realizar unha sistem\u00e1tica molecular. Charles Sibley e Jon Ahlquist foron os pioneiros desta t\u00e9cnica, e utilizaron a hibridaci\u00f3n ADN\u2013ADN para examinar as relaci\u00f3ns filoxen\u00e9ticas das aves (taxonom\u00eda das aves de Sibley\u2013Ahlquist) e primates.\nUso en microbiolox\u00eda.\nA hibridaci\u00f3n ADN\u2013ADN \u00e9 un m\u00e9todo para distinguir especies bacterianas, no cal un valor de semellanza menor do 70% indica que as cepas comparadas pertencen a distintas especies.\nEn 2014, suxeriuse usar un limiar de semellanza do 79% para separar subespecies bacterianas.&lt;ref name=\"doi:10.1186/1944-3277-9-2\"&gt;&lt;/ref&gt;\nSubstituci\u00f3n pola secuenciaci\u00f3n do xenoma.\nOs cr\u00edticos deste m\u00e9todo consideran que esta t\u00e9cnica \u00e9 inadecuada para a comparaci\u00f3n de especies estreitamente emparentadas, xa que calquera intento de medir as diferenzas entre secuencias ort\u00f3logas entre organismos queda impedida pola abafadora hibridaci\u00f3n de secuencias par\u00e1logas no xenoma dun organismo. A secuenciaci\u00f3n de ADN e a posterior comparaci\u00f3n computacional das secuencias \u00e9 agora o m\u00e9todo xeralmente usado para determinar a distancia xen\u00e9tica entre especies, a\u00ednda que a t\u00e9cnica cl\u00e1sica a\u00ednda se usa en microbiolox\u00eda para axudar a identificar bacterias.\nA estratexia moderna \u00e9 levar a cabo a hidridaci\u00f3n ADN\u2013ADN \"in silico\" (no computador) usando xenomas secuenciados total ou parcialmente.&lt;ref name=\"doi10.1186/1471-2105-14-60\"&gt;&lt;/ref&gt; A ferramenta GGDC desenvolvida por DSMZ \u00e9 a ferramenta m\u00e1is precisa co\u00f1ecida para calcular valores an\u00e1logos DDH. Entre outras melloras algor\u00edtmicas, resolve o problema das secuencias par\u00e1logas ao filtralas coidadosamente das coincidencias entre as d\u00faas secuencias xen\u00f3micas."}
{"id": "315500", "revid": "89787", "url": "https://gl.wikipedia.org/wiki?curid=315500", "title": "Auriense FG", "text": "O Auriense Campus da Auga FG \u00e9 un equipo de f\u00fatbol ga\u00e9lico formado no ano 2014 na cidade de Ourense. Est\u00e1 asociado \u00e1 Asociaci\u00f3n Galega de F\u00fatbol Ga\u00e9lico e compite na Liga Galega de F\u00fatbol Ga\u00e9lico, na Copa Galega de F\u00fatbol Ga\u00e9lico e no Campionato Ib\u00e9rico de F\u00fatbol Ga\u00e9lico. Xunto con Afiadoras FG, equipo que compite na Liga Gallaecia, conforman a asociaci\u00f3n Ourense Gaels.\nHistoria.\nNace no 2014, ano no que comeza a participar na Liga Galega de F\u00fatbol Ga\u00e9lico o equipo feminino. Compite na segunda edici\u00f3n da Liga Galega e na Copa Galega de F\u00fatbol Ga\u00e9lico. Un ano despois, na temporada 2015/2016, o equipo masculino \u00fanese a dita liga.\nOs equipos do Auriense F.G. xogan os seus partidos coma locais no Campo Universitario de herba sint\u00e9tica do Campus de Ourense (Universidade de Vigo).\nClasificaci\u00f3n Feminina.\n2014/2015.\n7\u00ba Liga Galega de F\u00fatbol Ga\u00e9lico\n3\u00ba Copa Galega de F\u00fatbol Ga\u00e9lico (combinado con Mecas FG)\n7\u00ba Campionato Ib\u00e9rico de F\u00fatbol Ga\u00e9lico\n2017/2018.\n4\u00ba Liga Galega de F\u00fatbol Ga\u00e9lico\n4\u00ba Copa Galega de F\u00fatbol Ga\u00e9lico\n2\u00ba Copa Shield do Campionato Ib\u00e9rico de F\u00fatbol Ga\u00e9lico \n2018/2019.\n5\u00ba Liga Galega de F\u00fatbol Ga\u00e9lico\n2020/2021.\n1\u00ba Liga Galega de F\u00fatbol Ga\u00e9lico\nClasificaci\u00f3n Masculina.\n2014/2015.\n6\u00ba Copa Galega de F\u00fatbol Ga\u00e9lico\n19\u00ba Campionato Ib\u00e9rico de F\u00fatbol Ga\u00e9lico\n2017/2018.\n5\u00ba Liga Galega de F\u00fatbol Ga\u00e9lico\n7\u00ba Copa Galega de F\u00fatbol Ga\u00e9lico\n1\u00ba Copa Shield do Campionato Ib\u00e9rico de F\u00fatbol Ga\u00e9lico \n2018/2019.\n4\u00ba Liga Galega de F\u00fatbol Ga\u00e9lico\nXogadores/as.\nCadro masculino 2018/19.\n\"Datos do 30 de marzo de 2019\"\nDivulgaci\u00f3n do f\u00fatbol ga\u00e9lico na provincia.\nO Auriense FG foi anfitri\u00f3n de eventos de grande importancia para o f\u00fatbol ga\u00e9lico galego. En maio de 2016, organizou en Xinzo de Limia a I Copa Galega de F\u00fatbol Ga\u00e9lico, co campo da Moreira como sede. Foi unha xornada en que participaron 16 equipos: 9 masculinos e 7 femininos. Acadou a vitoria feminina o equipo de Irmandinhos A Estrada e a masculina o Estrela Vermelha FG de Compostela.\nNese mesmo ano, o f\u00fatbol ga\u00e9lico f\u00edxose un oco na programaci\u00f3n das festas de Ourense. Celebrouse o I Torneo Festas de Ourense de F\u00fatbol Ga\u00e9lico, en que tanto o trofeo feminino coma o masculino foron para o equipo de Herdeiros de Dhais de Lal\u00edn.\nEn marzo de 2017 tivo lugar en Ourense unha xornada amigable entre a Selecci\u00f3n Galega de F\u00fatbol Ga\u00e9lico e a selecci\u00f3n francesa. Tratouse dun feito hist\u00f3rico, xa que foi o primeiro partido de f\u00fatbol ga\u00e9lico televisado en directo f\u00f3ra de Irlanda, neste caso na Televisi\u00f3n de Galicia. O resultado do partido feminino foi un empate a 28 puntos e o encontro masculino deulle a vitoria \u00e1 selecci\u00f3n francesa.\nEn setembro de 2018 celebrouse no Campo Municipal de Oira (Ourense) a Copa Empoderadas. Este torneo, inclu\u00eddo nas actividades da Romaxe Feminista de Barbad\u00e1s, ti\u00f1a como obxectivo unha maior visibilidade do deporte feminino. Xunto co Auriense Campus da Auga FG, os equipos femininos de Keltoi GAC e Irmandinhos A Estrada competiron pola copa, a cal finalmente ga\u00f1ou o equipo local."}
{"id": "315501", "revid": "111586", "url": "https://gl.wikipedia.org/wiki?curid=315501", "title": "Dorna FG", "text": "O Dorna FG \u00e9 un equipo de f\u00fatbol ga\u00e9lico formado no ano 2015 na Illa de Arousa. Est\u00e1 asociado a Asociaci\u00f3n Galega de F\u00fatbol Ga\u00e9lico e compite na Liga Galega de F\u00fatbol Ga\u00e9lico, na Copa Galega de F\u00fatbol Ga\u00e9lico e no Campionato Ib\u00e9rico de F\u00fatbol Ga\u00e9lico.\nHistoria.\nNace no ano 2015 e participa na Liga Galega de F\u00fatbol Ga\u00e9lico, na Copa Galega de F\u00fatbol Ga\u00e9lico e no Campionato Ib\u00e9rico de F\u00fatbol Ga\u00e9lico.\nClasificaci\u00f3n Masculina.\n2014/2015.\n8\u00ba Copa Galega de F\u00fatbol Ga\u00e9lico\n16\u00ba Campionato Ib\u00e9rico de F\u00fatbol Ga\u00e9lico\n8\u00ba Campionato Pan-Europeo da Estrada\n2015/2016.\n3\u00ba Liga Galega de F\u00fatbol Ga\u00e9lico de Segunda Divisi\u00f3n"}
{"id": "315502", "revid": "1131", "url": "https://gl.wikipedia.org/wiki?curid=315502", "title": "Keltoi GAC", "text": "O Keltoi Vigo GAC \u00e9 un equipo de f\u00fatbol ga\u00e9lico formado no ano 2014 na cidade de Vigo. Est\u00e1 asociado a Asociaci\u00f3n Galega de F\u00fatbol Ga\u00e9lico e compite na Liga Galega de F\u00fatbol Ga\u00e9lico, na Copa Galega de F\u00fatbol Ga\u00e9lico e no Campionato Ib\u00e9rico de F\u00fatbol Ga\u00e9lico.\nHistoria.\nNace no ano 2014 co nome de Universidade de Vigo FG para mudar no 2015 o actual. Participa na Liga Galega de F\u00fatbol Ga\u00e9lico, na Copa Galega de F\u00fatbol Ga\u00e9lico e no Campionato Ib\u00e9rico de F\u00fatbol Ga\u00e9lico.\nClasificaci\u00f3n Masculina.\n2014/2015.\n8\u00ba Liga Galega de F\u00fatbol Ga\u00e9lico\n12\u00ba Campionato Ib\u00e9rico de F\u00fatbol Ga\u00e9lico"}
{"id": "315503", "revid": "88215", "url": "https://gl.wikipedia.org/wiki?curid=315503", "title": "Copa Galega de F\u00fatbol Ga\u00e9lico 2013/14", "text": "A Copa Galega de F\u00fatbol Ga\u00e9lico \u00e9 unha competici\u00f3n de f\u00fatbol ga\u00e9lico nacida na tempada 2013/14 baixo a organizaci\u00f3n da Asociaci\u00f3n Galega de F\u00fatbol Ga\u00e9lico co obxectivo de ser a gran festa do f\u00fatbol ga\u00e9lico en Galicia.\nA I Copa Galega tivo lugar na Estrada no Campo da Baiuca o d\u00eda 14 de xu\u00f1o de 2014\n=Tempada 2013/14=\nCopa Feminina.\nGrupo A:\nFinal:\nCopa Masculina.\nGrupo A:\nGrupo B:\nSemifinales:\nFinal:\n= V\u00e9xase tam\u00e9n ="}
{"id": "315504", "revid": "25871", "url": "https://gl.wikipedia.org/wiki?curid=315504", "title": "Blas de Prado", "text": "Blas de Prado, nado en Camarena, provincia de Toledo en 1545, e finado en Madrid en 1599, foi un destacado pintor manierista espa\u00f1ol, que traballou para a construci\u00f3n da Catedral de Toledo e doutras igrexas da sede da arquidiocese cat\u00f3lica latina de Toledo, as\u00ed como para o rei Filipe II e o xerife de Fes a quen, entre outras obras, lle fixo un retrato da s\u00faa filla. Crese que tivo como metres, segundo Antonio Palomino, a Alonso Berruguete e, segundo o historiador Juan Agust\u00edn Ce\u00e1n Berm\u00fadez, \u00f3 pintor toledano Francisco de Comontes."}
{"id": "315505", "revid": "88215", "url": "https://gl.wikipedia.org/wiki?curid=315505", "title": "Copa Galega de F\u00fatbol Ga\u00e9lico 2014/15", "text": "A II edici\u00f3n da Copa Galega de F\u00fatbol Ga\u00e9lico tivo lugar no concello de Teo, nos Campos da Ca\u00f1oteira e Pra\u00ed\u00f1a, o d\u00eda 20 de xu\u00f1o de 2015.\nCopa Feminina.\nGrupo A:\nGrupo B:\nSemifinais:\nFinal:\nCopa Masculina.\nGrupo A:\nGrupo B:\nGrupo C:\nSemifinais:\nFinal:\n= V\u00e9xase tam\u00e9n ="}
{"id": "315506", "revid": "839", "url": "https://gl.wikipedia.org/wiki?curid=315506", "title": "Fra Angelico", "text": "Fra\u00a0Angelico, nado c. 1395 e finado o 18 de febreiro de 1455, foi un pintor do primeiro Renacemento italiano, referido no libro \"Le vite de' pi\u00f9 eccellenti pittori, scultori e architettori\" de Vasari como posuidor dun \u00abraro e perfecto talento\u00bb.\nTraxectoria.\nDenominado na Italia como il Beato Angelico, foi co\u00f1ecido polos seus contempor\u00e1neos como\u00a0fra\u00a0Giovanni\u00a0da Fiesole. En\u00a0l\"as\u00a0vidas de artistas\", de\u00a0Giorgio\u00a0Vasari, escrita antes de 1555, xa aparece como\u00a0fra\u00a0Giovanni\u00a0Angelico.\nDurante a s\u00faa vida ou ao pouco da s\u00faa morte empezou a ser chamado \"Il Beato\" (o Beato), en referencia \u00e1 s\u00faa especialidade na pintura de tema relixioso. No ano 1982, o papa\u00a0Xo\u00e1n Paulo II beatificouno, facendo as\u00ed oficial o seu t\u00edtulo.\n\u00c1s veces, ten mal interpretado que Fiesole era unha parte do seu nome oficial, cando en realidade \u00e9 o nome da cidade onde fixo os seus votos, e era un xeito de diferencialo doutros\u00a0fra\u00a0Giovanni. Aparece no Martiroloxio Romano coma \"Beatus Ioannes Faesulanus, cognomento Angelicus\"."}
{"id": "315508", "revid": "1131", "url": "https://gl.wikipedia.org/wiki?curid=315508", "title": "O Anido", "text": ""}
{"id": "315509", "revid": "98629", "url": "https://gl.wikipedia.org/wiki?curid=315509", "title": "Anido", "text": "O top\u00f3nimo galego Anido pode referirse a:\nAmais, como apelido pode referirse a:"}
{"id": "315510", "revid": "56817", "url": "https://gl.wikipedia.org/wiki?curid=315510", "title": "Anidos", "text": "O top\u00f3nimo galego Anidos pode referirse a:"}
{"id": "315511", "revid": "1131", "url": "https://gl.wikipedia.org/wiki?curid=315511", "title": "Os Anidos", "text": ""}
{"id": "315512", "revid": "1131", "url": "https://gl.wikipedia.org/wiki?curid=315512", "title": "Os Anles", "text": ""}
{"id": "315513", "revid": "1131", "url": "https://gl.wikipedia.org/wiki?curid=315513", "title": "Anll\u00f3ns de Arriba", "text": ""}
{"id": "315514", "revid": "1131", "url": "https://gl.wikipedia.org/wiki?curid=315514", "title": "Anll\u00f3ns Grande", "text": ""}
{"id": "315515", "revid": "1131", "url": "https://gl.wikipedia.org/wiki?curid=315515", "title": "Mar\u00eda Y\u00e1\u00f1ez Anllo", "text": ""}
{"id": "315516", "revid": "1131", "url": "https://gl.wikipedia.org/wiki?curid=315516", "title": "Os Anovados", "text": ""}
{"id": "315517", "revid": "1131", "url": "https://gl.wikipedia.org/wiki?curid=315517", "title": "Ans de Tellado", "text": ""}
{"id": "315518", "revid": "1131", "url": "https://gl.wikipedia.org/wiki?curid=315518", "title": "Ansamonde", "text": ""}
{"id": "315519", "revid": "1131", "url": "https://gl.wikipedia.org/wiki?curid=315519", "title": "Ansareo", "text": ""}
{"id": "315520", "revid": "1131", "url": "https://gl.wikipedia.org/wiki?curid=315520", "title": "Anseres", "text": ""}
{"id": "315521", "revid": "1131", "url": "https://gl.wikipedia.org/wiki?curid=315521", "title": "Ansimonde", "text": ""}
{"id": "315522", "revid": "56817", "url": "https://gl.wikipedia.org/wiki?curid=315522", "title": "Ansar", "text": "O top\u00f3nimo galego Ansar pode referirse a:"}
{"id": "315523", "revid": "22795", "url": "https://gl.wikipedia.org/wiki?curid=315523", "title": "Gregario", "text": ""}
{"id": "315524", "revid": "22795", "url": "https://gl.wikipedia.org/wiki?curid=315524", "title": "Gregaria", "text": ""}
{"id": "315527", "revid": "89787", "url": "https://gl.wikipedia.org/wiki?curid=315527", "title": "Jutta Burggraf", "text": "Jutta Burggraf, nada en 1952 en Hildesheim (Baixa Saxonia) e finada o 5 de novembro de 2010 en Pamplona (Navarra), foi unha te\u00f3loga cat\u00f3lica alem\u00e1.\nTraxectoria.\nNaceu en Hidelsheim en 1952. Doutorouse en Psicopedagox\u00eda pola Universidade de Colonia en 1979, e posteriormente en Teolox\u00eda pola Universidade de Navarra en 1984.\nEn 1989 incorporouse ao Instituto Acad\u00e9mico Internacional \"Mater Ecclesiae Domesticae\" de Kerkrade (Limburgo) como profesora de Antropolox\u00eda. A partir de 1996 incorporouse como profesora \u00e1 Facultade de Teolox\u00eda da Universidade de Navarra. A s\u00faa actividade profesional se centrou no ecumenismo, a teolox\u00eda da muller e o feminismo, e a teolox\u00eda da creaci\u00f3n. Finou o 5 de novembro de 2010 en Pamplona.\nVida persoal.\nFoi membro do Opus Dei."}
{"id": "315532", "revid": "23204", "url": "https://gl.wikipedia.org/wiki?curid=315532", "title": "Antonia Garrn", "text": ""}
{"id": "315534", "revid": "5863", "url": "https://gl.wikipedia.org/wiki?curid=315534", "title": "Ignacio G\u00f3mez P\u00e9rez", "text": "Jos\u00e9 Ignacio G\u00f3mez P\u00e9rez, nado en Ribadavia en 1972, \u00e9 un pol\u00edtico galego do PSdeG-PSOE.\nTraxectoria.\nNas elecci\u00f3ns municipais de 2003 foi elixido concelleiro e tenente de alcalde de Ribadavia. Foi deputado provincial (2007-2015). Nas municipais de 2015 encabezou a candidatura do PSdeG e foi elixido alcalde como cabeza da lista m\u00e1is votada."}
{"id": "315535", "revid": "98629", "url": "https://gl.wikipedia.org/wiki?curid=315535", "title": "Shaun Livingston", "text": "Shaun Patrick Livingston, nado o 11 de setembro de 1985 en Peoria, Illinois, \u00e9 un xogador profesional de baloncesto estadounidense. Cunha altura de 2,01 m e 87 kg de peso, Livingston xoga na posici\u00f3n de base. O seu maior \u00e9xito \u00e9 o anel de campi\u00f3n conseguido como membro dos Warriors na temporada . Antes do equipo californiano formou parte de Los Angeles Clippers, equipo que o seleccionou no Draft da NBA en 2004, Miami Heat, Oklahoma City Thunder, Washington Wizards, Charlotte Bobcats, Milwaukee Bucks, Cleveland Cavaliers e Brooklyn Nets.\nTraxectoria.\nInstituto.\nXogou primeiro no instituto Richwoods, pasando posteriormente ao de Peoria Central, onde se lle comparou coa grande estrela da NBA Magic Johnson. No ano 2004 xogou o \"McDonald's High School All-American\", un partido que disputan os mellores xogadores de instituto da temporada, onde foi nomeado co-MVP. Debido ao \u00e9xito, aceptou unha bolsa para xogar e realizar os seus estudos na Universidade de Duke, mais pouco despois renunciou a ela, anunciando que se presentar\u00eda no Draft da NBA.\nProfesional.\nFoi elixido na cuarta posici\u00f3n da primeira rolda do Draft de 2004]] por Los Angeles Clippers, aproveitando a praza que lles cederan os Charlotte Bobcats. Na s\u00faa tempada de rookie tan s\u00f3 puido disputar 30 partidos debido a unha lesi\u00f3n de xeonllo. A pesar diso, conseguiu facer unha media de 7,4 puntos e 5 asistencias por partido. Na s\u00faa segunda tempada tam\u00e9n se perdeu un bo n\u00famero de partidos por mor das lesi\u00f3ns, mais a s\u00faa maior desgraza suceder\u00eda en febreiro de 2007, cando, tras unha mala ca\u00edda, desconxuntouse a r\u00f3tula e fracturouse os ligamentos anterior e posterior do xeonllo, o que lle fixo perderse o resto da temporada , tendo prevista unha recuperaci\u00f3n de polo menos 8 meses.\nEn outubro de 2008 asinou contrato con Miami Heat, pasando despois polos Oklahoma City Thunder e os Tulsa 66ers da NBA Development League. Tras pasar por Wizards e Bobcats, o 23 de xu\u00f1o de 2011 asina polos Milwaukee Bucks nun traspaso a tres bandas. Posteriormente volver\u00eda aos Wizards, para xogar despois en Cleveland e Brooklyn. Finalmente en 2014 asina polos Golden State Warriors, equipo co que consegue o seu primeiro anel de campi\u00f3n."}
{"id": "315536", "revid": "23204", "url": "https://gl.wikipedia.org/wiki?curid=315536", "title": "The History of Middle-earth", "text": "The History of Middle-earth \u00e9 unha serie de 12 volumes de libros publicados entre 1983 e 1996, que abranguen diverso marerial e an\u00e1lises relacionados coa fici\u00f3n de J. R. R. Tolkien, compilados e editados polo seu fillo Christopher Tolkien. A serie amosa a evoluci\u00f3n no tempo da concepci\u00f3n de Tolkien da Terra Media coma un mundo de ficci\u00f3n coa s\u00faa propia xente, linguas e historia, dende as s\u00faas primeiras noci\u00f3ns de mitolox\u00eda ata o desenvolvemento de historias que logo dar\u00edan forma ao \"Silmarillion\" e \"O Se\u00f1or dos Aneis\". No 2001 os 12 volumes public\u00e1ronse en tres volumes de edici\u00f3n \"deluxe\" limitada, seguidos dunha nova edici\u00f3n non \"deluxe\" no 2002."}
{"id": "315539", "revid": "1131", "url": "https://gl.wikipedia.org/wiki?curid=315539", "title": "Ainola", "text": "Ainola foi o fogar de Jean Sibelius, a s\u00faa muller Aino e a s\u00faa familia dende o outono de 1904 ata 1972. At\u00f3pase nas costas do Lago Tuusula en J\u00e4rvenp\u00e4\u00e4, 38 quil\u00f3metros ao norte de Helsinqui. Foi dese\u00f1ada polo arquitecto fin\u00e9s Lars Sonck. En 1972 as fillas de Jean Sibelius venderon o edificio ao goberno de Finlandia, quen xunto \u00e1 \"Sibelius Society of Finland\" converteuno nun museo do compositor, que ser\u00eda inaugurado no 1974."}
{"id": "315541", "revid": "89787", "url": "https://gl.wikipedia.org/wiki?curid=315541", "title": "R\u00edo Sadar", "text": "O Sadar \u00e9 un r\u00edo de Navarra, afluente do r\u00edo Elorz, que nace nas serras de Aranguren e Tajonar, discorrendo en direcci\u00f3n oeste, entre as margas eoc\u00e9nicas da Cuenca de Pamplona. Ten unha lonxitude de 19\u00a0km e drena unha conca duns 70\u00a0km\u00b2. As precipitaci\u00f3ns medias que recibe, 700\u00a0mm, ach\u00e9ganlle un caudal estimado de 12 hm\u00b3 anuais. Tr\u00e1tase dun r\u00edo pequeno, cun caudal escaso, que se encontra moi encaixado no terreo e que apenas presenta problemas de inundaci\u00f3ns. A s\u00faa canle, inclu\u00eddos os seus noiros, ten unha anchura media duns 6-8 metros. En Pamplona, onde percorre aproximadamente 3,7\u00a0km, atravesa os Campus da Universidade P\u00fablica de Navarra e a Universidade de Navarra e desemboca no r\u00edo Elorz."}
{"id": "315545", "revid": "56817", "url": "https://gl.wikipedia.org/wiki?curid=315545", "title": "R\u00edo Elorz", "text": "O Elorz (en \u00e9uscaro: \"Elortz\") \u00e9 un r\u00edo de Navarra, afluente do r\u00edo Arga, que procede da vertente Oeste do Porto de Loiti. Ten unha lonxitude de 35\u00a0km e conforma unha conca de 282\u00a0km\u00b2. Nace na Serra de Izco. Os seus principais afluentes son os r\u00edos Unciti e Sadar, pola marxe dereita, e o barranco de Errekaldea, que prov\u00e9n do Porto do Carrascal, pola esquerda. Atravesa o seu val hom\u00f3nimo e entra en Pamplona polo sur da meseta de Donapea, no l\u00edmite coa Cendea de Cizur, onde recibe ao r\u00edo Sadar uns metros antes da Avenida de Ar\u00f3stegui. Discorre despois encaixado baixo as ripas no barrio de Echavacoiz e contin\u00faa cara ao termo de Zizur Nagusia entre hortas desembocando finalmente no r\u00edo Arga."}
{"id": "315546", "revid": "10599", "url": "https://gl.wikipedia.org/wiki?curid=315546", "title": "R\u00edo Elortz", "text": ""}
{"id": "315550", "revid": "85894", "url": "https://gl.wikipedia.org/wiki?curid=315550", "title": "Mouz\u00f3s, Meixente, Sarria", "text": "Mouz\u00f3s \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 3 habitantes (1 home e 2 mulleres)."}
{"id": "315551", "revid": "1131", "url": "https://gl.wikipedia.org/wiki?curid=315551", "title": "Plaza del Castillo", "text": " \nA Plaza del Castillo (en \u00e9uscaro: \"Gazteluko Plaza\") \u00e9 unha praza p\u00fablica situada no centro da cidade de Pamplona, en Navarra. Dende a s\u00faa construci\u00f3n a praza converteuse no centro neur\u00e1lxico da vida social pamplonesa e nunha das iconas m\u00e1is reco\u00f1ecibles da cidade, sendo hoxe en d\u00eda a\u00ednda escenario de importantes acontecementos desta, polo que adoita ser habitual referirse a ela como \"o cuarto de estar\" de todos os pamploneses.\nUrbanismo e arquitectura.\nA Plaza del Castillo sit\u00faase ao sur da Zona Vella de Pamplona entre os antigos burgos medievais de San Nicol\u00e1s e La Navarrer\u00eda e serve de nexo de uni\u00f3n entre a zona antiga e a parte nova da cidade co\u00f1ecida como Segundo Ensanche e edificada segundo plano ortogonal no primeiro terzo do s\u00e9culo XX.\nTr\u00e1tase dunha praza aberta, porticada en todos os seus lados, pero sen un estilo uniforme, froito de ter sido configurada pola construci\u00f3n sucesiva de edificios nos seus lados e non como proxecto urban\u00edstico uniforme. Isto fai que os edificios que a conforman foron constru\u00eddos en distintas \u00e9pocas e pos\u00faen alturas diferentes o que d\u00e1 \u00e1 praza un aspecto arquitectonicamente. Entre eles destaca no seu lado sur unha das fachadas do Palacio de Navarra, no seu lado norte o edificio de antigo Casino e no seu lado leste o Pazo Goyeneche, casa grande palaciana barroca.\nA praza \u00e9 peonil e est\u00e1 axardinada en forma de xard\u00edns que dan acubillo a un arboredo composto principalmente por pl\u00e1tanos de sombra.\nO centro da praza est\u00e1 ocupado por un quiosco de m\u00fasica elevado sobre tambor graduado e cuxa c\u00fapula est\u00e1 sostida por columnas de orde x\u00f3nica.\nAo sur da praza, no comezo da Avenida de Carlos III enc\u00f3ntrase a estatua dedicada ao rei Carlos III o Nobre.\nHistoria.\nA praza configurouse urbanisticamente entre os s\u00e9culos XVI e XVII. A s\u00faa denominaci\u00f3n actual de Plaza del Castillo \u00e9 a m\u00e1is tradicional e alude a que no seu soar existiron antigamente d\u00faas fortificaci\u00f3ns deste tipo. Non obstante, ao igual que outros espazos p\u00fablicos principais doutras cidades espa\u00f1olas, a praza cambiou de nome fugazmente en diversos momentos da historia en relaci\u00f3n a distintos avatares da historia pol\u00edtica do pa\u00eds recibindo os nomes de Plaza de la Constituci\u00f3n en 1820 e Plaza de la Rep\u00fablica en 1873 e 1931.\nO primeiro castelo edificado sobre o seu soar foi mandado constru\u00edr polo rei de Francia e Navarra Lu\u00eds o Hut\u00edn, entre 1308 e 1311. Co paso do tempo e a reforma das fortificaci\u00f3ns de Pamplona este vello castelo quedou embutido nas li\u00f1as defensivas da cidade polo que Fernando o Cat\u00f3lico manda levantar en 1513 un nova fortaleza no sector m\u00e1is ao sur da actual praza, utiliz\u00e1ndose para iso as pedras do vello castelo. Finalmente, cara a 1590, ao ser formulado un novo esquema defensivo da cidade apoiado na construci\u00f3n da Cidadela, este castelo de Fernando o Cat\u00f3lico perdeu a s\u00faa utilidade militar e foi derrubado sendo edificado no seu lugar o convento das carmelitas descalzas que, finalizado cara ao ano 1600, supuxo o peche definitivo da praza como espazo arquitect\u00f3nico. Dende ese momento foi coso taurino ata 1843.\nA finais do s\u00e9culo XVIII, a praza foi decorada cunha fermosa fonte de Luis Paret dedicada \u00e1 Abundancia cuxo principal elemento decorativo era a escultura aleg\u00f3rica dun personaxe feminino que foi co\u00f1ecida popularmente como \"La Mariblanca\". A fonte foi derrubada en 1910 conserv\u00e1ndose unicamente a escultura de La Mariblanca que pouco despois ser\u00eda instalada nos xard\u00edns da Taconera, situaci\u00f3n na que se mant\u00e9n na actualidade. En 1836, as Carmelitas Descalzas v\u00edronse obrigadas a abandonar o convento como consecuencia da Desamortizaci\u00f3n de Mendiz\u00e1bal. No espazo ocupado polo convento construir\u00edase o Palacio da Deputaci\u00f3n Provincial, a sede do antigo Cr\u00e9dito Navarro, as\u00ed como o Teatro Principal, todos eles en estilo neocl\u00e1sico. En 1859, levantouse no \u00e1ngulo nord\u00e9s da praza o Hotel La Perla, a\u00ednda en funcionamento, e o m\u00e1is antigo de Navarra.\nEntre 1880 e 1895, a praza viu a construci\u00f3n dos edificios do Casino Principal e do Caf\u00e9 Iru\u00f1a, ambos os dous de estilo historicista de aire rom\u00e1ntico de fin de s\u00e9culo que a\u00ednda conservan, as\u00ed como a apertura doutros caf\u00e9s que converteron a praza no centro da vida social pamplonesa da \u00e9poca. Pola Plaza del Castillo pasaba tam\u00e9n o trazado do ferrocarril/tranv\u00eda el\u00e9ctrico que co nome de \"El Irati\" dende 1911 uniu Pamplona con Sang\u00fcesa. Coa construci\u00f3n do Segundo Ensanche a finais do primeiro terzo do s\u00e9culo XX, o Teatro Principal foi derrubado abr\u00edndose dende o sur da praza a Avenida de Carlos III.\nEn 1943 foi colocado na s\u00faa \u00e1rea central o quiosco de m\u00fasica que actualmente \u00e9 o s\u00edmbolo da praza.\nDurante 2001 e 2003 levouse a cabo a total remodelaci\u00f3n da praza pech\u00e1ndoa ao tr\u00e1fico rodado e convert\u00e9ndoa en \u00e1rea peonil, ao mesmo tempo que se acomet\u00eda a construci\u00f3n dunha aparcadoiro subterr\u00e1neo.\nRecentemente rehabilitouse a \"belena do Iru\u00f1a\", unha canella longa e estreita sen sa\u00edda, ata agora residual e utilizada noutros tempos para acceder aos locais que daban a r\u00faas m\u00e1is importantes.\nNa actualidade a praza contin\u00faa sendo un polo de atracci\u00f3n da cidade que se ve favorecido pola peonalizaci\u00f3n da Avenida Carlos III, que nace no seu extremo sur e na que se sit\u00faan importantes comercios e entidades bancarias e administrativas que a converten na zona de maior valor inmobiliario da cidade."}
{"id": "315552", "revid": "85894", "url": "https://gl.wikipedia.org/wiki?curid=315552", "title": "Domiz, Meixente, Sarria", "text": "Domiz \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 15 habitantes (7 homes e 8 mulleres)."}
{"id": "315553", "revid": "1131", "url": "https://gl.wikipedia.org/wiki?curid=315553", "title": "A Labrada, Meixente, Sarria", "text": "A Labrada \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 non ti\u00f1a habitantes. Forma un \u00fanico n\u00facleo xunto coa Labrada (Orto\u00e1)."}
{"id": "315554", "revid": "85894", "url": "https://gl.wikipedia.org/wiki?curid=315554", "title": "Meixente, Meixente, Sarria", "text": "Meixente \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 24 habitantes (12 home e 12 mulleres)."}
{"id": "315555", "revid": "27155", "url": "https://gl.wikipedia.org/wiki?curid=315555", "title": "Hibridaci\u00f3n DNA-DNA", "text": ""}
{"id": "315556", "revid": "85894", "url": "https://gl.wikipedia.org/wiki?curid=315556", "title": "Pacios, Meixente, Sarria", "text": "Pacios \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 9 habitantes (5 homes e 4 mulleres)."}
{"id": "315557", "revid": "85894", "url": "https://gl.wikipedia.org/wiki?curid=315557", "title": "Sistelo, Meixente, Sarria", "text": "Sistelo \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 2 habitantes (1 home e 1 muller)."}
{"id": "315558", "revid": "85894", "url": "https://gl.wikipedia.org/wiki?curid=315558", "title": "O Sisto, Meixente, Sarria", "text": "O Sisto \u00e9 un lugar da parroquia de Meixente, no concello lugu\u00e9s de Sarria, na comarca de Sarria. Segundo o IGE, en 2014 ti\u00f1a 21 habitantes (12 homes e 9 mulleres)."}
{"id": "315559", "revid": "1131", "url": "https://gl.wikipedia.org/wiki?curid=315559", "title": "Cidadela de Pamplona", "text": "A Cidadela de Pamplona (en castel\u00e1n: \"Ciudadela de Pamplona\", en \u00e9uscaro: \"Iru\u00f1eko zitadela\") ou Castelo Novo (en castel\u00e1n: \"Castillo Nuevo\", en \u00e9uscaro: \"Gaztelu Berria\") \u00e9 unha fortificaci\u00f3n renacentista de antigo uso militar, constru\u00edda entre os s\u00e9culos XVI e XVII na cidade de Pamplona, capital da Comunidade Foral de Navarra, que na actualidade se mant\u00e9n gran parte dela en p\u00e9 como xard\u00edn e con actividades culturais nos seus edificios.\nFilipe II ordenou a s\u00faa construci\u00f3n en 1571, dentro dun plan de renovaci\u00f3n e fortalecemento xeral das fortificaci\u00f3ns da cidade. P\u00f3dese dar por conclu\u00edda en 1645, a\u00ednda as\u00ed reforzouse con \"medias l\u00faas\" exteriores en 1685 e na primeira metade do s\u00e9culo XVIII, que reforzaban o sistema defensivo. En 1964 perdeu o seu car\u00e1cter militar, convert\u00e9ndose nun parque moi frecuentado e con usos culturais nos antigos edificios castrenses.\nNa actualidade local\u00edzase no centro da cidade, encontr\u00e1ndose rodeada por todas as partes polo parque co\u00f1ecido como Vuelta del Castillo, a zona verde m\u00e1is grande de Pamplona e que permaneceu durante s\u00e9culos sen constru\u00edr por motivos de defensa."}
{"id": "315560", "revid": "10599", "url": "https://gl.wikipedia.org/wiki?curid=315560", "title": "Ciudadela de Pamplona", "text": ""}
{"id": "315561", "revid": "98629", "url": "https://gl.wikipedia.org/wiki?curid=315561", "title": "Pediculose", "text": "A pediculose \u00e9 a infestaci\u00f3n por piollos, que son insectos parasitos que se alimentan de sangue da orde dos Phthiraptera (ou Psocodea). A pediculose pode darse en case todas as especies de animais de sangue quente, \u00e9 dicir mam\u00edferos, inclu\u00eddos os humanos, e aves. A\u00ednda que a pediculose en humanos pode referirse propiamente \u00e1 infestaci\u00f3n de piollos en diversas partes do corpo realizada, segundo os casos, por alg\u00fan dos tres tipos de piollos humanos (piollo da cabeza, do corpo e p\u00fabico), este termo util\u00edzase frecuentemente de forma menos ampla para referirse m\u00e1is especificamente, a\u00ednda que con menor precisi\u00f3n, \u00e1 infestaci\u00f3n polo piollo da cabeza ou \"pediculosis capitis\", que afecta \u00e1 zona da cabeza. No directorio oficial de nomes de enfermidades ICE10 no apartado \"B.85. Pediculose e Phthir\u00edase\" incl\u00faense varios tipos de pediculose.\nA pediculose humana pode dividirse nos seguintes tres tipos:\nInfestaci\u00f3n polo piollo da cabeza.\nPresentaci\u00f3n.\nA infestaci\u00f3n polo piollo da cabeza ou \"Pediculus humanus capitis\" \u00e9 m\u00e1is frecuente en rapaces de entre 3 e 10 anos e as s\u00faas familias. O n\u00famero de casos de infestaci\u00f3ns por piollos da cabeza humanos incrementouse en todo o mundo desde mediados da d\u00e9cada de 1960, chegado a centos de mill\u00f3ns de afectados cada ano. D\u00e1se tanto en pa\u00edses desenvolvidos coma non. Por exemplo, informouse de altos niveis de infestaci\u00f3n en todo o mundo inclu\u00edndo pa\u00edses como Dinamarca, Suecia, Reino Unido, Francia, Australia e os Estados Unidos. \u00c9 m\u00e1is frecuente en mulleres e menos en persoas de ascendencia africana (crese que debido a diferenzas na textura dos seus cabelos).\nOs piollos da cabeza transm\u00edtense normalmente por contacto directo cabeza con cabeza dunha persoa infestada. \u00c9 m\u00e1is raro que se produza a transmisi\u00f3n por compartir peites, cepillos, toallas, roupa, camas ou armarios. Dos ovos ou lendias dos piollos nace unha ninfa que se converte en adulto. A ninfa e o adulto alim\u00e9ntanse de sangue humano, para o que perforan a pel coas s\u00faas pezas bucais, excretan saliva anticoagulante e zugan o sangue. Isto irrita a pel e causa pro\u00eddo. As lendias non poden transmitir a infestaci\u00f3n. Os piollos non poden enterrarse na pel, e permanecen agarrados aos pelos. Gabean ben polos pelos, pero andan moi mal, non brincan e non voan (non te\u00f1en \u00e1s).\nCuriosamente, ter o cabelo moi limpo non \u00e9 un impedimento para a infestaci\u00f3n por piollos.\nDiagnose.\nPara diagnosticar a infestaci\u00f3n debe peitearse todo o coiro cabeludo coidadosamente cun peite para piollos e despois exam\u00ednanse os dentes do peite para ver se hai neles piollos vivos cada vez que se pase o peite. O uso do peite para piollos \u00e9 o modo m\u00e1is efectivo para detectar piollos vivos.\nOs s\u00edntomas m\u00e1is caracter\u00edsticos da infestaci\u00f3n son o prurito (pro\u00eddo) na cabeza, que normalmente se intensifica 3 ou 4 semanas despois da infestaci\u00f3n inicial. A reacci\u00f3n \u00e1 picadura \u00e9 moi suave e raramente se pode ver a \u00e1rea da picadura entre os pelos. Ra\u00f1arse excesivamente as \u00e1reas infestadas pode causar chagas, que \u00e1s veces se infectan. O piollo da cabeza non transmite doenzas infecciosas, a diferenza do piollo do corpo.\nTratamento.\nNon hai un produto ou m\u00e9todo que asegure a destruci\u00f3n ao 100% nun s\u00f3 tratamento dos ovos e dos piollos que eclosionan. Por\u00e9n, hai varios tratamentos que poden empregarse, como tratamentos qu\u00edmicos, produtos naturais, peites especiais, afeitado da cabeza, aire quente, e loci\u00f3ns baseadas na silicona.\nO tratamento farmacol\u00f3xico da pediculose incl\u00fae o uso do crotamit\u00f3n aplicado d\u00faas veces nun intervalo de 24 horas e o lavado da cabeza a continuaci\u00f3n; tam\u00e9n se usa o bencil benzoato combinado con lindano e despois de 24 horas faise un lavado da cabeza.\nPiollo do corpo.\nEsta infestaci\u00f3n est\u00e1 causada polo piollo do corpo (\"Pediculus humanus humanus\", tam\u00e9n chamado \"Pediculus humanus corporis\") que \u00e9 un piollo moi relacionado co da cabeza (son d\u00faas subespecies), pero que non vive na cabeza e ten alg\u00fans costumes e caracter\u00edsticas distintas. Est\u00e1 adaptado a po\u00f1er ovos na roupa ou \u00e1s veces nos pelos do corpo, e a s\u00faa orixe evolutiva \u00e9 m\u00e1is recente. A diferenza do piollo da cabeza, o do corpo \u00e9 o vector que pode transmitir enfermidades bacterianas como o tifo exantem\u00e1tico (producido pola bacteria \"Rickettsia prowazekii\"), febre das trincheiras (producido por \"Bartonella quintana\") e febre recorrente (producida por \"Borrelia recurrentis\").\nPiollo pato ou p\u00fabico.\nO piollo pato ou piollo p\u00fabico (\"Pthirus pubis\") \u00e9 un piollo que pasa toda a s\u00faa vida no corpo humano aliment\u00e1ndose de sangue. Est\u00e1 m\u00e1is relacionado evolutivamente cos piollos doutros primates que cos outros dous piollos humanos da especie \"Pediculus humanus\". Causa a \"pediculosis pubis\" ou ftir\u00edase, xeralmente transmitida durante as relaci\u00f3ns sexuais.\nOutros animais.\nEntre os animais dom\u00e9sticos, a pediculose \u00e9 m\u00e1is com\u00fan no gando vac\u00fan. Orixina problemas significativos, xa que pode causar unha perda de peso no animal de 28 a 36\u00a0kg. Algunhas especies de piollo que infectan ao gando vac\u00fan son \"Damalinia (Bovicola) bovis\", \"Haematopinus eurysternus\", \"Linognathus vituli\" e \"Solenopotes capillatus\".\nO gando infestado con pediculose bovina \u00e9 xeralmente tratado con f\u00e1rmacos como ivermectina e cipermetrina.\nHistoria.\nA pediculose afectou desde hai s\u00e9culos tanto \u00e1s clases pudientes coma \u00e1s desfavorecidas. Un estudo dos restos do rei de N\u00e1poles Fernando II de Arag\u00f3n (s\u00e9culo XV) revelou que estaba infestado co piollo da cabeza e o p\u00fabico, e que na momia hab\u00eda restos de mercurio, que se usaban por v\u00eda t\u00f3pica para tratar a pediculose."}
{"id": "315564", "revid": "1131", "url": "https://gl.wikipedia.org/wiki?curid=315564", "title": "Igrexa de San Sadurni\u00f1o de Pamplona", "text": "A igrexa de San Saturnino, m\u00e1is comunmente chamada de San Cernin (en franc\u00e9s), \u00e9 un edificio relixioso cat\u00f3lico na Zona Vella da cidade de Pamplona, en Navarra. Est\u00e1 declarada Ben de Interese Cultural.\nA actual igrexa \u00e9 g\u00f3tica do s\u00e9culo XIII. Non obstante, existiron na mesma localizaci\u00f3n unha igrexa primitiva e outra rom\u00e1nica (s\u00e9culo XII). Na Idade Media, cumpriu unha dobre funci\u00f3n: relixiosa e defensiva. Pamplona, naquela \u00e9poca estaba dividida en tres burgos independentes, e esta igrexa era a parroquia do burgo de San Cernin, habitado principalmente por franceses. Estes burgos ach\u00e1banse continuamente en loita, polo que as torres da igrexa estaban coroadas con ameas defensivas que perduraron ata o s\u00e9culo XVIII.\nAdemais das s\u00faas torres, destaca o p\u00f3rtico, decorado con belos talles g\u00f3ticos como as de Santiago peregrino ou San Sadurni\u00f1o, e o interior, g\u00f3tico de nave \u00fanica moi ampla con b\u00f3veda sexpartita, cabeceira poligonal, capelas entre contrafortes e un coro elevado, e unha gran capela barroca pegada, onde ata o s\u00e9culo XVII estivo o claustro. Esta capela est\u00e1 dedicada \u00e1 Virxe do Cami\u00f1o, se\u00f1ora da cidade, e \u00e9 de estilo barroco.\nAs badaladas da s\u00faa torre marcan o inicio dos Sanfermines."}
{"id": "315571", "revid": "109216", "url": "https://gl.wikipedia.org/wiki?curid=315571", "title": "Amizade por correspondencia", "text": "Unha amizade por correspondencia (tam\u00e9n co\u00f1ecido cos nomes en ingl\u00e9s penpals, pen-pals ou pen friends) \u00e9 unha relaci\u00f3n de amizade de xente que se comunica v\u00eda correo postal ou novas tecnolox\u00edas como redes sociais ou correo electr\u00f3nico.\nF\u00edns.\nUnha amizade por correspondencia ten como alg\u00fans dos fins a pr\u00e1ctica e aprendizaxe dunha lingua estranxeira, mellorar a alfabetizaci\u00f3n, saber m\u00e1is doutros pa\u00edses e culturas, e facer amigos. Como calquera outra amizade na vida real, algunhas persoas permanecen sendo amigos por correspondencia por s\u00f3 un curto per\u00edodo de tempo, mentres que outros o seguen sendo toda a vida. Alg\u00fans chegan a co\u00f1ecerse en persoa; \u00e1s veces chegando a ter un romance serio, ou incluso un\u00edndose en matrimonio.\nUnha amizade por correspondencia non depende de idades, nacionalidades ou culturas. Mais os que procuran unha amizade por correspondencia poden ter un obxectivo claro como a idade, determinada ocupaci\u00f3n, afecci\u00f3ns, ou unha persoa totalmente diferente para adquirir co\u00f1ecemento sobre o mundo do seu redor.\nUnha variaci\u00f3n moderna sobre a amizade por correspondencia \u00e9 ter un \"keypal\", que consiste no env\u00edo de correos electr\u00f3nicos en vez de cartas de papel, a\u00ednda que tam\u00e9n poden facer ambas cousas. Aplicaci\u00f3ns como WhatsApp, Skype ou Facebook axudan \u00e1 credibilidade da existencia da outra persoa. Isto ten a vantaxe de aforrar di\u00f1eiro e sendo m\u00e1is inmediato, permitindo que moitas mensaxes poidan ser trocadas nun curto per\u00edodo de tempo. A desvantaxe \u00e9 que a comunicaci\u00f3n pode ser moi ef\u00e9mera xa que as mensaxes de correo electr\u00f3nico non son rutineiramente gardadas. Moita xente prefire recibir cartas de papel, ga\u00f1ando a satisfacci\u00f3n de ver o seu nome impreso nun sobre ou o persoal de ler a letra da outra persoa.\nNa actualidade existen redes sociais para procurar amigos por correspondencia como \"Paljit \", \"Pen Pal Passions\" ou \"InterPals\", tendo esta \u00faltima m\u00e1is de 3 mill\u00f3ns de usuarios. Nestas redes sociais, a xente procura amizades, amizades por correspondencia, ou incluso relaci\u00f3ns sentimentais ou sexuais.\nExiste tam\u00e9n, dende o 2000, unha rede social para ter unha amizade por correspondencia con presos. Co nome de WriteAPrisoner.com conta con 78.000 usuarios aproximadamente. Alg\u00fans estados como Missouri, Indiana, e Florida interpuxeron restrici\u00f3ns legais ao funcionamento do sitio web, argumentando que constit\u00faen violaci\u00f3ns \u00e1 Primeira Emenda da Constituci\u00f3n dos Estados Unidos. O creador do sitio, Adam Lovell, defendeu o beneficio social que xera o contacto entre prisioneiros e o resto da sociedade posto que esta comunicaci\u00f3n incide positivamente na reduci\u00f3n da reincidencia.\nOrganizaci\u00f3ns.\nMoitos \"penpals\" co\u00f1\u00e9cense mediante organizaci\u00f3ns que unen xente para este fin.\nAs organizaci\u00f3ns poden ser divididas en tres categor\u00edas principais: \"de balde\", \"subscrici\u00f3n parcial\", e \"subscrici\u00f3n total\". As organizaci\u00f3ns ou redes sociais de balde est\u00e1n xeralmente financiados por publicidade e os perf\u00eds non son revisados, tendo en conta que as organizaci\u00f3ns con subscrici\u00f3ns normalmente non conta ning\u00fan tipo de publicidade e hai administradores que aproban perf\u00eds na base de datos."}
{"id": "315573", "revid": "55821", "url": "https://gl.wikipedia.org/wiki?curid=315573", "title": "Casco Antiguo de Pamplona", "text": "O Casco Antiguo/Alde Zaharra, nome oficial da zona vella de Pamplona, \"Casco Antiguo\" ou \"Casco Viejo\" en castel\u00e1n, \"Alde Zaharra\" en \u00e9uscaro, \u00e9 o barrio hist\u00f3rico da cidade de Pamplona, capital da Comunidade Foral de Navarra. Est\u00e1 situado no coraz\u00f3n da cidade na porci\u00f3n m\u00e1is alta da meseta e nel \u00e1chanse os principais momumentos da cidade. En 2008 ti\u00f1a unha poboaci\u00f3n de 11.792 habitantes.\nSituaci\u00f3n.\nO \"Casco Antiguo/Alde Zaharra\" de Pamplona enc\u00f3ntrase no centro da cidade e sobre unha meseta sobre a que se asenta gran parte da cidade, dominando a Cuenca de Pamplona. Est\u00e1 ben comunicado cos barrios de novo desenvolvemento, xa que a maior\u00eda das Villavesas (li\u00f1as de autob\u00fas) que atravesan a cidade te\u00f1en paradas no l\u00edmite da zona vella, fundamentalmente no Paseo de Sarasate. Actualmente est\u00e1 en estudo un achegamento dalgunhas li\u00f1as a outros puntos do \"Casco Antiguo/Alde Zaharra\", a petici\u00f3n dos comerciantes.\n\u00c9 unha zona peonil, e por iso tan s\u00f3 circulan polo seu interior veh\u00edculos destinados a limpeza, transporte, coches privados cuxo aparcadoiro estea no interior do barrio e veh\u00edculos de mantemento. Para todos os demais veh\u00edculos est\u00e1 prohibida a entrada para manter o car\u00e1cter peonil da zona.\nHistoria.\nA antiga cidade desenvolveuse dende \u00e9poca romana no espazo que hoxe co\u00f1ecemos como La Navarrer\u00eda, baixo unha pequena elevaci\u00f3n, protexida ao norte e ao nord\u00e9s polo \u00e1mbito do r\u00edo Arga. Esta localizaci\u00f3n estrat\u00e9xica foi crecendo e na Alta Idade Media form\u00e1ronse xunto a ela dous novos n\u00facleos de poboaci\u00f3n, un composto fundamentalmente por inmigrantes de Occitania e o sur de Francia e o outro con xentes de diversas procedencias.\nEstes tres n\u00facleos, a Cidade de La Navarrer\u00eda, o Burgo de San Cernin e a Poboaci\u00f3n de San Nicol\u00e1s, son os que tras s\u00e9culos de enfrontamentos foron unificados durante o reinado de Carlos III o Nobre, en 1423, polo chamado \"Privilexio da Uni\u00f3n\", nunha soa cidade cunha \u00fanica administraci\u00f3n municipal. \u00c9 esta zona a que hoxe constit\u00fae o \"Casco Antiguo/Alde Zaharra\" de Pamplona, no que a\u00ednda poden percibirse as vellas divisi\u00f3ns dos Burgos mencionados."}
{"id": "315575", "revid": "89787", "url": "https://gl.wikipedia.org/wiki?curid=315575", "title": "Txantrea", "text": "A Txantrea (en castel\u00e1n: \"Chantrea\" e oficialmente \"Chantrea/Txantrea\") \u00e9 un barrio de Pamplona (Navarra, Espa\u00f1a) situado ao norte da cidade xunto ao r\u00edo Arga. Limita ao norte co barrio de Ezkaba, ao sur coa Zona Vella de Pamplona, ao leste con Burlata e o oeste con Antsoain, Arrotxapea e Arantzadi.\nEste barrio \u00e9 co\u00f1ecido polo seu car\u00e1cter popular e reivindicativo. A palabra \"auzolan\" (\"traballo de barrio\" ou \"entre veci\u00f1os\" en \u00e9uscaro) ten moito significado, xa que foi constru\u00eddo coa man de obra dos veci\u00f1os.\nTi\u00f1a en 2008 unha poboaci\u00f3n de 20.785 habitantes.\nO termo Txantrea ou Chantrea prov\u00e9n de chantre, que era a dignidade desempe\u00f1ada por un c\u00f3engo da catedral que dirix\u00eda o coro. Os terreos onde se edificou o barrio pertenceron \u00e1 catedral e por iso p\u00faxoselle o nome de Txantrea."}
{"id": "315576", "revid": "10599", "url": "https://gl.wikipedia.org/wiki?curid=315576", "title": "Chantrea", "text": ""}
{"id": "315577", "revid": "124656", "url": "https://gl.wikipedia.org/wiki?curid=315577", "title": "Eva Garc\u00eda de la Torre", "text": "Eva Garc\u00eda de la Torre, nada en Sevilla en 1962 e finada en Vigo o 27 de xaneiro de 2022, foi unha avogada e pol\u00edtica galega do PSdeG-PSOE.\nTraxectoria.\nExerceu como avogada no Porri\u00f1o. Nas elecci\u00f3ns municipais de 2011 foi elixida concelleira do Porri\u00f1o polo PSdeG-PSOE \u00f3 sela n\u00famero 2 da candidatura encabezada por Iv\u00e1n Vaqueiro Grand\u00edn. Nas elecci\u00f3ns xerais de 2011 foi a n\u00famero 4 do PSOE ao Congreso pola provincia de Pontevedra sen resultar electa. Nas municipais de 2015 encabezou a candidatura do PSdeG-PSOE e foi elixida alcaldesa co apoio de UDDL, BNG e EU-Son, gobernando en coalici\u00f3n con UDDL ata a s\u00faa expulsi\u00f3n en febreiro de 2019. Os comicios de 2019 viron unha repetici\u00f3n dos resultados, cunha vitoria do Partido Popular insuficiente e un acordo de goberno de todos os demais partidos para formaren goberno, polo que Eva Garc\u00eda seguiu a ser a alcaldesa, nesta ocasi\u00f3n formando goberno co BNG.\nPor\u00e9n, a finais de 2021 a situaci\u00f3n pol\u00edtica do concello do Porri\u00f1o estaba moi deteriorada. A perda de confianza dos seus socios de investidura de EU-Son e os ruxerruxes dunha moci\u00f3n de censura de esquerdistas e conservadores levaron a Garc\u00eda de la Torre a presentar a s\u00faa dimisi\u00f3n no mes de novembro. Finou dun infarto dous meses despois.\nVida persoal.\nUnha das raz\u00f3ns que sinalou como causantes do seu constante sinalamento como alcaldesa foi a s\u00faa orientaci\u00f3n sexual."}
{"id": "315578", "revid": "89787", "url": "https://gl.wikipedia.org/wiki?curid=315578", "title": "Miguel Paz Barreiro", "text": "Miguel Paz Barreiro \u00e9 un enxe\u00f1eiro e pol\u00edtico galego do PSdeG-PSOE.\nTraxectoria.\nEnxe\u00f1eiro de profesi\u00f3n. Nas elecci\u00f3ns municipais de 2015 encabezou a candidatura do PSdeG-PSOE e foi elixido alcalde co apoio de MAREA, Noieses Independientes Agrupados (NO.I.A) e BNG. En febreiro de 2016 unha moci\u00f3n de censura presentada polo PPdeG co apoio de Noieses Independientes Agrupados (NO.I.A) desaloxouno da alcald\u00eda."}
{"id": "315579", "revid": "23204", "url": "https://gl.wikipedia.org/wiki?curid=315579", "title": "\u015eada", "text": "\u015eada (tam\u00e9n co\u00f1ecida como Sada, Shada, Shadakend ou Shadi) \u00e9 unha vila e concello do distrito de Shahbuz, no Nakhichevan, Acerbaix\u00e1n. A s\u00faa poboaci\u00f3n \u00e9 de 161, sendo este o concello menos poboado do distrito.\nSituaci\u00f3n.\n\u015eada at\u00f3pase en Nakhichevan, Acerbaix\u00e1n, entre as monta\u00f1as de \"Gora Tagnya\" e \"Aitsdzorskiy Khrebet\", a poucos quil\u00f3metros da fronteira con Armenia."}
{"id": "315581", "revid": "1131", "url": "https://gl.wikipedia.org/wiki?curid=315581", "title": "Sada, Navarra", "text": "Sada (en castel\u00e1n: \"Sada\"; en \u00e9uscaro: \"Zure\") \u00e9 un concello de Navarra, na comarca de Sang\u00fcesa, a 49,2\u00a0km de Iru\u00f1a. A s\u00faa poboaci\u00f3n en 2014 era de 172 habitantes (INE). \u00c9 un concello non vasc\u00f3fono.\nXeograf\u00eda f\u00edsica.\nSada fica situada na zona leste de Navarra, a un quil\u00f3metro da estrada NA-132 que une Estella con Sang\u00fcesa no km 65.\nO clima \u00e9 mediterr\u00e1neo continental semih\u00famido con invernos fr\u00edos e ver\u00e1ns calorosos, cunha precipitaci\u00f3n media de 500\u2013600\u00a0mm ao ano.\nA terra cultiv\u00e1bel est\u00e1 moi repartida entre todos os veci\u00f1os e o termo da localidade \u00e9 pequeno (12,7\u00a0km\u00b2). Os principais cultivos son a vide, cereal, oliveiros e pequenas hortas familiares.\nAt\u00e9 primeiros do s\u00e9culo XVIII nesta vila fal\u00e1base \u00e9uscaro (a maior parte dos nomes dos termos agr\u00edcolas son en \u00e9uscaro na actualidade).\nEn 1908, debido \u00e1 Sada galega, comezouse a chamar \"Sada de Sang\u00fcesa\" at\u00e9 que en 1980 por orde foral do Goberno de Navarra pasouse a chamar novamente Sada."}
{"id": "315582", "revid": "51821", "url": "https://gl.wikipedia.org/wiki?curid=315582", "title": "Zare", "text": ""}
{"id": "315584", "revid": "1131", "url": "https://gl.wikipedia.org/wiki?curid=315584", "title": "Jos\u00e9 Luis Mart\u00ednez Sanjurjo", "text": "Jos\u00e9 Luis Mart\u00ednez Sanjurjo, nado en Ordes en 1977, \u00e9 un enxe\u00f1eiro e pol\u00edtico galego do PPdeG.\nTraxectoria.\nEnxe\u00f1eiro t\u00e9cnico forestal de profesi\u00f3n. Nas elecci\u00f3ns municipais de 2011 foi o cabeza de lista do Partido Popular \u00e1 alcald\u00eda de Ordes. Nas elecci\u00f3ns municipais de 2015 encabezou novamente a candidatura do PPdeG e foi elixido alcalde como cabeza da lista m\u00e1is votada.\nNas elecci\u00f3ns municipais de 2019 acadou de novo a alcald\u00eda."}
{"id": "315585", "revid": "89787", "url": "https://gl.wikipedia.org/wiki?curid=315585", "title": "Team Katusha-Alpecin", "text": "O Team Katusha (en ruso: \u041a\u0430\u0442\u044e\u0448\u0430, c\u00f3digo UCI: KAT) \u00e9 un equipo ciclista ruso que compite na categor\u00eda UCI WorldTour, fundado no ano 2009. O equipo emprega bicicletas da marca xermana Canyon.\nHistoria.\nO equipo presentouse oficialmente o 24 de decembro de 2008 en Moscova. O equipo foi creado na base da do equipo Tinkoff Credit Systems, organizado pola fundaci\u00f3n Proxecto de Ciclismo Global Ruso e finaciado por empresas rusas como Gazprom, Itera ou Rostechnologii.\nO equipo comezou a funcionar cun grande orzamento de 15 mill\u00f3ns de euros. Na primeira tempada, o equipo fichou a ciclistas como Robbie McEwen, Vladimir Karpets, Filippo Pozzato ou Gert Steegmans. A primeira competici\u00f3n que disputou o Team Katusha foi o Tour Down Under do 2009.\nNa tempada 2009, o equipo conseguiu un total de 23 vitorias. Algunhas das vitorias m\u00e1is importantes foron o primeiro posto de Sergei Ivanov na Amstel Gold Race ou os triunfos de Filippo Pozzato no Campionato Italiano de Ciclismo en Ruta e no Giro do Veneto.\nDespois da tempada 2012, o Team Katusha perdeu a licenza UCI WorldTour a pesar de que o equipo quedou de segundo na clasificaci\u00f3n por equipos da UCI WorldTour 2012 e de que o campi\u00f3n da clasificaci\u00f3n individual (Joaquim Rodr\u00edguez) estaba no conxunto. Por estas raz\u00f3ns, o Katusha apelou a decisi\u00f3n da UCI ao Tribunal de Arbitraxe para o Deporte. Este \u00faltimo anunciou o 15 de febreiro de 2013 que a decisi\u00f3n da UCI foi anulada e que o Team Katusha participar\u00eda no UCI WorldTour 2013.\nVitorias notables.\nDende a creaci\u00f3n no ano 2009, os ciclistas do equipo conseguiron bastantes vitorias. Algunhas das m\u00e1is importantes son: 19 etapas nas Grandes Voltas, 2 monumentos ciclistas, a Mil\u00e1n-Sanremo 2014 ou o Tour de Flandres 2015."}
{"id": "315586", "revid": "25871", "url": "https://gl.wikipedia.org/wiki?curid=315586", "title": "Xeograf\u00eda de Arxentina", "text": ""}
{"id": "315587", "revid": "1131", "url": "https://gl.wikipedia.org/wiki?curid=315587", "title": "Catedral de Santa Mar\u00eda da Asunci\u00f3n de Pamplona", "text": "A Catedral de Santa Mar\u00eda da Asunci\u00f3n \u00e9 un conxunto arquitect\u00f3nico eclesi\u00e1stico situado en Pamplona (Navarra), sede da arquidiocese de Pamplona e Tudela.\nCaracter\u00edsticas.\nPresenta as edificaci\u00f3ns habituais noutras catedrais como igrexa, claustro e sancrist\u00edas, pero ademais conserva a bodega, refectorio, sala capitular e dormitorio, que son m\u00e1is propias da vida com\u00fan \u00e1 que estaba suxeito o seu cabido e que ao longo dos s\u00e9culos se foron derrubando noutras catedrais espa\u00f1olas. As estanzas que o configuran foron constru\u00eddas en distintas \u00e9pocas e estilos, conserv\u00e1ndose hoxe en d\u00eda algunhas das dependencias rom\u00e1nicas, ao predominando sobre todo as edificadas en estilo g\u00f3tico (entre elas a igrexa e o claustro) dos s\u00e9culos XIV ao XVI. A fachada oeste, de estilo neocl\u00e1sico, levantouse a finais do s\u00e9culo XVIII.\nDestacan neste conxunto de edificios; o claustro, que est\u00e1 considerado unha marabilla da arte g\u00f3tica europea e dende logo o mellor claustro do s\u00e9culo XIV; a coci\u00f1a, que \u00e9 un dos tres \u00fanicos exemplos sobreviventes de coci\u00f1a g\u00f3tica de toda Europa; e por \u00faltimo a fachada principal, unha das obras m\u00e1is puras e representativas do neoclasicismo na pen\u00ednsula."}
{"id": "315588", "revid": "1131", "url": "https://gl.wikipedia.org/wiki?curid=315588", "title": "Catedral de Pamplona", "text": ""}
{"id": "315591", "revid": "5863", "url": "https://gl.wikipedia.org/wiki?curid=315591", "title": "Tr\u00edpoli, L\u00edbano", "text": "Tripoli (en , \"Tarabulus\") \u00e9 a maior cidade do norte do L\u00edbano e a segunda maior cidade do pa\u00eds. Sit\u00faase a 85\u00a0km ao norte de Beirut, e \u00e9 a capital da gobernaci\u00f3n setentrional e do distrito hom\u00f3nimo."}
{"id": "315593", "revid": "1131", "url": "https://gl.wikipedia.org/wiki?curid=315593", "title": "Zebro", "text": "O zebro (\"Equus hydruntinus\") \u00e9 unha especie extinta de equino que viviu en Eurasia.\nCaracter\u00edsticas.\nO primeiro f\u00f3sil do que se ten co\u00f1ecemento data de hai 300\u00a0000 anos e non se extinguiu at\u00e9 o Holoceno. A finais do Plistoceno era moi com\u00fan no oeste de Eurasia, dende Oriente Medio at\u00e9 Europa, especialmente na zona do Mediterr\u00e1neo, con f\u00f3siles descubertos en Sicilia, Turqu\u00eda, Espa\u00f1a, Francia e Portugal. Cara ao leste semella que o seu \u00e1mbito abrangu\u00eda at\u00e9 o Volga e Ir\u00e1n. Cara ao norte chegaba case \u00f3 Mar do Norte en Alema\u00f1a. Morfoloxicamente, dist\u00ednguese dos asnos e dos onagros polos seus dentes molares e polo seu foci\u00f1o relativamente curto. A s\u00faa clasificaci\u00f3n exacta a\u00ednda \u00e9 incerta, pero as an\u00e1lises xen\u00e9ticas e morfol\u00f3xicas suxiren que \u00e9 moito m\u00e1is achegado \u00f3 onagro.\nNa Pen\u00ednsula Ib\u00e9rica pode ser que sobrevivise at\u00e9 o s\u00e9culo XVI.\nEtimolox\u00eda.\nO ep\u00edteto espec\u00edfico, \"hydruntinus\", significa \"de Otranto\" (\"Hydruntum\" en lat\u00edn)."}
{"id": "315594", "revid": "23204", "url": "https://gl.wikipedia.org/wiki?curid=315594", "title": "Equus hydruntinus", "text": ""}
{"id": "315595", "revid": "23204", "url": "https://gl.wikipedia.org/wiki?curid=315595", "title": "Asno europeo", "text": ""}
{"id": "315596", "revid": "1131", "url": "https://gl.wikipedia.org/wiki?curid=315596", "title": "C\u00e1mara de Comptos de Navarra", "text": "A C\u00e1mara de Comptos de Navarra (en \u00e9uscaro: \"Nafarroako Comptos Ganbera\") \u00e9 o organismo encargado de fiscalizar a xesti\u00f3n econ\u00f3mica e financeira do sector p\u00fablico da Comunidade Foral de Navarra. Ten a s\u00faa sede en Pamplona.\n\u00c9 o tribunal de contas m\u00e1is antigo de Espa\u00f1a, fundado en 1365.\nHistoria.\nConstituci\u00f3n.\nConstitu\u00eduse en 1365 a trav\u00e9s dunha Ordenanza ditada polo rei Carlos II. Entre os anos 1274 e 1328 Navarra careceu de rei privativo e foi gobernada por monarcas franceses, pa\u00eds onde xa exist\u00edan instituci\u00f3ns dedicadas ao control do gasto p\u00fablico.\nPrecedentes.\nCon anterioridade \u00e1 s\u00faa constituci\u00f3n oficial o Reino de Navarra xa contaba con Oidores e Mestres de Comptos que controlaban, de forma espor\u00e1dica, o estado das finanzas reais.\nSegundo a historiadora Mar\u00eda Puy Huici Go\u00f1i no seu libro \"La C\u00e1mara de Comptos de Navarra entre 1328 y 1512\", o primeiro libro de Comptos data de 1258, o que demostra que antes da Ordenanza do rei Carlos II xa exist\u00eda certo control dos bens reais.\nDurante o reinado de Carlos II o Reino de Navarra atravesou unha delicada situaci\u00f3n econ\u00f3mica debido ao gasto orixinado nas guerras contra castel\u00e1ns, aragoneses, ingleses e franceses. O dif\u00edcil momento da Facenda do Reino fixo que Carlos II quixese reforzar o control das finanzas reais mediante un \u00f3rgano permanente ao que outorgou un gran poder.\nOrganizaci\u00f3n inicial.\nA Ordenanza sinala que a instituci\u00f3n queda integrada por catro Oidores Xerais de Contas, que deben ser \"homes bonos e suficientes\", e dous cl\u00e9rigos que desempe\u00f1aban labores de notarios.\nXunto a eles aparecen fig\u00faraas do Porteiro e dos Oficiais Reais, os cales ti\u00f1an por misi\u00f3n executar as ordes de oidores e cl\u00e9rigos.\nAtribuci\u00f3ns iniciais.\nA C\u00e1mara de Comptos foi asumindo outras funci\u00f3ns por encarga dos monarcas, debido seguramente ao prestixio da Instituci\u00f3n. As\u00ed, asumiu deseguida o car\u00e1cter de Tribunal de Facenda polo que pasou a chamarse Tribunal da C\u00e1mara de Comptos.\nFoille encomendada, tam\u00e9n, o labor de dirixir a recadaci\u00f3n de impostos, indicando as cantidades a recadar e os prazos. Os seus funcionarios certificaban a calidade, peso e outras caracter\u00edsticas que deb\u00eda posu\u00edr a moeda navarra, que se acu\u00f1aba na sede da C\u00e1mara de Comptos.\nAdemais, na C\u00e1mara xuraban os seus cargos oficiais reais, se\u00f1ores feudais, cabaleiros e soldados.\nArquivo.\nOs seus libros e documentos constit\u00faen a mellor fonte de informaci\u00f3n en Europa sobre a Baixa Idade Media e permiten co\u00f1ecer non soamente o funcionamento do \u00f3rgano fiscalizador sen\u00f3n tam\u00e9n outros aspectos do Reino de Navarra.\nNa actualidade o devandito arquivo forma parte do Arquivo Xeral de Navarra.\nA abolici\u00f3n.\nTras a s\u00faa constituci\u00f3n a C\u00e1mara de Comptos foi ga\u00f1ando importancia dentro da estrutura pol\u00edtica do Reino, pois soamente ti\u00f1a por enriba o Consello e o Rei e mesmo houbo momentos nos que alg\u00fans Oidores formaban parte do Consello.\nNos s\u00e9culos XIV e XV a C\u00e1mara de Comptos gozou dunha grande importancia e prestixio polas s\u00faas competencias, profesionalidade e independencia.\nEn 1512 Navarra foi conquistada e quedou anexionada a Castela e comezaron os intentos de suprimir a C\u00e1mara de Comptos, auspiciados polo Vicerrei e apoiados algunhas veces polas Cortes. A metade dos seus membros ser\u00edan castel\u00e1ns.\nA cidade de Pamplona op\u00faxose de forma en\u00e9rxica a todos os intentos de facela desaparecer e o \u00f3rgano fiscalizador puido seguir funcionando durante os s\u00e9culos XVI e XVII.\nNo s\u00e9culo XIX, coincidindo cunha \u00e9poca de gran centralismo, houbo novos intentos por facela desaparecer, intentos que culminaron co Real Decreto de 18 de marzo de 1836, que ordenaba o fin da actividade da instituci\u00f3n.\nA Lei Paccionada de 1841, que converteu ao Reino en provincia espa\u00f1ola con certo grao de autonom\u00eda, confirmou a supresi\u00f3n da C\u00e1mara de Comptos.\nRestauraci\u00f3n.\nCoa creaci\u00f3n do Parlamento de Navarra en 1979 v\u00f3lvese crear, como \u00f3rgano dependente deste, a C\u00e1mara de Comptos. A s\u00faa posta en marcha efectiva ten lugar en 1981 tras a elecci\u00f3n como presidente de Mariano Zuf\u00eda Urrizalqui. A Lei org\u00e1nica de reintegraci\u00f3n e amelloramento do r\u00e9xime foral de Navarra ratifica o seu papel como \u00f3rgano fiscalizador de contas.\nO Amelloramento fai depender \u00e1 C\u00e1mara do Parlamento Foral de Navarra e a s\u00faa regulaci\u00f3n actual def\u00ednese na Lei Foral 19/1984, da C\u00e1mara de Comptos.\nMisi\u00f3n, funci\u00f3ns e composici\u00f3n.\nMisi\u00f3n.\nA s\u00faa misi\u00f3n fundamental \u00e9 velar por que os fondos p\u00fablicos de Navarra se utilicen respectando a legalidade vixente e tam\u00e9n dun xeito cada d\u00eda m\u00e1is eficaz.\nAs recomendaci\u00f3ns que se realizan nos informes sempre te\u00f1en en conta este obxectivo \u00faltimo.\nFunci\u00f3ns.\nAs funci\u00f3ns establecidas na Lei Foral 19/1984, do 20 de decembro, concr\u00e9tanse en:\nO seu traballo material\u00edzase en informes t\u00e9cnicos p\u00fablicos que son remitidos ao Parlamento, entes fiscalizados e medios de comunicaci\u00f3n.\nComposici\u00f3n.\nSon \u00f3rganos da C\u00e1mara o Presidente, os Auditores e a Secretar\u00eda Xeral.\nSede.\nEst\u00e1 situada nun vello casar\u00f3n da r\u00faa Ansoleaga de Pamplona, declarada Monumento Nacional en 1868. \u00c9 a \u00fanica mostra do g\u00f3tico civil de Pamplona.\nO edificio foi adquirido polo rei Carlos V de Navarra en 1524 para que gozase dunha sede estable. Ata a s\u00faa desaparici\u00f3n en 1836 permaneceu neste casar\u00f3n, lugar onde tam\u00e9n se acu\u00f1aba a moeda do Reino de Navarra.\nDesaparecida a C\u00e1mara, o seu arquivo trasladouse ao Arquivo Xeral de Navarra e o edificio foi ocupado pola Comisi\u00f3n de Monumentos Hist\u00f3ricos e Art\u00edsticos que neste mesmo lugar puxo en marcha o primeiro Museo de Navarra, inaugurado en 1919.\nDende 1941 ata decembro de 1994 o edificio serviu como sede da Instituci\u00f3n Pr\u00edncipe de Viana, encargada da conservaci\u00f3n do patrimonio hist\u00f3rico-art\u00edstico de Navarra. Foi tam\u00e9n a primeira sede do Estudo Xeral de Navarra, xerme da Universidade de Navarra.\nEn 1995 a Instituci\u00f3n Pr\u00edncipe de Viana trasladouse \u00e1 s\u00faa nova sede. A C\u00e1mara de Comptos recuperou as\u00ed a casa que ocupou dende 1524 ata 1836.\nDescrici\u00f3n.\nPolo seu aspecto exterior e por alg\u00fans detalles da s\u00faa construci\u00f3n, debe ser moi anterior \u00e1 data da s\u00faa adaptaci\u00f3n como C\u00e1mara de Comptos. Probablemente puidera datar do s\u00e9culo XIII.\n\u00c9 unha construci\u00f3n de pedra, cun arco apuntado formado por d\u00faas recias platabandas, propias do g\u00f3tico primario ou de transici\u00f3n.\nConserva varias vent\u00e1s apuntadas, con parteluz de secci\u00f3n cil\u00edndrica e capitel de decoraci\u00f3n simple.\nSobre a porta ten un corpo de maior elevaci\u00f3n, a xeito de torre. O escudo coas armas reais de Espa\u00f1a foi colocado a mediados do s\u00e9culo XVIII. O corredor de acceso ao patio interior c\u00f3brese cunha recia b\u00f3veda de can\u00f3n apuntado.\nNo patio, axardinado, cons\u00e9rvase un antigo pozo, unha porta e alg\u00fans restos arqueol\u00f3xicos procedentes da desaparecida ermida de San Nicol\u00e1s de Sang\u00fcesa, a inscrici\u00f3n latina mandada colocar polo vicerrei Cardona en 1601 no lugar onde caeu ferido San Ignacio de Loyola en 1521, un sepulcro g\u00f3tico con estatua xacente e algunhas outras pezas hist\u00f3rico-art\u00edsticas.\nArquivo.\nConta cunha secci\u00f3n duns 25.000 documentos de contido moi variado: foros municipais, t\u00edtulos, escrituras, bulas, treguas, alianzas, xuramentos de fidelidade e, en xeral, toda sorte de diplomas relativos tanto ao goberno interior coma \u00e1s relaci\u00f3ns internacionais do Reino de Navarra.\nXunto a esta documentaci\u00f3n cons\u00e9rvanse os documentos contables da antiga C\u00e1mara de Comptos, en canto tribunal de contas e \u00f3rgano fiscalizador da recadaci\u00f3n e o gasto dos caudais das arcas reais.\nOutra parte do arquivo est\u00e1 formado polos chamados Rexistros de Comptos, libros de contas que presentaban ante a C\u00e1mara de Comptos para a s\u00faa auditor\u00eda o tesoureiro, os recibidores dos cinco meiri\u00f1ados -seis a partir de 1407-, os bailes das cidades e vilas principais, e outros oficiais.\nAs contas van organizadas nos dous grandes cap\u00edtulos de ingresos e gastos -recepta e expensa- e dentro deles en t\u00edtulos espec\u00edficos que se mantiveron sen variaci\u00f3n durante moito tempo. Alg\u00fans libros est\u00e1n dedicados a un asunto monogr\u00e1fico.\nCons\u00e9rvanse os rexistros de Comptos dende 1258 ata 1836, o que constit\u00fae unha fonte de informaci\u00f3n fundamental para co\u00f1ecer a historia do Reino de Navarra.\nAdemais existen \"Libros de Condenaci\u00f3ns e Penas\" ditadas polo Tribunal da C\u00e1mara de Comptos, \"Libros de T\u00e1boas Reais\" (alf\u00e1ndegas e port\u00e1degos do reino de Navarra) e \"Libros de Mercedes Reais\". Estes \u00faltimos recollen, a partir da incorporaci\u00f3n de Navarra \u00e1 Coroa de Castela, os t\u00edtulos, nomeamentos e privilexios da Coroa, entre outros.\nCompl\u00e9tase con papeis soltos, xustificantes de contas, o arquivo secreto da C\u00e1mara que recolle cuesti\u00f3ns internas e o arquivo do Tribunal da C\u00e1mara de Comptos no que se recollen as s\u00faas sentenzas."}
{"id": "315597", "revid": "10599", "url": "https://gl.wikipedia.org/wiki?curid=315597", "title": "C\u00e1mara de Comptos", "text": ""}
{"id": "315598", "revid": "1131", "url": "https://gl.wikipedia.org/wiki?curid=315598", "title": "Antela", "text": "Antela p\u00f3dese referir a:\nO top\u00f3nimo Antela (\"anta pequena\") pode referirse a:"}
{"id": "315599", "revid": "1131", "url": "https://gl.wikipedia.org/wiki?curid=315599", "title": "Os Ant\u00f3ns", "text": ""}
{"id": "315600", "revid": "1131", "url": "https://gl.wikipedia.org/wiki?curid=315600", "title": "As Antes", "text": ""}
{"id": "315601", "revid": "1131", "url": "https://gl.wikipedia.org/wiki?curid=315601", "title": "Anteportas", "text": ""}
{"id": "315602", "revid": "1131", "url": "https://gl.wikipedia.org/wiki?curid=315602", "title": "Antequeira", "text": ""}
{"id": "315603", "revid": "1131", "url": "https://gl.wikipedia.org/wiki?curid=315603", "title": "Antiguallas", "text": ""}
{"id": "315604", "revid": "1131", "url": "https://gl.wikipedia.org/wiki?curid=315604", "title": "Antealtares", "text": ""}
{"id": "315605", "revid": "1131", "url": "https://gl.wikipedia.org/wiki?curid=315605", "title": "A Anxeriz", "text": ""}
{"id": "315606", "revid": "1131", "url": "https://gl.wikipedia.org/wiki?curid=315606", "title": "Anx\u00e1", "text": ""}
{"id": "315607", "revid": "1131", "url": "https://gl.wikipedia.org/wiki?curid=315607", "title": "O A\u00f1\u00f3n", "text": ""}
{"id": "315608", "revid": "1888", "url": "https://gl.wikipedia.org/wiki?curid=315608", "title": "Jos\u00e9 Tom\u00e9", "text": "Jos\u00e9 Tom\u00e9 Roca, nado en Guitiriz o 3 de setembro de 1958, \u00e9 un pol\u00edtico galego do PSdeG-PSOE.\nTraxectoria.\nProfesor de Tecnolox\u00eda Agraria na Escola de Capacitaci\u00f3n Agraria de Monforte de Lemos. Foi Secretario Xeral de UGT Lemos e concelleiro en Monforte de Lemos polo PSdeG-PSOE. \nEncabezou a candidatura do PSdeG-PSOE no concello de Monforte de Lemos nas elecci\u00f3ns municipais de 2003, sendo primeiro tenete de alcalde e concelleiro de medio ambiente baixo a alcald\u00eda do nacionalista Severino Rodr\u00edguez D\u00edaz. Nas elecci\u00f3ns auton\u00f3micas de 2005 foi elixido deputado e volveu ser elixido nas auton\u00f3micas de 2009, a\u00ednda que causou baixa o 6 de setembro de 2011.\nEncabezou a candidatura socialista en Monforte de Lemos en 2007 e 2011, mellorando progresivamente os seus resultados, se ben os nacionalistas mantiveron a alcald\u00eda (con maior\u00eda absoluta no primeiro caso e maior\u00eda simple no segundo), co cal formou parte da oposici\u00f3n. Nas elecci\u00f3ns municipais de 2015 encabezou de novo a candidatura do PSdeG-PSOE e logrou a vitoria con 6 concelleiros, polo que foi elixido alcalde e gobernou minor\u00eda. \nNas elecci\u00f3ns municipais de 2019 volveu encabezar a candidatura do PSdeG-PSOE e acadou unha ampla maior\u00eda absoluta con 11 concelleiros, o que lle permitiu revalidar o cargo de alcalde de Monforte de Lemos. Impulsado por estes resultados, en xullo de 2019 foi elixido presidente da Deputaci\u00f3n de Lugo. En febreiro de 2022 foi elixido Secretario Provincial do PSdeG-PSOE de Lugo, tras alcanzar un acordo de integraci\u00f3n co alcalde de Castroverde Xos\u00e9 Mar\u00eda Arias Fern\u00e1ndez, o cal pasou a selo seu vicesecretario xeral."}
{"id": "315609", "revid": "56817", "url": "https://gl.wikipedia.org/wiki?curid=315609", "title": "A\u00f1\u00f3n", "text": "O top\u00f3nimo galego A\u00f1\u00f3n (\"a\u00f1a grande\") pode referirse a:\nAmais, como apelido pode referirse a:"}
{"id": "315610", "revid": "1131", "url": "https://gl.wikipedia.org/wiki?curid=315610", "title": "O A\u00f1\u00f3n de Berdillo", "text": ""}
{"id": "315611", "revid": "89787", "url": "https://gl.wikipedia.org/wiki?curid=315611", "title": "Barth\u00e9lemy d'Eyck", "text": "Barth\u00e9lemy d'Eyck ou van Eyck (ca. 1420 \u2013 1470) foi un pintor da escola dos primitivos flamengos que traballou en Francia e probablemente no ducado de Borgo\u00f1a como pintor e iluminador de manuscritos. Estivo activo aproximadamente entre 1440 e 1469.\nMalia que non hai ning\u00fan traballo documentado como seu que sobrevivise, foi eloxiado polos contempor\u00e1neos como o principal artista da s\u00faa \u00e9poca, e polo xeral ac\u00e9ptanse como s\u00faas algunhas obras importantes. En particular, Barth\u00e9lemy foi aceptado por moitos expertos como a identidade dos artistas anteriomente co\u00f1ecidos como o mestre da Anunciaci\u00f3n de Ais polas pinturas, e o mestre de Ren\u00e9 de Anjou polos manuscrits iluminados. Crese que poder\u00eda ser o \"mestre das Sombras\", responsable dalgunhas partes do calendario de Les Tr\u00e8s Riches Heures du Duc de Berry."}
{"id": "315615", "revid": "785", "url": "https://gl.wikipedia.org/wiki?curid=315615", "title": "Apeadeiro", "text": "O top\u00f3nimo Apeadeiro pode referirse a:"}
{"id": "315622", "revid": "1131", "url": "https://gl.wikipedia.org/wiki?curid=315622", "title": "O Aparral de Abaixo", "text": ""}
{"id": "315623", "revid": "1131", "url": "https://gl.wikipedia.org/wiki?curid=315623", "title": "O Aparral de Arriba", "text": ""}
{"id": "315624", "revid": "1131", "url": "https://gl.wikipedia.org/wiki?curid=315624", "title": "Apartada", "text": ""}
{"id": "315625", "revid": "1131", "url": "https://gl.wikipedia.org/wiki?curid=315625", "title": "O Apaxo", "text": ""}
{"id": "315626", "revid": "1131", "url": "https://gl.wikipedia.org/wiki?curid=315626", "title": "O Apeadeiro de Orosa", "text": ""}
{"id": "315627", "revid": "25871", "url": "https://gl.wikipedia.org/wiki?curid=315627", "title": "B\u00f3veda da Capela Sistina", "text": "A b\u00f3veda da capela Sistina \u00e9 co\u00f1ecida pola decoraci\u00f3n pict\u00f3rica que o papa Xulio II lle encargou a Michelangelo no ano 1508. Deb\u00eda substitu\u00edr a pintura que xa hab\u00eda na parte da b\u00f3veda da capela Sistina, na Cidade do Vaticano, que consist\u00eda nun fondo azul con estrelas douradas, obra realizada por Piero Matteo d'Amelia, que segu\u00eda a tradici\u00f3n dos templos paleocristi\u00e1ns.\nNa b\u00f3veda de can\u00f3n rebaixada, o artista dese\u00f1ou unha complexa arquitectura, onde inclu\u00edu o desenvolvemento das historias da X\u00e9nese narradas dende o cabo do altar at\u00e9 a porta de entrada da capela, nunha superficie de m\u00e1is de cincocentos metros cadrados. Michelangelo traballou nela dende 1508 at\u00e9 o outono de 1512, e f\u00edxoo el s\u00f3, sen axudantes. O 1 de novembro de 1512, coa b\u00f3veda rematada, celebrouse a primeira misa."}
{"id": "315628", "revid": "1131", "url": "https://gl.wikipedia.org/wiki?curid=315628", "title": "O Aprazaduiro", "text": ""}
{"id": "315639", "revid": "1131", "url": "https://gl.wikipedia.org/wiki?curid=315639", "title": "Ra\u00fcl Romeva", "text": "Ra\u00fcl Romeva i Rueda, nado en Madrid o 12 de marzo de 1971 \u00e9 un analista e pol\u00edtico catal\u00e1n, conselleiro de Asuntos e Relaci\u00f3ns Institucionais e Exteriors e Transparencia da Generalitat de Catalu\u00f1a (2016-2017). Foi destitu\u00eddo o 28 de outubro de 2017, polo Goberno de Espa\u00f1a en aplicaci\u00f3n do artigo 155 da Constituci\u00f3n espa\u00f1ola de 1978.\nFoi deputado no Parlamento de Catalu\u00f1a dende 2015, onde se presentou como cabeza de lista pola circunscrici\u00f3n de Barcelona da candidatura independentista Junts pel S\u00ed. Foi deputado no Parlamento Europeo (2004-2014) por Iniciativa per Catalunya Verds, adscrito no Grupo Parlamentario Os Verdes/Alianza Libre Europea.\nO 14 de outubro de 2019, o Tribunal Supremo de Espa\u00f1a emitiu a sentenza do seu xu\u00edzo, que o condenou a 12 anos de prisi\u00f3n e inhabilitaci\u00f3n polos delitos de sedici\u00f3n e malversaci\u00f3n."}
{"id": "315652", "revid": "23204", "url": "https://gl.wikipedia.org/wiki?curid=315652", "title": "Muriel Casals", "text": "Muriel Casals i Couturier, nada en Avi\u00f1\u00f3n (Francia) o 6 de abril de 1945 e finada en Barcelona o 14 de febreiro de 2016, foi unha economista e pol\u00edtica catal\u00e1.\nTraxectoria.\nFoi profesora em\u00e9rita do Departamento de Econom\u00eda e de Historia Econ\u00f3mica da Universidade Aut\u00f3noma de Barcelona, da cal foi vicerreitora de Relaci\u00f3ns internacionais e Cooperaci\u00f3n entre 2002 e 2005. Fixo algunhas estad\u00edas en universidades brit\u00e1nicas como a Universidade de Edimburgo, a London School of Economics e a Universidade de Gales en Bangor.\nEra colaboradora habitual do semanario \"El Temps\" e do programa \"Economia i empresa\" de Catalunya Informaci\u00f3. Foi membro do consello de administraci\u00f3n da Corporaci\u00f3 Catalana de R\u00e0dio i Televisi\u00f3 (1983-1988), e membro do Consell Catal\u00e0 del Moviment Europeu. Formou parte da xunta do Ateneu Barcelon\u00e8s (2003-2007).\nDende o ano 2008 era membro da xunta de \u00d2mnium Cultural, e dende o 20 de marzo de 2010 exerceu como presidenta. En xullo de 2015 deixou o cargo para presentarse de n\u00famero tres na lista da coalici\u00f3n independentista Junts pel S\u00ed das elecci\u00f3ns ao Parlamento de Catalu\u00f1a de 2015. Foi substitu\u00edda por Jordi Cuixart \u00e1 fronte de \u00d2mnium.\nO 30 de xaneiro de 2016 sufriu un accidente en Barcelona ao ser atropelada por unha bicicleta. Caeu e sufriu un traumatismo craneoencef\u00e1lico cun hematoma subdural que requiriu unha drenaxe cir\u00farxica. Ademais, fracturou a pelve. Foi intervida de urxencia no Hospital Cl\u00ednic de Barcelona, onde faleceu o 14 de febreiro de 2016."}
{"id": "315653", "revid": "5863", "url": "https://gl.wikipedia.org/wiki?curid=315653", "title": "Ferrer Bassa", "text": "Ferrer Bassa, tam\u00e9n documentado como Jaume Ferrer Bassa, nado en Les Gunyoles (?), 1285, e finado en Barcelona en 1348, foi un pintor e miniaturista da Coroa de Arag\u00f3n, onde traballou de xeito intenso para a corte de Afonso IV de Arag\u00f3n e Pedro IV de Arag\u00f3n.\nFerrer Bassa abandonou a inicial influencia francog\u00f3tica e, coma outros pintores da Coroa de Arag\u00f3n, recibiu tanto a influencia da escola florentina como da escola sienesa, despois de entrar en contacto con estes movementos durante unha estad\u00eda en Italia.\nConsid\u00e9raselle, xunto co seu fillo Arnau, coma o fundador do principal obradoiro de italianismo pict\u00f3rico en Barcelona e da Coroa de Arag\u00f3n.\nOs historiadores de comezos do s\u00e9culo XX cham\u00e1rono o \u00abGiotto catal\u00e1n\u00bb.\nHai datos da s\u00faa biograf\u00eda nas cidades de Zaragoza e Barcelona entre os anos 1324 e 1348, cando se cre que morreu de peste xunto co seu fillo Arnau Bassa."}
{"id": "315654", "revid": "23204", "url": "https://gl.wikipedia.org/wiki?curid=315654", "title": "Jaume Ferrer Bassa", "text": ""}
{"id": "315655", "revid": "98629", "url": "https://gl.wikipedia.org/wiki?curid=315655", "title": "Pediculose da cabeza", "text": "A pediculose da cabeza (chamada oficialmente no CIE10 pediculose debida a \"Pediculus humanus capitis\" e infestaci\u00f3n da cabeza debida a piollos), tam\u00e9n chamada pediculosis capitis, \u00e9 a infestaci\u00f3n dos cabelos e coiro cabeludo polo piollo da cabeza (\"Pediculus humanus capitis\"). O seu s\u00edntoma m\u00e1is com\u00fan \u00e9 o pro\u00eddo debido \u00e1s picaduras que fai o piollo para alimentarse de sangue humano. Durante a primeira infecci\u00f3n dunha persoa, o pro\u00eddo pode tardar en aparecer ata seis semanas. Se a persoa \u00e9 infestada de novo, os s\u00edntomas empezan moito m\u00e1is rapidamente. O pro\u00eddo pode causar problemas para durmir. Por\u00e9n, xeralmente esta pediculose non \u00e9 un problema grave. O piollo da cabeza, a diferenza do piollo do corpo, non transmite outras doenzas, polo menos en Europa.\nO piollo da cabeza transm\u00edtese por contacto directo co cabelo doutra persoa infectada. A causa das infestaci\u00f3ns polo piollo da cabeza non est\u00e1 relacionada coa falta de hixiene. Outros animais, como cans e gatos non interve\u00f1en na transmisi\u00f3n. O piollo da cabeza alim\u00e9ntase s\u00f3 de sangue humano e s\u00f3 pode sobrevivir no cabelo humano. Cando chegan a adultos miden 2 ou 3\u00a0mm de longo. Cando non est\u00e1 adherido ao cabelo humano, s\u00f3 pode sobrevifir uns dous ou tres d\u00edas. Os humanos tam\u00e9n poden ser infectados polo piollo do corpo e o piollo pato, que orixinan outras variedades de pediculose. Para facer a diagnose , deben encontrarse piollos vivos no pelo. O uso dun peite especial \u00e9 de grande axuda para a detecci\u00f3n. A presenza de ovos (lendias) baleiras non \u00e9 suficiente para diagnosticar esta pediculose.\nEntre os posibles tratamentos est\u00e1n: peitear o pelo frecuentemente cun peite de dentes finos ou afeitar a cabeza completamente, usar varios medicamentos t\u00f3picos, como malati\u00f3n, ivermectina, e dimeticona. A dimeticona, que \u00e9 un aceite de silicona, ten un baixo risco de efectos secundarios. Os piretroides como a permetrina tam\u00e9n se te\u00f1en usado moito; por\u00e9n, fix\u00e9ronse menos efectivos debido \u00e1 aparici\u00f3n de resistencias. Hai poucas probas sobre a efectividade de medicinas alternativas.\nAs infestaci\u00f3ns polo piollo da cabeza son com\u00fans, especialmente en nenos. En Europa, segundo algunhas estimaci\u00f3ns afectan do 1 ao 20% de diferentes grupos de persoas estudados. Nos Estados Unidos entre 6 e 12 mill\u00f3ns de nenos inf\u00e9stanse cada ano. \u00c9 m\u00e1is com\u00fan en nenas. Suxeriuse que historicamente, a infestaci\u00f3n polo piollo da cabeza pod\u00eda ser beneficiosa, xa que protex\u00eda contra o m\u00e1is perigoso piollo do corpo. \u00c1s veces, as infestaci\u00f3ns poden estigmatizar \u00e1 persoa afectada, sen unha raz\u00f3n l\u00f3xica.\nSignos e s\u00edntomas.\nA infestaci\u00f3n por piollos da cabeza \u00e9 xeralmente desagradable, pero tipicamente non constit\u00fae unha condici\u00f3n grave. Os s\u00edntomas m\u00e1is com\u00fans son pro\u00eddo na cabeza, que empeora ao avanzar a infestaci\u00f3n. A reacci\u00f3n \u00e1s picaduras \u00e9 moi suave, e \u00e9 moi dif\u00edcil velas entre os cabelos (poden verse as picaduras na zona da caluga se se apartan os cabelos de persoas con pelo longo, como se ve na foto). \u00c9 raro que se produza inchamento dos ganglios linf\u00e1ticos e febre. Ra\u00f1arse pode causar feridas na pel e infecci\u00f3ns bacterianas.\nTransmisi\u00f3n.\nOs piollo non voan (non te\u00f1en \u00e1s) e non poden saltar. Andan moi mal sobre superficies planas, pero gabean con rapidez polos pelos. Tampouco nadan nin se enterran na pel. A causa da infestaci\u00f3n non est\u00e1 relacionada coa hixiene ou limpeza do cabelo. Tampouco est\u00e1 relacionado con ter o cabelo longo nin coa frecuencia con que se cepilla. A forma m\u00e1is com\u00fan de transmisi\u00f3n, con gran diferenza, \u00e9 o contacto directo entre as cabezas, e \u00e9 m\u00e1is raro que se produza por contacto con roupas ou obxectos. P\u00f3dense resumir as causas de transmisi\u00f3n as\u00ed:\nEn Etiop\u00eda detectouse en certos casos que o piollo da cabeza conti\u00f1a bacterias causantes do tifo exantem\u00e1tico e da febre das trincheiras, pero non quedou demostrado que o piollo da cabeza as transmitise (o piollo do corpo si pode). En Europa non se detectaron casos similares.\nDiagnose.\nEsta condici\u00f3n diagnost\u00edcase cando se encontran piollos vivos no cabelo. Non \u00e9 suficiente para o diagn\u00f3stico atopar ovos baleiros. \u00c9 \u00fatil utilizar unha lupa para examinar os cabelos e o coiro cabeludo ou usar un peite especial para peitear os cabelos. Con frecuencia esta condici\u00f3n \u00e9 sobrediagnosticada, xa que as manifestaci\u00f3ns xa extintas poden tomarse por erro como activas. Como resultado, util\u00edzanse con certa frecuencia tratamentos para matar piollos en nenos non infestados. O uso dun peite especial de dentes finos \u00e9 a forma m\u00e1is efectiva de detectar os piollos. Debe prestarse especial atenci\u00f3n no exame da \u00e1rea da caluga e preto das orellas. O peite pode despois ser examinado a simple vista ou cunha lupa. Os piollos miden xeralmente 2 ou 3\u00a0mm.\nA presenza s\u00f3 de lendias, pero non de piollos vivos non \u00e9 un indicador adecuado dunha infestaci\u00f3n activa de piollos. Xeralmente, poden atoparse ovos brancos ou baleiros, cando, en realidade, s\u00f3 os ovos (lendias) pardos conte\u00f1en larvas viables. Unha forma de determinar o tipo de lendia \u00e9 aplastalo entre d\u00faas u\u00f1as dos dedos e ver se produce un son caracter\u00edstico cando o ovo explota. Os nenos nos que se detectan lendias no seu cabelo te\u00f1en unha probabilidade do 35\u201340% de estar infestados con lendias vivas; o resto te\u00f1en lendias non viables. Se se detectan piollos nun neno, tam\u00e9n deber\u00eda revisarse toda a familia usando o peite, e s\u00f3 os que te\u00f1an piollos vivos deber\u00edasn ser tratados. En caso de non se detectaren piollos vivos, o neno debe considerarse negativo para a infestaci\u00f3n, o que evita tratamentos innecesarios.\nPrevenci\u00f3n.\nO exame da cabeza dos nenos en intervalos regulares usando un peite para piollos permite a diagnose de infestaci\u00f3n por piollos en etapas temper\u00e1s. O diagn\u00f3stico temper\u00e1n fai que o tratamento sexa m\u00e1is doado e reduce a posibilidade de infestar a outros. Son necesarios exames adicionais se o neno estivo en contacto con individuos infestados ou se se ra\u00f1a con frecuencia na cabeza.\nAs roupas e obxectos de aseo que estiveron en contacto cun individuo infestado, poden ser desinfectados deix\u00e1ndoos no exterior polo menos d\u00faas semanas ou lav\u00e1ndoos a 60\u00a0\u00b0C durante 30 minutos. Os piollos adultos poden sobrevivir s\u00f3 uns dous d\u00edas sen comer sangue e dependen moito da calor corporal humana. Non \u00e9 necesario tratar con insecticidas a casa ou os mobles.\nTratamento.\nHai varios tratamentos efectivos para a pediculose da cabeza. Entre estes m\u00e9todos est\u00e1n o uso de peites especiais, afeitado da cabeza, pomadas m\u00e9dicas, e a aplicaci\u00f3n de aire quente. As pomadas medicinais normalmente requiren dous tratamentos separados unha semana. Ter piollos da cabeza non \u00e9 xustificaci\u00f3n para que os nenos queden en casa sen ir \u00e1 escola, xa que o risco de transmisi\u00f3n \u00e9 baixo.\nMedidas mec\u00e1nicas.\nO afeitado da cabeza pode servir para tratar eficazmente a infestaci\u00f3n por estes piollos. O peiteado dos cabelos h\u00famidos varias veces ao d\u00eda durante unhas poucas semanas pode tam\u00e9n servir para librarse da infestaci\u00f3n na metade dos casos. Isto require o uso dun peite especial con dentes extrafinos. Este m\u00e9todo est\u00e1 recomendado en nenos pequenos e mulleres embarazadas.\nAire quente.\nOutro tratamento \u00e9 o uso de aire quente aplicado cun secador de pelo.\nMedicaci\u00f3ns.\nHai moitas medicaci\u00f3ns que poden matar os piollos. A dimeticona \u00e9 efectiva entre o 70 e o 97% dos casos e ten poucos efectos secundarios, e \u00e9 un dos tratamentos preferidos. Funciona por mecanismos f\u00edsicos e non hai evidencias de resistencias. A ivermectina ten unha efectividade do 80%, pero pode causar irritaci\u00f3ns locais na pel. O malati\u00f3n ten unha efectividade de arredor do 90%, pero hai a posibilidade de toxicidade. Os piretroides como a permetrina, a\u00ednda que son moi usados, te\u00f1en unha efectividade baixa debido \u00e1 resistencia que adquiriron os piollos, e a s\u00faa efectividade var\u00eda do 10 ao 80%, dependendo da poboaci\u00f3n estudada. As medicaci\u00f3ns en loci\u00f3ns parecen funcionar mellor que en champ\u00fa.\nMedicina alternativa.\nPromocionouse o aceite da \u00e1rbore do t\u00e9 como tratamento para o piollo da cabeza; por\u00e9n, hai un desacordo sobre a s\u00faa efectividade. Unha \"revisi\u00f3n\" de 2012 sobre o tratamento do piollo da cabeza recomendaba non usar o aceite da \u00e1rbore do t\u00e9 cos nenos porque pod\u00eda causar irritaci\u00f3n na pel ou reacci\u00f3ns al\u00e9rxicas, debido a contraindicaci\u00f3ns, e \u00e1 falta de co\u00f1ecemento sobre a s\u00faa seguridade e grao de efectividade. Outros remedios caseiros como aplicar vinagre, alcohol isoprop\u00edlico, aceite de oliva, maionesa, ou manteiga fundida baixo unha gorra de ducha, non se recomendan. O CDC dos Estados Unidos afirma que nadar non ten efecto sobre os piollos, e pode facer diminu\u00edr a efectividade dalg\u00fans tratamentos.\nMedidas no contorno.\nDespois do tratamento, recom\u00e9ndase lavar todas as roupas de cama e limpar con aspiradora todas as \u00e1reas que puidesen estar en contacto coa cabeza, como cadeiras, carapuchas de abrigos, e sof\u00e1s, pero isto non sempre \u00e9 necesario, xa que os piollos adultos morren nuns 2 d\u00edas se non poden comer sangue, e os piollos acabados de nacer morren en cuesti\u00f3n de minutos separados do seu h\u00f3spede. Os peites e cepillos poden ser espiollados ferv\u00e9ndoos en auga durante 5 ou 10 minutos. Outros obxectos poden conxelarse durante 24 horas ben por debaixo de 0\u00a0\u00b0C para asegurarse de que se forman cristais de xeo nas c\u00e9lulas do piollo.\nEpidemiolox\u00eda.\nO n\u00famero de casos de infestaci\u00f3ns por pediculose incrementouse en todo o mundo desde mediados da d\u00e9cada de 1960, chegando a cifras de centos de mill\u00f3ns de persoas infestadas ao ano. En Europa estud\u00e1ronse grupos en distintos pa\u00edses e a incidencia variaba segundo os casos entre o 1 e o 20%.\nMalia as melloras nos tratamentos m\u00e9dicos e na prevenci\u00f3n de enfermidades humanas realizada durante o s\u00e9culo XX, a infestaci\u00f3n por piollos da cabeza segue sendo moi prevalente. Por exemplo, en 1997, o 80% das escolas elementais norteamericanas informaron de polo menos un gromo de piollos. A infestaci\u00f3n de piollos no mesmo per\u00edodo foi m\u00e1is prevalente que a da varicela.\nHai elevadas taxas de infectaci\u00f3n por todo o mundo, inclu\u00eddos pa\u00edses desenvolvidos como Dinamarca, Suecia, Reino Unido, Francia, Israel, Australia ou os Estados Unidos. Por exemplo, nos Estados Unidos est\u00edmase entre 6 e 12 mill\u00f3ns o n\u00famero de nenos entre os 3 e os 11 anos tratados contra os piollos.\nAs nenas te\u00f1en unha frecuencia de infestaci\u00f3n de 2 a 4 veces maior que os nenos. Os nenos entre 4 e 13 anos son os m\u00e1is frecuentemente afectados. Outros dan o intervalo entre 3 e 10 anos como o m\u00e1is afectado. A infestaci\u00f3n en persoas de orixe africana \u00e9 menos com\u00fan debido \u00e1 textura do seu pelo."}
{"id": "315657", "revid": "27155", "url": "https://gl.wikipedia.org/wiki?curid=315657", "title": "Pediculosis capitis", "text": ""}
{"id": "315658", "revid": "27155", "url": "https://gl.wikipedia.org/wiki?curid=315658", "title": "Infestaci\u00f3n da cabeza debida a piollos", "text": ""}
{"id": "315659", "revid": "27155", "url": "https://gl.wikipedia.org/wiki?curid=315659", "title": "Pediculose debida a Pediculus humanus capitis", "text": ""}
{"id": "315660", "revid": "27155", "url": "https://gl.wikipedia.org/wiki?curid=315660", "title": "Infestaci\u00f3n polo piollo da cabeza", "text": ""}
{"id": "315661", "revid": "25871", "url": "https://gl.wikipedia.org/wiki?curid=315661", "title": "Devin Wright", "text": "Devin Noel Wright Rodr\u00edguez, m\u00e1is co\u00f1ecido como Devin Wright, nado o 5 de outubro de 1986 en Lugo, \u00e9 un xogador profesional de baloncesto galego que xoga no Covir\u00e1n Granada da LEB Ouro. Cunha alzada de 2,01 metros ocupa a posici\u00f3ns de ala-pivote e pivote. Foi internacional coa selecci\u00f3n espa\u00f1ola en categor\u00edas inferiores. \u00c9 fillo do estadounidense Jimmy Wright, un dos xogadores m\u00e1is importantes da historia do Breog\u00e1n."}
{"id": "315662", "revid": "5132", "url": "https://gl.wikipedia.org/wiki?curid=315662", "title": "Devin Noel Wright", "text": ""}
{"id": "315663", "revid": "5132", "url": "https://gl.wikipedia.org/wiki?curid=315663", "title": "Devin Wright Rodr\u00edguez", "text": ""}
{"id": "315664", "revid": "5132", "url": "https://gl.wikipedia.org/wiki?curid=315664", "title": "Devin Noel Wright Rodr\u00edguez", "text": ""}
{"id": "315665", "revid": "19415", "url": "https://gl.wikipedia.org/wiki?curid=315665", "title": "Club Melilla Baloncesto", "text": "O Club Melilla Baloncesto, co\u00f1ecido tam\u00e9n coma Melilla Sport Capital por motivos de patrocinio, \u00e9 un club de baloncesto profesional espa\u00f1ol con sede na cidade aut\u00f3noma de Melilla."}
{"id": "315666", "revid": "5132", "url": "https://gl.wikipedia.org/wiki?curid=315666", "title": "Melilla Baloncesto", "text": ""}
{"id": "315667", "revid": "47401", "url": "https://gl.wikipedia.org/wiki?curid=315667", "title": "Last Man Standing", "text": ""}
{"id": "315673", "revid": "5863", "url": "https://gl.wikipedia.org/wiki?curid=315673", "title": "D.O. Valdeorras", "text": ""}
{"id": "315674", "revid": "5863", "url": "https://gl.wikipedia.org/wiki?curid=315674", "title": "D.O. Monterrei", "text": ""}
{"id": "315675", "revid": "5863", "url": "https://gl.wikipedia.org/wiki?curid=315675", "title": "D.O. Ribeiro", "text": ""}
{"id": "315676", "revid": "5863", "url": "https://gl.wikipedia.org/wiki?curid=315676", "title": "Denominaci\u00f3n de Orixe O Ribeiro", "text": ""}
{"id": "315677", "revid": "5863", "url": "https://gl.wikipedia.org/wiki?curid=315677", "title": "D.O. Ribeira Sacra", "text": ""}
{"id": "315678", "revid": "89787", "url": "https://gl.wikipedia.org/wiki?curid=315678", "title": "Salve, Oh Patria", "text": "\u00a1Salve, oh patria! \u00e9 o himno nacional de Ecuador. Componse de 6 estrofas e un m\u00e1is un coro, das cales s\u00f3 se cantan a segunda estrofa e o coro. A s\u00faa letra foi escrita por Juan Le\u00f3n Mera e a s\u00faa m\u00fasica foi composta polo franc\u00e9s Antonio Neumane, quen se inspirou na do \"Himno a P\u00edo IX\" de Gaetano Magazzari. O himno tivo alg\u00fans proxectos de reforma at\u00e9 acadar a s\u00faa forma definitiva en 1948. Foi oficialmente estreado o 10 de agosto de 1870 durante a segunda presidencia de Gabriel Garc\u00eda Moreno\n\u00c9 a composici\u00f3n musical patri\u00f3tica que representa \u00f3 pa\u00eds e que, xunto coa bandeira e o escudo, ten a categor\u00eda de s\u00edmbolo patrio."}
{"id": "315679", "revid": "23204", "url": "https://gl.wikipedia.org/wiki?curid=315679", "title": "\u00a1Salve, Oh Patria!", "text": ""}
{"id": "315682", "revid": "23204", "url": "https://gl.wikipedia.org/wiki?curid=315682", "title": "Trek", "text": "Trek Bicycle Corporation, marca habitualmente co\u00f1ecida como Trek, \u00e9 unha empresa estadounidense de bicicletas que distrib\u00fae baixo os nomes de Trek, Gary Fisher, Bontrager, Klein e antes tam\u00e9n, Lemond Racing Cycles. Trek est\u00e1 situada entre as maiores do mundo por produci\u00f3n. A sede da empresa est\u00e1 situada en Waterloo, no estado de Wisconsin, Estados Unidos. \nO nome de Trek v\u00e9n da palabra do afrikaans que significa \"viaxe\"."}
{"id": "315684", "revid": "23204", "url": "https://gl.wikipedia.org/wiki?curid=315684", "title": "Rafael Sisto", "text": "Rafael Carlos Sisto Edreira, nado Luou (Teo) o 30 de xaneiro de 1963, \u00e9 un pol\u00edtico galego. \nTraxectoria.\nLicenciado en Ciencias Qu\u00edmicas e doutorado en Ciencias da Educaci\u00f3n pola Universidade de Santiago de Compostela. \u00c9 profesor de Ensinanza Secundaria. Concelleiro en Teo dende as elecci\u00f3ns municipais de 2003, nas cales foi elixido como n\u00famero 2 do BNG, situ\u00e1ndose na oposici\u00f3n. Trala vitoria do BNG nas municipais de 2007 pasou a ser tenente de alcalde e ocupar diversas responsabilidades de goberno, baixo o mandato de Marti\u00f1o Noriega. Continuou tras revalidar o BNG o goberno con maior\u00eda absoluta nas municipais de 2011. En marzo de 2012, xunto con Noriega e outros 5 concelleiros, abandonou o BNG trala marcha do Encontro Irmandi\u00f1o da formaci\u00f3n, pasando a constitu\u00edr posteriormente Anova-Irmandade Nacionalista. No 2013 foi elixido membro da Coordinadora Nacional do novo partido.\nNas elecci\u00f3ns municipais de 2015, trala marcha de Marti\u00f1o Noriega a Santiago de Compostela, encabezou a candidatura de Son de Teo-ANOVA e logrou a alcald\u00eda, tras sela forza m\u00e1is votada, e estableceu un pacto de goberno co PSdeG liderado por Ux\u00eda Lemus. Ademais da alcald\u00eda tam\u00e9n asumiu as \u00e1reas de Persoal, Econom\u00eda e Facenda, Saneamento e Abastecemento, Medio Natural e Lingua do Concello. No tramo final do mandato sumouse \u00e1 porposta do seu antecesor Marti\u00f1o Noriega, ent\u00f3n alcalde compostel\u00e1n, de fusionalo concello da capital cos municipios de Teo, Ames ou Val do Dubra. Nas elecci\u00f3ns municipais de 2019 sufreu unha considerable desfeita \u00f3 pasar de 7 a 4 concelleiros, convert\u00e9ndose o PPdeG en primeira forza pese a estancarse en 7 ed\u00eds, e cos seus socios do PSdeG-PSOE empatando a 4 ed\u00eds con eles, se ben segu\u00edan contando con m\u00e1is votos. Desta maneira, finalmente acadou de novo a alcald\u00eda, renovando o pacto de goberno cos socialistas de Ux\u00eda Lemus pero necesitando o apoio dos 2 ed\u00eds do BNG na investidura. En outubro de 2021 expulsou \u00f3s concelleiros socialistas do executivo local e continuou gobernando en minor\u00eda. Renunciou a presentarse \u00e1 reelecci\u00f3n nas municipais de 2023, nas cales o seu grupo pasou a denominarse Proxecto Com\u00fan de Teo e pechou a s\u00faa lista."}
{"id": "315685", "revid": "1131", "url": "https://gl.wikipedia.org/wiki?curid=315685", "title": "Aqueleido", "text": ""}
{"id": "315686", "revid": "1131", "url": "https://gl.wikipedia.org/wiki?curid=315686", "title": "Aquisilde", "text": ""}
{"id": "315688", "revid": "56817", "url": "https://gl.wikipedia.org/wiki?curid=315688", "title": "Aquelcabo", "text": "O top\u00f3nimo galego Aquelcabo pode referirse a:"}
{"id": "315704", "revid": "56817", "url": "https://gl.wikipedia.org/wiki?curid=315704", "title": "Arada", "text": "O top\u00f3nimo galego Arada pode referirse a:"}
{"id": "315707", "revid": "1131", "url": "https://gl.wikipedia.org/wiki?curid=315707", "title": "O Aral", "text": ""}
{"id": "315708", "revid": "56817", "url": "https://gl.wikipedia.org/wiki?curid=315708", "title": "Aral", "text": "O top\u00f3nimo Aral pode referirse a:"}
{"id": "315709", "revid": "56817", "url": "https://gl.wikipedia.org/wiki?curid=315709", "title": "Aralde", "text": "O top\u00f3nimo galego Aralde pode referirse a:"}
{"id": "315711", "revid": "56817", "url": "https://gl.wikipedia.org/wiki?curid=315711", "title": "Aranza", "text": "Aranza p\u00f3dese referir a:\nTop\u00f3nimo.\nO top\u00f3nimo galego Aranza pode referirse a:"}
{"id": "315712", "revid": "1131", "url": "https://gl.wikipedia.org/wiki?curid=315712", "title": "Arabexo", "text": ""}
{"id": "315713", "revid": "1131", "url": "https://gl.wikipedia.org/wiki?curid=315713", "title": "A Aradiza", "text": ""}
{"id": "315714", "revid": "1131", "url": "https://gl.wikipedia.org/wiki?curid=315714", "title": "Aragonza", "text": ""}
{"id": "315715", "revid": "1131", "url": "https://gl.wikipedia.org/wiki?curid=315715", "title": "O Aramio", "text": ""}
{"id": "315716", "revid": "1131", "url": "https://gl.wikipedia.org/wiki?curid=315716", "title": "As Arangas", "text": ""}
{"id": "315717", "revid": "1131", "url": "https://gl.wikipedia.org/wiki?curid=315717", "title": "Os Arantes", "text": ""}
{"id": "315718", "revid": "1131", "url": "https://gl.wikipedia.org/wiki?curid=315718", "title": "A Arada", "text": ""}
{"id": "315721", "revid": "1131", "url": "https://gl.wikipedia.org/wiki?curid=315721", "title": "A Arba", "text": ""}
{"id": "315722", "revid": "1131", "url": "https://gl.wikipedia.org/wiki?curid=315722", "title": "Arbarrela", "text": ""}
{"id": "315723", "revid": "1131", "url": "https://gl.wikipedia.org/wiki?curid=315723", "title": "A Arbigueira", "text": ""}
{"id": "315724", "revid": "1131", "url": "https://gl.wikipedia.org/wiki?curid=315724", "title": "Pedra da Arca", "text": "O nome de Pedra da Arca pode facer referencia a tres dolmens:"}
{"id": "315738", "revid": "89787", "url": "https://gl.wikipedia.org/wiki?curid=315738", "title": "Sarna da maceira", "text": "A sarna da maceira, \u00e9 unha doenza das maceiras orixinada polo fungo \"Venturia inaequalis\", que produce lesi\u00f3ns ou m\u00e1culas escuras sobre as follas, os froitos e algunhas veces nas crecenzas ou fillos.\nAs plantas afectadas pode que solten o seu froito anticipadamente, derivando posibelmente en elevadas perdas das colleitas. A sarna da maceira pres\u00e9ntase xeralmente cando as maz\u00e1s est\u00e1n xa maduras, por\u00e9n causa m\u00e1is dano en zonas onde a primavera e o ver\u00e1n son fr\u00edos e h\u00famidos.\nTodas as especies de poma poden verse afectadas por este padecemento, mais existen variedades resistentes. Ach\u00e1ronse quince xenes en cultivares de maceira que conferen resistencia contra esta sarna. Aug\u00farase o uso de t\u00e9cnicas de cisxenese para introducir eses xenes nos cultivares comerciais, e polo tanto crear novos cultivares resistentes. Iso pode lograrse mediante a mellora x\u00e9tica convencional, mais coller\u00eda m\u00e1is de 50 anos logralo.\nUn tratamento com\u00fan da enfermidade \u00e9 asperxir de xeito regulado funxicidas, obt\u00e9ndose a maior parte das veces un control efectivo; un xeito de reducir a incidencia da sarna \u00e9 retirar da horta as follas que caen polo outono, pois \u00e9 nelas onde o fungo pasa o inverno e son a orixe da infecci\u00f3n primaria da primavera seguinte."}
{"id": "315800", "revid": "1093", "url": "https://gl.wikipedia.org/wiki?curid=315800", "title": "Jos\u00e9 Tom\u00e9 Roca", "text": ""}
{"id": "315828", "revid": "10599", "url": "https://gl.wikipedia.org/wiki?curid=315828", "title": "Casco Antigo de Pamplona", "text": ""}
{"id": "315837", "revid": "10599", "url": "https://gl.wikipedia.org/wiki?curid=315837", "title": "Arquivo Xeral de Navarra", "text": ""}
{"id": "315891", "revid": "5863", "url": "https://gl.wikipedia.org/wiki?curid=315891", "title": "Ara\u00f1a vermella", "text": "O \u00e1caro-ara\u00f1a vermello ou simplemente ara\u00f1a vermella (Tetranychus urticae) \u00e9 unha das moitas especies de tetran\u00edquidos ou \"\u00e1caros vermellos\" que se alimenten de plantas que se atopan en ambientes secos de todo o mundo e que xeralmente se consideran unha praga moi importante da agricultura e a xardinaxe. O seu xenoma foi completamente secuenciado no ano 2011, sendo o primeiro xenoma secuenciado entre os ar\u00e1cnidos.\nDistribuci\u00f3n.\n\"Tetranychus urticae\" orixinariamente era nativa de Eurasia, mais adquiriu unha distribuci\u00f3n cosmopolita.\nAt\u00f3pase distribu\u00eddo por toda a pen\u00ednsula Ib\u00e9rica, en locais c\u00e1lidos de climas lenes (especialmente na zona mediterr\u00e1nea e o sur peninsular, sendo raro en Galicia).\nDescrici\u00f3n.\n\"Tetranychus urticae\" \u00e9 extremadamente pequena, dificilmente vis\u00edbel a simple vista, s\u00f3 se ollan m\u00e1culas averdadas ou avermelladas nas follas e talos; as femias adultas miden uns 0,4\u00a0mm de longo. A ara\u00f1a vermella, que se pode ver en invernadoiros e zonas tropicais e temperadas, segrega unha fina ara\u00f1eira por riba e por baixo das follas.\nS\u00edntomas da infestaci\u00f3n.\nEstes animais chuchan o l\u00edquido do interior das c\u00e9lulas e deixan na superficie unhas sedas que dan un aspecto algodonoso.\nProvocan nos talos das planti\u00f1as tachas de cor parda ou amarela.\nEn casos de grandes poboaci\u00f3ns poden provocar un retardo no crecemento nos primeiros estados vexetativos desta e, nos casos m\u00e1is serios, o desecamento completo da planta.\nEcolox\u00eda.\n\u00c9 extremadamente pol\u00edfaga. P\u00f3dese alimentar de centenares de especies de plantas inclu\u00edndo a maior\u00eda das hortalizas como as pementeiras, tomateiras, pataqueiras, feix\u00f3ns, millo, amorodeiras e tam\u00e9n plantas ornamentais coma as roseiras. Prexudica as plantas ao chuchar o zume e o contido das c\u00e9lulas foliares. Deixa pequenas m\u00e1culas p\u00e1lidas ou cicatrices cando se destru\u00edu a epiderme das c\u00e9lulas. Malia seren estas lesi\u00f3n moi mi\u00fadas, o ataque de centenares destes \u00e1caros fai que se reduza a actividade fotos\u00edntesint\u00e9tica das plantas.\nUns dos moitos depredadores naturais da ara\u00f1a vermella son o \"Phytoseiulus persimilis\" e a \"Chrysoperla carnea\", os cales usan os m\u00e9todos de control biol\u00f3xico na agricultura ecol\u00f3xica ou de produci\u00f3n integrada.\nCiclo vital.\nO ciclo de actividade dos ovos at\u00e9 seren adultos \u00e9 moi r\u00e1pido, entre 8 e 14 d\u00edas con temperaturas entre 23 e 30\u00a0\u00b0C dando xeraci\u00f3ns durante todo o ano.\nA humidade relativa ha ser mediana, nin moi alta nin moi baixa, xa que pode provocar a morte das larvas e retardar o seu desenvolvemento.\nP\u00f3dense espallar por toda unha leira coa axuda do vento.\nO ovo de \"T. urticae\" \u00e9 transl\u00facido e semellante a unha pequena perla. Eclosiona e sae unha ninfa que se volve protoninfa e despois se converte nunha deutoninfa, a cal amosa estadios de quiescencia. O adulto \u00e9 tipicamente de cor verde p\u00e1lida gran parte do ano, mais as xeraci\u00f3ns serodias son de cor arroibada, as femias apareadas pasan o inverno en estadio de diapausa.\nControl e prevenci\u00f3n.\nO \u00e1caro vermello presenta unha gran resistencia aos acaricidas, por este motivo \u00e9 especialmente importante facer un uso alternante destes.\nA utilitzaci\u00f3n de insecticidas coma os piretroides poden provocar un aumento da poboaci\u00f3n destes \u00e1caros."}
{"id": "315892", "revid": "18868", "url": "https://gl.wikipedia.org/wiki?curid=315892", "title": "Tetranychus urticae", "text": ""}
{"id": "315893", "revid": "18868", "url": "https://gl.wikipedia.org/wiki?curid=315893", "title": "\u00c1caro vermello", "text": ""}
{"id": "315895", "revid": "18868", "url": "https://gl.wikipedia.org/wiki?curid=315895", "title": "\u00c1caro-ara\u00f1a vermello", "text": ""}
{"id": "315910", "revid": "56817", "url": "https://gl.wikipedia.org/wiki?curid=315910", "title": "Botrite", "text": "A botrite (Botryotinia) \u00e9 o nome com\u00fan dun x\u00e9nero de fungoss ascomicetes que produce varias doenzas vexetais. A maior\u00eda das formas anam\u00f3rficas de \"Botryotinia\" incl\u00faense no x\u00e9nero de fungos imperfectos Botrytis. O x\u00e9nero incl\u00fae 22 especies e mais un h\u00edbrido.\nReproduci\u00f3n.\nA reproduci\u00f3n sexual l\u00e9vase a cabo mediante ascosporas producidas en apotecios, mentres que unha forma de reproduci\u00f3n asexual \u00e9 mediante conidios.\n\u00c9 t\u00edpica a formaci\u00f3n de esclerocios de forma plano-convexoide.\nPat\u00f3xeno.\nAs enfermidades causadas polas especies de \"Botryotinia\" aparecen de forma primaria como unha praga das flores e podremia dos fruoitos ademais de tachas nas follas e bulbos podres no campo e en produtos almacenados. O fungo induce morte celular do hospedador e un decaemento progresivo do tecido infectado da planta, de onde o fungo toma os seus nutrientes.\nEspecies.\n\"Botryotinia fuckeliana\" (ou \"Botrytis cinerea\") \u00e9 unha especie importante para a industria vin\u00edcola e para a horticultura. Outras especies economicamente importantes incl\u00faen \"Botryotinia convoluta\" (a especie tipo do x\u00e9nero), \"Botryotinia polyblastis\", \"Botrytis allii\" e \"Botrytis fabae\"."}
{"id": "315911", "revid": "18868", "url": "https://gl.wikipedia.org/wiki?curid=315911", "title": "Botryotinia", "text": ""}
{"id": "315912", "revid": "18868", "url": "https://gl.wikipedia.org/wiki?curid=315912", "title": "Botrytis", "text": ""}
{"id": "315913", "revid": "23204", "url": "https://gl.wikipedia.org/wiki?curid=315913", "title": "Carlos II de Navarra", "text": "Carlos II de Navarra, nado en \u00c9vreux o 10 de outubro de 1332 e finado en Pamplona o 1 de xaneiro de 1387, co\u00f1ecido tam\u00e9n como Carlos II de \u00c9vreux ou Carlos o Malo (\"le Mauvais\" en franc\u00e9s), foi conde de \u00c9vreux dende o 23 de setembro de 1343 ata 1378, momento en que o condado lle \u00e9 incautado por parte do rei de Francia Carlos V. Foi rei de Navarra dende o 6 de outubro de 1349 ata a s\u00faa morte.\nFamilia.\nFillo de Filipe III de \u00c9vreux e Xoana II de Navarra, sucedeu \u00e1 s\u00faa nai no trono navarro cando morreu en 1349. Casou en Vivier-en-Brie en 1351 con Xoana de Francia, filla de Xo\u00e1n II de Francia e Bona de Luxemburgo. Desta uni\u00f3n naceron:"}
{"id": "315917", "revid": "5863", "url": "https://gl.wikipedia.org/wiki?curid=315917", "title": "Joseba Asiron", "text": "Joseba Asiron Saez, nado en Pamplona o 14 de abril de 1962, \u00e9 un historiador, profesor de ikastola e pol\u00edtico navarro, alcalde de Pamplona pola coalici\u00f3n Euskal Herria Bildu desde 13 de xu\u00f1o de 2015 ata o 15 de xu\u00f1o de 2019.\nTraxectoria.\nNaceu en Pamplona o 14 de abril de 1962, enriba da famosa Churrer\u00eda da Ma\u00f1ueta. \u00c9 licenciado en Historia da Arte pola Universidade de Zaragoza (1989) e doutor nesta materia pola Universidade de Navarra (2009) cunha tese sobre as torres de li\u00f1axe, casas forte e pazos de cabo de armar\u00eda na Navarra medieval. \u00c9, ademais, profesor da ikastola San Ferm\u00edn, na localidade de Zizur Menor, desde 1991. Est\u00e1 casado e \u00e9 pai dunha filla e un fillo.\nPresentouse como cabeza de lista de Euskal Herria Bildu \u00e1 alcald\u00eda de Pamplona nas elecci\u00f3ns municipais de 2015, nas cales a s\u00faa formaci\u00f3n resultou a segunda forza m\u00e1is votada tras UPN, que optaba \u00e1 reelecci\u00f3n de alcalde con Enrique Maya. Un pacto de investidura cuatripartito entre Geroa Bai, Aranzadi - Iru\u00f1ea Denon Artean - Pamplona En Com\u00fan (marca de Podemos) e Izquierda-Ezkerra (marca de IU) outorgoulle o bast\u00f3n de mando municipal na constituci\u00f3n do Concello o 13 de xu\u00f1o de 2015, nunha votaci\u00f3n na que Asir\u00f3n obtivo 14 votos, Enrique Maya logrou 10 apoios, mentres que a socialista Maite Esporr\u00edn logrou 3 apoios. Converteuse as\u00ed no primeiro alcalde da esquerda abertzale na capital de Navarra, tras arrebatar a alcald\u00eda a Uni\u00f3n del Pueblo Navarro (UPN) que gobernaba a cidade desde 1999, con Yolanda Barcina, primeiro, e Enrique Maya, despois.\nTras a s\u00faa investidura como novo alcalde, en declaraci\u00f3ns aos medios, fixo alusi\u00f3n ao Privilexio da Uni\u00f3n (1423) que unificou os tres burgos de Pamplona no s\u00e9culo XV, desexando que o seu mandato permitise \"superar os fosos e as murallas que nos separaron\". Finalmente, conclu\u00edu recordando a frase que, en lat\u00edn, aparece no lintel interior da porta 11 de acceso ao Concello de Pamplona: \"A porta est\u00e1 aberta para todos, pero sobre todo o coraz\u00f3n\" (\"Patet omnibus jauna, cor valde magis\")."}
{"id": "315918", "revid": "10599", "url": "https://gl.wikipedia.org/wiki?curid=315918", "title": "EH Bildu", "text": ""}
{"id": "315920", "revid": "17467", "url": "https://gl.wikipedia.org/wiki?curid=315920", "title": "Joseba Asir\u00f3n S\u00e1ez", "text": ""}
{"id": "315921", "revid": "17467", "url": "https://gl.wikipedia.org/wiki?curid=315921", "title": "Joseba Asiron Saez", "text": ""}
{"id": "315928", "revid": "89787", "url": "https://gl.wikipedia.org/wiki?curid=315928", "title": "Gorka Urtaran", "text": "Gorka Urtaran Agirre, nado en Vitoria o 21 de decembro de 1973, \u00e9 un pol\u00edtico espa\u00f1ol, membro do Partido Nacionalista Vasco. Dende o 13 de xu\u00f1o de 2015 \u00e9 alcalde de Vitoria.\nBiograf\u00eda.\nGorka Urtaran naceu en Vitoria o 21 de decembro de 1973. Cursou os seus estudos no colexio San Viator da capital arabesa e licenciouse en sociolox\u00eda no ano 1998 pola Universidade do Pa\u00eds Vasco. Afiliouse ao Partido Nacionalista Vasco (PNV) en 1994 e foi elixido concelleiro en Vitoria no ano 2011, onde \u00e9 o voceiro do PNV.\nNas elecci\u00f3ns de 2015, foi o candidato da s\u00faa formaci\u00f3n \u00e1 alcald\u00eda de Vitoria. Obtivo o terceiro posto, por detr\u00e1s do Partido Popular e EH Bildu. Logrou o apoio de EH Bildu e o PSE-EE para ser elixido alcalde. Finalmente, foi elixido co apoio de PNV, EH Bildu, Irabazi (coalici\u00f3n de Equo e Ezker Anitza) e Sumando-Hemen Gaude (candidatura apoiada por Podemos)."}
{"id": "315929", "revid": "10599", "url": "https://gl.wikipedia.org/wiki?curid=315929", "title": "Gorka Urtaran Agirre", "text": ""}
{"id": "315930", "revid": "1131", "url": "https://gl.wikipedia.org/wiki?curid=315930", "title": "As Arcas", "text": ""}
{"id": "315931", "revid": "89787", "url": "https://gl.wikipedia.org/wiki?curid=315931", "title": "Juan Mar\u00eda Aburto", "text": "Juan Mar\u00eda Aburto Rike, nado en Bilbao o 28 de marzo de 1961, \u00e9 un pol\u00edtico vasco, membro do Partido Nacionalista Vasco. Dende o 13 de xu\u00f1o de 2015 \u00e9 alcalde de Bilbao.\nBiograf\u00eda.\n\u00c9 licenciado en Dereito pola Universidade de Deusto. Traballou como director de servizos entre 1991 e 1994 para o Goberno Vasco, no equipo do ent\u00f3n Conselleiro de Interior Juan Mar\u00eda Atutxa. En 1994 foi nomeado director xeral do R\u00e9xime Xur\u00eddico e Funci\u00f3n P\u00fablica da Deputaci\u00f3n Foral de Biscaia e en 2003 pasar\u00eda a ser deputado foral de Acci\u00f3n Social. En xu\u00f1o de 2011 foi nomeado Deputado Foral de Presidencia, convert\u00e9ndose na man dereita do deputado xeral Jos\u00e9 Luis Bilbao. En decembro do 2012 foi designado Conselleiro de Emprego e Pol\u00edticas Sociais do Goberno Vasco, tendo que deixar o seu cargo na deputaci\u00f3n.\nO 1 de outubro de 2014 fixo p\u00fablica a s\u00faa candidatura \u00e1 alcald\u00eda do concello de Bilbao polo Partido Nacionalista Vasco e en febreiro de 2015 dimitiu como conselleiro de Emprego e Asuntos Sociais, sendo substitu\u00eddo por \u00c1ngel Tarsicio To\u00f1a G\u00fcenaga. O 13 de xu\u00f1o de 2015 foi proclamado alcalde de Bilbao, grazas a un acordo de investidura co PSE-EE."}
{"id": "315932", "revid": "10599", "url": "https://gl.wikipedia.org/wiki?curid=315932", "title": "Juan Mar\u00eda Aburto Rike", "text": ""}
{"id": "315933", "revid": "56817", "url": "https://gl.wikipedia.org/wiki?curid=315933", "title": "Arcai", "text": "O top\u00f3nimo galego Arcai pode referirse a:"}
{"id": "315934", "revid": "1131", "url": "https://gl.wikipedia.org/wiki?curid=315934", "title": "Arca Cavada", "text": ""}
{"id": "315935", "revid": "1131", "url": "https://gl.wikipedia.org/wiki?curid=315935", "title": "Arcapedri\u00f1a", "text": ""}
{"id": "315936", "revid": "1131", "url": "https://gl.wikipedia.org/wiki?curid=315936", "title": "Arcar", "text": ""}
{"id": "315937", "revid": "56817", "url": "https://gl.wikipedia.org/wiki?curid=315937", "title": "Ibon Areso", "text": "Ibon Mar\u00eda Areso Mendiguren, nado en Bilbao o 20 de maio de 1944, \u00e9 un arquitecto e pol\u00edtico vasco, membro do Partido Nacionalista Vasco.\nBiograf\u00eda.\nEn xu\u00f1o de 1991 foi elixido concelleiro no concello de Bilbao e o ent\u00f3n alcalde Josu Ortuondo nomeouno responsable da \u00c1rea de Urbanismo e Medio, exercendo tam\u00e9n o cargo de Tenente de Alcalde. Foi membro da corporaci\u00f3n municipal ata xu\u00f1o de 2015.\nEn marzo de 2014 foi nomeado alcalde da vila de Bilbao tras a morte do anterior, I\u00f1aki Azkuna. Antes do falecemento de Azkuna, foi Concelleiro Delegado da \u00c1rea de Urbanismo e Coordinador de Pol\u00edticas de Planificaci\u00f3n Urbana no citado concello."}
{"id": "315938", "revid": "10599", "url": "https://gl.wikipedia.org/wiki?curid=315938", "title": "Ibon Mar\u00eda Areso Mendiguren", "text": ""}
{"id": "315939", "revid": "10599", "url": "https://gl.wikipedia.org/wiki?curid=315939", "title": "Ibon Areso Mendiguren", "text": ""}
{"id": "315941", "revid": "1505", "url": "https://gl.wikipedia.org/wiki?curid=315941", "title": "Cascading Style Sheets", "text": ""}
{"id": "315942", "revid": "839", "url": "https://gl.wikipedia.org/wiki?curid=315942", "title": "Ramiro Pellitero", "text": "Ramiro Pellitero Iglesias, nado o 13 de xaneiro de 1956 en Le\u00f3n, \u00e9 un te\u00f3logo cat\u00f3lico leon\u00e9s.\nTraxectoria.\nLicenciouse en Medicina pola USC en 1981, e posteriormente en Teolox\u00eda pola Universidade de Navarra en 1985. En 1988 foi ordenado sacerdote do Opus Dei, e en 1992 doutorouse en Teolox\u00eda pola mesma universidade, cunha tese sobre Yves Congar titulada \"La teolog\u00eda del laicado en la obra de Yves Congar\".\nPosteriormente pasou a ser profesor adxunto de Teolox\u00eda pastoral na Universidade de Navarra, onde foi tam\u00e9n at\u00e9 1998 secretario do departamento de Eclesiolox\u00eda. En 1998 traballou como investigador asociado e deu clases na Universidade Cat\u00f3lica de Am\u00e9rica."}
{"id": "315944", "revid": "1131", "url": "https://gl.wikipedia.org/wiki?curid=315944", "title": "O Arco", "text": ""}
{"id": "315945", "revid": "1131", "url": "https://gl.wikipedia.org/wiki?curid=315945", "title": "A Arcoia", "text": ""}
{"id": "315946", "revid": "1131", "url": "https://gl.wikipedia.org/wiki?curid=315946", "title": "Palacio Real de Olite", "text": "O Palacio dos Reis de Navarra, Palacio Real ou Castelo de Olite \u00e9 unha construci\u00f3n de car\u00e1cter cortes\u00e1n e militar constru\u00eddo durante os s\u00e9culos XIII e XIV na localidade de Olite, en Navarra. Foi unha das sedes da Corte do Reino de Navarra a partir do reinado de Carlos III \"O Nobre\".\nHistoria.\nFoi Carlos III \"O Nobre\" quen no s\u00e9culo XV comezou a ampliaci\u00f3n do anterior castelo, dando lugar ao Palacio dos Reis de Navarra. A\u00ednda que case todos o chaman \"castelo\", o correcto \u00e9 referirse a el como \"palacio\", xa que se trata dunha construci\u00f3n con car\u00e1cter cortes\u00e1n, onde os aspectos residenciais prevaleceron sobre os militares (defensa).\nUn dos seus principais encantos \u00e9 a aparente desorde do seu dese\u00f1o. Isto d\u00e9bese a que a s\u00faa construci\u00f3n nunca se afrontou como un proxecto \"de conxunto\", deb\u00e9ndose o resultado final \u00e1s continuas obras de ampliaci\u00f3n e reforma que se sucederon durante s\u00e9culos, a\u00ednda que a maior parte das obras se realizaron entre finais do s\u00e9culo XIV e principios do XV. O ent\u00f3n rei de Navarra, Carlos III \"O Nobre\", decidiu converter o pazo existente en sede real permanente e dotala de todo o ornamento propio destas.\nO conxunto formado polas s\u00faas estanzas, xard\u00edns e fosos, rodeados polas altas murallas e rematados polas numerosas torres, conf\u00edrenlle unha espectacular e m\u00e1xica silueta. Na s\u00faa \u00e9poca, chegou a ser considerado como un dos m\u00e1is belos de Europa. Nel poderemos diferenciar claramente dous recintos: o Palacio Vello, convertido en Parador Nacional de Turismo, e o Palacio Novo. Tras a invasi\u00f3n de Navarra en 1512 por parte da Coroa de Castela e a de Arag\u00f3n unificadas, comezou a deterioraci\u00f3n do pazo, xa que s\u00f3 foi utilizado polos vicerreis como residencia espor\u00e1dica. O estado de abandono no que quedou inmerso o pazo fixo que este fose deterior\u00e1ndose progresivamente. Este proceso culminou co incendio ordenado polo guerrilleiro Espoz y Mina durante a Guerra da Independencia Espa\u00f1ola (1813), ante o temor de que nel se fortificasen as tropas francesas de Napole\u00f3n.\nO estado actual do edificio \u00e9 froito dunha restauraci\u00f3n tras convocatoria dun concurso en 1923 por parte da Deputaci\u00f3n Foral de Navarra que ga\u00f1aron os arquitectos Jos\u00e9 e Javier Y\u00e1rnoz e que se iniciaron en 1937. A\u00ednda esta non conclu\u00edu xa que este complexo labor trata de recuperar a estrutura orixinal do pazo, distinguindo entre o que se corresponde co edificio orixinal, e o que se debe \u00e1 s\u00faa restauraci\u00f3n. Non obstante, a riqu\u00edsima decoraci\u00f3n interior que revest\u00eda os seus muros perdeuse para sempre, ao igual que os xard\u00edns exteriores que o rodeaban. O castelo est\u00e1 inspirado no estilo g\u00f3tico franc\u00e9s, con algunhas caracter\u00edsticas catalano-mallorquinas e inglesas. Actualmente perviven restos de xesar\u00edas e estucados de inspiraci\u00f3n mud\u00e9xar, obra, ao parecer, de artes\u00e1ns mouros da Ribera de Navarra.\nO Palacio de Olite foi elixido en 2009 como a primeira marabilla medieval de Espa\u00f1a, celebrada pola Revista Medieval, por motivo do seu cuarto aniversario, estando por diante do Mosteiro de Meira, a Catedral de Santiago de Compostela, a Alhambra de Granada, San Pedro de la Nave, San Mill\u00e1n de la Cogolla e o Mosteiro de Poblet."}
{"id": "315947", "revid": "10599", "url": "https://gl.wikipedia.org/wiki?curid=315947", "title": "Palacio dos Reis de Navarra de Olite", "text": ""}
{"id": "315948", "revid": "10599", "url": "https://gl.wikipedia.org/wiki?curid=315948", "title": "Pazo dos Reis de Navarra de Olite", "text": ""}
{"id": "315949", "revid": "10599", "url": "https://gl.wikipedia.org/wiki?curid=315949", "title": "Pazo Real de Olite", "text": ""}
{"id": "315950", "revid": "10599", "url": "https://gl.wikipedia.org/wiki?curid=315950", "title": "Castelo de Olite", "text": ""}
{"id": "315951", "revid": "10599", "url": "https://gl.wikipedia.org/wiki?curid=315951", "title": "Parador Nacional de Turismo", "text": ""}
{"id": "315953", "revid": "1131", "url": "https://gl.wikipedia.org/wiki?curid=315953", "title": "Estaci\u00f3n de Olite", "text": "A estaci\u00f3n de Olite-Erriberri \u00e9 unha estaci\u00f3n de tren de Adif situada no municipio espa\u00f1ol de Olite, en Navarra. Disp\u00f3n unicamente de servizos de Media Distancia operados por Renfe.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 133,4 da li\u00f1a de ferrocarril que une Castej\u00f3n con Altsasu, as d\u00faas localidades en Navarra, a 385 metros de altitude.\nHistoria.\nA estaci\u00f3n foi aberta ao tr\u00e1fico o 15 de setembro de 1860 coa apertura do tramo Caparroso-Pamplona da li\u00f1a f\u00e9rrea que pretend\u00eda unir Zaragoza con Navarra por parte da Compa\u00f1\u00eda do Ferrocarril de Zaragoza a Pamplona. Esta \u00faltima non tardar\u00eda en unirse coa compa\u00f1\u00eda do ferrocarril de Zaragoza a Barcelona dando lugar \u00e1 compa\u00f1\u00eda dos Ferrocarr\u00eds de Zaragoza a Pamplona e Barcelona. O 1 de abril de 1878 a s\u00faa mala situaci\u00f3n econ\u00f3mica forzouna a aceptar unha fusi\u00f3n con Norte. En 1941, a nacionalizaci\u00f3n do ferrocarril en Espa\u00f1a supuxo a integraci\u00f3n de Norte na recentemente creada Renfe. Desde o 31 de decembro de 2004 Renfe explota a li\u00f1a mentres que Adif \u00e9 a titular das instalaci\u00f3ns ferroviarias.\nA estaci\u00f3n.\nSit\u00faase ao leste do n\u00facleo urbano. O edificio para viaxeiros nunha ampla estrutura realizada con ladrillo de base rectangular, d\u00faas alturas e tellado en pico de varias vertentes. Os seus vans, sete portas e sete xanelas en ambas as fachadas est\u00e1n decorados con arcos de medio punto. Ten d\u00faas plataformas, unha lateral e outra central \u00e1 que acceden d\u00faas v\u00edas. No exterior existe un aparcadoiro habilitado."}
{"id": "315954", "revid": "56817", "url": "https://gl.wikipedia.org/wiki?curid=315954", "title": "Pinarello", "text": "Cicli Pinarello S.p.A., m\u00e1is co\u00f1ecida como Pinarello \u00e9 unha empresa italiana fabricante de bicicletas con sede na cidade v\u00e9neta de Treviso. A empresa foi fundada en 1952 por Giovanni Pinarello e fabrica bicicletas feitas maioritariamente a man para estrada, pista ou ciclocross.\nDurante moitos anos, Pinarello patrocinou durante moitos anos a varios equipos ciclistas profesionais como o Banesto ou o Telekom. Corredores como Miguel Indurain ou Jan Ullrich ga\u00f1aron varias Grandes Voltas empregando bicicletas desta marca italiana.\nNa actualidade, Pinarello patrocina ao equipo ingl\u00e9s, Team Sky. Ata o ano 2013, Pinarello tam\u00e9n patrocinou ao Movistar Team. Pinarello conta cunha empresa filial, \u00d3pera."}
{"id": "315955", "revid": "22795", "url": "https://gl.wikipedia.org/wiki?curid=315955", "title": "Palmeta do Pac\u00edfico", "text": ""}
{"id": "315956", "revid": "23204", "url": "https://gl.wikipedia.org/wiki?curid=315956", "title": "European County Board", "text": "O European County Board ou ECB \u00e9 o ente regulador do hurling, f\u00fatbol ga\u00e9lico, camogie e peil na Europa Continental. Est\u00e1 afiliada a Gaelic Athletic Association. Est\u00e1 dividida en 5 rexi\u00f3ns que son Benelux, Sur/Este, Francia, Iberia e Nordica. Dende a convenci\u00f3n de novembro de 2016 pasa a denominarse Gaelic Games Europe\nTorneos.\nE a encargada de organizar e xestionar o campionato Pan Europeo, a Liga de Campi\u00f3ns, Campionato Benelux, Campionato Sur/Este, Campionato Ib\u00e9rico e Campionato Nordico."}
{"id": "315957", "revid": "23204", "url": "https://gl.wikipedia.org/wiki?curid=315957", "title": "Titanoboa", "text": "Titanoboa, que significa \"boa xigante\", \u00e9 un x\u00e9nero extinto de cobra que viviu na rexi\u00f3n de La Guajira (nordeste de Colombia) aproximadamente hai 60\u201358 mill\u00f3ns de anos, durante o paleoceno. A \u00fanica especia, a \"Titanoboa cerrejonensis\", \u00e9 a meirande, m\u00e1is longa e pesada cobra que se co\u00f1ece, superando \u00e1 anterior cobra co r\u00e9cord, a \"Gigantophis\"."}
{"id": "315958", "revid": "23204", "url": "https://gl.wikipedia.org/wiki?curid=315958", "title": "Titanoboa cerrejonensis", "text": ""}
{"id": "315960", "revid": "42564", "url": "https://gl.wikipedia.org/wiki?curid=315960", "title": "ECB", "text": ""}
{"id": "315961", "revid": "23204", "url": "https://gl.wikipedia.org/wiki?curid=315961", "title": "Selecci\u00f3n Galega de F\u00fatbol Ga\u00e9lico", "text": ""}
{"id": "315962", "revid": "98629", "url": "https://gl.wikipedia.org/wiki?curid=315962", "title": "Jean Fouquet", "text": "Jean Fouquet, nado en Tours (Francia) no ano 1420 e finado na mesma cidade en 1481, \u00e9 considerado un dos grandes pintores do Renacemento e o renovador da pintura francesa do s\u00e9culo XV. Formado na tradici\u00f3n francesa do g\u00f3tico internacional, desenvolveu un novo estilo no cal integrou as tonalidades crom\u00e1ticas fortes do g\u00f3tico, coa perspectiva e os volumes italianos, e a innovaci\u00f3n naturalista dos flamengos. As s\u00faas obras mestras son o \"D\u00edptico de Melun\" e as miniaturas do \"Libro de horas de \u00c9tienne Chevalier\".\nFoi un pintor de moita sona na s\u00faa \u00e9poca, mais despois, a s\u00faa obra ficou esquecida at\u00e9 que foi rehabilitada no s\u00e9culo XIX polos romanticistas franceses e alem\u00e1ns, que estaban moi interesados na arte medieval. A s\u00faa obra revalorizouse definitivamente durante unha exposici\u00f3n sobre franceses primitivos, organizada na Biblioteca nacional de Francia en 1904, que permitiu reunir e dar a co\u00f1ecer a s\u00faa obra dispersa.\nContexto hist\u00f3rico e art\u00edstico.\nNo \u00faltimo terzo do s\u00e9culo XIV, un novo estilo pict\u00f3rico estendeuse por Europa dende a corte dos papas de Avi\u00f1\u00f3n. Simone Martini e outros artistas italianos e franceses difundiron o realismo naturalista dos pintores da escola sienesa e a caligraf\u00eda refinada das miniaturas francesas. Este estilo, que logo chamar\u00edase \"g\u00f3tico internacional\", tivo os seus principais focos en Par\u00eds, Siena, Colonia a mais Bohemia. Par\u00eds convert\u00e9rase no centro da miniatura europea. Co duque de Berry traballaban os irm\u00e1ns Limbourg, os m\u00e1is grandes miniaturistas franceses, que entre 1411 e 1416 iluminaron a obra mestra \"&lt;dfn&gt;Les Tr\u00e8s Riches Heures du duc de Berry&lt;/dfn&gt;\" (\"As moi ricas horas do duque de Berry\"). O feito de que as mellores obras conservadas deste per\u00edodo sexan miniaturas revela a preponderancia destas sobre a pintura.\nEn Flandres, en 1422 comeza a actividade de Jan van Eyck, figura cumio da historia da arte e grande innovador da pintura ao desenvolver un novo xeito de representar a realidade. Durante o s\u00e9culo XV, a t\u00e9cnica ao \u00f3leo difundiuse de xeito importante en Flandres. O emprego de \u00f3leo coma aglutinante permit\u00eda tintas m\u00e1is flu\u00eddas que, aplicadas en capas sucesivas case transparentes, obti\u00f1an todas as gradaci\u00f3ns de cor e luminosidade. Deste xeito consegu\u00edase representar con todo detalle calquera obxecto. Tam\u00e9n utilizaban experimentalmente todo tipo de sistemas perspectivos mediante m\u00e9todos emp\u00edricos. A s\u00faa persectiva aproxim\u00e1base m\u00e1is \u00e1 visi\u00f3n natural e o ar case se palpaba. Consegu\u00edano mediante a \"perspectiva a\u00e9rea\", degradando a cor cara a grises azulados para os obxectos arredados. O texto te\u00f3rico que recolleu os sistemas perspectivos n\u00f3rdicos foi o \"De artificiali perspectiva\", de Jean P\u00e9legrin, co\u00f1ecido coma Viator, e que \u00e9 o equivalente do \"Tratado\" de Alberti para a pintura renacentista italiana.\nEn Italia, neste per\u00edodo, est\u00e1base a xestar o Quattrocento, o primeiro renacemento, unha arte \"\u00e1 medida do home\", coa perspectiva coma recurso pict\u00f3rico que produc\u00eda a ilusi\u00f3n da terceira dimensi\u00f3n. Os antecedentes desta nova linguaxe atop\u00e1banse nas representaci\u00f3ns escult\u00f3ricas de Ghiberti, della Quercia e Donatello. Foi en Florencia, en 1427, no cadro da \"Trindade\", onde o pintor Masaccio en colaboraci\u00f3n co arquitecto Brunelleschi resolveron os problemas das perspectiva. Logo Leon Battista Alberti, arquitecto e amigo de Brunelleschi, que co\u00f1ecera os debates da \"Trindade\" sobre o xeito de representar a perspectiva, transmitinos na s\u00faa obra \"De Pictura\". Posteriormente, a partir de 1430, Paolo Uccello, Andrea del Castagno, Piero della Francesca e Andrea Mantegna remataron de elaborar a nova linguaxe.\nFrancia estaba inmersa na Guerra dos Cen Anos (1337-1453) con Inglaterra. En 1415, Henrique V de Inglaterra desembarcou en Normand\u00eda e derrotou os franceses na batalla de Agincourt, tomando Par\u00eds e lev\u00e1ndose como arref\u00e9n o rei franc\u00e9s Carlos VI, ao cal obrigou reco\u00f1ecer o monarca ingl\u00e9s como herdeiro ao trono franc\u00e9s. Nestes anos, a guerra e o caos fixeron desaparecer deica pouco completamente a actividade art\u00edstica en Francia. \u00c1 morte de Carlos VI en 1429, Francia, incumprindo o acordado, coroou o fillo de Carlos VI como novo rei, co nome de Carlos VII. Este estabeleceu a s\u00faa corte en Bourges. At\u00e9 o ano 1453, non se liberou o pa\u00eds totalmente dos ingleses. Carlos VII finou en 1461 e sucedeuno o seu fillo Lu\u00eds XI, que estabeleceu en Tours a capital de Francia.\nTraxectoria.\nJean Fouquet naceu entre 1415 e 1420 en Tours e morreu entre 1478 e 1481, probabelmente na mesma cidade. S\u00e1bese pouco da s\u00faa vida e da s\u00faa traxectoria art\u00edstica, que est\u00e1 pouco documentada. O medio art\u00edstico onde recibiu a s\u00faa formaci\u00f3n \u00e9 obxecto de debate. \u00c9 prob\u00e1bel que se formase en obradoiros de miniaturistas, quizais na contorna do Mestre de Bedford. Suponse que o Mestre de Bedford era Haincelin de Haquenan, que \u00e1 s\u00faa vez form\u00e1rase con Jacques Coene, pintor e iluminador flamengo estabelecido en Par\u00eds. A partir da morte do gran mecenas Jean le Berry en 1416 e a ocupaci\u00f3n inglesa de Par\u00eds en 1418, os grandes obradoiros flamengos, italianos e franceses abandonaron Par\u00eds. Haincelin de Haquenan foi un dos que ficou no Par\u00eds ocupado. A este obradoiro debeu chegar o novo Fouquet cando a cidade acababa de ser liberada. Ins\u00edstese en que isto \u00e9 unha especulaci\u00f3n, polo tanto a tradici\u00f3n de que Fouquet \u00e9 continuador dos iluminadores franceses non se puido confirmar na an\u00e1lise das obras de xuventude, nin tampouco a influencia dos irm\u00e1ns Limbourg na s\u00faa obra.\nAo redor de 1443-1447, emprendeu unha viaxe a Italia, onde realizou o retrato perdido do papa Ux\u00edo IV con dous dignatarios, que no pasado atop\u00e1base na sancrist\u00eda da igrexa de Santa Mar\u00eda sopra Minerva en Roma. Al\u00ed entrou en contacto, e quizais colaborou, con Fra Angelico, cuxa influencia \u00e9 percept\u00edbel na s\u00faa obra posterior. Posibelmente estivo tam\u00e9n en Florencia, onde co\u00f1eceu o traballo dos grandes renovadores toscanos. Probabelmente arribou ademais en Mantua, onde pintou o buf\u00f3n Gonella. Segundo Giorgio Vasari, Fouquet foi un artista moi admirado en Italia. Ademais do encontro con Fra Angelico que tam\u00e9n traballaba para o papa, en Roma debeu co\u00f1ecer as reconstruci\u00f3ns de vilas e a escavaci\u00f3n de antig\u00fcidades. En Florencia, en san Michele e santa Mar\u00eda Novella quizais puido analizar a mestr\u00eda de Brunelleschi e Donatello. Tam\u00e9n seguramente contactou con Masaccio, Uccello e Piero della Francesca. En Padua, puido encontrarse con Castagno e en Venecia con Jacopo Bellini. A influencia do Quattrocento italiano en el \u00e9 tripla. Interiorizou a concepci\u00f3n do espazo, a s\u00faa decoraci\u00f3n e os seus interiores. Aprendeu a s\u00faa visi\u00f3n das cores, vivas e quentes. Desenvolveu a \"construzione legittima\" descrita polo te\u00f3rico Leon Battista Alberti no seu tratado \"Della Pintura\".\nA partir de 1459, disp\u00f3n dun excelente colaborador, o chamado Mestre de Boccace de M\u00fanic. Era seguramente un fillo seu, Louis ou Fran\u00e7ois, que interveu activamente no obradoiro familiar. Cara a 1460-1470, pintou \"O retrato do chanceler de Francia\" \"Jouvenel des Ursins\" a mais \"A piet\u00e0 de Nouans\". En 1461 morreu Carlos VII e foi elixido rei o seu fillo, Lu\u00eds XI, do que se converteu en pintor oficial a partir de 1475. Cara a 1475, recibiu a encarga de Jacques d'Armagnac de rematar as \"Antig\u00fcidades xud\u00edas\" de Flavio Xosefo, que quedaran incompletas coa morte do duque Jean de Berry. Esta obra, a primeira totalmente confirmada de Fouquet, serviu para identificar todo o corpus do pintor. Jean Fouquet faleceu entre 1478 e 1481.\nFoi un artista polivalente. Pintor a mais miniaturista de libros, practicou tam\u00e9n o esmalte, a vidreira, e seguramente a tapizar\u00eda. Tam\u00e9n organizou espect\u00e1culos para os reis. Tal e como sinalouse, a s\u00faa vida \u00e9 pouco co\u00f1ecida e estase a reconstru\u00edr a trav\u00e9s de testemu\u00f1os escritos de contempor\u00e1neos seus. Tanto a s\u00faa aprendizaxe, coma a s\u00faa viaxe a Italia, o seu traballo en Tours e incluso a s\u00faa obra \u2014que est\u00e1 moi ciscallada e era atribu\u00edda parcialmente a outros artistas\u2014, \u00e9 a\u00ednda fonte de debate.\nT\u00e9cnica e composici\u00f3n.\nOs seus dese\u00f1os estaban coidadosamente pensados de antem\u00e1n. Co\u00f1ec\u00eda os aspectos t\u00e9cnicos necesarios para captar a atenci\u00f3n do espectador mediante unha composici\u00f3n que base\u00e1base en c\u00edrculos, no n\u00famero \u00e1ureo e en pol\u00edgonos regulares. En canto aos c\u00edrculos, adoito empregaba o c\u00edrculo central e un segundo que inscrib\u00eda na metade superior do cadro. Apr\u00e9ciase a relaci\u00f3n entre ambos os dous, como o primeiro m\u00e1is xeral dirixe o segundo m\u00e1is particular. Compr\u00f3base nos tres primeiros cadros como a s\u00faa variaci\u00f3n ancho/longo afecta os dous c\u00edrculos. No primeiro cadro, o c\u00edrculo maior enmarca a faciana, brazos e mans, mentres que o menor circunscribe a faciana a mailo gorro. No segundo cadro, o do rei, o c\u00edrculo maior determina a posici\u00f3ns das mans, brazos e cortinas, mentres que o menor enmarca a faciana, o sombreiro e o pescozo de pel.\nNo terceiro cadro, o da crucifixi\u00f3n, o c\u00edrculo maior perfila na parte inferior o corpo de Mar\u00eda e o soldado tombado que xoga aos dados, mentres que o menor enmarca claramente \u00e1s tres figuras crucificadas. O carto cadro, a Piet\u00e0, \u00e9 un cadro horizontal, ao que non estaba habituado, pois a meirande parte dos seus cadros eran verticais. Decidiu compolo aplicando os dous c\u00edrculo, resultando algo estra\u00f1o, quizais porque a mirada do espectador engloba con m\u00e1is facilidade os dous c\u00edrculos verticais que os horizontais. Ou quizabes porque desco\u00f1ec\u00eda que a mirada do espectador destro dir\u00edxese primeiro a examinar a parte dereita do cadro denantes que a esquerda. No quinto cadro, o pintor transforma os dous c\u00edrculos verticais nun \u00fanico c\u00edrculo que fai tanxente ao lado superior.\nEn canto a proporci\u00f3n \u00e1urea ou n\u00famero de ouro, co\u00f1\u00e9cese dende a antig\u00fcidade e empregouse moito na Renacenza, consider\u00e1ndose a proporci\u00f3n perfecta.\nO seu valor aproximado \u00e9: formula_1\nOs pitag\u00f3ricos colix\u00edrono das formas xeom\u00e9tricas do cadrado e do c\u00edrculo que eles consideraban as formas perfectas.\nAs\u00ed, AS (a) \u00e9 o segmento \u00e1ureo de AB (a+b). Tam\u00e9n SB (b) \u00e9 o segmento \u00e1ureo de AS (a). \nFouquet empregaba os segmentos \u00e1ureos que correspond\u00edan tanto \u00e1 anchura total coma \u00e1 altura total do cadro. No segundo cadro, o do rei, emprega dous segmentos \u00e1ureos para trazar dous verticais sim\u00e9tricas que delimitan a faciana do rei. No terceiro cadro, o da crucifixi\u00f3n, empregou as d\u00faas verticais para enmarcas as d\u00faas figuras centrais de carrelo e unha horizontal para limitar superiormente as persoas de fondo de a cabalo. No quinto cadro, s\u00f3 empregou unha destas li\u00f1as verticais para enmarcar o xinete de a cabalo e tam\u00e9n empregou unha das li\u00f1as horizontais que se obt\u00e9n dos segmentos \u00e1ureos para limitar na zona superior das figuras do fondo.\nNa miniatura d'\"A coroaci\u00f3n de Lu\u00eds VI\", hai unha \u00abperspectiva a\u00e9rea\u00bb, que salienta os efectos atmosf\u00e9ricos. Este cadro lembra a paisaxe de fondo d\"'A Virxe co chanceler Nicolas Rolin\" de Jan van Eyck, pintado en 1435. Al\u00ed tam\u00e9n van Eyck empregou unha paisaxe a contraluz, \u00e9 dicir, a luz v\u00e9n do fondo do cadro e as sombras vense diante. No cadro de van Eyck a sombra da ponte vese diante igual que nese de Fouquet. Tanta \u00e9 a semellanza que quizais, como homenaxe, pintou tam\u00e9n un homi\u00f1o asomado \u00e1 almenara do castelo coma no cadro de van Eyck.\nComa se sinalou anteriormente, a perspectiva a\u00e9rea cons\u00e9guese a trav\u00e9s da gradaci\u00f3n de cor cara a grises azulados para os obxectos afastados. Obs\u00e9rvanse estas degradaci\u00f3ns no cadro, e grazas a elas consegue estes efectos: no lateral do muro do castel conforme se afasta dist\u00ednguense at\u00e9 cinco degradaci\u00f3ns de cor azul; nos reflexos do muro do castelo no foso de auga vese que en tanto a sombra est\u00e1 m\u00e1is afastada, vaise difuminando; o azul de auga do foso a medida que se afasta degr\u00e1dase at\u00e9 o branco e dun xeito semellante ocorre no ceo; as sombras da barca na auga est\u00e1n m\u00e1is degradadas nas da ponte levadiza; a torre marr\u00f3n da ponte levadiza \u00e9 un marr\u00f3n m\u00e1is degradado nas torres do fondo \u00e1 dereita; at\u00e9 na xanela do castelo vese un branco degradado do ceo. Dese\u00f1ando estes detalles conseguiu que o noso ollo de observador te\u00f1a unha sensaci\u00f3n de luminosidade e de \"poupar o ar\".\nNo detalle da faciana da Virxe do \"D\u00edptico de Melun\" apr\u00e9ciase que a faciana ten forma de ovoide e que a iluminaci\u00f3n divide a faciana en d\u00faas partes: unha m\u00e1is reducida con fortes sombras e relevos, a outra m\u00e1is ampla, practicamente sen sombras, cun efecto dominante plano. A modelaxe non \u00e9 continua: moi acentuadas as sombras na dereita, dimin\u00faen ao pasar \u00e1 esquerda e desaparecen na parte m\u00e1is esquerda. Incluso zonas da esquerda que deber\u00edan ter sombras, deliberadamente fainas desaparecer. Deste xeito consegue a parte esquerda da faciana cun compo\u00f1ente eminentemente plano que contrasta coa tensi\u00f3n e a profundidade da parte sombreada da dereita. Sin\u00e1lase como est\u00e1 resolta a mirada cunhas p\u00e1lpebras practicamente cho\u00eddas e coas tres zonas de luz sobre estes e maila zona dos beizos.\nInfluencias flamengas e italianas.\nFouquet estivo atento \u00e1s novidades dos pintores flamengos, incorpor\u00e1ndoas \u00e1 s\u00faa t\u00e9cnica. Co\u00f1eceu, analizou e aprendeu as recompilaci\u00f3ns de debuxos flamengos que circulaban polos obradoiros dos iluminadores franceses. Apr\u00e9ciase nos dous exemplos como incorporaba as influencias doutros pintores. As\u00ed, no retrato do papa Ux\u00edo IV, decidiu partir dunha idea do cadro \"Timoteo\" de van Eyck. Van Eyck rematou o seu \"Timoteo\" o mesmo ano que o \"Pol\u00edptico de Gante\"; polo tanto a s\u00faa mestr\u00eda estaba en toda a s\u00faa plenitude. Ante un fondo negro, este home iluminado pola esquerda e est\u00e1 pintado na parte inferior un peitoril en \"trompe-l'\u0153il\" aparentando pedra. A man est\u00e1 en escorzo e o seu c\u00f3bado que f\u00f3ra do cadro.\nNa copia do cadro desaparecido do papa, apr\u00e9ciase en primeiro lugar que o \"trompe-l'\u0153il\" neste caso \u00e9 m\u00e1is pequeno e case non t\u00e9n grosor. O artisto definiuno cunha li\u00f1a superior de luz que contrasta coa sombra do brazo esquerdo que levanta lixeiramente, d\u00e1ndolle un efecto de profundidade. A man dereita non sae do cadro coma a de van Eyck, mais tam\u00e9n aparece en escorzo coa parte do brazo que se ve, e contrib\u00fae a crear profundidade. O corpo do papa \u00e9 m\u00e1is grande, e a s\u00faa cabeza m\u00e1is pequena. Ambas as figuras te\u00f1en a mesma seneridade e as s\u00faas miradas son profundas. Por\u00e9n, no caso do papa, adiv\u00ed\u00f1ase unha personalidade dunha maior complexidade. Ese rictus serio de Ux\u00edo IV cons\u00e9guese marcando a rixidez dos m\u00fasculos da faciana e mediante unha modelaxe intensa de luces e sombras. O resultado \u00e9 un cadro completamente distinto.\nNo segundo caso comp\u00e1rase a miniatura \"Crucifixi\u00f3n das Horas de Chevalier\" cun cadro de van Eyck e outro de Fra Angelico nos que se inspirou. Particularmente no segundo, os especialistas sinalan a influencia de Fra Angelico.\nA Crucifixi\u00f3n de van Eyck ten un reducido tama\u00f1o \u201456,5 x 19,7\u00a0cent\u00edmetros\u2014 e forma parella cun Xu\u00edzo Universal. Hai unha multitude a p\u00e9 e de a cabalo xunta cruces: personaxes en traxe contempor\u00e1neo con capas con reberetes de pel. O fondo est\u00e1 resolto cunha perspectiva atmosf\u00e9rica. En primeiro plano at\u00f3pase un grupo de mulleres choronas, a Virxe e san Xo\u00e1n.\nFouquet constru\u00edu un cadro \u00e1 vez parecido e diferente. Hai moitas semellanzas. A Virxe de azul e o san Xo\u00e1n de vermello, mant\u00e9\u00f1ense en primeiro plano, a\u00ednda que os representou mirando cara a Cristo. O san Xo\u00e1n semella a mesma persoa nos dous cadros. Os cabalos tan maxistralmente pintados por van Eyck, agora son numerosos, mais est\u00e1n igualmente ben pintados. A capa do xinete co reberete de pel aparece doutro xeito en Fouquet. As lanzas que se debuxan no ceo aprov\u00e9itaas para crear cperspectiva po\u00f1\u00e9ndoas en li\u00f1a de xeito decrecente. A vestimenta marr\u00f3n clara do soldado de carrelo coas correaxes do carrelo est\u00e1 representada nos dous cadros; incluso o seu brazo esquerdo est\u00e1 na mesma posici\u00f3n. Tam\u00e9n deixa libre a zona da cruz para amosar ao fondo unha cidade e as monta\u00f1as azuis: tam\u00e9n aqu\u00ed hai perspectiva a\u00e9rea. Agora d\u00e1lle un ton xeral azulado, cando o orixinal era vermello.\nRespecto ao cadro de \"San Marcos\" de Fra Angelico, debeu co\u00f1ecer e admirar a extraordinario disposici\u00f3n das cruces e dos crucificados. Cuns recursos moi escasos cons\u00e9guese crear un efecto de profundidade debido \u00e1 disposici\u00f3n dos madeiros horizontais das cruces dos ladr\u00f3ns, acrecentados polos escorzos dos brazos de ambos os ladr\u00f3ns. Ademais as cruces estaban moi altas, practicamente na parte superior do cadro, co que separaba os crucificados dos seus acompa\u00f1antes. Fouquet fai o mesmo: incl\u00fae unhas cruces alt\u00edsimas dun xeito que consegue resaltar os tres sobre o azul do ceo, especialmente a Cristo.\nPolo tanto, tr\u00e1tase de reelaboraci\u00f3ns, e Fouquet non se agocha cando se apoia nun cadro doutro mestre, realizando frecuentes chiscadelas e homenaxes ao cadro primeiro.\nObra.\nRetratos.\nOs retratos, parte b\u00e1sica da s\u00faa angueira art\u00edstica, amosan a s\u00faa capacidade para plasmar a personalidade dos retratados. Nesta \u00e9poca o retrato, que at\u00e9 ent\u00f3n era un x\u00e9nero pouco difundido, comezou a se converter nun grande estilo. At\u00e9 ent\u00f3n era eminentemente relixioso e empezou a se converter en profano. Comezouse a reproducir o retratado buscando a s\u00faa personalidade psicol\u00f3xica.\nNo \"Retrato do rei Carlos VII\", pintou o personaxe de fronte e arrodeado de cortinaxes. Seguiu nisto a tradici\u00f3n francesa de pintar o rei sen atributos do seu rango e sen aparecer coma figura intermedia de doador, f\u00f3rmula que xa se empregou un s\u00e9culo denantes no retrato do rei Xo\u00e1n II. O resultado \u00e9 unha figura de influencias flamengas cunha an\u00e1lise moi detallada da faciana. O reinado de Carlos foi un dos m\u00e1is complexos da monarqu\u00eda francesa. Contestado inicialmente, debeu reconquistar o pa\u00eds aos ingleses e tivo un papel importante na reorganizaci\u00f3n do estado. A\u00ednda as\u00ed, o artista retratouno desprovisto de atributos reais, a\u00ednda que agrandou a anchura dos ombros para presentalo m\u00e1is maxestoso. Segundo Bezanit, o m\u00e1is prob\u00e1bel \u00e9 que se trate dunha das obras m\u00e1is antigas, anterior \u00e1 viaxe a Italia. Este cr\u00edtico afirma que o retrato do rei lembra ao retrato d\"'O matrimonio Arnolfini\" (van Eyck), e que est\u00e1 pintado nesa actitude de oraci\u00f3n con que Fouquet pintaba todas as s\u00faas figuras. Tam\u00e9n argumentaba que todas as s\u00faas pinturas co\u00f1ec\u00eda o Quattrocento italiano e esta \u00e9 excepci\u00f3n.\nNo retrato do buf\u00f3n Jester Gonella, pintado en Italia, presentou a figura moi en primeiro termo, ficando gran parte da figura f\u00f3ra do cadro, e centrando toda a atenci\u00f3n na faciana, coa que conseguiu transmitir maxistralmente a profunda humanidade do personaxe. Otto Pacht demostrou que este retrato do buf\u00f3n, atribu\u00eddo durante longo tempo a van Eyck e tam\u00e9n a Brueghel, foi pintado por Fouquet.\nNa copia do desaparecido retrato de Ux\u00edo IV, realizado en Roma, presenta o personaxes de medio corpo e a atenci\u00f3n do artista concentrouse en transmitirnos a psicolox\u00eda do home, poderoso, absorto a mais enerx\u00e9tico.\nNo seu autorretrato, de 1450, am\u00f3sanos cunha faciana nova lixeiramente ladeada con aspecto seguro e dirixindo firmemente a mirada ao espectador. Tr\u00e1tase dun cobre esmaltado de 6,8 cent\u00edmetros de di\u00e1metro que revela que co\u00f1ec\u00eda outras t\u00e9cnicas pict\u00f3ricas. Este redondo formaba parte do \"D\u00edptico de Melun\" e demostra que era consciente da importancia do d\u00edptico. Os estudosos ven neste retrato a un home que se consideraba humanista.\nCara a 1465, pintou o retrato do chanceler Guillaume Jouvenel des Ursins. Tr\u00e1tase da parte esquerda dun d\u00edptico ou un tr\u00edptico devocional, cuxa parte dereita perdeuse. Pres\u00e9ntao en actitude orante. A figura ten un gran volume e est\u00e1 en postura oblicua en tres cuartos. O retrato \u00e9 diferente do de Chevalier, pois a\u00ednda sendo parte dun d\u00edptico e atop\u00e1ndose en actitude de oraci\u00f3n, xa non aparece acompa\u00f1ado do seus santo padroeiro. O aspecto relixioso desapareceu do cadro. Preocupouse en primeiro lugar de transmitir a honradez e o aspecto de boa persoa. En segundo lugar salientou as caracter\u00edsticas que o amosan coma alto funcionario do reino. O retratado era unha persoa de alto rango, aspecto ao que o pintor deulle moita importancia. A vestimenta, a bolsa ao cinto, o almofad\u00f3n a mailas pilastras douradas de gran riqueza transm\u00edteno esta prestancia.\n\"D\u00edptico de Melun\".\nCara a 1450 pintou o \"D\u00edptico de Melun\", encargado por \u00c9tienne Chevalier. En ambas as t\u00e1boas realizou un resumo dos xeitos flamengos, italianos e g\u00f3ticos. As\u00ed, os detalles do trono e da coroa da Virxe son flamengos, as figuras monumentais de \u00c9tienne de santo Estevo e a arquitectura con perspectiva fuxida son italianas. Por\u00e9n, o retrato de Chevalier \u00e9 flamengo, os anxos son g\u00f3ticos e a composici\u00f3n \u00e9 renacentista.\nNa t\u00e1boa da esquerda, o doador est\u00e1 en oraci\u00f3n, protexido polo seu santo padroeiro, santo Estevo, coas vestimentas de di\u00e1cono. Enriba do libro, santo Estevo leva unha pedra puntiaguda que indica que foi lapidado. Hai un tratamento importante da luz, contrastada en luces e sombras, e da forma en que esas figuras at\u00f3panse no espazo real, que \u00e9 de clara influencia italiana. Por\u00e9n, o interese con que capta as teas, os m\u00e1rmores, a pel, remite \u00e1 influencia flamenga de Jan van Eyck.\nO realismo desta t\u00e1boa contrasta fortemente co outro panel do d\u00edptico, onde se consegue crear unha composici\u00f3n moi idealizada que semella irreal, e coa luz novamente, que xoga un papel capital. A atmosfera celestial sit\u00faase fronte \u00e1 terreal. A Virxe aparece coma unha muller moi fermosa e elegante, de pel branca e perfecta e fronte moi ancha. Leva unha capa de armi\u00f1o e o seo esquerdo espido ten que ver co papel de Mar\u00eda coma ama de leite da humanidade. O trono a maila coroa ornam\u00e9ntanse con perlas e xemas. Os anxos est\u00e1n dispostos de xeito que cada face est\u00e1 en posici\u00f3n diferente: os azuis son querub\u00edns e os vermellos son seraf\u00edns, segundo dic\u00edan os Pais da Igrexa. Os anxos monocrom\u00e1ticos, vermellos e azuis, contrastan fortemente co branco marm\u00f3reo da Virxe. Como Virxe aparece Agn\u00e8s Sorel, amante do rei Carlos VII, da que Chevalier era amigo testamenteiro. Dic\u00edase que a belas Agn\u00e8s era a muller m\u00e1is fermosa de Francia. O \"D\u00edptico\" disp\u00faxose na capela funeraria de Agn\u00e8s Sorel na catedral de Melun, coa intenci\u00f3n de facilitar a s\u00faa entrada ao Reino Celestial. Por\u00e9n, tam\u00e9n \u00e9 motivo de controversia que sexa Agn\u00e8s Sorel, pois, a\u00ednda sendo unha tradici\u00f3n moi antiga, hai quen defende que se trata da esposa do pintor, Catherine Bude.\nA cr\u00edtica sinala o contraste entre a textura branca e resplandecente da Virxe e o Neno, os anxos monocromos vermellos e azuis a mailas cores tenues de Chevalier e santo Estevo. Tam\u00e9n contrasta a disposici\u00f3n frontal da Virxe e o Neno coas figuras de perfil de doador e acompa\u00f1ante. Por \u00faltimo, salienta a am\u00e1lgama de estilos g\u00f3tico e renacentista, n\u00f3rdico e italiano. Os dous paneis vend\u00e9ronse separadamente durante a Revoluci\u00f3n Francesa, atop\u00e1ndose actualmente a t\u00e1boa esquerda na Gem\u00e4ldegalerie de Berl\u00edn e a dereita no Museo de Belas Artes de Antuerpen. Do d\u00edptico procede tam\u00e9n o pequeno tondo (cadro redondo) co autorretrato do artista, agora no Louvre.\n\"Piedade de Nouans\".\nCara a 1470-1480 pintou a \"Piedade de Nouans\", realizada en gran formato (146\u00a0x 237\u00a0cent\u00edmetros). \u00c9 a obra fundamental da fase final da s\u00faa carreira. A perfecci\u00f3n de como est\u00e1n ordenadas as figuras \u00e9 claramente renacentista. Puideron axudar na realizaci\u00f3n desta pintura os seus fillos, Louis e Fran\u00e7ois, que se coida que intervi\u00f1eron no seu obradoiro na fase derradeira da s\u00faa produci\u00f3n.\nEste gran cadro difire do resto da s\u00faa produci\u00f3n e \u00e9 preciso incidir en que esta obra monumental d\u00e9bese a un miniaturista. Verdadeiramente a obra ten alg\u00fans defectos debido \u00e1s grandes magnitudes do cadro, mais a obra debe considerarse como unha das m\u00e1is belidas do pintor. Tr\u00e1tase dunha \"Piedade\" diferente. Aqu\u00ed a Virxe co seu sufrimento non ocupa o tema central do cadro como pode ser na \"Piedade de Avignon\" e a composici\u00f3n non est\u00e1 centrada na Virxe. A Virxe contempla o Cristo que dous disc\u00edpulos colocan diante dela. San Xo\u00e1n contempla tam\u00e9n a escena cunha actitude protectora cara a Mar\u00eda. Catro mulleres e outros dous disc\u00edpulos seguen os acontecementos emocionados. Na dereita at\u00f3pase o doador acompa\u00f1ado polo seu santo padroeiro Santiago, polo que suponse que o doador cham\u00e1base as\u00ed.\nChama a atenci\u00f3n a semellanza dos dous disc\u00edpulos que levan a Cristo. Probabelmente tr\u00e1tase do mesmo modelo pintado en diferente posici\u00f3n. A emoci\u00f3n contida a mailo sufrimenento de todas as figuras \u00e9 quizais o principal aspecto do cadro. Tam\u00e9n cabe salientar o retrato do doador, adoito sinalado como un dos seus mellores retratos. O detallismo nas mans do doador, de Mar\u00eda e dunha das mulleres, \u00e9 compar\u00e1bel \u00e1s mans de Chevalier no d\u00edptico ou as do retrato de Jouvenel.\nMiniaturas.\nFoi tam\u00e9n un iluminador e miniaturista que acadou unha precisi\u00f3n exquisita na representaci\u00f3n dos detalles e que combinou os refinamentos lineais franceses e o sentido volum\u00e9trico italiano.\n\"Libro de horas de \u00c9tienne Chevalier\".\nO tesoureiro real encargoulle o seu \"Libro de horas de \u00c9tienne Chevalier\", que est\u00e1 considerado a s\u00faa obra mestra polas s\u00faas excelentes miniaturas. Realizado entre 1452 e 1460, Fouquet desl\u00edgase do xeito tradicional da iluminaci\u00f3n medieval. Elimina os adornos e ocupa toda a p\u00e1xina convertendo a miniatura nun cadro. Ao aplicar as novas t\u00e9cnicas, renovou a arte da iluminaci\u00f3n. Introduciu a perspectiva, os xogos de luces e cores, arquitecturas idealizadas da Renacenza en representaci\u00f3ns da Antig\u00fcidade e aplicou o naturalismo na interpretaci\u00f3n dos temas tradicionais. Todas as follo te\u00f1en o mesmo formato 16,5 x 12 cent\u00edmetros. Realiz\u00e1ronse en t\u00e9mpera sobre pergameo. Algunhas delas at\u00f3panse en mal estado e precisaron medidas especiais de conservaci\u00f3n.\nNas reproduci\u00f3ns fotogr\u00e1ficas das d\u00faas primeiras follas, enfrontadas a modo de d\u00edptico, v\u00f3lvese a propor o motivo do \"D\u00edptico de Melun\". A reelaboraci\u00f3n mant\u00e9n algunhas propostas e modifica outras. As\u00ed se mant\u00e9n as figuras princpais: \u00c9tienne practicamente \u00e9 unha copia, santo Estevo atr\u00e1sasa dando supremac\u00eda a Chevalier, a figura da Virxe xa non \u00e9 Agn\u00e8s Sorel, pero tam\u00e9n ten un seo descuberto; a\u00ednda que neste caso est\u00e1 a dar o peito a Xes\u00fas. A modificaci\u00f3n desta versi\u00f3n consiste en que as d\u00faas partes forman unha mesma habitaci\u00f3n. Este extremo obs\u00e9rvase na continuidade das paredes do pazo, no pavimento, na disposici\u00f3n dos anxos e no manto vermello de Mar\u00eda que invade lixeiramente a parte esquerda. D\u00e1 a entender que Chevalier acadou o Reino Celestial e por iso arrod\u00e9ano de anxos. As figuras principais xa non aparecen frontais e en mundos distintos, sen\u00f3n que as relaciona po\u00f1\u00e9ndoas unhas enfronte das outras. O artista homenaxea as\u00ed o seu mellor mecenas nun libro para o seus uso privado.\nIntegrou libremente elementos de actualidade pol\u00edtica ou arquitect\u00f3nica. Por exemplo, tratou a Carlos VII coma un dos Reis Magos ou empregou decorados franceses nos episodios b\u00edblicos. Deste xeito incorp\u00f3rase plenamente \u00e1s ideas da Renacenza, ao presentar o home na esfera do divino e achegar a Deus aos homes.\nNa l\u00e1mina da Epifan\u00eda, uniu a historia b\u00edblica e a historia de Francia. Gaspar, representado por Carlos VII, adora a Xes\u00fas. O rei dist\u00ednguese claramente pola s\u00faa faciana e as s\u00faas vestimentas. A alfombra co s\u00edmbolo flor de lis sobre a cal axe\u00f3nllase o rei de Francia, prol\u00f3ngase no vestido da Virxe unindo o episodio b\u00edblico e a historia francesa. Os soldados formados xunto ao rei indican que Carlos VII pon o seu ex\u00e9rcito a disposici\u00f3n de Cristo. A mensaxe que se transmite \u00e9 que Francia volve a ser o reino preponderante da cristiandade. Ao fondo vese o final dunha batalla entre franceses e ingleses. Cristo est\u00e1 con Francia e a vitoria \u00e9 das tropas francesas na Guerra dos Cen Anos.\nNa l\u00e1mina da Anunciaci\u00f3n, onde os especialistas advirten a influencia de Fra Angelico, repres\u00e9ntase un momento do que existen unha morea de iconograf\u00edas: \u00abo arcanxo Gabriel d\u00edxolle a Mar\u00eda: ... e concibir\u00e1s no teu seo e parir\u00e1s un fillo que chamar\u00e1s Xes\u00fas... Mar\u00eda contestou: Como ser\u00e1 isto?, porque non co\u00f1ezo var\u00f3n... e respondeu o anxo: O Esp\u00edrito Santo vir\u00e1 sobre ti, e a virtude do Alt\u00edsimo faraite sombra, o santo que nacer\u00e1 sera chamado Fillo de Deus\u00bb. O raio de luz e a pomba simbolizan o momento descrito. Nese mesmo momento, Mar\u00eda quedou encinta milagrosamente. Mar\u00eda est\u00e1 representada en actitude modesta e piadosa (\u00abVelaqu\u00ed a serva do Se\u00f1or\u00bb. - Evanxeo de Lucas). Aparece cun libro aberto e, \u00e1s veces, un libro pechado que son o Novo a mailo Antigo Testamento. A Virxe est\u00e1 na nave central dunha catedral g\u00f3tica. O edificio repres\u00e9ntase con precisi\u00f3n e a igrexa est\u00e1 inundada de luz. Tanto a arquitectura coma a luz te\u00f1en unha funci\u00f3n simb\u00f3lica: a Virxe aparece como Nai da Igrexa e identif\u00edcase coa igrexa mesma. A igrexa representada na l\u00e1mina \u00e9 a catedral de Bourges. Toda a perspectiva foxe nun punto, no centro do cadro, que coincide coa estatua de Mois\u00e9s cos dez mandamentos. Obs\u00e9rvase a coincidencia da cor azul do vestido da Virxe e do altar. Na seguinte l\u00e1mina, a vinda do Esp\u00edrito Santo, conservado no Metropolitan Museum de Nova York, situou o episodio do Novo Testamento sobre fieis rezando nunha paisaxe parisiense, amosando a ponte Saint-Michel sobre o Sena e a fachada da catedral de Notre-Dame.\nNa l\u00e1mina \"Os funerais de \u00c9tienne Chevalier\", o pintor anticipou os funerais deste personaxe. Catro monxes de ordes mendicantes levan o ata\u00fade de \u00c9tienne Chevalier \u00e1 igrexa, acompa\u00f1ados por portadores de fachos. En primeiro plano, aparece un transportador que ten unha rachadela no zapato. \u00c9 pos\u00edbel que Fouquet representara as arquitecturas dos distintos destinos de Chevalier: apr\u00e9ciase unha torre italiana \u00e1 esquerda, unha igrexa e un campanario ingl\u00e9s no centro, e as torretas do Louvre de Par\u00eds \u00e1 dereita.\nO \"Libro de horas de \u00c9tienne Chevalier\" separouse e desmembrou cara a 1700, mont\u00e1ndose as ilustraci\u00f3ns sobre 45 tabo\u00ed\u00f1as de madeira. Hoxe estas cons\u00e9rvanse dispersas en seis museos diferentes se ben o groso delas, corenta follas, fica no Museo Cond\u00e9 de Chantilly. Imaxes soltas \u00e1chanse no Metropolitan Museum de Nova York, Museo Marmottan-Monet de Par\u00eds etc.\n\"Grandes cr\u00f3nicas de Francia\".\nEn 1458, encargaronlle ilustras as \"Grandes cr\u00f3nicas de Francia\", posibelmente o destinatario fose o mesmo rei. Tecnicamente emprega un estilo m\u00e1is franc\u00e9s con menos influencias italianas. Aparecen nos fondos vilas que el co\u00f1ece ben, como Tours, Orle\u00e1ns e mais Par\u00eds.\nRepresentou imaxes onde gabou a monarqu\u00eda e onde a propaganda era evidente: momentos hist\u00f3ricos favor\u00e1beis e entradas triunfais en cidades. A flor de lis, emblema da casa de Valois, aparece de xeito reiterado. Na primeira l\u00e1mina, o 5 de xu\u00f1o de 1286, Eduardo I de Inglaterra, rende homenaxe ao rei de Francia, Filipe IV o Fermoso, en presenza da corte. Este \u00faltimo foi pol\u00edtico realista que favoreceu a formaci\u00f3n dun pensamento estatal. G\u00fciena e mais Gascu\u00f1a, en Francia, a\u00ednda eran posesi\u00f3ns feudais de Eduardo I e por iso r\u00e9ndelle vasalaxe ao rei franc\u00e9s. Posteriormente entraron en guerra entre eles. Na segunda l\u00e1mina, Carlos V o Sabio, entra triunfante en Par\u00eds pola porta de Saint-Denis, despois de ser coroado en Reims o 19 de maio de 1364. Foi un rei importante para Francia, xa comezara a Guerra dos Cen Anos e esforzouse por restaurar a orde no pa\u00eds e fornecer o prestixio da monarqu\u00eda.\n\"Antig\u00fcidades xud\u00edas\" de Flavio Xosefo.\nCara a 1470 e denantes de 1476, recibiu a encarga de Xaime de Armagnac, duque de Nemours, de rematar o c\u00f3dice das \"Antig\u00fcidades xud\u00edas\" de Flavio Xosefo, que ficaran incompletas tras a morte do seu dono, o duque de Jean de Berry, e que Armagnac herdara. Fouquet realizou 12 miniaturas.\nInterpretou o drama do pobo xudeu mediante escenas grandiosas con multitudes maxistralmente ordenadas. Xeralmente adoptou un punto de vista alto que lle permitiu abarcar grandes paixases. Na ordenaci\u00f3n da multitude adoptou presentar un primeiro grupo de persoas nun plano pr\u00f3ximo. Imaxinou extraordinarias paixases, decorados antigos, que alternou con recreaci\u00f3ns do val do Loira. As casas que aparecen en \"A toma de Xeric\u00f3\" son as casas de Tours. En cada l\u00e1mina superpo\u00f1\u00eda varios episodios, que representaba en planos diferentes. A Biblioteca nacional de Par\u00eds conserva nove miniaturas das \"Antig\u00fcidades xud\u00edas\" de Flavio Xosefo."}
{"id": "315968", "revid": "23204", "url": "https://gl.wikipedia.org/wiki?curid=315968", "title": "Josep Tapir\u00f3 i Bar\u00f3", "text": "Josep Tapir\u00f3 i Bar\u00f3, nado en Reus o 7 de febreiro de 1836, e finado en T\u00e1nxer o 4 de outubro de 1913, foi un pintor catal\u00e1n, co\u00f1ecido polas s\u00faa acuarelas con retratos dos habitantes de T\u00e1nxer.\nFormouse en Reus e Barcelona coincidindo con Mari\u00e0 Fortuny. Grazas a numerosas viaxes a trav\u00e9s de Europa entre 1863 e 1870, consolidou o seu estilo, compartindo tem\u00e1tica co seu amigo. Viaxaron xuntos at\u00e9 Marrocos por primeira vez en 1871, un feito decisivo na vida dos dous artistas. Cando Fortuny morreu, Tapir\u00f3 decidiu instalarse en T\u00e1nxer en 1877, onde ficar\u00eda por trinta anos, at\u00e9 1913. En T\u00e1nxer especializar\u00edase definitivamente na t\u00e9cnica da acuarela, especialmente retratos e escenas de interior da vida coti\u00e1 marroqu\u00ed."}
{"id": "315969", "revid": "23204", "url": "https://gl.wikipedia.org/wiki?curid=315969", "title": "Josep Tapir\u00f3", "text": ""}
{"id": "315970", "revid": "1576", "url": "https://gl.wikipedia.org/wiki?curid=315970", "title": "Juan Fern\u00e1ndez de Navarrete", "text": "Juan Fern\u00e1ndez de Navarrete, nado en Logro\u00f1o, 1526, e finado en Toledo o 28 de marzo de 1579, foi un pintor espa\u00f1ol do Renacemento co\u00f1ecido como Navarrete o Mudo. Destacou polo seu traballo \u00f3 servizo de Filipe II, o cal nomeaouno pintor real en 1568 despois da morte de Gaspar Becerra e encargoulle diversas series de lenzos para decorar os muros do mosteiro do Escorial, o cal estaba en construci\u00f3n dende 1563."}
{"id": "315971", "revid": "23204", "url": "https://gl.wikipedia.org/wiki?curid=315971", "title": "Navarrete o Mudo", "text": ""}
{"id": "315972", "revid": "25871", "url": "https://gl.wikipedia.org/wiki?curid=315972", "title": "Juan S\u00e1nchez Cot\u00e1n", "text": "Juan S\u00e1nchez Cot\u00e1n, nado en Orgaz en 1560, e finado en Granada o 8 de setembro de 1627, foi un pintor espa\u00f1ol disc\u00edpulo de Blas de Prado e influ\u00eddo por alg\u00fans artistas que traballaron no mosteiro do Escorial, como Luca Cambiaso ou Juan Fern\u00e1ndez de Navarrete. S\u00e1nchez Cot\u00e1n traballou en Toledo, onde contou cunha importante clientela, at\u00e9 que en 1603 deciciu ingresar como irm\u00e1n da Orde dos Cartuxos, unha das ordes relixiosas de m\u00e1is estrita observancia. Estableceuse en Granada at\u00e9 o seu pasamento o 8 de setembro de 1627."}
{"id": "315973", "revid": "25871", "url": "https://gl.wikipedia.org/wiki?curid=315973", "title": "Hippoglossoides platessoides", "text": "Hippoglossoides platessoides, co\u00f1ecido en galego como platuxa americana, \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, unha das catro reco\u00f1ecidas actualmente no x\u00e9nero \"Hippoglossoides\".\nVisi\u00f3n xeral.\nTr\u00e1tase dun peixe mari\u00f1o, demersal, ocean\u00f3dromo, de importancia comercial, que se captura ao longo das costas de ambos os lados do oc\u00e9ano Atrl\u00e1ntico norte, desde o sur do Labrador e do gran banco de Terra Nova, at\u00e9 as do estado de Rhode Island (Estados Unidos), at\u00e9 as de Islandia e as illas Spitzberg e Nova Zembla, polo norte, inclu\u00edndo as do norte de Rusia, Finlandia, Noruega, Suecia e Dinamarca, at\u00e9 o canal da Mancha, polo sur, inclu\u00eddo as das illas Brit\u00e1nicas, os Pa\u00edses Baixos, B\u00e9lxica e o norte de Francia, at\u00e9 a Breta\u00f1a, pasando polas de Groenlandia.\nVive en fondos brandos, lamacentos ou areosos, os adultos a profundidades de entre os 90 aos 250 m, en augas fr\u00edas, a temperaturas de entre os -0,5 e os 2,5\u00a0\u00b0C, aliment\u00e1ndose de invertebrados e pequenos peixes.\nA \"Northwest Atlantic Fisheries Organization\" dos Estados Unidos considera que esta especie est\u00e1 sometida a unha pesca excesiva, e que as s\u00faas poboaci\u00f3ns non presentan signos de recuperaci\u00f3n. Pola s\u00faa parte, o goberno canadense cre que \u00e9 abundante, sendo a segunda especie de peixe plano capturada polos pesdcadores do pa\u00eds, e representa un 50 % das capturas destes peixes dos seus pescadores. Por\u00e9n, un estudo de 1997 informa que \"Hippoglossoides platessoides\" est\u00e1 en perigo de extinci\u00f3n no Canad\u00e1 debido \u00e1 sobrepesca.\nTaxonom\u00eda.\nA especie foi descrita en 1780 polo naturalista dan\u00e9s Johan Christian Fabricius, baixo o nome de \"Pleuronectes platessoides\". \nNome espec\u00edfico.\nO nome espec\u00edfico, \"platessoides\", deriva do nome d\u00f3 x\u00e9nero \"Platessa\", creado por Cuvier en 1816 e hoxe invalidado, xa que se identifica con \"Pleuronectes\" , ao que se engadiu a desinencia do lat\u00edn cient\u00edfico \"-oides\", derivado do grego antigo \u03b5\u03af\u03b4\u03bf\u03c3 \"e\u00eddos\", \"aspecto\", paea indicar a s\u00faa semellamza coas especies daquel x\u00e9nero.\nSin\u00f3nimos.\nAo longo do tempo esta especie foi co\u00f1ecida polos seguintes sin\u00f3nimos:\nDescrici\u00f3n.\nEsta especie \u00e9 un peixe plano cos dous ollos situados no lado dereito do seu corpo, ovalado. A coloraci\u00f3n do seu lado superior, pigmentado, \u00e9 parda avermellada. O lado inferior, ou cego, \u00e9 de cor abrancazada.\nA aleta dorsal orix\u00ednase \u00e1 altura da metade do ollo superior. A aleta caudal presenta un pequeno alargamento na parte central.\nO seu corpo \u00e9 ovalado, esvelto, e pode alcanzar uns 50\u00a0cm de lonxitude, pero os esp\u00e9cimes capturados raramente superan os 40\u00a0cm, e un peso de 700 g. A s\u00faa boca \u00e9 grande, e a li\u00f1a lateral \u00e9 csse recta. Est\u00e1 cuberto por escamas rugosas. A aleta dorsal orix\u00ednase \u00e1 altura do ollo superior.\nA lonxituxe m\u00e1xima rexistrada foi de 82,6\u00a0cm, e o peso m\u00e1ximo, de 6,4\u00a0kg.\nH\u00e1bitat, distribuci\u00f3n e biolox\u00eda.\nH\u00e1bitat e distribuci\u00f3n.\n\u00c9 un peixe mari\u00f1o, demersal, ocean\u00f3dromo, que habita sobre fondos brandos a profundidades de entre os 10 e os 3.000 m, a\u00ednda que usualmente entre os 90 e os 250 m, en augas fr\u00edas de entre -0,5 e 10\u00a0\u00b0C de temperatura, desde os 77\u00b0 N e os 41\u00b0 N, e os 72\u00b0 W e os 55\u00b0 E, por ambas as beiras do oc\u00e9ano Atl\u00e1ntico, desde Groenlandia oriental e o canal da Mancha \u00e1 costa de M\u00farmansk (Rusia), polo leste, e desde o sur da pen\u00ednsula do Labrador (Canad\u00e1) e o oeste de Groenlandia at\u00e9 o estado de Rhode Island (Estados Unidos).\nBiolox\u00eda.\nNo mar do Norte alcanzan a madureza sexual aos 2 ou 3 anos, cando miden de 15 a 20\u00a0cm. No mar de Barents e nas costas de Groenlandia a taxa de crecemento \u00e9 moito m\u00e1is baixa. As femias medran m\u00e1is r\u00e1p\u00eddo que os machos. A reproduci\u00f3n ocorre en primavera en case toda a s\u00faa \u00e1rea de distribuci\u00f3n, e a desova prod\u00facese a profundidades de entre os 1100 e os 200 m. Cada femia produce entre 50 000 e 300 000 ovos, que son pel\u00e1xicos e miden de 2 a 3 m m de di\u00e1metro. Os ovos eclosionan aproximadamente \u00e1s 2 semanas da desova, dando lugar a larvas, igualmente pel\u00e1xicas, que miden case 5\u00a0mm. cando as larvas alcanzan 20 ou 30\u00a0mm, fanse bent\u00f3nicas, migrando cara a fondos de 40 a 100 m.\nAlim\u00e9ntanse de equinodermos (ourizos, ofi\u00faras), vermes, crust\u00e1ceos e pequenos peixes. Pola s\u00faa perte, a especie serve de alimento a bacallaus, halibuts, marucas e raias.\nA idade m\u00e1xima rexistrada para esta especie foi de 30 anos.\nUsos.\nCapt\u00farase sobre todo na \u00e1rea de pesca 21 (Atl\u00e1ntico noroeste), como pesca accesoria nos arrastreiros e, a\u00ednda que segundo Muus \"et al\", se util\u00edza case exclusivamente na produci\u00f3n de fari\u00f1a de peixe, xa que o seu corpo \u00e9 delgado e a carne a mi\u00fado acuosa. o certo \u00e9 que esta platuxa se comercializa en fresco e conxelada, e cons\u00f3mese cocida ao vapor, frita, e asada ao forno, e en microondas."}
{"id": "315974", "revid": "89787", "url": "https://gl.wikipedia.org/wiki?curid=315974", "title": "Vrancke van der Stockt", "text": "Vrancke van der Stockt, nado en Bruxelas antes de 1420, e finado ib\u00eddem o 14 de xullo de 1495 foi un debuxante e pintor flamengo seguidor de Rogier van der Weyden, con quen probablemente traballou. As poucas obras s\u00faas que se conservaron p\u00f3dense considerar que son da escola dos flamengos primitivos.\nVan der Stockt tivo o contacto coa pintura grazas \u00f3 seu pai, o tam\u00e9n pintor Jan van der Stockt, de quen herdou o obradoiro e todo o material necesario para exercer o oficio en 1445, ano no que se converte en membro do gremio de San Lucas. Foi un seguidor do estilo de Rogier van der Weyden, de quen moi probablemente foi colaborador. Cando Rogier morreu en 1464 pasou a ser pintor da cidade de Bruxelas, malia que inicialmente decidira non nomear ning\u00fan outro pintor oficial."}
{"id": "315975", "revid": "89787", "url": "https://gl.wikipedia.org/wiki?curid=315975", "title": "William-Adolphe Bouguereau", "text": " William-Adolphe Bouguereau, nado en La Rochelle o 30 de novembro de 1825, e finado ib\u00eddem o 19 de agosto de 1905, foi un pintor academicista franc\u00e9s. Cun talento claro dende cativo, recibiu formaci\u00f3n art\u00edstica nunha das escolas de arte m\u00e1is prestixiosas do seu tempo, a Escola de Belas Artes de Par\u00eds, da cal posteriormente se converter\u00eda en mestre. Tam\u00e9n foi mestre da Acad\u00e9mie Julian. A s\u00faa carreira floreceu na \u00e9poca de ouro do academicismo, do cal foi un fervente defensor, e un dos seus representantes m\u00e1is senlleiros.\nA s\u00faa pintura caracter\u00edzase polo completo dominio da forma e da t\u00e9cnica, cun acabado de alta calidade, que acadan grandes efectos de realismo. En termos de estilo, foi parte da corrente ecl\u00e9ctica que dominou a segunda merade do s\u00e9culo XIX, mesturando elementos do neoclasicismo e do romanticismo nun enfoque naturalista cunha boa dose de idealismo. Deixou unha obra vasta, centrada en temas mitol\u00f3xicos, aleg\u00f3ricos, hist\u00f3ricos e relixiosos, e retratos nus e de xoves campesi\u00f1as."}
{"id": "315976", "revid": "23204", "url": "https://gl.wikipedia.org/wiki?curid=315976", "title": "William Adolphe Bouguereau", "text": ""}
{"id": "316024", "revid": "1131", "url": "https://gl.wikipedia.org/wiki?curid=316024", "title": "O Arcebispo", "text": ""}
{"id": "316049", "revid": "32891", "url": "https://gl.wikipedia.org/wiki?curid=316049", "title": "Voivodato de Nowogr\u00f3dek (1507-1795)", "text": "O voivodato de Nowogr\u00f3dek (en ; en ; en ) foi unha divisi\u00f3n administrativa do Gran Ducado de Lituania (dende 1507), e a partir da Uni\u00f3n de Lublin, da Coroa de Polonia e Lituania. A s\u00faa capital era a cidade de Nowogr\u00f3dek (hoxe en Belar\u00fas).\nSubdivisi\u00f3ns.\nO voivodato estaba dividido en tres condados: os condados de Nowogr\u00f3dek, S\u0142onim e Wo\u0142kowysk."}
{"id": "316051", "revid": "56817", "url": "https://gl.wikipedia.org/wiki?curid=316051", "title": "Concello de Nowinka", "text": "O concello de Nowinka (en ) \u00e9 un concello \"(gmina)\" rural do condado de August\u00f3w, en Polonia. O seu centro administrativo \u00e9 a localidade hom\u00f3nima, a aproximadamente 10\u00a0km ao norte de August\u00f3w.\nO concello ten unha superficie de 203,84\u00a0km2, e unha poboaci\u00f3n total de 2.790 habitantes (2006)."}
{"id": "316054", "revid": "25871", "url": "https://gl.wikipedia.org/wiki?curid=316054", "title": "Concello de Barg\u0142\u00f3w Ko\u015bcielny", "text": "O concello de Barg\u0142\u00f3w Ko\u015bcielny \u00e9 un concello \"(gmina)\" rural do condado de August\u00f3w, en Polonia. O seu centro administrativo \u00e9 a localidade hom\u00f3nima, a aproximadamente 14\u00a0km ao suroeste de August\u00f3w.\nO concello ten unha superficie de 187,57\u00a0km2, e unha poboaci\u00f3n total de 5.783 habitantes (2006)."}
{"id": "316056", "revid": "1131", "url": "https://gl.wikipedia.org/wiki?curid=316056", "title": "Catedral de Santa Mar\u00eda de Tudela", "text": "A catedral de Santa Mar\u00eda la Mayor \u00e9 un templo tardorrom\u00e1nico cisterciense de grandes dimensi\u00f3ns da cidade de Tudela, en Navarra.\nA s\u00faa construci\u00f3n comezou a finais do s\u00e9culo XII durante o reinado de Sancho VI o Sabio, pasando a testemu\u00f1a ao seu fillo Sancho VII o Forte, que \u00e1 s\u00faa vez o pasou ao seu sobri\u00f1o Teobaldo I. Utilizou alg\u00fans dos alicerces da Mesquita Maior de Tudela (s\u00e9culos IX a XI). Como as orientaci\u00f3ns dos dous templos non coincid\u00edan, a mesquita foi destru\u00edda para edificar o novo templo e s\u00f3 se aproveitaron alg\u00fans dos seus alicerces. Agora sit\u00faase entre as actuais praza Vieja e as r\u00faas Roso, Portal e Horno Higuera da Zona Vella de Tudela.\nInicialmente serviu como colexiata, pasando a ser catedral cando no s\u00e9culo XVIII Tudela se segregou da diocese da veci\u00f1a Tarazona. Foi elevada \u00e1 dignidade de catedral por P\u00edo VI, a instancias de Carlos III, no s\u00e9culo XVIII."}
{"id": "316057", "revid": "10599", "url": "https://gl.wikipedia.org/wiki?curid=316057", "title": "Catedral de Tudela", "text": ""}
{"id": "316058", "revid": "25871", "url": "https://gl.wikipedia.org/wiki?curid=316058", "title": "Concello rural de August\u00f3w", "text": "O concello de August\u00f3w \u00e9 un concello \"(gmina)\" rural do condado de August\u00f3w, en Polonia. O seu centro administrativo \u00e9 a vila de August\u00f3w, a\u00ednda que non pertence ao concello e constit\u00fae un concello separado.\nO concello ten unha superficie de 266,52\u00a0km2, e unha poboaci\u00f3n total de 6.675 habitantes (2006)."}
{"id": "316059", "revid": "15490", "url": "https://gl.wikipedia.org/wiki?curid=316059", "title": "Colexiata", "text": "Unha colexiata ou igrexa colexial \u00e9 un templo cat\u00f3lico, que sen ser catedral, pos\u00fae un cabido e no que se celebran oficios como nas catedrais. A dignidade reitora recibe o nome de de\u00e1n, a\u00ednda que ocasionalmente tam\u00e9n sexa chamado abade ou prior.\nA elecci\u00f3n dunha colexiata obedece a diferentes raz\u00f3ns, como poden ser a existencia anterior dunha catedral na mesma cidade, querer dar importancia a unha poboaci\u00f3n sen po\u00f1er sede episcopal, para maior esplendor do culto, etc. A colexiata pode ser secular ou regular.\nTam\u00e9n se denomina as\u00ed o templo en que hai (ou houbo no seu tempo) unha comunidade de c\u00f3engos regulares de Santo Agosti\u00f1o presidida por un abade. As comunidades de c\u00f3engos regulares de santo Agosti\u00f1o est\u00e1n na orixe de diversas ordes relixiosas como os premonstratenses, os propios agosti\u00f1os ou os dominicanos.\nNa actualidade denom\u00ednase colexiata a unha igrexa principal de tipo colexial, con abade e coenx\u00eda, que non \u00e9 sede bispal \u2014catedral\u2014, e onde os oficios divinos se celebran con similar liturxia \u00e1 das catedrais."}
{"id": "316061", "revid": "22570", "url": "https://gl.wikipedia.org/wiki?curid=316061", "title": "Condado de Bia\u0142ystok", "text": "O condado de Bia\u0142ystok (en ) \u00e9 un condado do voivodato de Podlaquia, no nordeste de Polonia, na fronteira con Belar\u00fas. Foi creado o 1 de xaneiro de 1999 como resultado das reformas do goberno local en Polonia de 1998. O seu centro administrativo \u00e9 a cidade de Bia\u0142ystok, a\u00ednda que a cidade non \u00e9 parte do condado e constit\u00fae unha cidade-condado independente.\nSubdivisi\u00f3ns.\nO condado div\u00eddese en quince concellos: nove concellos mixtos e seis concellos rurais:"}
{"id": "316063", "revid": "89787", "url": "https://gl.wikipedia.org/wiki?curid=316063", "title": "Sancho VI de Navarra", "text": "Sancho VI de Navarra, \"o Sabio\", nado cara ao 1133 e finado o 27 de xu\u00f1o de 1194, foi rei de Pamplona e Navarra dende 1150 ata a s\u00faa morte. Foi o primeiro en abandonar definitivamente o t\u00edtulo de Rei de Pamplona para adoptar o de Rei de Navarra. \nBiograf\u00eda.\nEra fillo de Garc\u00eda Ram\u00edrez o Restaurador e da s\u00faa primeira esposa Margarida de l'Aigle. O seu reinado caracterizouse polos constantes enfrontamentos con Castela e Arag\u00f3n. Os seus principais logros foron estabilizar o Reino e afianzar a s\u00faa dinast\u00eda no trono navarro. As\u00ed mesmo, realizou importantes obras arquitect\u00f3nicas e fundou numerosos mosteiros cistercienses.\nO 2 de xu\u00f1o de 1157 casou en Carri\u00f3n de los Condes (Palencia) con Sancha de Castela, filla do rei Afonso VII de Le\u00f3n e a s\u00faa primeira esposa, Berenguela de Barcelona. Tiveron seis fillos:\nFaleceu o 27 de xu\u00f1o de 1194 e recibiu sepultura na catedral de Pamplona."}
{"id": "316064", "revid": "10599", "url": "https://gl.wikipedia.org/wiki?curid=316064", "title": "Queiles", "text": ""}
{"id": "316065", "revid": "89787", "url": "https://gl.wikipedia.org/wiki?curid=316065", "title": "R\u00edo Zidacos", "text": "O Zidacos (en \u00e9uscaro: \"Zidakos\") \u00e9 un pequeno r\u00edo que discorre pola zona media de Navarra. Nace na serra de Alaitz, na parte alta do norte da Valdorba e, despois de atravesar cidades como Tafalla e Olite, desemboca no r\u00edo Arag\u00f3n, moi preto de Caparroso. No tramo alto do seu percorrido, dende o seu nacedoiro e ata o seu paso por Untzue, \u00e9 co\u00f1ecido como regueiro Artusia.\nA s\u00faa achega media anual \u00e9 de 91 hm\u00b3. Ten como afluentes os regueiros Mairaga e S\u00e1nsoain. No termo municipal de Gar\u00ednoain confl\u00fae co r\u00edo Zenborrain, que contrib\u00fae en boa parte ao seu caudal. O anteriormente mencionado regueiro de Mairaga \u00e9 represado na s\u00faa parte m\u00e1is alta, moi preto de Bariain, no municipio de Oloritz, para formar o encoro de Mairaga que abastece de auga potable a Mancomunidade de Mairaga.\nComo curiosidade, cabe mencionar que existe na Rioxa outro r\u00edo hom\u00f3nimo, pero con diferente graf\u00eda, o r\u00edo Cidacos."}
{"id": "316066", "revid": "10599", "url": "https://gl.wikipedia.org/wiki?curid=316066", "title": "Zidacos", "text": ""}
{"id": "316067", "revid": "10599", "url": "https://gl.wikipedia.org/wiki?curid=316067", "title": "Zidakos", "text": ""}
{"id": "316068", "revid": "10599", "url": "https://gl.wikipedia.org/wiki?curid=316068", "title": "R\u00edo Zidakos", "text": ""}
{"id": "316069", "revid": "98629", "url": "https://gl.wikipedia.org/wiki?curid=316069", "title": "Bardenas Reales", "text": "As Bardenas Reales de Navarra son unha paraxe natural semides\u00e9rtica dunhas 42.000 ten que se estende polo sueste de Navarra (Espa\u00f1a). Os seus chans son de arxilas, xesos e arenitas e foron erosionados pola auga e o vento creando formas sorprendentes nas que destacan os barrancos, as mesetas de estrutura tabular e os outeiros solitarios, chamados cabezos.\nAs Bardenas carecen de n\u00facleos urbanos, a s\u00faa vexetaci\u00f3n \u00e9 moi escasa e as m\u00faltiples correntes de auga que sucan o territorio te\u00f1en un caudal marcadamente irregular, permanecendo secos a maior parte do ano. A altitude oscila entre os 280 e os 659 msnm. As Bardenas sit\u00faanse nun punto equidistante entre a cordilleira pirenaica e a ib\u00e9rica. As Bardenas Reales, antiga posesi\u00f3n real, non forman parte de ning\u00fan termo municipal e son propiedade da Comunidade Foral de Navarra. Vinte e dous municipios e entidades (os \u00abcongozantes\u00bb) forman a Comunidade de Bardenas Reales, unha entidade de Dereito P\u00fablico encargada do aproveitamento da paraxe.\nNa actualidade, a maior parte das Bardenas Reales enc\u00f3ntranse protexidas dende o ano 1999 mediante a figura dun parque natural de 39.274 ha. Anteriormente, en 1986, d\u00faas paraxes das Bardenas, o Rinc\u00f3n del B\u00fa e as Ca\u00eddas de la Negra, foran declaradas reservas naturais. Dende o 7 de novembro de 2000 o conxunto foi declarado Reserva da Biosfera.\nDescrici\u00f3n do parque.\nEste parque natural tam\u00e9n cont\u00e9n no seu interior unha reserva da biosfera, feita oficial no ano 2000. As paisaxes son de tipo des\u00e9rtico e estepario dando lugar a formaci\u00f3ns xeol\u00f3xicas de grande interese.\nPreto do parque, mais f\u00f3ra dos seus l\u00edmites oficiais, o r\u00edo Ebro presenta boas forestas de ribeira. Para conservalas declar\u00e1ronse varias figuras de protecci\u00f3n: d\u00faas reservas naturais, Soto de la Remonta de 44 ha e o Soto del Ramalete de 50 ha, e dous enclaves naturais, Sotos de Traslapuente de 26ha e Sotos de Murillo de las Limas de 93 ha. Nestas zonas a presenza de aves lim\u00edcolas e acu\u00e1ticas \u00e9 salient\u00e1bel.\nFlora e fauna.\nA vexetaci\u00f3n m\u00e1is importante est\u00e1 representada polas gram\u00edneas (coma o \"Lygeum spartum\") e o sotobosque de tipo le\u00f1oso, coma por exemplo a \"Herba alba\", \"Salsola vermiculata\" e \"Ononis tridentata\".\nAs aves son o grupo de fauna de maior relevancia. Existen bos exemplos de aves esteparias: ganga, cortizol com\u00fan, calandra real e a laverca E de aves rapaces coma o voitre branco, voitre leonado, a gatafornela e a aguia real."}
{"id": "316070", "revid": "56817", "url": "https://gl.wikipedia.org/wiki?curid=316070", "title": "Concello de Micha\u0142owo", "text": "O concello de Micha\u0142owo \u00e9 un concello \"(gmina)\" urbano-rural do condado de Bia\u0142ystok, en Polonia. O seu centro administrativo \u00e9 a localidade hom\u00f3nima, a aproximadamente 31\u00a0km ao leste de Bia\u0142ystok.\nO concello ten unha superficie de 409,19\u00a0km2, e unha poboaci\u00f3n total de 7.263 habitantes (2006)."}
{"id": "316071", "revid": "10599", "url": "https://gl.wikipedia.org/wiki?curid=316071", "title": "Bardenas Reales de Navarra", "text": ""}
{"id": "316072", "revid": "22570", "url": "https://gl.wikipedia.org/wiki?curid=316072", "title": "Concello de Choroszcz", "text": "O concello de Choroszcz \u00e9 un concello \"(gmina)\" urbano-rural do condado de Bia\u0142ystok, en Polonia. O seu centro administrativo \u00e9 a localidade hom\u00f3nima, a aproximadamente 13\u00a0km ao oeste de Bia\u0142ystok.\nO concello ten unha superficie de 165,5\u00a0km2, e unha poboaci\u00f3n total de 14.127 habitantes (2011)."}
{"id": "316073", "revid": "56817", "url": "https://gl.wikipedia.org/wiki?curid=316073", "title": "Bieru\u0144", "text": "Bieru\u0144 \u00e9 unha vila e concello \"(gmina)\" urbano do condado de Bieru\u0144-L\u0119dziny, en Polonia. Sit\u00faase a aproximadamente 25\u00a0km ao sur de Katowice, a capital do voivodato de Silesia.\nO concello ten unha superficie de 40,49\u00a0km2, e unha poboaci\u00f3n total de 19.681 habitantes (2012)."}
{"id": "316075", "revid": "7625", "url": "https://gl.wikipedia.org/wiki?curid=316075", "title": "AP-15", "text": "A AP-15 ou Autoestrada de Navarra \u00e9 unha autoestrada do norte de Espa\u00f1a. que percorre a Comunidade Foral de Navarra de norte a sur. Comeza no enlace 17 da AP-68 \u00e1 altura de Tudela, e finaliza en Irurtzun, onde contin\u00faa baixo a denominaci\u00f3n de A-15 cara a Donostia, tendo unha lonxitude total de 112,15\u00a0km. En Irurtzun comeza tam\u00e9n a A-10 en direcci\u00f3n a Vitoria.\nA autov\u00eda foi constru\u00edda entre 1974 e 1980. Est\u00e1 dividida en dous tramos (Tudela-Pamplona e Pamplona-Irurtzun) ambos os dous unidos por un tramo de autoestrada libre de peaxe, a rolda de Pamplona Oeste (A-15).\nA Sociedade Concesionaria da autoestrada \u00e9 a empresa Autoestradas de Navarra, S.A., m\u00e1is co\u00f1ecida polo seu acr\u00f3nimo \u00abAudenasa\u00bb cuxo 50% pertence ao grupo It\u00ednere e o outro 50% restante ao Goberno de Navarra."}
{"id": "316076", "revid": "10599", "url": "https://gl.wikipedia.org/wiki?curid=316076", "title": "Autoestrada de Navarra", "text": ""}
{"id": "316080", "revid": "22570", "url": "https://gl.wikipedia.org/wiki?curid=316080", "title": "\u017bory", "text": "\u017bory \u00e9 unha cidade-condado de Polonia, pertencente ao voivodato de Silesia. Sit\u00faase a aproximadamente 30\u00a0km ao suroeste de Katowice, a capital do voivodato.\nA cidade-condado ten unha superficie de 65\u00a0km2, e unha poboaci\u00f3n total de 59.960 habitantes (2013)."}
{"id": "316081", "revid": "22570", "url": "https://gl.wikipedia.org/wiki?curid=316081", "title": "Arantzadi", "text": "Arantzadi (en castel\u00e1n: \"Aranzadi\") \u00e9 un barrio de Pamplona (Navarra) situado ao norte da cidade, nun meandro do r\u00edo Arga, entre os barrios da Arrotxapea e a Txantrea.\nEst\u00e1 zona est\u00e1 dedicada a hortas e zonas verdes e de esparexemento, como a Cidade Deportiva de Arantzadi. Arantzadi esta integrado no Parque fluvial do r\u00edo Arga."}
{"id": "316082", "revid": "10599", "url": "https://gl.wikipedia.org/wiki?curid=316082", "title": "Aranzadi", "text": ""}
{"id": "316086", "revid": "72012", "url": "https://gl.wikipedia.org/wiki?curid=316086", "title": "Arrotxapea", "text": "Arrotxapea (en \u00e9uscaro tam\u00e9n: \"Errotxapea\", en castel\u00e1n: \"Rochapea\" e oficialmente \"Rochapea/Arrotxapea\") \u00e9 un barrio da cidade de Pamplona, na Comunidade Foral de Navarra. Est\u00e1 situado ao p\u00e9 das antigas murallas, paralelo ao r\u00edo Arga.\nHistoria e caracter\u00edsticas.\nFoi o \u00fanico barrio de Pamplona que xurdiu nos extras muros da cidade, xa que en Pamplona, ao ser \"Praza Forte\", se imped\u00eda a edificaci\u00f3n nas s\u00faas proximidades por raz\u00f3ns de defensa, por ser \"zonas pol\u00e9micas\" no argot militar. Por esta raz\u00f3n nesta zona pod\u00edase constru\u00edr con certas condici\u00f3ns, como era que non superasen os 10 m de altura e con materiais de construci\u00f3n pouco resistentes como o ladrillo. A partir das Reais Ordes de 1900 e 1901 permitiuse constru\u00edr sen l\u00edmites nin en alturas nin en canto a materiais.\nPor iso \u00e9 o barrio m\u00e1is antigo de Pamplona, exceptuando a Zona Antiga, fundada polos campesi\u00f1os, que traballaban e viv\u00edan extras muros. Arrotxapea toma o seu nome da \"torre da Rocha\" que defend\u00eda o burgo de San Cernin na parte que hoxe ocupa o Museo de Navarra. Inicialmente co\u00f1ec\u00edase como \"Jus la Rocha\" que na lingua dos habitantes do burgo, occitano, significa debaixo da Rocha \u00e9 dicir os terreos que se estenden \"debaixo da Rocha\". Posteriormente o nome euscarizouse a Arrotxapea, po\u00f1endo o sufixo -pea que significa debaixo, e polo tanto co mesmo significado.\nHai referencias ao longo da historia deste barrio. En 1773 durante a Guerra da Convenci\u00f3n este foi arrasado por tropas francesas, deixando 1.500 persoas sen vivenda. A comezos do s\u00e9culo XX edific\u00e1ronse vivendas de clases populares sen unha orde urban\u00edstica e instal\u00e1ronse fundici\u00f3ns e novas industrias, sen abandonar as hortas.\nPara acceder \u00e1 antiga Arrotxapea dende a cidade t\u00ed\u00f1ase que atravesar o portal da Arrotxapea de 1533 que se encontraba ao final da costa de Santo Domingo. Este portal foi derrubado en 1914, cando o sistema defensivo das murallas se volvera ineficaz. Por esta porta sa\u00edase ao barrio de curtidores, xusto antes da ponte da Arrotxapea, formada por unhas cantas casas na beira do r\u00edo. As hortas que se encontraban tomaban o nome do seu propietario.\nEn pleno desenvolvemento urban\u00edstico, combina o barrio os edificios m\u00e1is modernos e residenciais, con outros que superan os 60 anos de vida.\nAs s\u00faas festas oficiais son a segunda semana do mes de xu\u00f1o."}
{"id": "316087", "revid": "10599", "url": "https://gl.wikipedia.org/wiki?curid=316087", "title": "Errotxapea", "text": ""}
{"id": "316088", "revid": "10599", "url": "https://gl.wikipedia.org/wiki?curid=316088", "title": "Rochapea", "text": ""}
{"id": "316089", "revid": "56817", "url": "https://gl.wikipedia.org/wiki?curid=316089", "title": "Eneko Goia", "text": "Eneko Goia Laso, nado en Donostia o 30 de outubro de 1971, \u00e9 un pol\u00edtico espa\u00f1ol, membro do Partido Nacionalista Vasco. Dende o 13 de xu\u00f1o de 2015 \u00e9 alcalde de Donostia.\nBiograf\u00eda.\nEneko Goia naceu no barrio donostiarra de Amara o 30 de outubro de 1971. Estudou nos colexios Ikasbide Ikastola e Barandiaran Lizeoa. Licenciouse en Dereito na Universidade do Pa\u00eds Vasco para m\u00e1is tarde diplomarse en Dereito da Uni\u00f3n Europea na Universidade de Deusto. Foi profesor no Instituto de Mercadotecnia do Pa\u00eds Vasco.\nEntre a s\u00faa actividade pol\u00edtica, vinculada ao Partido Nacionalista Vasco (EAJ-PNV), destaca a de Deputado no Parlamento Vasco (2005-2007), Deputado Foral de Infraestruturas Viarias na Deputaci\u00f3n Foral de Guip\u00fascoa (2007-2011) e concelleiro e voceiro do Partido Nacionalista Vasco, na oposici\u00f3n, no Concello de Donostia na lexislatura 2011-2015. No ano 2015 \u00e9 elixido alcalde da cidade mediante un acordo de goberno realizado co Partido Socialista de Euskadi."}
{"id": "316090", "revid": "10599", "url": "https://gl.wikipedia.org/wiki?curid=316090", "title": "Eneko Goia Laso", "text": ""}
{"id": "316091", "revid": "89787", "url": "https://gl.wikipedia.org/wiki?curid=316091", "title": "Bartonella quintana", "text": "Bartonella quintana (antes chamada \"Rochalimaea quintana\", e \"Rickettsia quintana\"), \u00e9 unha especie bacteriana infecciosa transmitida polo piollo do corpo humano. Este microorganismo \u00e9 o axente causante da febre das trincheiras. Esta bacteria causou unha gran epidemia durante a Primeira guerra mundial en Europa na que enfermaron arredor de 1 mill\u00f3n de soldados de febre das trincheiras. Tam\u00e9n hai casos actuais en Asia, Norteam\u00e9rica, Europa e norte de \u00c1frica.\n\"B. quintana\" \u00e9 unha bacteria con forma de bacilo, aerobia, gramnegativa e dif\u00edcil de cultivar. A doenza infecciosa que causa, a febre das trincheiras, ten como vector primario \u00e1 piollo do corpo \"Pediculus humanus humanus\" (tam\u00e9n chamado \"Pediculus humanus corporis\"). O seu primeiro cultivo ax\u00e9nico (puro) illado f\u00edxoo J.W. Vinson en 1960, a partir de mostras dun paciente de Cidade de M\u00e9xico. Despois seguindo os postulados de Koch, infectou a voluntarios con esta bacteria, que mostraron s\u00edntomas e manifestaci\u00f3ns cl\u00ednicas concordantes coa febre das trincheiras. O mellor medio para cultivar esta bacteria \u00e9 o sangue enriquecido nunha atmosfera que conte\u00f1a un 5% de di\u00f3xido de carbono.\nXenoma.\n\"B. quintana\" ten un xenoma estimado de 1.700 a 2.174 kb.\nFisiopatolox\u00eda.\nOs humanos son os \u00fanicos h\u00f3spedes desta bacteria \"in vivo\". Infecta as c\u00e9lulas endoteliais e pode infectar tam\u00e9n os eritrocitos ao unirse a eles e entrar no seu interior dentro dun gran vac\u00faolo. Unha vez dentro, empeza a proliferar e causa atipia nuclear (colonizaci\u00f3n intraeritroc\u00edtica por \"B. quintana\"). Isto orixina que se suprima a apoptose nas c\u00e9lulas, se liberen citocinas proinflamatorias, e se incremente a proliferaci\u00f3n vascular. Todos estes procesos orixinan nos pacientes s\u00edntomas sist\u00e9micos (calafr\u00edos, febre, diaforese), bacteremia, e agrandamento dos ganglios linf\u00e1ticos. A cuberta de lipopolisac\u00e1rido de \"B. quintana\" xoga un papel principal na infecci\u00f3n, xa que dito composto \u00e9 antagonista do receptor de tipo Toll 4. A raz\u00f3n de que esta infecci\u00f3n poida ser persistente \u00e9 que este organismo tam\u00e9n fai que os monocitos sobreproduzan interleucina 10 (IL-10), o que activa a resposta inmune. \"B. quintana\" tam\u00e9n induce lesi\u00f3ns que aparecen na anxiomatose bacilar que fai protrusi\u00f3n no lume vascular, e a mi\u00fado ocl\u00fae o fluxo sangu\u00edneo. A potenciaci\u00f3n do crecemento destas c\u00e9lulas crese que se debe \u00e1 secreci\u00f3n de factores anxiox\u00e9nicos, que inducen a neovascularizaci\u00f3n. Detectouse a liberaci\u00f3n de part\u00edculas icosa\u00e9dricas de 40\u00a0nm de lonxitude en cultivos da especie estreitamente emparentada con \"B. quintana\", \"B. henselae\". Estas part\u00edculas conte\u00f1en un segmento de ADN li\u00f1al de 14 kb, mais a s\u00faa funci\u00f3n na fisiopatolox\u00eda de \"Bartonella\" \u00e9 a\u00ednda desco\u00f1ecida.\nNos pacientes de febre das trincheiras ou de endocardite inducida por \"B. quintana\", tam\u00e9n se observaron lesi\u00f3ns de anxiomatose bacilar. Hai que salientar, que a endocardite se considera unha nova manifestaci\u00f3n da enfermidade, porque non se observara nas tropas da Primeira guerra mundial.\nEcolox\u00eda e epidemiolox\u00eda.\nD\u00e9ronse casos recentes de infecci\u00f3n por \"B. quintana\" en todos os continentes, menos na Ant\u00e1rtida. As infecci\u00f3ns locais foron asociadas con factores de risco como a pobreza, alcoholismo, e carencia de teito. As probas serol\u00f3xicas da infecci\u00f3n por \"B. quintana\" en pacientes hospitalizados sen fogar mostraron que un 16% estaban infectados, a diferenza do 1,8% das persoas sen fogar non hospitalizadas, e o 0% dos doantes de sangue totais. A demostraci\u00f3n de que os piollos do corpo son os axentes clave para a transmisi\u00f3n desta doenza \u00e9 relativamente recente.\nIsto foi atribu\u00eddo a vivir en malas condici\u00f3ns sanitarias e en \u00e1reas ateigadas, onde se incrementa o risco de entrar en contacto con outros ndividuos que portan \"B. quintana\" e ectoparasitos (piollo do corpo). Tam\u00e9n hai que salientar que o incremento da inmigraci\u00f3n en todo o mundo est\u00e1 tendo tam\u00e9n un papel no espallamento da febre das trincheiras, desde as \u00e1reas onde \u00e9 end\u00e9mica a poboaci\u00f3ns susceptibles que viven en malas condici\u00f3ns en \u00e1reas urbanas doutras partes do mundo. Unha preocupaci\u00f3n recente \u00e9 a posibilidade da aparici\u00f3n de novas cepas de \"B. quintana\" por medio de transferencia horizontal de xenes, que poder\u00eda dar lugar a que adquirisen factores de virulencia.\nManifestaci\u00f3ns cl\u00ednicas.\nAs manifestaci\u00f3ns cl\u00ednicas da infecci\u00f3n por \"B. quintana\" son moi variables. O per\u00edodo de incubaci\u00f3n \u00e9 de 5 a 20 d\u00edas (antes pens\u00e1base que era de 3 a 38 d\u00edas). A infecci\u00f3n pode empezar cun inicio agudo de episodio febril, seguido de episodios febr\u00eds recorrentes, ou unha enfermidade persistente de tipo tifoide; son frecuentes as erupci\u00f3ns maculopapulares, conxuntivite, dor de cabeza, e mialxias, e \u00e9 menos com\u00fan a esplenomegalia. A maior\u00eda dos pacientes presentan dor na zona das tibias, dor muscular nas pernas e costas,e hiperestesia (sensibilidade) nas canelas. A infecci\u00f3n por \"B. quintana\" \u00e9 mortal s\u00f3 en raros casos, a non ser que se desenvolva unha endocardite e non sexa tratada. A peda de peso e a trombocitopenia tam\u00e9n se observan \u00e1s veces. A recuperaci\u00f3n pode tardar ata un mes.\nDiagn\u00f3stico e tratamento.\nPara ter un diagn\u00f3stico definitivo da infecci\u00f3n por \"B. quintana\" c\u00f3mpre utilizar t\u00e9cnicas de cultivos serol\u00f3xicos ou de amplificaci\u00f3n de \u00e1cidos nucleicos. Para diferenciar entre diferentes especies fanse ensaios de inmunofluorescencia que usan antisoro de rato, e tam\u00e9n hibridaci\u00f3n do ADN e polimorfismos de lonxitude de fragmento de restrici\u00f3n, ou secuenciaci\u00f3n do xene da citrato sintase. O tratamento xeralmente consiste en administrar durante de 4 a 6 semanas doxiciclina, eritromicina, ou azitromicina."}
{"id": "316092", "revid": "27155", "url": "https://gl.wikipedia.org/wiki?curid=316092", "title": "Rochalimaea quintana", "text": ""}
{"id": "316093", "revid": "22570", "url": "https://gl.wikipedia.org/wiki?curid=316093", "title": "Condado de Cz\u0119stochowa", "text": "O condado de Cz\u0119stochowa (en ) \u00e9 un condado do voivodato de Silesia, no sur de Polonia. Foi creado o 1 de xaneiro de 1999 como resultado das reformas do goberno local en Polonia de 1998. O seu centro administrativo \u00e9 a cidade de Cz\u0119stochowa, malia non pertencer ao condado e constitu\u00edr unha cidade-condado de seu.\nSubdivisi\u00f3ns.\nO condado div\u00eddese en dezaseis concellos: dous concellos mixtos e catorce concellos rurais:"}
{"id": "316096", "revid": "89787", "url": "https://gl.wikipedia.org/wiki?curid=316096", "title": "Serge Leuko", "text": "Serge Sidoine Tchaha Leuko, co\u00f1ecido como Serge Leuko, nado o 4 de agosto de 1993 en Douala, \u00e9 un futbolista profesional internacional camerun\u00e9s, que xoga como lateral no Club Deportivo Lugo de La Liga 2.\nTraxectoria.\nNado en Douala, aterrou en Espa\u00f1a no ver\u00e1n de 2008 tras participar en varias ocasi\u00f3nw en torneos da Fundaci\u00f3n Samuel Eto'o. Ser\u00eda o Real Club Deportivo Mallorca o equipo que se fixa nel para dar o salto aos terreos de xogo. Tras unha tempada no club mallorqu\u00ed, Leuko xogou no Ciutadella e posteriormente no Torre Levante. Na temporada 2011-12 chega ao Valencia Club de F\u00fatbol para xogar no xuvenil da Divisi\u00f3n de Honra, xusto despois de xogar Mundial Sub-20 de Colombia, onde Leuko xogou 3 dos catro partidos que disputou a . Co equipo xuvenil ga\u00f1a o campionato do Grupo VII. Na seguinte temporada o xogador pasa formar parte do Valencia Mestalla, filial do equipo valencianista que milita na Segunda Divisi\u00f3n B, onde permanece tres temporadas. Tras finalizar o seu contrato no equipo valenciano asina por tres temporadas co Club Deportivo Lugo da Segunda Divisi\u00f3n. Tras un primeiro ano cedido \u00e1 UD Somozas da Segunda Divisi\u00f3n B, onde destaca xogando 28 partidos, a seguinte temporada retorna ao club albivermello. Tras comezar a temporada 2016\u221217, o 19 de setembro, \u00e9 chamado pola , a\u00ednda que finalmente \u00e9 desconvocado. En marzo de 2017, tras facerse co posto no lateral esquerdo do Lugo \u00e9 de novo chamado pola s\u00faa selecci\u00f3n, debutando o 28 de marzo na derrota ante Guinea por 1\u22122.. Leuko converteuse as\u00ed no primeiro xogador do club lucense en ser internacional mentres era membro do equipo."}
{"id": "316097", "revid": "1131", "url": "https://gl.wikipedia.org/wiki?curid=316097", "title": "Galer\u00eda de imaxes do pazo de San Pedro de Bembibre", "text": "Pazo de San Pedro de Bembibre, na parroquia de Bembibre (Taboada)."}
{"id": "316098", "revid": "1131", "url": "https://gl.wikipedia.org/wiki?curid=316098", "title": "Pazo de San Pedro de Bembibre", "text": "O pazo de San Pedro de Bembibre \u00e9 un pazo/fortaleza localizado na aldea de San Pedro, na parroquia de Bembibre (concello de Taboada). Foi o lugar patrucial familiar dos condes de Taboada dende a s\u00faa construci\u00f3n no 1530.\nHistoria.\nEn 1413, Lope P\u00e9rez de Taboada (cuxo lugar patrucial familiar se achaba en Castro Candaz) adquiriu unha propiedade no lugar de Bembibre, onde constru\u00edu unha casa-torre. En 1512, o seu bisneto, Lope Taboada \"O Fundador\" constitu\u00edu o morgado, unindo as propiedades que os seus antepasados foran adquirindo e, en 1530, constru\u00edu o pazo actual. \nA filla de Xo\u00e1n Taboada (primeiro conde de Taboada) e Aldonza de Castro, dona Mar\u00eda Teresa de Taboada Vilamar\u00edn e Castro foi nomeada Condesa de Taboada en 1683 e casou en 1687 co conde de Maceda, a\u00ednda que ambos condados non se fusionaron, sen\u00f3n que conservaron a s\u00faa identidade e administraci\u00f3n propias. A pesar de contar con numerosas propiedades por todo o pa\u00eds, o matrimonio estableceu a s\u00faa residencia en Madrid. A partir de ent\u00f3n, a li\u00f1axe dos Taboada hab\u00eda manter importantes posici\u00f3ns de poder a nivel galego, e tivo continuidade (ben que en varias ocasi\u00f3ns de forma indirecta) at\u00e9 os nosos d\u00edas. \nO seu abandono como residencia permanente deu lugar \u00e1 s\u00faa decadencia, at\u00e9 ser empregado como soar de labranza (rexentado por caseiros) ata finais do s\u00e9culo XX. Entre 1984 e 1997, o ent\u00f3n conde Leopoldo Gonz\u00e1lez de la Maza someteuno a un importante proceso de restauraci\u00f3n. A \u00faltima condesa e irm\u00e1 do anterior, Amelia, dooulle o seu patrimonio (inclu\u00eddo o pazo) \u00e1 creada Fundaci\u00f3n Condado de Taboada no 2011.\n\u00c9 de titularidade privada e non \u00e9 visit\u00e1bel. \nDescrici\u00f3n.\nTr\u00e1tase dun edificio constru\u00eddo en pedra de canter\u00eda nunha planta en U. Na fachada principal, orientada cara o sur, at\u00f3pase a entrada principal, composta por un arco de medio punto baixo a her\u00e1ldica do Condado. Na \u00e1 oeste est\u00e1 a torre ameada de tres andares. Nas \u00e1s oeste e leste hai chemineas ornamentadas.\nEsteticamente, tr\u00e1tase dun edificio austero e robusto. Do punto de vista art\u00edstico, os poucos elementos ornamentais cos que conta (a varanda da escaleira principal, a decoraci\u00f3n dalgunhas xanelas, as molduras da entrada principal, alg\u00fan arco no interior) f\u00e1lannos de f\u00f3rmulas renacentistas. No interior, conta cun pequeno cuarto semi-abovedado, o\u00f1ecido como \"o c\u00e1rcere\", ao que se accede por unhas escaleiras escavadas no propio muro. \nA capela, de reducido tama\u00f1o, est\u00e1 no interior do pazo e dende o exterior s\u00f3 se reco\u00f1ece unha pequena cruz, e debeu ser incrustada na nave principal con posterioridade. O pombal est\u00e1 a car\u00f3n do pazo, foille retirado o seu caleado e ten unha representaci\u00f3n antropom\u00f3rfica. Tam\u00e9n conta con piscina e, ao noroeste do pazo, hai unhas cortes que hoxe est\u00e1n en desuso.\nAdemais, a capela do San Roque, no lugar hom\u00f3nimo, a escasos metros da aldea de San Pedro, tam\u00e9n pertence ao pazo.\nGaler\u00eda de imaxes.\n\"Artigo principal:\" Galer\u00eda de imaxes do pazo de San Pedro de Bembibre"}
{"id": "316099", "revid": "6455717", "url": "https://gl.wikipedia.org/wiki?curid=316099", "title": "Wikipedia en azar\u00ed", "text": "A Wikipedia en azar\u00ed (en , en ) \u00e9 a versi\u00f3n da Wikipedia en lingua azar\u00ed, iniciada en xaneiro de 2002. Esta versi\u00f3n da enciclopedia cont\u00e9n artigos e usuarios, dos cales son activos."}
{"id": "316101", "revid": "1131", "url": "https://gl.wikipedia.org/wiki?curid=316101", "title": "Mendu\u00ed\u00f1a", "text": "O top\u00f3nimo galego Mendu\u00ed\u00f1a pode referirse a:\nAmais, como apelido pode referirse a:"}
{"id": "316103", "revid": "2635", "url": "https://gl.wikipedia.org/wiki?curid=316103", "title": "VOX", "text": ""}
{"id": "316105", "revid": "98629", "url": "https://gl.wikipedia.org/wiki?curid=316105", "title": "Insomnia (filme de 2002)", "text": "Insomnia \u00e9 un filme estadounidense dirixido por Christopher Nolan que se estreou no 2002. Est\u00e1 protagonizado por Al Pacino, Robin Williams e Hilary Swank e conta a historia dun detective dos \u00c1nxeles que est\u00e1 a investigar un caso de asasinato nunha vila de Alasca. \u00c9 un remake do filme de 1997 \"Insomnia\". \"Insomnia\" foi estreado o 24 de maio de 2002, recibindo a aclamaci\u00f3n da cr\u00edtica e \u00e9xito de recadaci\u00f3n, ga\u00f1ando $114 mill\u00f3ns en todo o mundo."}
{"id": "316107", "revid": "98629", "url": "https://gl.wikipedia.org/wiki?curid=316107", "title": "Casper Meets Wendy", "text": "Casper Meets Wendy \u00e9 un filme estadounidense dirixido por Sean McNamara que se estreou o 22 de setembro de 1998. \u00c9 unha secuela de \"\"; sendo \u00e1mbolos filmes precuelas do filme de 1995 \"Casper\"."}
{"id": "316112", "revid": "56817", "url": "https://gl.wikipedia.org/wiki?curid=316112", "title": "Divisi\u00f3n de Honra de Rugby 2015-2016", "text": "A tempada 2015-2016 da Divisi\u00f3n de Honra da liga espa\u00f1ola de rugby foi a 49\u00aa edici\u00f3n da principal competici\u00f3n entre clubs de rugby en Espa\u00f1a. A liga regular comezou o 20 de setembro de 2015, o mesmo fin de semana no que comezou a Copa do Mundo de Rugby 2015 que se disputaba en Inglaterra e Gales. A selecci\u00f3n de rugby de Espa\u00f1a non acadou a clasificaci\u00f3n para o torneo mundialista. A final da liga foi o d\u00eda 29 de maio de 2016, e nela enfront\u00e1ronse dous equipos de Valladolid, o Valladolid Rugby Asociaci\u00f3n Club e o Club de Rugby El Salvador, primeiro e segundo na liga regular. O Club de Rugby El Salvador ga\u00f1ou a final por 24 a 23 acadando o seu oitavo t\u00edtulo de campi\u00f3n de liga.\nFormato.\nA liga conta con doce clubs participantes, e o formato de competici\u00f3n \u00e9 o mesmo das tres tempadas anteriores, divid\u00edndose a liga en d\u00faas etapas: a fase de liga regular e as eliminatorias polo t\u00edtulo. A liga regular est\u00e1 composta por 22 xornadas, e os seis primeiros equipos da clasificaci\u00f3n participar\u00e1n nas eliminatorias polo t\u00edtulo de campi\u00f3n.\nOs oito primeiros equipos da t\u00e1boa \u00f3 remate da primeira volta acadar\u00e1n o dereito a participar na Copa do Rei, ag\u00e1s a UE Santboiana que ter\u00e1 que cumprir unha sanci\u00f3n dun ano.\nO campi\u00f3n de liga acadar\u00e1 o dereito a participar en tres torneos na seguinte tempada:\nParticipantes.\nO Club Alcobendas Rugby, herdeiro do M.A.R.U. que ga\u00f1ou o t\u00edtulo de liga en 2001-02, ascendeu \u00e1 m\u00e1xima categor\u00eda da liga espa\u00f1ola de rugby na tempada 2014-15, e ocupa a praza do equipo descendido, o Vigo Rugby Club, que perdeu a categor\u00eda despois de catro anos na Divisi\u00f3n de Honra. Os restantes participantes xa participaron na \u00faltima edici\u00f3n.\nClasificaci\u00f3n.\nA t\u00e1boa clasificatoria da liga regular faise sumando os puntos por vitorias e empates, m\u00e1is o puntos bonus acadados. O equipo que acada unha vitoria suma 4 puntos, e o que acada un empate suma 2. Os puntos bonus poden sumarse de dous xeitos. Aquel equipo que anota 4 ensaios ou m\u00e1is, suma 1 punto bonus ofensivo na t\u00e1boa clasificatoria, ga\u00f1e, perda ou empate o encontro. Por outra banda, aquel equipo que perda un partido por 7 puntos ou menos, acadar\u00e1 1 punto bonus defensivo.\nEliminatorias polo t\u00edtulo.\nNa fase final do campionato os dous mellores equipos da liga regular ti\u00f1an dereito a xogar como locais nas semifinais fronte \u00f3s ga\u00f1adores dunha eliminatoria previa entre os equipos situados entre o terceiro e o sexto posto. T\u00f3dolos encontros desta fase se xogaron no campo elixido polo equipo mellor clasificado \u00f3 remate da fase de liga regular. Os cuartos de final tiveron lugar o 15 de maio, as semifinais o 22 de maio, e a final o 29 de maio de 2016. A final enfrontou \u00f3s dous primeiros clasificados da liga regular, \u00e1mbolos dous equipos de Valladolid, caendo a vitoria do lado do Club de Rugby El Salvador cun resultado axustado de 23 a 24, que supuxo o oitavo t\u00edtulo de liga para o equipo \"chamizo\"."}
{"id": "316113", "revid": "25871", "url": "https://gl.wikipedia.org/wiki?curid=316113", "title": "Concello de Sztabin", "text": "O concello de Sztabin \u00e9 un concello \"(gmina)\" rural do condado de August\u00f3w, en Polonia. O seu centro administrativo \u00e9 a localidade hom\u00f3nima, a aproximadamente 21\u00a0km ao sueste de August\u00f3w.\nO concello ten unha superficie de 361,8\u00a0km2, e unha poboaci\u00f3n total de 5.449 habitantes (2006)."}
{"id": "316115", "revid": "25871", "url": "https://gl.wikipedia.org/wiki?curid=316115", "title": "Concello de Lipsk", "text": "O concello de Lipsk \u00e9 un concello \"(gmina)\" urbano-rural do condado de August\u00f3w, en Polonia. O seu centro administrativo \u00e9 a localidade hom\u00f3nima, a aproximadamente 32\u00a0km ao sueste de August\u00f3w.\nO concello ten unha superficie de 184,42\u00a0km2, e unha poboaci\u00f3n total de 5.660 habitantes (2006)."}
{"id": "316117", "revid": "26585", "url": "https://gl.wikipedia.org/wiki?curid=316117", "title": "Subida a Chantada", "text": "A Subida a Chantada \u00e9 unha proba automobil\u00edstica que se disputa anualmente na Ribeira Sacra chantadina. Xeralmente cel\u00e9brase a derradeira fin de semana de xullo e est\u00e1 organizada pola Escuder\u00eda Chantada. Punt\u00faa para o Campionato de Espa\u00f1a de Monta\u00f1a e anteriormente tam\u00e9n o fixo para o Campionato de Galicia de Monta\u00f1a e para o Campionato de Europa de Monta\u00f1a.\nPercorrido.\nO tramo ten unha lonxitude de 4,1 quil\u00f3metros de distancia, un desnivel de 250 metros e unha pendente media do 7,5 %. \u00c9 un circu\u00edto rodeado de vi\u00f1edos que remata preto da vila de Chantada.\nA sa\u00edda situase sobre unha ponte sobre o r\u00edo Mi\u00f1o entre as parroquias de Belesar e Diomondi (O Savi\u00f1ao). Transcorre por d\u00faas zonas ben diferenciadas, un primeiro tramo da estrada LU-617 estreita e lenta, que combina diferentes tipos curvas e na famosa curva dos cipreses enlaza coa estrada LU-533. Esta segunda parte \u00e9 un trazado moito m\u00e1is r\u00e1pido, no que se alcanzan maiores velocidades.\nPrograma.\nA proba real\u00edzase en fin de semana, o s\u00e1bado dende as 09.00 fanse as verificaci\u00f3ns administrativas e t\u00e9cnicas. \u00c1s 09.30 horas \u00e1brese o parque pechado na Casa da Cultura. \u00c1s 14.00 horas publ\u00edcase a lista dos pilotos autorizados a tomar a sa\u00edda e posteriormente faise a presentaci\u00f3n dos pilotos. A sa\u00edda da primeira manga \u00e9 \u00e1s 15.30.\nO domingo \u00e1s 08.30 horas faise a presentaci\u00f3n dos pilotos, e \u00e1s 09.30 horas comeza a sa\u00edda da segunda manga. Pola tarde, \u00e1s 16.15 horas, publ\u00edcanse os resultados e a continuaci\u00f3n a faise a entrega de premios e trofeos. No 2015 este acto celebrouse no novo Auditorio de Chantada.\nR\u00e9cord da proba.\nEn 1998 o piloto Andr\u00e9s Vilari\u00f1o cun Osella PA-20 acadou un tempo de 1'46'074.\nEdici\u00f3n 2015.\nA edici\u00f3n do 2015 celebrouse os d\u00edas 18 e 19 de xullo. Este ano tam\u00e9n foi puntuable para a Copa Stark Box, que se corre sobre os Seat Marbella. Os resultados dos 3 primeiros clasificados son:\nEdici\u00f3n 2014.\nA edici\u00f3n do 2014 celebrouse os d\u00edas 19 e 20 de xullo. Os resultados dos 3 primeiros clasificados son:"}
{"id": "316122", "revid": "89787", "url": "https://gl.wikipedia.org/wiki?curid=316122", "title": "Niels Henrik Abel", "text": "Niels Henrik Abel ([\u02c8\u0251\u02d0b\u025bl]), nado en Nedstrand o 5 de agosto de 1802 e finado en Froland o 6 de abril de 1829 foi un matem\u00e1tico noruegu\u00e9s, pioneiro en varios campos. O seu resultado m\u00e1is co\u00f1ecido \u00e9 a demostraci\u00f3n da imposibilidade de resolver con radicais as ecuaci\u00f3ns xerais de quinto grao.\nTraxectoria.\nAbel foi o segundo fillo de S\u00f8ren Georg Abel e de Anne Marie Simonsen, que viv\u00edan na reitor\u00eda de Finn\u00f8y. O seu pai, te\u00f3logo e fil\u00f3sofo serv\u00eda a\u00ed como pastor e Abel e os seus irm\u00e1ns recib\u00edan clases del.\nCoa independencia de Noruega e as primeiras elecci\u00f3ns de 1814, S\u00f8ren Abel foi elixido representante no Storting. As reuni\u00f3ns ti\u00f1an lugar no sal\u00f3n principal da Escola Catedral de Christiania (hoxe Oslo). S\u00f8ren decidiu que o seu fillo m\u00e1is vello, Hans Mathias, comezar\u00eda a estudar al\u00ed no seguinte ano, mais cando chegou o momento Hans estaba tan deprimido por abandonar o seu fogar que o seu pai decidiu enviar a Niels no seu lugar.\nEn 1815 Niels entrou na Escola Catedral con trece anos. O seu irm\u00e1n Hans uni\u00faselle un ano despois, compartindo cuarto e clases con el. Hans ti\u00f1a mellores notas ca Niels, mais un novo profesor de Matem\u00e1ticas, Bernt Michael Holmboe, chegado en 1818, descubriu o talento de Niels para esta ciencia, suxer\u00edndolle o estudo avanzado da materia.\nEn 1818, S\u00f8ren Abel tivo discusi\u00f3ns teol\u00f3xicas e pol\u00edticas que arruinaron a s\u00faa carreira. Comezou a beber e morreu dous anos despois, aos 48 anos. Bernt Michael Holmboe apoiou a Niels cunha bolsa para que puidese continuar os seus estudos na Royal Frederick University. Cando entrou na universidade en 1821 xa era o matem\u00e1tico m\u00e1is co\u00f1ecido de Noruega.\nAbel graduouse en 1822 con cualificaci\u00f3ns na media, ag\u00e1s en Matem\u00e1ticas. Tras graduarse os profesores axud\u00e1rono financeiramente e Christopher Hansteen acolleuno na s\u00faa casa. Mentres viviu al\u00ed axudou os seus irm\u00e1ns nos estudos e a atopar traballo.\nEn 1823 publicou o seu primeiro artigo en \"Magazin for Naturvidenskaberne\", primeiro xornal cient\u00edfico de Noruega, que fundara co profesor Hansteen. Cos cartos que el lle deu puido viaxar a Copenhaguen e visitar a Ferdinand Degen e outros matem\u00e1ticos. Nun baile na base naval de Christianshavn, onde viv\u00eda o seu t\u00edo Peder Mandrup Tuxen, co\u00f1eceu a Christine Kemp, coa que se prometeu en Nadal de 1824.\nDe volta a Copenhaguen, Abel solicitou unha bolsa gobernamental para visitar grandes matem\u00e1ticos en Alema\u00f1a e Francia, pero no seu lugar d\u00e9ronlle 200 speciedaler anuais durante dous anos para quedar en Cristiania estudando alem\u00e1n e franc\u00e9s. Promet\u00e9ronlle nos dous seguintes anos outra bolsa de 600 speciedaler que lle permitir\u00eda viaxar. Mentres estudaba publicou o seu primeiro gran traballo, \"M\u00e9moire sur les \u00e9quations alg\u00e9briques o\u00f9 on d\u00e9montre l'impossibilit\u00e9 de la r\u00e9solution de l'\u00e9quation g\u00e9n\u00e9rale du cinqui\u00e8me degr\u00e9\" (Memoria sobre as ecuaci\u00f3ns alx\u00e9bricas, na que se proba a imposibilidade de resolver a ecuaci\u00f3n xeral de quinto grao con radicais, 1824). Abel xa probara o resultado (agora co\u00f1ecido como teorema de Abel-Ruffini) en 1823. Por\u00e9n, o artigo est\u00e1 escrito de forma complexa, en parte porque o proopio Abel restrinxiuse a seis p\u00e1xinas para aforrar cartos na imprenta.\nEn 1825 escribiu unha carta persoal ao rei Carlos Xo\u00e1n ped\u00edndolle permiso para viaxar, concedeullo e en setembro abandonou a cidade con catro amigos da universidade (Christian P.B Boeck, Balthazar M. Keilhau, Nicolay B. M\u00f8ller e Otto Tank), que viaxaban a Berl\u00edn e aos Alpes a estudar xeolox\u00eda. Abel pensaba ir con eles a Copenhaguen e logo seguir a Gotinga para visitar a Gauss, mais finalmente decidiu seguir primeiro ata Berl\u00edn, onde co\u00f1eceu a August Leopold Crelle.\nFinalmente seguiu cos seus amigos cara aos Alpes, visitando Leipzig, Freiberg, Dresden, Praga, Viena, Trieste, Venice, Verona, Bolzano, Innsbruck, Luzern e Basel. En xullo de 1826 viaxou pola s\u00faa conta a Par\u00eds. Abel enviara a maior parte do seu traballo a Berl\u00edn para que o publicase Crelle no seu xornal, mais gardou o que el consideraba o seu traballo m\u00e1is importante, un teorema de adici\u00f3n de diferenciais alx\u00e9bricos, para presentalo na Academia Francesa das Ciencias. O traballo \u00eda ser revisado por Augustin-Louis Cauchy, mais como era pouco co\u00f1ecido en Par\u00eds e viv\u00eda modestamente o teorema foi apartado e esquecido ata a s\u00faa morte. Os problemas financeiros obrig\u00e1ronlle a abandonar a viaxe en xaneiro de 1827. Volveu a Berl\u00edn, onde Crelle lle ofreceu traballo de editor, mais rexeitouno e en marzo xa estaba en Noruega.\nA viaxe foi vista coma un fracaso: non visitou a Gauss nin conseguiu publicar nada en Par\u00eds, polo que a s\u00faa bolsa non foi renovada. Mentres estaba en Par\u00eds, Abel contraeu a tuberculose.\nNo Nadal de 1828 viaxou a Froland a visitar a s\u00faa prometida. Caeu gravemente enfermo, mais puido recobrarse e pasar con ela as festas. Por\u00e9n, faleceu o 6 de abril de 1829, dous d\u00edas antes de recibir unha carta de Crelle na que lle comunicaba que conseguira un posto de profesor na Universidade de Berl\u00edn.\nContribuci\u00f3n \u00e1s Matem\u00e1ticas.\nAbel demostrou que non existe soluci\u00f3n alx\u00e9brica para as ra\u00edces dunha ecuaci\u00f3n polin\u00f3mica de grao maior que catro. Para isto inventou (independentemente de Galois) unha importante rama das Matem\u00e1ticas, a teor\u00eda de grupos.\nEscribiu un traballo fundamental na teor\u00eda de integrais el\u00edpticas, que conti\u00f1a as bases da teor\u00eda das funci\u00f3ns el\u00edpticas. Mentres viaxaba a Par\u00eds publicou un artigo revelando a periodicidade dupla destas funci\u00f3ns, que m\u00e1is tarde Adrien-Marie Legendre describiu a Augustin Louis Cauchy como \"un monumento m\u00e1is duradeiro c\u00f3 bronce\", tomando prestada a sentenza de Horacio.\nEn 1823 escribiu un artigo titulado \"Unha representaci\u00f3n xeral da posibilidade de integrar todas as f\u00f3rmulas diferenciais\" (\"En alminnelig Fremstilling af Muligheten at integrere alle mulige Differential-Formler)\". Buscou fondos na universidade para publicalo, mais o traballo perdeuse mentres se estaba a revisar e nunca apareceu."}
{"id": "316123", "revid": "98629", "url": "https://gl.wikipedia.org/wiki?curid=316123", "title": "Bartonella", "text": "Bartonella \u00e9 un x\u00e9nero de bacterias gramnegativas e o \u00fanico x\u00e9nero da familia Bartonellaceae. As especies deste x\u00e9nero son parasitos intracelulares facultativos e poden infectar \u00e1s persoas que te\u00f1en boa sa\u00fade, pero consid\u00e9ranse especialmente importantes como pat\u00f3xenos oportunistas. As especies de \"Bartonella\" son transmitidas por diversos vectores como carrachas, pulgas, piollos, flebotomos, e mosquitos. Co\u00f1\u00e9cense polo menos oito especies ou subespecies de \"Bartonella\" que infectan a humanos.\nAs infecci\u00f3ns por bartonelas denom\u00ednanse bartoneloses. \"Bartonella quintana\" \u00e9 o axente causante da febre das trincheiras, transmitida polo piollo do corpo. \"Bartonella henselae\" \u00e9 o organismo responsable da enfermidade da rabu\u00f1adura do gato, unha doenza autolimitada, a non ser en individuos inmunocomprometidos.\nHistoria.\nInicialmente \"Bartonella\" estaba clasificada como un x\u00e9nero de Rickettsiales, pero estudos xen\u00e9ticos fixeron que se propuxese cambiala de orde (agora est\u00e1 en Rhizobiales) e que se unificasen os x\u00e9neros \"Rochalimaea\" e \"Bartonella\" no x\u00e9nero \u00fanico \"Bartonella\" (o nome ti\u00f1a prioridade segundo as regras de nomenclatura), e que se crease a familia Bartonellaceae. En 1995 inclu\u00edronse membros do x\u00e9nero \"Grahamella\" en \"Bartonella\". O x\u00e9nero \"Bartonella\" recibe o seu nome en honor de Alberto Leonardo Barton Thompson (1871\u20131950), un cient\u00edfico peruano nado na Arxentina.\nAs especies de \"Bartonella\" levan infectando aos humanos desde hai miles de anos, como se demostra polo achado de ADN de \"Bartonella quintana\" nun dente de hai 4000 anos.\nCiclo de infecci\u00f3n.\nO modelo aceptado actualmente para explicar o ciclo de infecci\u00f3n destas especies sost\u00e9n que os vectores transmisores son artr\u00f3podos hemat\u00f3fagos e os h\u00f3spedes reservorio son mam\u00edferos. Inmediatamente despois da infecci\u00f3n, a bacteria coloniza un nicho primario, as c\u00e9lulas endoteliais. Cada cinco d\u00edas algunhas especies de \"Bartonella\" que est\u00e1n nas c\u00e9lulas endoteliais lib\u00e9ranse \u00e1 corrente circulatoria, onde infectan os eritrocitos. A bacteria invade despois unha membrana de fagosoma dentro dos eritrocitos, onde se multiplica ata que acada unha densidade de poboaci\u00f3n cr\u00edtica. Chegado a este punto, simplemente espera ata que o sangue sexa zugado por un artr\u00f3podo hemat\u00f3fago.\nA\u00ednda que alg\u00fans estudos sobre a bartonelose non atoparon \"ningunha evidencia definitiva da transmisi\u00f3n por unha carracha a un h\u00f3spede vertebrado\" das bartonelas, si que hai probas claras da transmisi\u00f3n de bartonelas a animais e a humanos por outros artr\u00f3podos como pulgas, piollos e moscas da area. Ademais, estudos recentes si atoparon unha forte correlaci\u00f3n entre a exposici\u00f3n \u00e1s carrachas e a bartonelose, inclu\u00edndo a bartonelose humana. As bacterias do x\u00e9nero \"Bartonella\" est\u00e1n asociadas coa enfermidade da rabu\u00f1adura do gato, pero un estudo de 2010 conclu\u00edu que \"os m\u00e9dicos deber\u00edan ser conscientes de que . . . unha historia da rabu\u00f1adura ou mordida dun animal non \u00e9 necesaria para a transmisi\u00f3n da doenza.\" Todas as especies actuais de \"Bartonella\" identificadas en caninos son pat\u00f3xenas humanas.\nFisiopatolox\u00eda.\nAs infecci\u00f3ns por bartonelas poden producir unha ampla gama de s\u00edntomas: a forma en que cursan no tempo (aguda ou cr\u00f3nica) e a patolox\u00eda subxacente son moi variables.\nTratamento.\nO tratamento depende da especie ou cepa que se encontre nun determinado paciente. A\u00ednda que as bartonelas son susceptibles a varios antibi\u00f3ticos est\u00e1ndar \"in vitro\" (macr\u00f3lidos e tetraciclinas, por exemplo) a eficacia do tratamento con antibi\u00f3ticos en individuos inmunocompetentes \u00e9 incerta. Nos pacientes inmunocomprometidos deber\u00eda tratarse con antibi\u00f3ticos porque eses pacientes son especialmente susceptibles \u00e1s enfermidades sist\u00e9micas e bacteremias. Entre os f\u00e1rmacos especialmente efectivos est\u00e1n os seguintes: trimetoprim-sulfametoxazol, xentamicina, ciprofloxacina, e rifampina. \"B. henselae\" xeralmente \u00e9 resistente \u00e1 penicilina, amoxicilina, e nafcilina.\nEpidemiolox\u00eda.\nOs drogaditos por v\u00eda intravenosa sen fogar est\u00e1n en especial risco de contraer infecci\u00f3ns por bartonelas, espeialmente por \"B. elizabethae\". Por exemplo nos Estados Unidos e Suecia as taxas de seropositividade para \"B. elizabethae\" neste grupo de poboaci\u00f3n van do 12,5% nos \u00c1nxeles, o 33% en Baltimore, Maryland, o 46% en Nova York, e o 39% en Suecia."}
{"id": "316124", "revid": "23562", "url": "https://gl.wikipedia.org/wiki?curid=316124", "title": "Liga Espa\u00f1ola de rugby 2015-2016", "text": ""}
{"id": "316125", "revid": "27155", "url": "https://gl.wikipedia.org/wiki?curid=316125", "title": "Bartonellaceae", "text": ""}
{"id": "316126", "revid": "27155", "url": "https://gl.wikipedia.org/wiki?curid=316126", "title": "Bartonel\u00e1ceas", "text": ""}
{"id": "316127", "revid": "27155", "url": "https://gl.wikipedia.org/wiki?curid=316127", "title": "Bartonel\u00e1cea", "text": ""}
{"id": "316128", "revid": "98629", "url": "https://gl.wikipedia.org/wiki?curid=316128", "title": "Lepidopsetta", "text": "Lepidopsetta \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, que comprende tres especies propias das costas do Pac\u00edfico norte.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nO x\u00e9nero foi descrito por primeira vez en 1872 polo icti\u00f3logo estadounidense Theodore Nicholas Gill.\nEtimolox\u00eda.\nO nome cient\u00edfico do x\u00e9nero, \"Lepidopsetta\", est\u00e1 formado pola ra\u00edz do lat\u00edn cient\u00edfico \"lepido-\", derivada do termo do grego antigo \u03bb\u03b5\u03c0\u03af\u03c2, \u03bb\u03b5\u03c0\u03af\u03b4\u03bf\u03c2 \"lep\u00eds, lep\u00eddos\", \"escama\", unido ao nome do x\u00e9nero \"Psetta\", derivado do grego antigo \u03c8\u1fc6\u03c4\u03c4\u03b1 ps\u1e17tta, un peixe plano, quizais a solla ou o rodaballo (c\u00f3mpre recordar que \"Psetta\" \u00e9 un sin\u00f3nimo de \"Scophthalmus\", ao que pertence o rodaballo (\"Scophthalmus maximus\" = \"Psetta maxima\").\nEspecies.\nNa actualidade reco\u00f1\u00e9cese, dentro deste x\u00e9nero, as seguintes tres especies:"}
{"id": "316129", "revid": "75439", "url": "https://gl.wikipedia.org/wiki?curid=316129", "title": "Carlos Salem", "text": "Carlos Salem Sola, nado en Buenos Aires en 1959, \u00e9 un escritor arxentino.\nTraxectoria.\nVive en Espa\u00f1a desde 1988, onde traballou para publicaci\u00f3ns como \"El Faro de Ceuta\", \"El Telegrama\" ou \"El Faro de Melilla\"."}
{"id": "316131", "revid": "5863", "url": "https://gl.wikipedia.org/wiki?curid=316131", "title": "Cassandra Rios", "text": "Cassandra Rios, nada en S\u00e3o Paulo en 1932 e finada \"ibidem\" o 8 de marzo de 2002, foi unha escritora brasileira de ficci\u00f3n, misterio e principalmente de er\u00f3tica l\u00e9sbica, m\u00e1is co\u00f1ecida co pseud\u00f3nimo de Odete Rios.\nOs seus pais foron exiliados da Guerra Civil Espa\u00f1ola. Escribiu m\u00e1is de 40 novelas."}
{"id": "316132", "revid": "27155", "url": "https://gl.wikipedia.org/wiki?curid=316132", "title": "Bartonella henselae", "text": "Bartonella henselae (antes chamada Rochalimaea henselae), \u00e9 unha proteobacteria con forma de bacilo gramnegativo cun flaxelo polar. Pode causar en humanos bacteremia, endocardite, anxiomatose bacilar, e peliosis hepatis. \u00c9 tam\u00e9n o axente causante da enfermidade da rabu\u00f1adura do gato (ver bartonelose) que adoita ocorrer en certos casos cando nos rabu\u00f1a ou morde un gato. A enfermidade caracter\u00edzase por linfoadenopat\u00eda (inchamento dos ganglios linf\u00e1ticos) e febre.\nA peliosis hepatis (enfermidade vascular na que se forman cavidades cheas de sangue no f\u00edgado) causada por \"B. henselae\" pode ocorrer soa ou xunto con anxiomatose bacilar cut\u00e1nea ou bacteremia. Os pacientes con peliosis hepatis presentan s\u00edntomas gastrointestinais, febre, calafr\u00edos, e agrandamento do f\u00edgado e o bazo, que conte\u00f1en cavidades cheas de sangue. Esta doenza sist\u00e9mica d\u00e1se principalmente en pacientes inmunocomprometidos, como os infectados polo VIH.\n\"Bartonella henselae\" infecta as c\u00e9lulas do h\u00f3spede un\u00edndose a elas polas adhesinas autotransportadoras trim\u00e9ricas (TAA) bacterianas.\nA presenza da bacteria pode detectarse por medio dunha tinguidura especial chamada tinguidura de Warthin-Starry, ou por unha t\u00e9cnica de tinguidura de prata similar realizada nos tecidos infectados. \"Bartonella henselae\" pode cultivarse nun cultivo de sangue de lise-centrifugaci\u00f3n.\nO nome \"henselae\" d\u00e9uselle en honor de Diane M. Hensel, que illou moitas das cepas orixinais detectadas en pacientes con bacteremia de Oklahoma.\nS\u00edntomas.\nS\u00edntomas com\u00fans son: \nTratamento.\nAs infecci\u00f3ns por \"Bartonella henselae\" (enfermidade da rabu\u00f1adura do gato) son xeralmente autolimitadas, pero poden ser tratadas con azitromicina e doxiciclina."}
{"id": "316134", "revid": "27155", "url": "https://gl.wikipedia.org/wiki?curid=316134", "title": "Rochalimaea henselae", "text": ""}
{"id": "316136", "revid": "5863", "url": "https://gl.wikipedia.org/wiki?curid=316136", "title": "Parque Natural de las Bardenas Reales", "text": ""}
{"id": "316138", "revid": "5132", "url": "https://gl.wikipedia.org/wiki?curid=316138", "title": "Fernando San Emeterio", "text": "Fernando San Emeterio Lara, nado o 1 de xaneiro de 1984 en Santander, \u00e9 un ex xogador espa\u00f1ol de baloncesto profesional. Mide 1.99 metros e xogaba nas posici\u00f3ns de escolta e ala. Actualmente \u00e9 adestrador asistente do Valencia Basket. \nTraxectoria profesional.\nSan Emeterio comezou a xogar coma profesional no CB Valladolid na tempada 2001-02. En 2006, fichou polo Akasvayu Girona, e dous anos despois polo Saski Baskonia. No Baskonia, foi elixido coma o mellor xogador da tempada da Liga ACB na tempada 2010-11. En 2011, ampliou o seu contrato co Baskonia por catro tempadas m\u00e1is. O 30 de xu\u00f1o de 2015, San Emeterio deixou o equipo tras sete tempadas.\nO 8 de xullo de 2015, San Emeterio asinou un contrato de dous anos co Valencia BC.\nO 1 de xullo de 2021, San Emeterio anunciou a s\u00faa retirada coma xogador de baloncesto profesional."}
{"id": "316152", "revid": "23204", "url": "https://gl.wikipedia.org/wiki?curid=316152", "title": "Ag2r-La Mondiale", "text": "O Ag2r-La Mondiale (c\u00f3digo UCI: ALM) \u00e9 un equipo ciclista franc\u00e9s que compite na categor\u00eda UCI WorldTour. O equipo foi fundado no ano 1992 co nome de Chanzal. Na actualidade, o Ag2r emprega bicicletas da marca alem\u00e1, Focus con compo\u00f1entes de Campagnolo.\nHistoria.\nEn 1992, Vincent Lavenu, ciclista recentemente retirado do ciclismo profesional, creou un equipo de ciclismo profesional xunto a Chazal como patrocinador oficial. No \u00fatimo equipo profesional no que militou, Lavenu xa fora patrocinado por Chazal. Chazal continuou vinculado ao equipo at\u00e9 o ano 1995. No ano seguinte (1996), Petit Casino, unha cadea de postos de caf\u00e9 en supermercados, f\u00edxose co patrocinio do equipo. En 1997, Casino, a compa\u00f1\u00eda de supermercados que ti\u00f1a os caf\u00e9s Petit Casino, f\u00edxose cargo do patrocinio do equipo e o ozamento incrementouse. O equipo de Vincent Lavenu xa pod\u00eda competir en grandes crreiras ciclistas como as cl\u00e1sicas. Alg\u00fans do ciclistas destacados do equipo foron Alexandre Vinokourov, Jaan Kirsipuu e Lauri Aus.\nA compa\u00f1\u00eda aseguradora Ag2r Pr\u00e9voyance converteuse en patrocinador oficial no ano 2000. Na tempada 2006, o equipo uniuse ao UCI ProTour. O AG2R tivo esta oportunidade, xa que o Fassa Bortolo sa\u00edu da competici\u00f3n deixando unha licenza libre que o AG2R aproveitou para meterse entre os grandes porque era o \u00fanico poxador por meterse logo da retirada do Comunidade Valenci\u00e1. O primeiro Tour de Francia que disputou o equipo foi o do 2006, no que obtivo \u00e9xito cunha vitoria de etapa de Sylvain Calzati e un d\u00eda de amarelo Cyril Dessel.\nNo Tour 2014, o Ag2r-La Mondiale obtivo o seu mellor resultado individual na volta, ao lograr que o veter\u00e1n ciclista franc\u00e9s Jean-Christophe P\u00e9raud rematar\u00e1 no segundo caix\u00f3n da clasificaci\u00f3n nos Campos Elisios de Par\u00eds."}
{"id": "316153", "revid": "56817", "url": "https://gl.wikipedia.org/wiki?curid=316153", "title": "Barcelos (hom\u00f3nimos)", "text": "O top\u00f3nimo Barcelos pode referirse a:"}
{"id": "316154", "revid": "1131", "url": "https://gl.wikipedia.org/wiki?curid=316154", "title": "A Barxela", "text": ""}
{"id": "316155", "revid": "56817", "url": "https://gl.wikipedia.org/wiki?curid=316155", "title": "Barxelas", "text": "O top\u00f3nimo galego Barxelas pode referirse a:"}
{"id": "316156", "revid": "2635", "url": "https://gl.wikipedia.org/wiki?curid=316156", "title": "Independentes por Aranga", "text": ""}
{"id": "316157", "revid": "98629", "url": "https://gl.wikipedia.org/wiki?curid=316157", "title": "Tutti i santi giorni", "text": "Tutti i santi giorni \u00e9 un filme italiano dirixido por Paolo Virz\u00ec que se estreou no 2012. Bas\u00e9ase no romance \"La generazione\" de Simone Lenzi (do cal \u00e9 unha adaptaci\u00f3n moi libre)."}
{"id": "316159", "revid": "23204", "url": "https://gl.wikipedia.org/wiki?curid=316159", "title": "Paul Dumol", "text": "Paul A. Dumol \u00e9 un dramaturgo, historiador e profesor universitario filipino. A s\u00faa obra, \"Ang paglilitis kay Mang Serapio\" consid\u00e9rase a primeira peza modernista na arte filipina."}
{"id": "316160", "revid": "89787", "url": "https://gl.wikipedia.org/wiki?curid=316160", "title": "Bologna FC 1909", "text": "O Bologna Football Club 1909 \u00e9 un club de f\u00fatbol italiano da cidade de Bolo\u00f1a (Emilia-Romagna), formado en 1909 e refundado en 1993. Recibe o alcume de \"rossoblu\" debido \u00e1s camisas con raias azuis e vermellas que empregan, que son tam\u00e9n as cores oficiais da cidade.\nBologna foi un dos clubs fundadores da Serie A en 1929. O equipo ga\u00f1ou o campionato italiano sete veces.\nPalmar\u00e9s.\nSerie A / Campionato de F\u00fatbol Italiano:\nCoppa Italia: "}
{"id": "316163", "revid": "1131", "url": "https://gl.wikipedia.org/wiki?curid=316163", "title": "Arcucelos", "text": ""}
{"id": "316164", "revid": "1131", "url": "https://gl.wikipedia.org/wiki?curid=316164", "title": "Ardab\u00f3n", "text": ""}
{"id": "316165", "revid": "1131", "url": "https://gl.wikipedia.org/wiki?curid=316165", "title": "Ardag\u00e1n", "text": ""}
{"id": "316166", "revid": "1131", "url": "https://gl.wikipedia.org/wiki?curid=316166", "title": "Ardar\u00eds", "text": ""}
{"id": "316167", "revid": "1131", "url": "https://gl.wikipedia.org/wiki?curid=316167", "title": "Ardeleiro", "text": ""}
{"id": "316168", "revid": "1131", "url": "https://gl.wikipedia.org/wiki?curid=316168", "title": "Ardeleiros", "text": ""}
{"id": "316169", "revid": "1131", "url": "https://gl.wikipedia.org/wiki?curid=316169", "title": "Arde\u00f3n", "text": ""}
{"id": "316170", "revid": "1131", "url": "https://gl.wikipedia.org/wiki?curid=316170", "title": "Ardexurxo", "text": ""}
{"id": "316171", "revid": "1131", "url": "https://gl.wikipedia.org/wiki?curid=316171", "title": "O Ardilleiro Grande", "text": ""}
{"id": "316172", "revid": "1131", "url": "https://gl.wikipedia.org/wiki?curid=316172", "title": "O Ardilleiro Pequeno", "text": ""}
{"id": "316173", "revid": "1131", "url": "https://gl.wikipedia.org/wiki?curid=316173", "title": "Ardi\u00f3ns", "text": ""}
{"id": "316174", "revid": "1131", "url": "https://gl.wikipedia.org/wiki?curid=316174", "title": "A Area", "text": ""}
{"id": "316175", "revid": "56817", "url": "https://gl.wikipedia.org/wiki?curid=316175", "title": "Area Longa", "text": "O top\u00f3nimo galego Area Longa pode referirse a:"}
{"id": "316176", "revid": "1131", "url": "https://gl.wikipedia.org/wiki?curid=316176", "title": "O Areado", "text": ""}
{"id": "316177", "revid": "1131", "url": "https://gl.wikipedia.org/wiki?curid=316177", "title": "Areabranca", "text": ""}
{"id": "316178", "revid": "1131", "url": "https://gl.wikipedia.org/wiki?curid=316178", "title": "O Areal", "text": ""}
{"id": "316179", "revid": "56817", "url": "https://gl.wikipedia.org/wiki?curid=316179", "title": "Are\u00e1s", "text": "O top\u00f3nimo Areas pode referirse a:"}
{"id": "316180", "revid": "1131", "url": "https://gl.wikipedia.org/wiki?curid=316180", "title": "Os Are\u00e1s", "text": ""}
{"id": "316181", "revid": "1131", "url": "https://gl.wikipedia.org/wiki?curid=316181", "title": "O Areeiro", "text": ""}
{"id": "316182", "revid": "1131", "url": "https://gl.wikipedia.org/wiki?curid=316182", "title": "Os Areeiros", "text": ""}
{"id": "316183", "revid": "7523", "url": "https://gl.wikipedia.org/wiki?curid=316183", "title": "Bologna Football Club 1909", "text": ""}
{"id": "316184", "revid": "7523", "url": "https://gl.wikipedia.org/wiki?curid=316184", "title": "Bologna F.C. 1909", "text": ""}
{"id": "316185", "revid": "89787", "url": "https://gl.wikipedia.org/wiki?curid=316185", "title": "Bartonella elizabethae", "text": "Bartonella elizabethae (antes chamada Rochalimaea elizabethae), \u00e9 unha especie de alfaproteobacteria. Pode causar enfermidades en animais e humanos. As infecci\u00f3ns por \"B. elizabethae\" poden ser m\u00e1is com\u00fans do que previamente se pensaba. Nun estudo feito en Nova York en 1997-98 entre drogadictos por v\u00eda intravenosa sobre especies de \"Bartonella\" atopou que os anticorpos contra \"B. elizabethae\" eran os m\u00e1is com\u00fans entre as bartonelas, atopados no 46% dos casos.\nDeuselle o seu nome espec\u00edfico polo hospital de St. Elizabeth en Brighton, Massachusetts, onde foi illada."}
{"id": "316186", "revid": "27155", "url": "https://gl.wikipedia.org/wiki?curid=316186", "title": "Rochalimaea elizabethae", "text": ""}
{"id": "316190", "revid": "89787", "url": "https://gl.wikipedia.org/wiki?curid=316190", "title": "Luis Felipe Serrate", "text": "Luis Felipe Serrate, nado en Huesca o 5 de abril de 1962, \u00e9 un pol\u00edtico espa\u00f1ol, membro do Partido Socialista Obrero Espa\u00f1ol. Dende o 13 de xu\u00f1o de 2015 \u00e9 alcalde de Huesca, cargo que xa ocupou entre 2010 e 2011.\nBiograf\u00eda.\nVoceiro do Grupo Municipal Socialista na Casa do Concello oscense e voceiro do Grupo Socialista da Deputaci\u00f3n Provincial de Huesca. Secretario xeral do PSOE na cidade, pertence \u00e1 Executiva Provincial do partido como secretario de Participaci\u00f3n Cidad\u00e1 e Movementos Sociais. Coordinou diversas campa\u00f1as electorais da Agrupaci\u00f3n Local de Huesca.\nComezou moi novo en pol\u00edtica. A partir de 1979, impl\u00edcase na xestaci\u00f3n e desenvolvemento do PSOE nos \u00e1mbitos comarcais. Foi concelleiro de Castej\u00f3n de Monegros (Huesca), de 1999 a 2003. Dende 2003 \u00e9 concelleiro no de Huesca.\n\u00c9 licenciado en Ciencias Pol\u00edticas e Sociolox\u00eda, ademais de diplomado en Traballo Social. Pertence ao corpo t\u00e9cnico da Fundaci\u00f3n Municipal de Servizos Sociais do Concello de Huesca. Cursou o programa de doutoramento en Estado Social e Suficiencia Investigadora na Universidade Pontifica de Salamanca."}
{"id": "316193", "revid": "1505", "url": "https://gl.wikipedia.org/wiki?curid=316193", "title": "Ana Al\u00f3s L\u00f3pez", "text": "Ana Isabel Al\u00f3s L\u00f3pez, nado en Huesca en 1969, \u00e9 unha pol\u00edtica, economista e empresaria espa\u00f1ola, membro do Partido Popular. Foi alcaldesa de Huesca entre 2011 e 2015.\nBiograf\u00eda.\nLicenciada en Ciencias Econ\u00f3micas pola Universidade de Zaragoza, tam\u00e9n ten un mestrado en Administraci\u00f3n e Direcci\u00f3n de Empresas polo Instituto Cat\u00f3lico de Administraci\u00f3n e Direcci\u00f3n de Empresas (ICADE). Posteriormente a partir do ano 1995 estivo a traballar como axente de desenvolvemento local na Mancomunidade da Canle de Berd\u00fan, en 1996 comezou a traballar no sector da econom\u00eda como asesora de empresas no seu propio despacho xunto ao seu socio e un ano m\u00e1is tarde en 1997 crearon unha empresa especializada ao lavado de veh\u00edculos e en 1999 outra que se dedicaba \u00e1 reciclaxe de combustibles de impresi\u00f3n.\nPosteriormente no ano 2003, entrou no mundo da pol\u00edtica sendo concelleira do Concello de Huesca polo Partido Popular, nese mesmo ano tam\u00e9n foi conselleira comarcal da Comarca da Hoya de Huesca onde permaneceu ata o mes de xu\u00f1o de 2009 tras renunciar, durante estes tempos dende o 2008 tam\u00e9n pasou a ser voceiro do Grupo Municipal Popular no concello.\nNas elecci\u00f3ns municipais de Espa\u00f1a de 2011 que se celebraron o d\u00eda 22 de maio de 2011 presentouse como candidata \u00e1 alcald\u00eda, sendo a s\u00faa formaci\u00f3n pol\u00edtica a m\u00e1is votada e convert\u00e9ndose en alcaldesa a\u00ednda que non por maior\u00eda absoluta. Tomou o cargo de alcaldesa o d\u00eda 14 de xu\u00f1o. Nese mesmo ano tam\u00e9n entrou como vogal na Federaci\u00f3n Espa\u00f1ola de Municipios e Provincias, da que actualmente pertence. Nas elecci\u00f3ns de 2015 perdeu a alcald\u00eda en favor do PSOE."}
{"id": "316195", "revid": "12452", "url": "https://gl.wikipedia.org/wiki?curid=316195", "title": "Alcaldesa", "text": ""}
{"id": "316197", "revid": "15490", "url": "https://gl.wikipedia.org/wiki?curid=316197", "title": "Fernando Elboj Broto", "text": "Fernando Elboj Broto, nado en Huesca o 14 de xullo de 1946 e finado na mesma cidade o 30 de xaneiro de 2023, foi un pol\u00edtico espa\u00f1ol, membro do Partido Socialista Obrero Espa\u00f1ol. Foi alcalde de Huesca entre 1999 e 2010.\nTraxectoria.\nNado en Huesca en 1946, foi catedr\u00e1tico de Xeograf\u00eda e Historia. Membro do PSOE, foi senador pola s\u00faa provincia natal entre 1982 e 1989. En 1990 foi nomeado director provincial de educaci\u00f3n en Huesca, cargo que desempe\u00f1ou ata 1994. En 1999 encabezou a lista do seu partido \u00e1 alcald\u00eda de Huesca, sendo investido alcalde gobernando en coalici\u00f3n con IU e PAR. En 2003 conseguiu a maior\u00eda absoluta e gobernou en solitario. En maio de 2007 ga\u00f1ou de novo as elecci\u00f3ns con maior\u00eda relativa, gobernando en coalici\u00f3n co PAR.\nTras tres lexislaturas consecutivas como alcalde foi elixido, en 2008, senador. En maio de 2009, remodelou as competencias municipais e, ademais de Senador, Alcalde e concelleiro de Urbanismo, asumiu a concellar\u00eda de Medio.\nO 3 de xullo de 2010, dimitiu como alcalde de Huesca para concentrarse no seu escano do Senado."}
{"id": "316198", "revid": "1131", "url": "https://gl.wikipedia.org/wiki?curid=316198", "title": "Pedro Santisteve", "text": "Pedro Santisteve Roche, nado en Zaragoza o 28 de maio de 1958, \u00e9 un avogado penalista, activista social e profesor universitario aragon\u00e9s. Foi o alcalde de Zaragoza dende o 13 de xu\u00f1o de 2015 at\u00e9 o 15 de xu\u00f1o de 2019.\nBiograf\u00eda.\nSantisteve licenciouse en Dereito e exerce dende 1984 como avogado penalista. Ao longo da s\u00faa traxectoria persoal destacouse pola s\u00faa cr\u00edtica ao sistema penitenciario actual e pola defensa dos dereitos das persoas encarceradas. \u00c9 fundador da Asociaci\u00f3n de Seguimento e Apoio a Presas e Presos en Arag\u00f3n (ASAPA), que en 2000 recibiu da Deputaci\u00f3n Xeral de Arag\u00f3n a Medalla ao M\u00e9rito Social. Dende a d\u00e9cada de 1990 \u00e9 profesor na facultade de Dereito da Universidade de Zaragoza.\nCarreira pol\u00edtica.\nA entrada de Santisteve en pol\u00edtica comezou co movemento 15-M. En 2015 resultou ga\u00f1ador do proceso de primario de Ganemos Zaragoza, no que participaron m\u00e1is de 3.700 persoas. Deste modo, Santisteve foi o cabeza de lista da candidatura de unidade cidad\u00e1 Zaragoza en Com\u00fan (ZeC), na que confl\u00faen movementos sociais, Podemos, Izquierda Unida, Equo, Puyal\u00f3n de Cuchas, Piratas de Arag\u00f3n, Somos e Demos+.\nO programa co que esta candidatura concorreu aos comicios municipais estivo baseado na transparencia institucional, a toma de decisi\u00f3ns participativa, a rendici\u00f3n de contas e unha pol\u00edtica social m\u00e1is ampla.\nEsta candidatura, liderada por Santisteve, obtivo nas elecci\u00f3ns municipais do 24 de maio de 2015 80.040 votos (24,57%) e 9 concelleiros, quedando como a segunda forza pol\u00edtica por detr\u00e1s do PP, con 10 concelleiros, e por enriba do PSOE, con 6 concelleiros.\nO 13 de xu\u00f1o de 2015 Pedro Santisteve foi investido alcalde de Zaragoza grazas aos votos dos concelleiros de Zaragoza en Com\u00fan (ZeC), o PSOE e Chunta Aragonesista (CHA)."}
{"id": "316199", "revid": "10599", "url": "https://gl.wikipedia.org/wiki?curid=316199", "title": "Pedro Santisteve Roche", "text": ""}
{"id": "316200", "revid": "839", "url": "https://gl.wikipedia.org/wiki?curid=316200", "title": "Condado de Slonim", "text": ""}
{"id": "316202", "revid": "89787", "url": "https://gl.wikipedia.org/wiki?curid=316202", "title": "FDJ", "text": "O FDJ (c\u00f3digo UCI: FDJ), tam\u00e9n co\u00f1ecido como La Fran\u00e7aise des Jeux, \u00e9 un equipo ciclista franc\u00e9s que compite no UCI WorldTour. O nome do equipo \u00e9 patrocinado pola empresa de loter\u00edas francesa, La Fran\u00e7aise des Jeux. O equipo fundouse en 1997 e na actualidade disputa as s\u00faas carreiras con bicicletas Lapierre.\nHistoria.\nO equipo foi fundado no ano 1997 baixo o liderado de Marc Madiot, un ex-ciclista ga\u00f1ador da Par\u00eds-Roubaix en varias ocasi\u00f3ns. Durante varios anos o equipo levou o nome da p\u00e1xina web do seu patrocinador (Fdjeux.com) para facerlle publicidade, pero no 2005 o equipo recuperou o seu nome orixinal, Fran\u00e7aise des Jeux. O equipo foi do UCI ProTour durante 6 tempadas (da 2005 \u00e1 2010). Ao final desa \u00faltima tempada, a do ano 2010, o conxunto descendeu de categor\u00eda \u00e1 Profesional Continental. Na tempada do ano 2012, o equipo regresou a participar na m\u00e1xima categor\u00eda do ciclismo, o UCI WorldTour."}
{"id": "316203", "revid": "22570", "url": "https://gl.wikipedia.org/wiki?curid=316203", "title": "Condado de Nowogr\u00f3dek", "text": "O condado de Nowogr\u00f3dek (en ) foi unha divisi\u00f3n territorial do voivodato de Nowogr\u00f3dek do Gran Ducado de Lituania, con capital na cidade de Nowogr\u00f3dek (hoxe Belar\u00fas), creado co voivodato en 1507."}
{"id": "316204", "revid": "98629", "url": "https://gl.wikipedia.org/wiki?curid=316204", "title": "William Powell", "text": "William Horatio Powell, nado en Pittsburgh (Pensilvania) o 29 de xullo de 1892 e finado en Palm Springs (California) o 5 de marzo de 1984 foi un actor estadounidense.\nTraxectoria.\nFillo \u00fanico, Powell amosou axi\u00f1a aptitudes para a interpretaci\u00f3n. En 1907 marchou coa s\u00faa familia a Kansas City, Missouri, onde se graduou no instituto. Os Powell viv\u00edan a poucos quinteiros de distancia dos Carpenters, cuxa filla Harlean tam\u00e9n triunfou en Hollywood co nome de Jean Harlow, mais ela e Powell non se co\u00f1eceron ata que xa eran actores reco\u00f1ecidos.\nTralo instituto Powell marchou a Nova York para entrar na American Academy of Dramatic Arts con 18 anos. En 1912, xa graduado traballou en vodev\u00eds. Tras varias experiencias con \u00e9xito en Broadway comezou a s\u00faa carreira cinematogr\u00e1fica en 1922.\nO papel m\u00e1is famoso de Powell foi o de Nick Charles en seis filmes da serie \"Thin Man\", comezando con \"The Thin Man\" en 1934, baseados na novela de Dashiell Hammett. O papel de Nora, a s\u00faa dona, foi interpretado por Myrna Loy. A parella, unha das m\u00e1is prol\u00edficas de Hollywood, apareceu en catorce filmes xuntos.\nEn 1935 coincidiu con Jean Harlow en \"Reckless\", comezando un romance con ela. Por\u00e9n, Harlow morreu de uremia en xu\u00f1o de 1937 antes de poder casar. Ese mesmo ano foille diagnosticado un cancro, dous feitos que lle provocaron non aceptar moitos papeis. Powell someteuse a cirurx\u00eda e a un tratamento experimental con radio e o curou en dous anos.\nA carreira de Powell diminu\u00edu considerablemente na d\u00e9cada de 1940, a pesar de lograr en 1947 a s\u00faa terceira candidatura ao Oscar ao mellor actor por \"Life with Father\". O seu \u00faltimo filme foi \"Mister Roberts\" (1955), con Henry Fonda, James Cagney e Jack Lemmon. A pesar das numerosas ofertas para volver ao cinema, rexeitounas todas, feliz no seu retiro.\nPowell faleceu dun fallo card\u00edaco o 5 de marzo de 1984, aos noventa e un anos."}
{"id": "316205", "revid": "23204", "url": "https://gl.wikipedia.org/wiki?curid=316205", "title": "Lepidopsetta mochigarei", "text": "Lepidopsetta mochigarei , \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das tres que integran o x\u00e9nero \"Lepidopsetta\".\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nA especie foi descrita en 1911 polo zo\u00f3logo estadounidense John Otterbein Snyder.\nSin\u00f3nimos.\nAdemais de polo nome que lle impuxo Snyder, e actualmente v\u00e1lido, a especie co\u00f1\u00e9cesa tam\u00e9n polos seguintes sin\u00f3nimos:\nCaracter\u00edsticas.\nTr\u00e1tase dun peixe mari\u00f1o, demersal, de at\u00e9 40\u00a0cm de lonxitude, que vive en augas temperadas do Pac\u00edfico noroeste, entre os 57 e os 536 m de profundidade, desde a pen\u00ednsula de Corea at\u00e9 o sur do mar de Okhotsk."}
{"id": "316209", "revid": "2635", "url": "https://gl.wikipedia.org/wiki?curid=316209", "title": "Carmela Silva Rego", "text": ""}
{"id": "316210", "revid": "5863", "url": "https://gl.wikipedia.org/wiki?curid=316210", "title": "Public domain", "text": ""}
{"id": "316211", "revid": "1131", "url": "https://gl.wikipedia.org/wiki?curid=316211", "title": "Casa de les Punxes", "text": "A Casa de les Punxes ou Casa Terrades \u00e9 un edificio dese\u00f1ado polo arquitecto modernista Josep Puig i Cadafalch. Enc\u00f3ntrase situada na Avinguda Diagonal da cidade de Barcelona (Catalu\u00f1a).\nCaracter\u00edsticas.\nA casa constru\u00eduse en 1905 por encarga das irm\u00e1s Terrades que quer\u00edan unificar tres inmobles da s\u00faa propiedade. Puig i Cadafalch proxectou un edificio de aspecto medieval, con elementos que recordan \u00e1 arquitectura g\u00f3tica europea.\nUnha das caracter\u00edsticas deste edificio son as s\u00faas seis torres, coroadas por senllas agullas de forma c\u00f3nica o que lle deu o nome popular de \"Casa de les Punxes\" (en catal\u00e1n, \"punxes\" significa \"pinchos\").\nPara a construci\u00f3n da fachada utilizouse o ladrillo. Nela poden verse alg\u00fans plaf\u00f3ns decorativos; un deles, no que aparece Sant Jordi (\"San Xurxo\"), ten escrita a seguinte lenda \"Sant Patr\u00f3 de Catalunya, torneu-nos la llibertat\" (\"Santo Patr\u00f3n de Catalu\u00f1a, dev\u00f3lvenos a liberdade\"). A decoraci\u00f3n en pedra con debuxos florais de tribunas e balc\u00f3ns \u00e9 plenamente modernista. O tellado \u00e9 a dobre vertente.\nEn 1976 foi declarada Monumento Hist\u00f3rico Nacional. En 1980 realizouse unha reforma completa do edificio. De propiedade privada, o interior da casa non pode ser visitado, a\u00ednda que hai compa\u00f1\u00edas coas s\u00faas oficinas no edificio, como Veeva Systems, coa s\u00faa central europea."}
{"id": "316212", "revid": "1131", "url": "https://gl.wikipedia.org/wiki?curid=316212", "title": "Pla de Palau", "text": " \nO Pla de Palau foi na antig\u00fcidade a praza principal da Barcelona comercial debido a que era a porta de entrada de todo aquilo que vi\u00f1a a trav\u00e9s do mar, xa fosen mercador\u00edas ou persoas. De feito era a praza que daba ao \u00fanico acceso que se ti\u00f1a \u00e1 cidade dende o porto, a trav\u00e9s do portal de Mar (s\u00e9culo XVI).\nDurante a \u00e9poca medieval configurouse como centro de intercambios comerciais de primeira orde, constru\u00edndose nela diversas edificaci\u00f3ns de car\u00e1cter eminentemente comercial como:\nDurante o s\u00e9culo XVII o Hala dels Draps converteuse no Pazo do Vicerrei, reformado novamente en 1846, data en que pasou a ser Palacio Real, ata que foi destru\u00eddo por un incendio en 1875. Do mencionado edificio \u00e9 de onde procede o nome da praza."}
{"id": "316213", "revid": "1131", "url": "https://gl.wikipedia.org/wiki?curid=316213", "title": "Pla\u00e7a de la Vila de Gr\u00e0cia", "text": " \nA Pla\u00e7a de la Vila de Gr\u00e0cia (ata 2009, pla\u00e7a de Rius i Taulet, e co\u00f1ecida polos veci\u00f1os como Pla\u00e7a d'Orient) \u00e9 o centro administrativo da antiga vila de Gr\u00e0cia, hoxe distrito da cidade de Barcelona.\nCaracter\u00edsticas.\nO campanario de 33 metros que domina a praza \u00e9 o seu elemento m\u00e1is destacado. Foi constru\u00eddo por Antoni Rovira i Trias entre 1862 e 1864. Tr\u00e1tase dunha torre octogonal cun reloxo de esferas de catro lados. Enriba at\u00f3pase a m\u00edtica \"Campana de Gr\u00e0cia\", co\u00f1ecida como \"la Marieta\".\nNo lado mar da praza est\u00e1 o edificio da sede do distrito, constru\u00eddo por Francesc Berenguer i Mestres. Restaurado recentemente, na fachada destacan d\u00faas farolas de estilo mari\u00f1eiro e o escudo da vila forxado en ferro (tres lirios brancos sobre campo azul).\nA praza tivo catro nomes oficiais: Orient, Constituci\u00f3, Rius i Taulet e o actual. Tam\u00e9n ten tres nomes populares: \"del Campanar\", \"de la Vila\" e \"d'Orient\". Tam\u00e9n \u00e9 co\u00f1ecida como \"la pla\u00e7a del rellotge\"."}
{"id": "316214", "revid": "2635", "url": "https://gl.wikipedia.org/wiki?curid=316214", "title": "Xos\u00e9 Manuel Carril V\u00e1zquez", "text": ""}
{"id": "316215", "revid": "22570", "url": "https://gl.wikipedia.org/wiki?curid=316215", "title": "Lepidopsetta polyxystra", "text": "Lepidopsetta polyxystra \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das tres que integran o x\u00e9nero \"Lepidopsetta\".\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda e nomenclatura.\nA especie foi descrita no ano 2000 polos bi\u00f3logos estadounidenses James Wilder Orr e Ann Matarese Kiernan.\nAntes dese ano, \"Lepidopsetta polyxystra\" e \"Lepidopsetta bilineata\" consider\u00e1banse como unha \u00fanica especie dentro do x\u00e9nero \"Lepidopsetta\", pero un traballo de Orr e Matarese publicado en 2000 reorganizou o x\u00e9nero en tres taxa separados.\nComo resultado desta reclasificaci\u00f3n, \"L. bilineata\" cambiou o seu nome en ingl\u00e9s, denom\u00ednandose agora \"southern rock sole\" para evitar a confusi\u00f3n coa especie \"L. polyxystra\" ou \"northern rock sole\".\nCaracter\u00edsticas.\nTr\u00e1tase dun peixe mari\u00f1o, demersal, que vive en fondos de area, lama e grava a profundidades de at\u00e9 os 700 m, a\u00ednda que comunmente se encontra entre os 19 e os 246 m. O seu h\u00e1bitat natural son as augas temperadas do Pac\u00edfico norte, desde o estrecho de Puget, e Alasca (onde coincide coa especie \"L. bilineata\"), as illas Aleutianas e, a trav\u00e9s do mar de Bering at\u00e9 as illas Kuriles e o mar de Okhotsk (onde se comparte \u00e1rea de dispersi\u00f3n con \"L. mochigarei\").\nOs machos poden chegar at\u00e9 os 69\u00a0cm de lonxitude, mentres que as femias alcanzan tan s\u00f3 os 49\u00a0cm. A lonxevidade m\u00e1xima rexistrada para esta especie \u00e9 de 18 anos.\nBiolox\u00eda.\nPapel no ecosistema.\nA especie ocupa unha moderadamente alta posici\u00f3n na cadea alimentaria.\nAlimentaci\u00f3n.\nA dieta de \"Lepidopsetta polyxystra\" consiste principalmente en organismos do zoobentos, poliquetos e anf\u00edpodos.\nPredadores.\nEsta especie \u00e9 depredada por mam\u00edferos mari\u00f1os e por outros peixes, inclu\u00edndo diversos tibur\u00f3ns, o bacallau de Alasca (\"Gadus chalcogrammus\") o bacallau do Pac\u00edfico (\"Gadus macrocephalus\") e outros peixes planos, como o hipogloso do Pac\u00edfico (\"Hippoglossus stenolepis\") e a limanda \u00e1spera (\"Limanda aspera\").\nReproduci\u00f3n.\n\"Lepidopsetta polyxystra\" alcanza a madureza reprodutiva entre os 4 e os 7 anos de idade. A desova prod\u00facese en inverno e principios da primavera. Os ovos son demersais e permanecen na superficie na que se depositan, A eclosi\u00f3n ocorre entre os 6 e os 25 d\u00edas despois da posta.\nPesca comercial.\n\"Lepidopsetta polyxystra\" p\u00e9scase comercialmente e forma parte importante das pescar\u00edas de arrastre no mar de Bering e no golfo de Alasca. A\u00ednda que a s\u00faa explotaci\u00f3n foi excesiva nos anos 1960, as poboaci\u00f3ns recuper\u00e1ronse e hoxe en d\u00eda est\u00edmase que a s\u00faa biomasa no mar de Bering e as illas Aleutianas \u00e9 moi alta, at\u00e9 d\u00faas veces o nivel necesario para o rendemento m\u00e1ximo sustent\u00e1bel. En 2008 a s\u00faa biomasa estimada na pescar\u00eda do golfo de Alasca era dunhas 102.303 t, en comparaci\u00f3n coas capturas, que oscilaron desde as 453 t en 2004 e as 4.330 t en 2006."}
{"id": "316216", "revid": "2635", "url": "https://gl.wikipedia.org/wiki?curid=316216", "title": "Carlos Javier Marcos Blanco", "text": ""}
{"id": "316218", "revid": "89787", "url": "https://gl.wikipedia.org/wiki?curid=316218", "title": "Bartonella bacilliformis", "text": "Bartonella bacilliformis \u00e9 unha especie de proteobacteria, gramnegativa, aer\u00f3bica, pleom\u00f3rfica, flaxelada, m\u00f3bil, cocobacilar, de 2 a 3 \u03bcm de longo e 0,2\u20130,5 \u03bcm de largo, que \u00e9 paras\u00edtica intracelular obrigada. Causa doenzas en humanos transmitidas por insectos.\nHistoria.\nEsta bacteria foi descuberta polo microbi\u00f3logo peruano Alberto Barton en 1905, pero o descubrimento non se publicou ata 1909. Barton identificouna orixinariamente como estruturas endoglobulares, que en realidade estaban formadas pola bacteria vivindo dentro de eritrocitos. Creouse para ela o x\u00e9nero \"Bartonella\", pero ata 1993, este x\u00e9nero conti\u00f1a s\u00f3 esta especie. Agora o x\u00e9nero cont\u00e9n polo menos 23 especies (algunhas reclasificadas doutros x\u00e9neros), e o x\u00e9nero est\u00e1 inclu\u00eddo na familia Bartonellaceae.\nEpidemiolox\u00eda.\n\"Bartonella bacilliformis\" enc\u00f3ntrase no Per\u00fa, Ecuador e Colombia. \u00c9 end\u00e9mica dalgunhas \u00e1reas do Per\u00fa, pero ocorren gromos da enfermidade en novas \u00e1reas epid\u00e9micas. A bacteria \u00e9 transmitida por moscas flebotomo do x\u00e9nero \"Lutzomyia\".\nMicrobiolox\u00eda.\nPara o illamento c\u00f3mpren cultivos especiais que conte\u00f1an \u00e1gar soia complementario, proteases, peptonas, alg\u00fans amino\u00e1cidos especiais e sangue. As colonias crecen en agar sangue Columbia suplementado cun 10% de sangue desfibrinado bovino incubado a 19\u201325\u00a0\u00b0C durante d\u00faas semanas.\nFisiopatolox\u00eda.\nAs bacterias son inoculadas nos capilares sangu\u00edneos cando pican os flebotomos. Unha vez no sangue despois dun per\u00edodo variable de tempo (duns 21 d\u00edas) invaden os gl\u00f3bulos vermellos do sangue producindo unha anemia hemol\u00edtica intravascular grave (fase aguda da enfermidade de Carrion). Esta fase \u00e9 potencialmente unha infecci\u00f3n que pode ser mortal e est\u00e1 asociada con febre alta, anemia, e inmunosupresi\u00f3n transitoria. A fase aguda tipicamente dura de d\u00faas a catro semanas. Os frotis de sangue perif\u00e9rico mostran anisomacrocitose con moitos cocobacilos adheridos aos gl\u00f3bulos vermellos. A trombocitopenia tam\u00e9n se pode dar e pode ser grave. Obs\u00e9rvase \u00e1s veces afectaci\u00f3n neurol\u00f3xica (neurobartonelose) e o progn\u00f3stico nesta fase \u00e9 malo. As complicaci\u00f3ns m\u00e1is perigosas son superinfecci\u00f3ns, principalmente por enterobacterias como \"Salmonella\", ou parasitos como \"Toxoplasma gondii\" e \"Pneumocystis\". \nCando a bacteria invade as c\u00e9lulas endoteliais, produce a manifestaci\u00f3n cr\u00f3nica da doenza chamada \"verruga peruana\". Esta fase consiste nunha erupci\u00f3n benigna da pel con n\u00f3dulos elevados de cor vermella p\u00farpura (tumores anxiomatosos). A visualizaci\u00f3n da bacteria \u00e9 posible utilizando un tipo de tinguidura de prata (o m\u00e9todo Warthin\u2013Starry) en biopsias.\nEnfermidade.\n\"Bartonella bacilliformis\" \u00e9 o axente etiol\u00f3xico causante da enfermidade de Carrion ou a febre de Oroya (fase aguda da infecci\u00f3n) e verruga peruana (fase cr\u00f3nica da infecci\u00f3n). A fase aguda da enfermidade pode ser mortal e caracter\u00edzase por unha invasi\u00f3n masiva da bartonela dos gl\u00f3bulos vermellos, causando unha forte hem\u00f3lise e febre. Se a infecci\u00f3n non se trata a taxa de mortalidade \u00e9 do 40 ao 85% Os pacientes nesta fase da infecci\u00f3n poden sufrir complicaci\u00f3ns por culpa de fortes infecci\u00f3ns por enterobacterias (\"Salmonella\" spp) e parasitos (\"Toxoplasma gondii\", \"Pneumocystis jirovecii\").\nA fase cr\u00f3nica est\u00e1 caracterizada por lesi\u00f3ns cut\u00e1neas eruptivas benignas que proen e sangran, e outros s\u00edntomas como malestar xeral e dor osteoarticular. Poden illarse as bartonelas de cultivos de sangue e secreci\u00f3ns das lesi\u00f3ns en persoas de \u00e1reas end\u00e9micas.\nTratamento.\nAntes da era dos antibi\u00f3ticos, o \u00fanico tratamento para a fase aguda eran as transfusi\u00f3ns de sangue, pero a efectividade deste tratamento era escasa e a taxa de mortalidade era alta. Despois aplic\u00e1ronse con \u00e9xito os antibi\u00f3ticos, como a penicilina, cloranfenicol, tetraciclinas, e eritromicina. Con todo, hoxe pref\u00edrense as quinolonas polo risco de que aparezan infecci\u00f3ns abafadoras por enterobacterias. Inform\u00e1ronse de fallos da terap\u00e9utica e persistente bacteremia co uso de cloranfenicol, e o tratamento con \u00e9xito con este f\u00e1rmaco non parece eliminar o risco de que o paciente desenvolva a fase eruptiva, polo que o f\u00e1rmaco de elecci\u00f3n \u00e9 a ciprofloxacina.\nNa fase cr\u00f3nica, o tratamento usado trradicionalmente era a estreptomicina durante 10 d\u00edas. Desde 1975, a rifampina converteuse no f\u00e1rmaco de elecci\u00f3n contra a verruga peruana. Por\u00e9n, tam\u00e9n se informou de casos de fallos do tratamento con rifampina e de desenvolvemento de resistencias. Recentemente utiliz\u00e1ronse macr\u00f3lidos con similar efectividade."}
{"id": "316219", "revid": "98629", "url": "https://gl.wikipedia.org/wiki?curid=316219", "title": "Toad the Wet Sprocket", "text": "Toad the Wet Sprocket \u00e9 unha banda de rock alternativo formada en Santa B\u00e1rbara (California) en 1986. A banda comp\u00f3\u00f1ena o vocalista e guitarrista Glen Phillips, o guitarrista Todd Nichols, o baixista Dean Dinning e o bater\u00eda Randy Guss.\nTraxectoria.\nA banda formouse en 1986 no\u00a0\"San Marcos High School\" en Santa B\u00e1rbara, \u00a0Glen Phillips ti\u00f1a ent\u00f3n 16 anos e os outros membros ti\u00f1an 19 e 20 anos.\nO nome da banda procede dun sketch do actor Eric Idle\u00a0para o programa de televisi\u00f3n Rutland Weekend Television que se emitiu en 1975 e no que daba o nome de \"Toad the Wet Sprocket\" a unha banda de ficci\u00f3n.\nA s\u00faa primeira aparici\u00f3n foi en setembro de 1986, nun concurso de talentos, que non ga\u00f1ou. O primeiro \u00e1lbum sa\u00edu en 1989, \"Bread &amp; Circus\" co selo de\u00a0Columbia Records, do que sa\u00edron os sinxelos\u00a0\"Way Away\" e \"One Little Girl\".\nO segundo \u00e1lbum de estudio editouse en\u00a01990,\u00a0\"Pale\", xa cunha sonoridade m\u00e1is madura e do que sa\u00edron os sinxelos\u00a0\"Jam\" e \"Come Back Down\", o \u00e1lbum non tivo \u00e9xito ning\u00fan, mais os sinxelos tiveron algunha recepci\u00f3n nas emisoras de radio.\nEn 1991, a banda editou o seu terceiro \u00e1lbum, \"Fear, \"cos sinxelos\"\u00a0\"\u00a0\"All I Want\" e \"Walk on the Ocean\". Foi o seu primeiro \u00e9xito, a\u00a0RIAA certificou \u00a0seu primeiro platino.\nEn 1992\u00a0o filme \"Buffy the Vampire Slayer\"\u00a0inclu\u00edu a s\u00faa canci\u00f3n \"Little Heaven\" na s\u00faa banda sonora\nEn 1993, o filme \"So I Married an Axe Murderer \u00a0\"protagonizado por\"\u00a0\"Mike Myers\u00a0inclu\u00edu na s\u00faa banda sonora a canci\u00f3n\u00a0\"Brother\" que apareceu tam\u00e9n na compilaci\u00f3n\u00a0\"In Light Syrup\" e no \u00e1lbum en directo, \"Welcome Home: Live at the Arlington Theatre, Santa Barbara 1992\".\nEn 1994, a banda lanzou\u00a0\"Dulcinea, \"do que sa\u00edron os sinxelos\"\u00a0\"\u00a0\"Fall Down,\" e \"Something's Always Wrong\". A RIAA certificouno ouro e despois platino.\u00a0Ao ano seguinte editouse unha compilaci\u00f3n de caras b e temas raros, \"In Light Syrup\", inclu\u00eda os sinxelos\u00a0\"Good Intentions,\" que apareceu na banda sonora da serie de televisi\u00f3n\u00a0Friends, as\u00ed como \"Brother.\" En\u00a02001\u00a0o disco certificouse ouro.\nEn 1997 a banda editou\u00a0\"Coil,\u00a0\"\u00a0cunha sonoridade m\u00e1is\u00a0rock e el\u00e9ctrica. Os sinxelos foron \"Come Down\", \"Crazy Life\" e \"Whatever I Fear.\"\nLogo do lanzamento deste disco, a banda separouse en 1998, realizando con todo algunhas actuaci\u00f3ns en 1999. Nos anos seguintes realizaron alg\u00fans conecertos m\u00e1is, inclu\u00edndo unha xira polos Estados Unidos no ver\u00e1n de 2006 e no ano 2009 volv\u00e9ronse a conformar como unha banda activa, lanzando un novo \u00e1lbum en 2013, \"New Constellation\"."}
{"id": "316220", "revid": "98629", "url": "https://gl.wikipedia.org/wiki?curid=316220", "title": "Lepidopsetta bilineata", "text": "Lepidopsetta bilineata \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das tres que integran o x\u00e9nero \"Lepidopsetta\", co\u00f1ecida en galego como solla de rocha do Pac\u00edfico.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nA especie foi descrita en 1855 polo icti\u00f3logo estadounidense William Orville Ayres, baixo o nome de \"Platessa bilineata\".\nEtimolox\u00eda.\nO nome espec\u00edfico, bilineata, fai referencia \u00e1 rama supratemporal da li\u00f1a lateral, que est\u00e1 bifurcada. O adxectivo latino \"bilineata\" est\u00e1 formado polo elemento \"bi-\", \"dous, d\u00faas\" e \"l\u00edneata\", forma feminina de \"lineatus, -a, -um\" \"con li\u00f1a\", \"que ten li\u00f1a\" (do lat\u00edn \"linea\", \"li\u00f1a\"). Literalmente, \"que ten d\u00faas li\u00f1as\", \"bifurcado\". A forma feminina \u00e9 para concordar gramaticalmente co nome do x\u00e9nero, \"Lepidopsetta\", que \u00e9 feminino por selo tam\u00e9n \"Psetta\".\nSin\u00f3nimos.\nAdemais de polo nome actualmente v\u00e1lido, e polo orixinario que lle deu Ayres, a especie co\u00f1\u00e9cese tam\u00e9n polos seguintes sin\u00f3nimos:\nCaracter\u00edsticas.\nTr\u00e1tase dun peixe mari\u00f1o, demersal, de at\u00e9 60\u00a0cm de lonxitude (as femias, os machos non superan os 58\u00a0cm). e que pode chegar a pesar at\u00e9 1,8\u00a0kg.\nA s\u00faa columna vertebral est\u00e1 formada por de 39 a 42 v\u00e9rtebras. A aleta dorsal presenta entre 65 e 82 raios, mentres que a analcomprende de 50 a 65. A orixe da aleta dorsal sit\u00faase sobre a parte dianteira do ollo superior. A aleta caudal remata cunha marxe posterior que forma unha ampla \"V\". A aletas pectorais son pequenas, e poden seren asim\u00e9tricas.\nO espazo intraorbital \u00e9 estreito.\nBiolox\u00eda.\nH\u00e1bitat e distribuci\u00f3n.\n\"Lepidopsetta bilineata\" vive en fondos de area e grava en profundidades de at\u00e9 os 575 m, a\u00ednda que comunmente se encontra entre os 0 e os 183 m.\nO seu h\u00e1bitat natural son as augas temperadas do Pac\u00edfico norte, entre os 67\u00b0 N e os 34\u00b0 N, e entre os 124\u00b0 L e os 119\u00b0 O, desde a Baixa California, polo sur, at\u00e9 Alasca, as illas Aleutianas e parte sueste do mar de Bering, polo norte.\nPapel no ecosistema.\n\"Lepidopsetta bilineata\" ocupa un nivel tr\u00f3fico moderadamente alto na cadea alimentaria.\nAlimentaci\u00f3n.\nAlim\u00e9ntase de moluscos, vermes poliquetos, crust\u00e1ceos, ofi\u00faras e pequenos peixes.\nPredadores.\nEsta especie \u00e9 depredada por mam\u00edferos mari\u00f1os e por outros peixes, inclu\u00edndo diversos tibur\u00f3ns, o bacallau de Alasca (\"Gadus chalcogrammus\") o bacallau do Pac\u00edfico (\"Gadus macrocephalus\") e outros peixes planos, como o hipogloso do Pac\u00edfico (\"Hippoglossus stenolepis\") e a limanda \u00e1spera (\"Limanda aspera\").\nReproduci\u00f3n.\n\"Ledopsetta bilineata\" alcanza a madureza reprodutiva entre os 4 e os 7 anos de idade. A desova prod\u00facese en inverno e principios da primavera. Os ovos son demersais e permanecen na superficie na que se depositan, A eclosi\u00f3n ocorre entre os 6 e os 25 d\u00edas despois da posta.\nLonxevidade.\nA m\u00e1xima idade rexistrada alcanza os 22 anos.\nPesca.\n\"Lepidopsetta bilineata\" \u00e9 un saboroso peixe utilizado como alimento, e forma parte importante das pescar\u00edas de arrastre no mar de Bering e no golfo de Alasca. A\u00ednda que a s\u00faa explotaci\u00f3n foi excesiva nos anos 1960, as poboaci\u00f3ns recuper\u00e1ronse e hoxe en d\u00eda est\u00edmase que a s\u00faa biomasa no mar de Bering e as illas Aleutianas \u00e9 moi alta, at\u00e9 d\u00faas veces o nivel necesario para o rendemento m\u00e1ximo sustent\u00e1bel. En 2008 a s\u00faa biomasa estimada na pescar\u00eda do golfo de Alasca era dunhas 102.303 t, en comparaci\u00f3n coas capturas, que oscilaron desde as 453 t en 2004 e as 4.330 t en 2006.\nAs capturas comerciais en varios anos no Canad\u00e1 alcanzaron as 3.000 t."}
{"id": "316222", "revid": "23204", "url": "https://gl.wikipedia.org/wiki?curid=316222", "title": "Phlebotominae", "text": "A Phlebotominae \u00e9 unha subfamilia de d\u00edpteros pertencente \u00e1 familia Psychodidae. Incl\u00fae moitos x\u00e9neros de moscas que se alimentan de sangue (hemat\u00f3fagas), algunhas das cales son vectores primarios de enfermidades como a leishman\u00edase, bartonelose e febre pappataci. No Novo Mundo a leishman\u00edase \u00e9 transmitida polas moscas do x\u00e9nero \"Lutzomyia\", que xeralmente viven en covas, onde os seus principais h\u00f3spedes son os morcegos. No Vello Mundo as moscas desta subfamilia que transmiten a leishman\u00edase son as do x\u00e9nero \"Phlebotomus\" (fleb\u00f3tomos).\nAs femias dos Phlebotomine (nunca os machos) son as que zugan o sangue de diversos mam\u00edferos, aves e r\u00e9ptiles. Algunhas especies son selectivas, mentres que outras pican a calquera h\u00f3spede axeitado que encontren. Algunhas especies poden producir unha posta de ovos antes da s\u00faa primeira comida de sangue; ditas femias dise que practican unha reproduci\u00f3n aut\u00f3xena ou parcialmente aut\u00f3xena. Outras especies necesitan comer sangue primeiro antes de poder po\u00f1er ovos, e dise que practican a reproduci\u00f3n anaut\u00f3xena. Polo que se sabe actualmente todas as especies necesitan alimentarse de sangue por cada posta de ovos que fan. As prote\u00ednas e outros nutrientes do sangue do que se alimentan permiten que a femia produza as prote\u00ednas e graxas necesarias para producir ovos despois de esgotar os alimentos almacenados no seu corpo. Unha soa alimentaci\u00f3n de sangue permite a produci\u00f3n duns 100 ovos. As femias depositan os ovos no solo h\u00famido rico en materia org\u00e1nica. Para alimentarse feren a pel do seu h\u00f3spede usando as s\u00faas pezas bucais para facer que o h\u00f3spede empece a sangrar; despois empezan a zugar o sangue, e mentres o fan inxectan compostos qu\u00edmicos que evitan a coagulaci\u00f3n do sangue, e outros que estimulan que os mastocitos do h\u00f3spede produzan histamina; isto distende os capilares sangu\u00edneos, o que tam\u00e9n favorece o fluxo de sangue.\nAs moscas desta familia son pequenas; cun tama\u00f1o corporal duns 3\u00a0mm de lonxitude na maior\u00eda das especies, o que lles axuda a pasaren desapercibidas. A s\u00faa picadura non sempre se sente, pero deixa unha pequena marca redonda na pel, que forma un vulto colorado que empeza a proer horas ou d\u00edas despois. Recom\u00e9ndase usar un repelente de insectos nas \u00e1reas nas que est\u00e1n presentes estas moscas.\nDistribuci\u00f3n.\nAs Phlebotomine viven entre as latitudes de 50\u00b0N e 40\u00b0S pero est\u00e1n ausentes de Nova Zelandia e as illas do Pac\u00edfico."}
{"id": "316224", "revid": "89787", "url": "https://gl.wikipedia.org/wiki?curid=316224", "title": "Fleb\u00f3tomo", "text": "Os fleb\u00f3tomos (nome cient\u00edfico Phlebotomus) son un x\u00e9nero de d\u00edpteros da subfamilia Phlebotomidae da familia Psychodidae. No pasado, \u00e1s veces foron considerados como pertencentes a unha familia propia, a Phlebotomidae, pero esta clasificaci\u00f3n alternativa non tivo moita aceptaci\u00f3n.\nEstas moscas son de curta vida. As femias alim\u00e9ntanse de sangue pola noite, e os machos de zumes de plantas. Os adultos voan mal, xeralmente facendo pequenos voos de curta distancia.\nEpidemiolox\u00eda.\nNo Vello Mundo, os \"Phlebotomus\" son principalmente responsables da transmisi\u00f3n da leishman\u00edase, unha importante enfermidade parasitaria (no novo mundo a transmisi\u00f3n d\u00e9bese ao x\u00e9nero \"Lutzomyia\"). O protozoo transmitido e axente directo da doenza \u00e9 \"Leishmania\". A leishman\u00edase normalmente ten como reservorios roedores e outros pequenos animais como c\u00e1nidos (leishman\u00edase canina) e \"Hyrax\". As femias de flebotomos portan o protozoo \"Leishmania\" que tomaron ao alimentarse de animais infectados, transmitindo as\u00ed a doenza, mentres que os machos se alimentan de zumes de plantas.\nAs especies de \"Phlebotomus\" son tam\u00e9n os vectores da bartonelose, verruga peruana, febre pappataci, que \u00e9 unha doenza causada por arbovirus concretamente causado por virus de flebotomos como as cepas de N\u00e1poles e Sicilia, que son membros do x\u00e9nero \"Phlebovirus\" (familia \"Bunyaviridae\"), que tam\u00e9n incl\u00fae o virus Toscana moi relacionado.\nEn Exipto, d\u00faas especies de importancia m\u00e9dica son \"Phlebotomus papatasi\" e \"P. langerni\".\nMorfolox\u00eda.\nOs adultos te\u00f1en unha lonxitude entre 1,5 e 3,0\u00a0mm e son amarelados en cor, con ollos negros conspicuos, e corpos \u00e1s, e patas pelosos. Levan as \u00e1s lanceoladas ovais ergueitas sobre o seu t\u00f3rax xiboso.\nOs machos pos\u00faen terminais xenitais prominentes para agarrar. \nAs femias te\u00f1en un par de rectos anais.\nCiclo vital.\nEstas moscas po\u00f1en uns ovos diminutos (0,3\u20130,4\u00a0mm) que son m\u00e1is ou menos ovoides e xeralmente casta\u00f1os ou negros, e un exame microsc\u00f3pico coidadoso revela que te\u00f1en un patr\u00f3n. Depos\u00edtanse de 30 a 70 ovos en cada oviposici\u00f3n. Crese que se depositan en pequenas gretas e buratos do chan, na base de mont\u00edculos de t\u00e9rmites, en fendas de paredes de edificios e pisos, en granxas de gali\u00f1as, entre follas ca\u00eddas. O tipo de sitio de ovoposici\u00f3n var\u00eda presumiblemente moito segundo a especie. A\u00ednda que os ovos non se po\u00f1en na auga necesitan un microh\u00e1bitat con alta humidade. Son incapaces de resistir o desecamento e eclosionan pasados de 4 a 20 d\u00edas, a\u00ednda que a eclosi\u00f3n pode probablemente ser atrasada con tempo m\u00e1is fr\u00edo.\nAs larvas alim\u00e9ntanse principalmente de materia org\u00e1nica como fungos, follas ca\u00eddas en descomposici\u00f3n, vexetaci\u00f3n semipodre, feces animais e corpos en dscomposici\u00f3n de artr\u00f3podos. A\u00ednda que algunhas especies de flebot\u00f3midos, especialmente as do x\u00e9nero \"Phlebotomus\", viven en zonas semi\u00e1ridas, os h\u00e1bitats das larvas te\u00f1en que ter un alto grao de humidade. As larvas poden sobrevivir migrando a \u00e1reas secas se os seus lugares de cr\u00eda quedan temporalmente asolagadas. Hai catro \u00ednstares larvarios. As larvas maduras te\u00f1en de 3 a 6\u00a0mm de longo e te\u00f1en unha cabeza negra ben definida que est\u00e1 provista cun par de pequenas mand\u00edbulas; o corpo \u00e9 branco ou cincento e ten 12 segmentos. Ventralmente os segmentos abdominais te\u00f1en pequenos pseud\u00f3podos, pero a s\u00faa caracter\u00edstica m\u00e1is salientable \u00e9 a presenza na cabeza de todos os segmentos corporais de sedas grosas moi aparentes con talos plumosos, que en moitas especies te\u00f1en extremos lixeiramente agrandados. Denom\u00ednanse pelos de \"pau de mixto\", e identifican claramente as larvas como de especies de Phlebotominae. Na maior\u00eda das especies o \u00faltimo segmento abdominal leva dous pares de longos pelos conspicuos chamados sedas caudais. O primeiro \u00ednstar larvario te\u00f1en d\u00faas sedas solitarias, non dous pares. Os desenvolvementos larvarios compl\u00e9tanse xeralmente despois de 20 a 30 d\u00edas; a duraci\u00f3n depende das especies, a temperatura e a dispo\u00f1ibilidade de alimento. En \u00e1reas temperadas e rexi\u00f3ns \u00e1ridas poden invernar como larvas totalmente crecidas en diapausa. Antes da pupaci\u00f3n as larvas adoptan unha posici\u00f3n ergueita no h\u00e1bitat, a pel ent\u00f3n abre e a pupa sae. A pel da larva non \u00e9 completmente desbotada, sen\u00f3n que queda pegada ao extremo da pupa. A presenza desta pel, cos seus caracter\u00edsticos dous pares de sedas caudais, axuda no reco\u00f1ecemento das pupas dos Phlebotominae.\nOs adultos emerxen das pupas pasados de 6 a 13 d\u00edas. O ciclo vital, desde a oviposici\u00f3n \u00e1 emerxencia dos adultos, \u00e9 de 30 a 60 d\u00edas, pero est\u00e9ndese a varios meses nalgunhas especies con larvas en diapausa. En \u00e1reas temperadas os adultos morren do final do ver\u00e1n ou outono e as especies hibernan como larvas, e os adultos emerxen na primavera seguinte. \u00c9 xeralmente moi dif\u00edcil atopar larvas ou pupas de flebotomos, e s\u00e1bese relativamente pouco sobre a s\u00faa biolox\u00eda e ecolox\u00eda."}
{"id": "316225", "revid": "17467", "url": "https://gl.wikipedia.org/wiki?curid=316225", "title": "Phlebotomus", "text": ""}
{"id": "316227", "revid": "22570", "url": "https://gl.wikipedia.org/wiki?curid=316227", "title": "BMC Racing Team", "text": "O BMC Racing Team (c\u00f3digo UCI: BMC) \u00e9 un equipo ciclista con licenza estadounidense pero que ten a sede da s\u00faa f\u00e1brica de bicicletas, BMC, en Su\u00edza. O equipo participa no UCI WorldTour e foi fundado no ano 2007.\nHistoria.\nO equipo comezou a crearse en 2005, cando o ex-ciclista Gavin Chilcott comezou coa idea de crear un equipo ciclista sub-23. No 2006, empezou cun equipo afeccionado que participaba no calendario estadounidense.\nA finais dese mesmo ano, despois de diversas negociaci\u00f3ns con Andy Rihs e Jim Ochowicz, Gavin Chilcott conseguiu que BMC patrocinara o equipo para a tempada seguinte.\nNa tempada 2007, o equipo rexistrouse na Uni\u00f3n Ciclista Internacional como Continental e estaba formado por 14 ciclistas, dos cales 2 eran su\u00edzos pola defunci\u00f3n do Phonak polos casos de dopaxe.\nXa en 2008, o equipo logrou o ascenso \u00e1 categor\u00eda Profesional Continental, o que lle permit\u00eda poder ir de invitado a algunha das Grandes Voltas.\nNo 2010, o conxunto su\u00edzo-estadounidense quixo dar un salto de calidade para poder participar en Grandes Voltas e por iso xuntou un equipo de 25 ciclistas fichando grandes figuras como o campi\u00f3n do mundo en ruta do 2009 Cadel Evans, o campi\u00f3n do mundo en ruta do 2008 Alessandro Ballan, Karsten Kroon, Marcus Burghardt, Steve Morabito ou o experimentado veter\u00e1n George Hincapie. Isto fixo que o BMC Racing Team disputase 19 das 26 probas do UCI WorldTour 2009, entre elas o Giro de Italia ou o Tour de Francia.\nPara a tempada 2011, o equipo decidiu realizar o salto definitivo e participar dunha vez por todas no UCI WorldTour. Nesa mesma tempada, Cadel Evans alzouse co t\u00edtulo do Tour de Francia.\nEn 2012, o conxunto reforzouse con fichaxes como o do especialista en cl\u00e1sicas Philippe Gilbert, o do campi\u00f3n do mundo en ruta do 2010 Thor Hushovd ou o da xove promesa estadounidense fillo de pais holandeses Tejay van Garderen. Neste ano, o belga Philippe Gilbert alzouse co Campionato do Mundo de Ciclismo en Ruta 2012.\nNo 2014, o BMC Racing Team conseguiu a vitoria na carreira contra o reloxo por equipos do Campionato do Mundo de Ciclismo en Ruta 2012."}
{"id": "316229", "revid": "1131", "url": "https://gl.wikipedia.org/wiki?curid=316229", "title": "Aut\u00f3dromo Internacional do Algarve", "text": "O Aut\u00f3dromo Internacional do Algarve \u00e9 un aut\u00f3dromo localizado en Portim\u00e3o, no Algarve, Portugal. A construci\u00f3n finalizouse en outubro do 2008, custou 195 mill\u00f3ns de euros e o circu\u00edto foi inaugurado o 2 de novembro dese mesmo ano, na data da carreira final do Campionato do mundo de Superbikes. Ademais da xa citada proba, o aut\u00f3dromo tam\u00e9n albergou o A1 Grand Prix, as GP2 Series, as World Series by Renault, a Superleague Formula, o Campionato do Mundo de Turismos, as Superstars Series, o Campionato FIA GT, as Le Mans Series e o Open Internacional de GT. O circu\u00edto tam\u00e9n acolle moitos adestramentos da F\u00f3rmula 1.\nO trazado principal e m\u00e1is largo, ten unha lonxitude de 4.692 metros e conta cun total de 18 curvas.\nCaracter\u00edsticas.\nInaugurado en outubro 2008, recibiu a homologaci\u00f3n FIM e a FIA para acoller competici\u00f3ns internacionais. Cun custo de aproximadamente 195 mill\u00f3ns de euros, acolleu a primeira competici\u00f3n oficial o 2 de novembro de 2008 coa \u00faltima rolda do Campionato do mundo de Superbikes, que rematou coa despedida do m\u00faltiple campi\u00f3n Troy Bayliss, que dominou a 1\u00ba carreira 1 e a 2\u00aa carreira.\nA instalaci\u00f3n est\u00e1 flanqueada por un kartodromo, un parque tecnol\u00f3xico, un hotel de cinco estrelas, un complexo deportivo e varios apartamentos. Unha \"cidadela do automobilismo\" que se estende por unhas 300 hect\u00e1reas nos outeiros da cidade portuguesa, o trazado principal ten unha lonxitude de 4.692 metros con 64 variaci\u00f3ns posibles sobre a configuraci\u00f3n orixinal do circu\u00edto. Configuraci\u00f3n para a F\u00f3rmula 1:"}
{"id": "316230", "revid": "32891", "url": "https://gl.wikipedia.org/wiki?curid=316230", "title": "Voivodato de K\u00ediv", "text": "O voivodato de K\u00ediv (en ; en ; en ; en ) foi unha divisi\u00f3n administrativa do Gran Ducado de Lituania (dende 1471), cedida a partir de 1569 \u00e1 Coroa do Reino de Polonia. A s\u00faa capital foi a cidade de K\u00ediv at\u00e9 1667, cando a capital pasou a Zhit\u00f3mir."}
{"id": "316231", "revid": "85894", "url": "https://gl.wikipedia.org/wiki?curid=316231", "title": "A Casanova, Carelle, Sobrado", "text": "A Casanova \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 6 habitantes (4 homes e 2 mulleres)."}
{"id": "316232", "revid": "85894", "url": "https://gl.wikipedia.org/wiki?curid=316232", "title": "Castro, Carelle, Sobrado", "text": "Castro \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 10 habitantes (5 homes e 5 mulleres)."}
{"id": "316233", "revid": "85894", "url": "https://gl.wikipedia.org/wiki?curid=316233", "title": "Froxa, Carelle, Sobrado", "text": "Froxa \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide."}
{"id": "316234", "revid": "85894", "url": "https://gl.wikipedia.org/wiki?curid=316234", "title": "Madelos, Carelle, Sobrado", "text": "Madelos \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 14 habitantes (5 homes e 9 mulleres)."}
{"id": "316235", "revid": "85894", "url": "https://gl.wikipedia.org/wiki?curid=316235", "title": "Campelos, Carelle, Sobrado", "text": "Campelos \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 8 habitantes (5 homes e 3 mulleres)."}
{"id": "316236", "revid": "85894", "url": "https://gl.wikipedia.org/wiki?curid=316236", "title": "Carelle, Carelle, Sobrado", "text": "Carelle \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 non ti\u00f1a habitantes."}
{"id": "316237", "revid": "85894", "url": "https://gl.wikipedia.org/wiki?curid=316237", "title": "Lamas, Carelle, Sobrado", "text": "Lamas \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 6 habitantes (4 homes e 2 mulleres).\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "316238", "revid": "85894", "url": "https://gl.wikipedia.org/wiki?curid=316238", "title": "Sen\u00edn, Carelle, Sobrado", "text": "Sen\u00edn \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 10 habitantes (5 homes e 5 mulleres)."}
{"id": "316239", "revid": "85894", "url": "https://gl.wikipedia.org/wiki?curid=316239", "title": "A Igrexa, Carelle, Sobrado", "text": "A Igrexa \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 41 habitantes (21 homes e 20 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "316240", "revid": "85894", "url": "https://gl.wikipedia.org/wiki?curid=316240", "title": "O Peroxil, Carelle, Sobrado", "text": "O Peroxil \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 11 habitantes (5 homes e 6 mulleres)."}
{"id": "316241", "revid": "85894", "url": "https://gl.wikipedia.org/wiki?curid=316241", "title": "O Seixo, Carelle, Sobrado", "text": "O Seixo \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 19 habitantes (10 homes e 9 mulleres)."}
{"id": "316242", "revid": "85894", "url": "https://gl.wikipedia.org/wiki?curid=316242", "title": "A Tamarela, Carelle, Sobrado", "text": "A Tamarela \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 7 habitantes (4 homes e 3 mulleres)."}
{"id": "316243", "revid": "89787", "url": "https://gl.wikipedia.org/wiki?curid=316243", "title": "Segorbe", "text": "Segorbe (en valenciano: \"Sogorb\") \u00e9 un municipio da Comunidade Valenciana, situado no sur da provincia de Castell\u00f3, na comarca do Alto Palancia. A s\u00faa poboaci\u00f3n residente \u00e9 de 9.233 habitantes (INE 2014).\nSegorbe foi ata 1960 sede da diocese de Segorbe, e \u00e9 na actualidade, xunto con Castell\u00f3 de la Plana, cabeza da diocese de Segorbe-Castell\u00f3. Conserva un importante patrimonio arquitect\u00f3nico concentrado na s\u00faa zona antiga, que foi declarado Ben de interese cultural no seu conxunto."}
{"id": "316244", "revid": "10599", "url": "https://gl.wikipedia.org/wiki?curid=316244", "title": "Sogorb", "text": ""}
{"id": "316245", "revid": "85894", "url": "https://gl.wikipedia.org/wiki?curid=316245", "title": "Pi\u00f1eiro de Abaixo, Carelle, Sobrado", "text": "Pi\u00f1eiro de Abaixo \u00e9 un lugar da parroquia de Carelle, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 6 habitantes (2 homes e 4 mulleres)."}
{"id": "316246", "revid": "85894", "url": "https://gl.wikipedia.org/wiki?curid=316246", "title": "Vilarchao, A Porta, Sobrado", "text": "Vilarchao \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 28 habitantes (15 homes e 13 mulleres)."}
{"id": "316247", "revid": "85894", "url": "https://gl.wikipedia.org/wiki?curid=316247", "title": "A Pontepedra, A Porta, Sobrado", "text": "A Pontepedra \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 4 habitantes (1 home e 3 mulleres)."}
{"id": "316248", "revid": "85894", "url": "https://gl.wikipedia.org/wiki?curid=316248", "title": "A Acea, A Porta, Sobrado", "text": "A Acea \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 16 habitantes (7 homes e 9 mulleres).\nToponimia.\nA orixe do top\u00f3nimo \"Acea\" \u00e9 o \u00e1rabe \"as-saniya\", que \u00e9 un mu\u00ed\u00f1o de auga destinado a moer fari\u00f1a."}
{"id": "316249", "revid": "85894", "url": "https://gl.wikipedia.org/wiki?curid=316249", "title": "Bustomaior, A Porta, Sobrado", "text": "Bustomaior \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 2 habitantes (1 home e 1 muller)."}
{"id": "316250", "revid": "56817", "url": "https://gl.wikipedia.org/wiki?curid=316250", "title": "Borriol", "text": "Borriol \u00e9 un municipio da Comunidade Valenciana, situado na provincia de Castell\u00f3, na comarca da Plana Alta. A s\u00faa poboaci\u00f3n residente \u00e9 de 5.209 habitantes (INE 2014).\nBaseada tradicionalmente na agricultura de seca\u00f1o predominando o cultivo de oliveiras e alfarrobeiras. A proximidade \u00e1 capital da provincia desenvolveu o sector da industria auxiliar."}
{"id": "316251", "revid": "85894", "url": "https://gl.wikipedia.org/wiki?curid=316251", "title": "Castro, A Porta, Sobrado", "text": "Castro \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 10 habitantes (5 homes e 5 mulleres)."}
{"id": "316252", "revid": "5863", "url": "https://gl.wikipedia.org/wiki?curid=316252", "title": "Estilo g\u00f3tico", "text": ""}
{"id": "316253", "revid": "1131", "url": "https://gl.wikipedia.org/wiki?curid=316253", "title": "L'Alcora", "text": "L'Alcora \u00e9 un municipio da Comunidade Valenciana, situado na provincia de Castell\u00f3, na comarca do Alcalat\u00e9n, da que \u00e9 capital. A s\u00faa poboaci\u00f3n residente \u00e9 de 10.672 habitantes (INE 2014).\n\u00c9 co\u00f1ecida pola s\u00faa cer\u00e1mica e pola f\u00e1brica foi fundada en 1727. Na actualidade, a industria de azulexos de l'Alcora compite coa doutras localidades da provincia. Existe unha importante industria auxiliar e complementaria desta actividade. A agricultura de seca\u00f1o ten menor interese, predominando o cultivo da amendoeira e o oliveiral. Nos seus mu\u00ed\u00f1os de aceite elab\u00f3rase un aceite de oliva de excelente calidade."}
{"id": "316254", "revid": "10599", "url": "https://gl.wikipedia.org/wiki?curid=316254", "title": "Alcora", "text": ""}
{"id": "316255", "revid": "56817", "url": "https://gl.wikipedia.org/wiki?curid=316255", "title": "Betx\u00ed", "text": "Betx\u00ed \u00e9 un municipio da Comunidade Valenciana, situado na provincia de Castell\u00f3, na comarca da Plana Baixa. A s\u00faa poboaci\u00f3n residente \u00e9 de 5.770 habitantes (INE 2014).\nA localidade contin\u00faa tendo a s\u00faa principal fonte de ingresos na agricultura exportadora dos c\u00edtricos, cunha forte dependencia dos mercados internacionais, e na industria cer\u00e1mica e de fabricaci\u00f3n de cart\u00f3n e envasados. Estas actividades econ\u00f3micas complem\u00e9ntanse coa expansi\u00f3n de talleres auxiliares e servizos das industrias agr\u00edcola e cer\u00e1mica."}
{"id": "316256", "revid": "25871", "url": "https://gl.wikipedia.org/wiki?curid=316256", "title": "Nules", "text": "Nules \u00e9 un municipio da Comunidade Valenciana, situado na provincia de Castell\u00f3, na comarca da Plana Baixa. A s\u00faa poboaci\u00f3n residente \u00e9 de 13.456 habitantes (INE 2014).\nA econom\u00eda nulense baseouse tradicionalmente na agricultura, con claro predominio do cultivo de c\u00edtricos. O agricultor nulense desenvolveu un variedade de clementina (\"clemenules\") que ten un gran mercado exterior. Na actualidade estase a potenciar tam\u00e9n o desenvolvemento do turismo como unha nova actividade econ\u00f3mica para a cidade, que vir\u00e1 a completar a achega de agricultura e industria, as\u00ed como o sector servizos."}
{"id": "316258", "revid": "56817", "url": "https://gl.wikipedia.org/wiki?curid=316258", "title": "C\u00e0lig", "text": "C\u00e0lig \u00e9 un municipio do norte da Comunidade Valenciana, situado na provincia de Castell\u00f3, na comarca do Baix Maestrat. A s\u00faa poboaci\u00f3n residente \u00e9 de 2.080 habitantes (INE 2014).\nA alfarrobeira, a oliveira e a amendoeira, todos eles cultivos de seca\u00f1o, foron e son a produci\u00f3n b\u00e1sica e m\u00e1is importante do campo de C\u00e0lig. Non obstante iniciada a d\u00e9cada dos oitenta, e a consecuencia do achado de auga subterr\u00e1nea, a paisaxe a\u00ednda que de forma paulatina, foi transformando o seu aspecto, xa que novos cultivos dedicadas especialmente \u00e1 produci\u00f3n de hortalizas e en menor extensi\u00f3n laranxeiras e \u00e1rbores froiteiras."}
{"id": "316259", "revid": "85894", "url": "https://gl.wikipedia.org/wiki?curid=316259", "title": "As Gali\u00f1eiras, Sendelle, Boimorto", "text": "As Gali\u00f1eiras \u00e9 un lugar da parroquia de Sendelle, no concello coru\u00f1\u00e9s de Boimorto, na comarca de Arz\u00faa."}
{"id": "316260", "revid": "89787", "url": "https://gl.wikipedia.org/wiki?curid=316260", "title": "Eleanor Parker", "text": "Eleanor Jean Parker, nada en Cedarville (Ohio) o 26 de xu\u00f1o de 1922 e finada en Palm Springs (California) o 9 de decembro de 2013 foi unha actriz estadounidense.\nTraxectoria.\nEleanor Parker comezou no cinema aos dezaoito anos, cando foi contratada, en 1941, por Warner Bros. Ese mesmo ano rodou \"Morreron coas botas postas\", mais as s\u00faas escenas foron cortadas. A primeira vez que apareceu na pantalla foi como a enfermeira Ryan en \"Soldiers in White\" en 1942.\nEn 1950 abandonou a Warner tras acabar un contrato de oito anos. Parker entendera que protagonizar\u00eda un filme titulado \"Safe Harbor\", pero a Warner non ti\u00f1a intenci\u00f3n de realizalo. A causa do malentendido os seus axentes negociaron a s\u00faa sa\u00edda.\nDa d\u00e9cada de 1950 Parker conseguiu tres candidaturas ao Oscar \u00e1 mellor actriz, por \"Caged\" (1950), \"Detective Story\" (1951) e \"Interrupted Melody\" (1955). Ademais apareceu en filmes reco\u00f1ecidos coma \"Scaramouche\", \"The Man with the Golden Arm\" ou \"Un rei e catro ra\u00ed\u00f1as\". En 1965 interpretou a baronesa Schraeder en \"Sorrisos e l\u00e1grimas\".\nDesde finais da d\u00e9cada de 1960 traballou m\u00e1is na televisi\u00f3n.\nFaleceu o 9 de decembro de 2013 por complicaci\u00f3ns dunha pneumon\u00eda."}
{"id": "316262", "revid": "85894", "url": "https://gl.wikipedia.org/wiki?curid=316262", "title": "A Casa do Gado, A Porta, Sobrado", "text": "A Casa do Gado \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 1 habitante (1 home)."}
{"id": "316263", "revid": "85894", "url": "https://gl.wikipedia.org/wiki?curid=316263", "title": "A Louseira, A Porta, Sobrado", "text": "A Louseira \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 3 habitantes (2 homes e 1 muller)."}
{"id": "316264", "revid": "85894", "url": "https://gl.wikipedia.org/wiki?curid=316264", "title": "Guitiz\u00e1, A Porta, Sobrado", "text": "Guitiz\u00e1 \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 15 habitantes (9 homes e 6 mulleres)."}
{"id": "316265", "revid": "56817", "url": "https://gl.wikipedia.org/wiki?curid=316265", "title": "Voivodato de Brac\u0142aw", "text": "O voivodato de Brac\u0142aw (en ) foi unha divisi\u00f3n administrativa do Gran Ducado de Lituania (dende 1566), cedida a partir de 1569 \u00e1 Coroa do Reino de Polonia. A s\u00faa capital foi a cidade de Brac\u0142aw."}
{"id": "316268", "revid": "23204", "url": "https://gl.wikipedia.org/wiki?curid=316268", "title": "Gastroenterite rotav\u00edrica", "text": "A gastroenterite rotav\u00edrica \u00e9 a causa m\u00e1is com\u00fan da diarrea severa en neonatos e nenos pequenos, e \u00e9 provocada polo virus rotavirus. \u00c1 idade de cinco anos, a gran maior\u00eda dos nenos de todo o mundo padeceron gastroenterite rotav\u00edrica como m\u00ednimo unha vez. Por\u00e9n, cunha nova infecci\u00f3n, o sistema inmunitario fortal\u00e9cese e a infecci\u00f3n \u00e9 cada vez m\u00e1is feble; en adultos \u00e9 moi pouco com\u00fan.\nO virus transm\u00edtese por ruta fecal-oral. Infecta e dana as c\u00e9lulas que recobren o intestino delgado e causa gastroenterite. Malia que o rotavirus foi descuberto en 1973 e causa arredor do 50% das hospitalizaci\u00f3ns por diarrea grave infantil, a\u00ednda non se co\u00f1ece amplamente. Ademais de ser un pat\u00f3xeno humano, tam\u00e9n afecta outros animais: \u00e9 un pat\u00f3xeno para o gando.\nA gastroenterite rotav\u00edrica \u00e9 unha doenza doada de curar, pero en todo o mundo preto de 500\u00a0000 nenos menores de cinco anos a\u00ednda morren por mor da s\u00faa infecci\u00f3n cada ano e case dous mill\u00f3ns m\u00e1is resultan gravemente afectados. Nos Estados Unidos, antes do comezo do programa de vacinaci\u00f3n contra a gastroenterite rotav\u00edrica, d\u00e1banse preto de 2,7 mill\u00f3ns de casos severos de gastroenterite, con 60\u00a0000 hospitalizaci\u00f3ns e uns 37 mortos cada ano. T\u00e9\u00f1ense feito diferentes campa\u00f1as p\u00fablicas para combater a gastroenterite rotav\u00edrica coa prestaci\u00f3n de terapias de rehidrataci\u00f3n oral dos nenos infectados e a vacinaci\u00f3n para previr a doenza."}
{"id": "316269", "revid": "98629", "url": "https://gl.wikipedia.org/wiki?curid=316269", "title": "Nico &amp; Vinz", "text": "Nico &amp; Vinz \u00e9 un d\u00fao noruegu\u00e9s composto por Kahouly Nicolay \"Nico\" Sereba e Vincent \"Vinz\" Dery. Formaron o grupo no 2009 co nome Envy e baseados en Oslo. Cambiaron o seu nome por Nico &amp; Vinz en xaneiro de 2014 ap\u00f3s o \u00e9xito internacional de \"Am I Wrong\"."}
{"id": "316271", "revid": "56817", "url": "https://gl.wikipedia.org/wiki?curid=316271", "title": "Drosera regia", "text": "Drosera regia \u00e9 unha especie de planta carn\u00edvora do x\u00e9nero \"Drosera\", que \u00e9 end\u00e9mica dun \u00fanico val de Sur\u00e1frica. O nome de \"drosera\" prov\u00e9n da verba grega \"droseros\", que significa \"cuberta de orballo\". O ep\u00edteto espec\u00edfico \"regia\" \u00e9 unha palabra latina que significa \"real\", unha referencia \u00e1 \"aparencia maxestosa\" da planta. As follas poden chegar a medir 70 cent\u00edmetros de longo. Pos\u00fae numerosas caracter\u00edsticas primitivas que non se observan noutras especies de droseras, como son rizomas le\u00f1osos, pole operculado e a falta de vernaci\u00f3n, unha prefoliaci\u00f3n circinada (enrolada en forma de caxato) no crecemento do escapo. Todos estes factores, combinados coa informaci\u00f3n molecular que aporta a an\u00e1lise filoxen\u00e9tica, confirma que \"D. regia\" presenta algunhas das caracter\u00edsticas m\u00e1is primitivas do x\u00e9nero. Algunhas delas son compartidas por unha parenta s\u00faa, a venus atrapamoscas (\"Dionaea muscipula\"), feito que suxire que evolucionaron conxuntamente."}
{"id": "316272", "revid": "25871", "url": "https://gl.wikipedia.org/wiki?curid=316272", "title": "Autoincompatibilidade", "text": "A autoincompatilidade (AI) \u00e9 a incapacidade dunha planta hermafrodita para producir sementes para a autopolinizaci\u00f3n a\u00ednda que presente gametos viables. \u00c9 unha estratexia reprodutiva para promover a fecundaci\u00f3n entre individuos que no estean relacionados e, polo tanto, \u00e9 un mecanismo que promove a diversidade xen\u00e9tica."}
{"id": "316273", "revid": "89787", "url": "https://gl.wikipedia.org/wiki?curid=316273", "title": "Edgar Neville", "text": "Edgar Neville Romr\u00e9e, Conde de Berlanga de Duero, nado en Madrid o 28 de decembro de 1899 e finado na mesma cidade o 23 de abril de 1967 foi un dramaturgo e director de cinema espa\u00f1ol, membro da \"outra\" Xeraci\u00f3n do 27.\nTraxectoria.\nNeville naceu en Madrid, fillo de Edward Neville Riddlesdale, enxe\u00f1eiro ingl\u00e9s que foi o director da s\u00faa propia compa\u00f1\u00eda de enxe\u00f1ar\u00eda en Espa\u00f1a, Julius G. Neville &amp; Co, Liverpool, m\u00e1is tarde a Anglo-Spanish Motor Company. A s\u00faa nai foi Mary Romr\u00e9e y Palacios, filla dos condes de Berlanga de Duero.\nDurante a d\u00e9cada de 1930 viviu en Hollywood, cando se rodaban versi\u00f3ns en castel\u00e1n dos filmes en ingl\u00e9s dos estudios. Escribiu di\u00e1logos para a Metro-Goldwyn-Mayer e conseguiu \u00e9xito pola adaptaci\u00f3n de \"The Big House\", de George Hill (1930).\nDurante a Guerra Civil Espa\u00f1ola dirixiu curtametraxes de propaganda para o bando franquista e tam\u00e9n dirixiu tres filmes en Roma.\nOs filmes que dirixiu nas d\u00e9cadas de 1940 e 1950 mesturaban realismo e romanticismo."}
{"id": "316274", "revid": "98629", "url": "https://gl.wikipedia.org/wiki?curid=316274", "title": "Anatole Litvak", "text": "Mikhail Anatol Litvak, co\u00f1ecido como Anatole Litvak (\u0410\u043d\u0430\u0442\u043e\u043b\u044c \u041b\u0438\u0442\u0432\u0430\u043a), nado en K\u00ediv (hoxe en Ucra\u00edna) o 21 de maio de 1902 e finado en Neuilly-sur-Seine (Altos do Sena) o 15 de decembro de 1974 foi un cineasta de orixe ucra\u00edna que dirixiu, produciu e escribiu filmes en diferentes pa\u00edses.\nTraxectoria.\nLitvak naceu nunha familia de orixe xud\u00eda e creceu no Imperio Ruso. Cando era adolescente traballou no teatro en San Petersburgo e estudou interpretaci\u00f3n na escola dram\u00e1tica estatal. Nos estudos Nordkino dirixiu nove filmes mudos. Marchou a Berl\u00edn en 1925 por raz\u00f3ns pol\u00edticas e ideol\u00f3xicas. En Alema\u00f1a dirixiu alg\u00fans filmes na d\u00e9cada de 1930 antes do ascenso dos nazis.\nMarchou logo a Francia antes da invasi\u00f3n do pa\u00eds na segunda guerra mundial. A cidade de Par\u00eds converteuse na s\u00faa localizaci\u00f3n preferida, ambientando nela trece dos seus trinta e sete filmes. De todos os axudantes que traballaron con Litvak en Francia, Max Oph\u00fcls chegou a ser un reco\u00f1ecido director.\nO filme \"Mayerling\" foi o que lle deu sona internacional. O seu \u00e9xito fixo que recibise chamadas de Hollywood, inclu\u00eddo un contrato de catro anos coa Warner Bros. Ao aceptar o contrato converteuse nun dos principais directores de finais dos anos trinta. En 1940 dirixiu \"City for Conquest\" con James Cagney e Elia Kazan como actor secundario nun dos seus poucos papeis.\nLitvak, nacionalizado estadounidense, alistouse no ex\u00e9rcito ao comezo da segunda guerra mundial. Uniuse ao director Frank Capra para realizar a serie de filmes \"Why We Fight\". \"Prelude to War\" ga\u00f1ou o Oscar ao mellor documental en 1942. Grazas aos seus co\u00f1ecementos de ruso, alem\u00e1n e franc\u00e9s, supervisou a filmaci\u00f3n do desembarco de Normand\u00eda.\nAo final da guerra volveu ao cinema, dirixindo filmes como \"The Snake Pit\" (1948),\n\"Decision Before Dawn\" (1951) e \"Anastasia\".\nFaleceu en 1974 en Neuilly-sur-Seine."}
{"id": "316276", "revid": "75439", "url": "https://gl.wikipedia.org/wiki?curid=316276", "title": "Bruce Beresford", "text": "Bruce Beresford, nado en Sidney o 16 de agosto de 1940 \u00e9 un director de cinema australiano\nTraxectoria.\nBeresford estudou na Universidade de Sydney, onde se graduou en 1964. Marchou ent\u00f3n a Inglaterra para buscar traballo no cinema. Ao non lograr un emprego contestou un anuncio que procuraba montador en Nixeria, onde traballou dous anos, en Enugu. Volveu ent\u00f3n a Inglaterra, producindo curtametraxes a directores noveis.\nEn 1970 volveu a Australia e dirixiu a s\u00faa primeira longametraxe, \"The Adventures of Barry McKenzie\". Estableceu unha reputaci\u00f3n como un dos mellores directores do pa\u00eds con filmes como \"Don's Party\", \"The Getting of Wisdom\", \"The Club\" e \"Breaker Morant\".\nTralo \u00e9xito de \"Breaker Morant\" marchou a Hollywood. Con \"Tender Mercies\" conseguiu a s\u00faa \u00fanica candidatura ao Oscar ao mellor director e \"Paseando a Miss Daisy\" ga\u00f1ou o Oscar ao mellor filme.\nEn 2012 dirixiu a \u00f3pera de Erich Wolfgang Korngold \"Die tote Stadt\"."}
{"id": "316277", "revid": "12452", "url": "https://gl.wikipedia.org/wiki?curid=316277", "title": "Oscar ao mellor documental", "text": ""}
{"id": "316278", "revid": "89787", "url": "https://gl.wikipedia.org/wiki?curid=316278", "title": "Illamento reprodutivo", "text": " \nEn biolox\u00eda, o illamento reprodutivo ou as barreiras \u00e1 hibridaci\u00f3n son o conxunto de caracter\u00edsticas, comportamentos e procesos fisiol\u00f3xicos que impiden que os membros de d\u00faas especies diferentes poidan criar ou aparellarse entre elas, producir descendencia ou que a mesma sexa viable ou f\u00e9rtil. Estas barreiras constit\u00faen unha fase indispensable na formaci\u00f3n de novas especies (especiaci\u00f3n) xa que mante\u00f1en as caracter\u00edsticas propias das mesmas a trav\u00e9s do tempo polo feito que dimin\u00faen, ou directamente impiden, o fluxo xen\u00e9tico entre os individuos de diferentes especies.\nPropux\u00e9ronse diversas clasificaci\u00f3ns dos mecanismos de illamento reprodutivo. O zo\u00f3logo Ernst Mayr clasificounos en d\u00faas categor\u00edas amplas: mecanismos precopulatorios e poscopulatorios. Os primeiros act\u00faan antes de que se produza a fecundaci\u00f3n (\u00e9 dicir, antes do coito no caso dos animais ou da polinizaci\u00f3n no cas das plantas). Estes mecanismos precopulatorios, tam\u00e9n chamados \u00abbarreiras externas \u00e1 hibridaci\u00f3n\u00bb, son as separaci\u00f3ns f\u00edsicas no tempo, no espazo, ambiente, nichos ecol\u00f3xicos espec\u00edficos e diferenzas no comportamento que impiden o apareamento ou a polinizaci\u00f3n. Os mecanismos poscopulatorios, ou \u00abbarreiras internas \u00e1 hibridaci\u00f3n\u00bb, en troques, operan a trav\u00e9s da falta de harmon\u00eda entre os sistemas fisiol\u00f3xicos, reprodutivos ou citol\u00f3xicos dos individuos pertencentes a diferentes especies."}
{"id": "316279", "revid": "23204", "url": "https://gl.wikipedia.org/wiki?curid=316279", "title": "Barreiras \u00e1 hibridaci\u00f3n", "text": ""}
{"id": "316280", "revid": "98629", "url": "https://gl.wikipedia.org/wiki?curid=316280", "title": "Jia", "text": "Jia (en , pinyin: Ji\u0101, Wade-Giles: Chia) \u00e9 unha novela autobiogr\u00e1fica do autor chin\u00e9s han Ba Jin, cuxo alcume litarario era Li Feigan (1904-2005). A novela \u00e9 unha cr\u00f3nica do conflito interxeracional entre as vellas formas e as aspiraci\u00f3ns progresistas no seo dunha familia de clase alta da cidade de Chengdu, unha pr\u00f3spera pero provinciana cidade de Sichuan a comezos da d\u00e9cada de 1920, seguindo o Movemento pola Nova Cultura. A novela foi moi popular entre a xuventude chinesa e estabeleceu \u00f3 seu autor como a voz da s\u00faa xeraci\u00f3n.\nSinopse.\nA historia c\u00e9ntrase nos tres irm\u00e1ns da familia Gao, Juexin, Juemin e Juehui, e os seus conflitos coa autocracia opresiva da s\u00faa familia. O idealista e rebelde Juehui, o m\u00e1is novo dos irm\u00e1ns, \u00e9 o protagonista principal, e \u00e9 a mi\u00fado comparado co seu irm\u00e1n meirande, Juexin, que ten un car\u00e1cter feble, accede a t\u00f3dalas demandas do seu av\u00f3 e vive apreixoado nunha vida que non quere."}
{"id": "316282", "revid": "85894", "url": "https://gl.wikipedia.org/wiki?curid=316282", "title": "O Amilladoiro, A Porta, Sobrado", "text": "O Amilladoiro \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 3 habitantes (2 homes e 1 muller)."}
{"id": "316283", "revid": "85894", "url": "https://gl.wikipedia.org/wiki?curid=316283", "title": "O Cotar\u00f3n, A Porta, Sobrado", "text": "O Cotar\u00f3n \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a tres habitantes (dous homes e unha muller)."}
{"id": "316284", "revid": "85894", "url": "https://gl.wikipedia.org/wiki?curid=316284", "title": "Couso, A Porta, Sobrado", "text": "Couso \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 9 habitantes (5 homes e 4 mulleres)."}
{"id": "316285", "revid": "85894", "url": "https://gl.wikipedia.org/wiki?curid=316285", "title": "Eirixe Nova, A Porta, Sobrado", "text": "Eirixe Nova \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 12 habitantes (6 homes e 6 mulleres)."}
{"id": "316286", "revid": "85894", "url": "https://gl.wikipedia.org/wiki?curid=316286", "title": "Gondrei, A Porta, Sobrado", "text": "Gondrei \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 24 habitantes (12 homes e 12 mulleres).\nTesouri\u00f1o de Gondrei.\nEn 1986 achouse no lugar unha vasilla con centos de moedas. Datadas no s\u00e9culo IV cons\u00e9rvanse no Museo da Terra de Melide."}
{"id": "316287", "revid": "85894", "url": "https://gl.wikipedia.org/wiki?curid=316287", "title": "O Lodeiro, A Porta, Sobrado", "text": "O Lodeiro \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 19 habitantes (9 homes e 10 mulleres)."}
{"id": "316288", "revid": "85894", "url": "https://gl.wikipedia.org/wiki?curid=316288", "title": "O Outeiro, A Porta, Sobrado", "text": "O Outeiro \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 5 habitantes (2 homes e 3 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "316289", "revid": "85894", "url": "https://gl.wikipedia.org/wiki?curid=316289", "title": "Reboredo, A Porta, Sobrado", "text": "Reboredo \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 19 habitantes (10 homes e 9 mulleres)."}
{"id": "316290", "revid": "85894", "url": "https://gl.wikipedia.org/wiki?curid=316290", "title": "Sobrado, A Porta, Sobrado", "text": "Sobrado \u00e9 un lugar da parroquia da Porta, capital do concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 240 habitantes (145 homes e 125 mulleres).\n\u00c9 o lugar que d\u00e1 nome ao concello."}
{"id": "316291", "revid": "85894", "url": "https://gl.wikipedia.org/wiki?curid=316291", "title": "Torante, A Porta, Sobrado", "text": "Torante \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 11 habitantes (2 homes e 9 mulleres)."}
{"id": "316292", "revid": "85894", "url": "https://gl.wikipedia.org/wiki?curid=316292", "title": "Vilanova, A Porta, Sobrado", "text": "Vilanova \u00e9 un lugar da parroquia da Porta, no concello coru\u00f1\u00e9s de Sobrado, na Comarca da Terra de Melide. Segundo o IGE, en 2014 ti\u00f1a 36 habitantes (19 homes e 17 mulleres)."}
{"id": "316293", "revid": "85894", "url": "https://gl.wikipedia.org/wiki?curid=316293", "title": "A Carreira, A Porta, Sobrado", "text": "A Carreira \u00e9 un lugar da parroquia da Porta, no concello coru\u00f1\u00e9s de Sobrado, na comarca da Terra de Melide."}
{"id": "316294", "revid": "85894", "url": "https://gl.wikipedia.org/wiki?curid=316294", "title": "A Porcariza, A Porta, Sobrado", "text": "A Porcariza \u00e9 un lugar da parroquia da Porta, no concello coru\u00f1\u00e9s de Sobrado, na comarca da Terra de Melide."}
{"id": "316299", "revid": "85894", "url": "https://gl.wikipedia.org/wiki?curid=316299", "title": "O Marco das P\u00edas, Codesoso, Sobrado", "text": "O Marco das P\u00edas \u00e9 un lugar da parroquia de Codesoso, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 3 habitantes (2 homes e 1 muller)."}
{"id": "316301", "revid": "85894", "url": "https://gl.wikipedia.org/wiki?curid=316301", "title": "O Mes\u00f3n, Codesoso, Sobrado", "text": "O Mes\u00f3n \u00e9 un lugar da parroquia de Codesoso, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 46 habitantes (23 homes e 23 mulleres).\nToponimia.\nO top\u00f3nimo \"Mes\u00f3n\" pode facer referencia a un establecemento p\u00fablico onde se serve comida, ou tam\u00e9n pode estar vinculado cun or\u00f3nimo que fai referencia a unha zona ch\u00e1 e elevada, nunha relaci\u00f3n figurada co termo \"meso\" semellante \u00e1 existente entre \"meseta\" e \"mesa\"."}
{"id": "316303", "revid": "85894", "url": "https://gl.wikipedia.org/wiki?curid=316303", "title": "Muradelo, Codesoso, Sobrado", "text": "Muradelo \u00e9 un lugar da parroquia de Codesoso, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 23 habitantes (12 homes e 11 mulleres)."}
{"id": "316304", "revid": "89787", "url": "https://gl.wikipedia.org/wiki?curid=316304", "title": "Demodex folliculorum", "text": "Demodex folliculorum \u00e9 unha especie de \u00e1caro microsc\u00f3pico que vive como parasito ou comensal nos fol\u00edculos pilosos das persoas (outra especie de h\u00e1bitos similares \u00e9 \"Demodex brevis\"). Cando nunha persoa se encontran gran cantidade destes \u00e1caros, a infestaci\u00f3n denom\u00ednase demodicose. Crese que practicamene todas as persoas albergan estes \u00e1caros, que en xeral son inofensivos.\nComportamento.\nEstes \u00e1caros enc\u00f3ntranse nos fol\u00edculos pilosos e poros da pel humanos, normalmente aparecen en gran n\u00famero arredor das fazulas, o nariz, cellas, pestanas, e fronte. Tam\u00e9n se poden encontrar noutras partes do corpo, como os brazos, peito e o\u00eddos. \u00c9 unha especie de diminutos \u00e1caros dun tama\u00f1o inferior ao mil\u00edmetro (entre 0,1\u00a0mm e 0,4\u00a0mm de longo). Suxeriuse que contrib\u00faen \u00e1 perda de cabelos, pero esta hip\u00f3tese \u00e9 discutida e presenta diversas inconsistencias. Non invaden os \u00f3rganos internos. En condici\u00f3ns normais son inofensivos, polo que m\u00e1is que como parasitos haber\u00eda que clasificalos como comensais (o \u00e1caro benef\u00edciase pero non causa dano ao h\u00f3spede), a\u00ednda que en condici\u00f3ns nas que orixinan gromos (demodicose) poden ser prexudiciais.\nMorfolox\u00eda.\n\"D. folliculorum\" \u00e9 un \u00e1caro semitransparente alongado con aspecto de verme, de 0,1 a 0,4\u00a0mm de lonxitude, dividido en cabeza, t\u00f3rax e abdome, con catro pares de patas no t\u00f3rax (no adulto) con pequenas u\u00f1as, e escamas corporais coas que se agarra aos fol\u00edculos pilosos. O abdome \u00e9 longo e c\u00f3nico. A s\u00faa larva ou ninfa lembra ao adulto pero ten tres pares de curtas patas. A rexi\u00f3n do t\u00f3rax e abdome de \"D. folliculorum\" est\u00e1 estriada.\n\"Demodex folliculorum\" e \"Demodex brevis\".\nTanto \"Demodex folliculorum\" coma \"Demodex brevis\" at\u00f3panse normalmente na face humana. \"Demodex folliculorum\" reside nos fol\u00edculos pilosos mentres que \"Demodex brevis\" vive nas gl\u00e1ndulas seb\u00e1ceas unidas aos fol\u00edculos pilosos. Por exemplo, arredor da \u00e1rea do ollo, \"Demodex folliculorum\" at\u00f3pase nos fol\u00edculos das pestanas, e \"Demodex brevis\" habita nas gl\u00e1ndulas seb\u00e1ceas das pestanas e nas gl\u00e1ndulas de Meibomio. \"Demodex brevis\" foi separado de \"Demodex folliculorum\" en 1963.\nCiclo vital.\nO ciclo vital completo de \"D. folliculorum\" ten lugar nun per\u00edodo de 18 a 24 d\u00edas, sen abandonar o seu h\u00f3spede. Durante o d\u00eda, alim\u00e9ntanse de c\u00e9lulas mortas da pel e sebo dentro dos fol\u00edculos pilosos. De noite, emerxen \u00e1 superficie para aparearse e despois po\u00f1er ovos nos fol\u00edculos pilosos. Unha femia adulta pon de 20 a 24 ovos nun s\u00f3 fol\u00edculo piloso, dos que se orixinan larvas. A larva \u00e9 despois arrastrada polo fluxo da gl\u00e1ndula seb\u00e1cea ata a sa\u00edda do fol\u00edculo piloso, onde maduran a adultos. A larva tarda sete d\u00edas en converterse en adulto listo para reproducirse sexualmente.\nEpidemiolox\u00eda.\nOs \"Demodex\" adqu\u00edrense pouco despois do nacemento e son considerados unha fauna normal da pel, que incrementa o seu n\u00famero coa idade da persoa. Practicamente todo o mundo ten un certo grao de infestaci\u00f3n de \u00e1caros \"Demodex\" na s\u00faa pel. Poden producirse infestaci\u00f3ns fortes de \"Demodex\" na adolescencia, que poden durar ata a idade madura. O incremento das secreci\u00f3ns seb\u00e1ceas durante a puberdade (que incrementan o seu alimento) pode explicar o incremento da infestaci\u00f3n durante este per\u00edodo. Os fol\u00edculos pilosos de case todos os adultos est\u00e1n infestados, pero a distribuci\u00f3n dos \u00e1caros var\u00eda, o que ten un diferente impacto en cada persoa. Os homes xeralmente est\u00e1n m\u00e1is infestados que as mulleres porque te\u00f1en m\u00e1is gl\u00e1ndulas seb\u00e1ceas, que producen m\u00e1is alimento para estes animais.\nUn estudo de 2014 atopou que o 100% das persoas de 18 anos ou m\u00e1is ti\u00f1an ADN deste \u00e1caro nas s\u00faas faces, o que indica que estes \u00e1caros son habitantes universais de todos os humanos adultos."}
{"id": "316306", "revid": "85894", "url": "https://gl.wikipedia.org/wiki?curid=316306", "title": "Vilari\u00f1o, Roade, Sobrado", "text": "Vilari\u00f1o \u00e9 un lugar da parroquia de Roade, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 36 habitantes (19 homes e 17 mulleres)."}
{"id": "316307", "revid": "85894", "url": "https://gl.wikipedia.org/wiki?curid=316307", "title": "A Esgueva, Roade, Sobrado", "text": "A Esgueva \u00e9 un lugar da parroquia de Roade, no concello coru\u00f1\u00e9s de Sobrado, na comarca da Terra de Melide. Segundo o IGE, en 2014 ti\u00f1a 28 habitantes (14 homes e 14 mulleres)."}
{"id": "316308", "revid": "89787", "url": "https://gl.wikipedia.org/wiki?curid=316308", "title": "A Marcela, Silvela, Friol", "text": "A Marcela \u00e9 un lugar da parroquia de Silvela, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 10 habitantes (4 homes e 6 mulleres)."}
{"id": "316310", "revid": "23204", "url": "https://gl.wikipedia.org/wiki?curid=316310", "title": "Luca Marinelli", "text": "Luca Marinelli, nado en Roma o 22 de outubro de 1984, \u00e9 un actor italiano. Marinelli uniuse \u00e1 Academia Nacional de Arte Dram\u00e1tica Silvio D'Amico, gradu\u00e1ndose no 2009. Moi activo no teatro dende 2006, o seu primeiro gran papel foi Mattia, a presonaxe principal do filme de Saverio Costanzo \"La solitudine dei numeri primi\". No 2013, recibiu o premio EFP Shooting Star no Festival Internacional de Cinema de Berl\u00edn pola s\u00faa interpretaci\u00f3n no filme de Paolo Virz\u00ec \"Tutti i santi giorni\"."}
{"id": "316312", "revid": "89787", "url": "https://gl.wikipedia.org/wiki?curid=316312", "title": "Corteporcos, Silvela, Friol", "text": "Corteporcos \u00e9 un lugar da parroquia de Silvela, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 10 habitantes (4 homes e 6 mulleres)."}
{"id": "316313", "revid": "85894", "url": "https://gl.wikipedia.org/wiki?curid=316313", "title": "Carballoso, Nodar, Friol", "text": "Carballoso \u00e9 un lugar da parroquia de Nodar, no concello lugu\u00e9s de Friol, na comarca de Lugo. Segundo o IGE en 2014 ti\u00f1a 15 habitantes (7 homes e 8 mulleres)."}
{"id": "316314", "revid": "89787", "url": "https://gl.wikipedia.org/wiki?curid=316314", "title": "A Cabana, Nodar, Friol", "text": "A Cabana \u00e9 un lugar da parroquia de Nodar, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 26 habitantes (16 homes e 10 mulleres)."}
{"id": "316315", "revid": "89787", "url": "https://gl.wikipedia.org/wiki?curid=316315", "title": "A Roxica, Nodar, Friol", "text": "A Roxica \u00e9 un lugar da parroquia de Nodar, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 4 habitantes (2 homes e 2 mulleres)."}
{"id": "316317", "revid": "27155", "url": "https://gl.wikipedia.org/wiki?curid=316317", "title": "Demodex brevis", "text": "Demodex brevis \u00e9 unha especie de \u00e1caro microsc\u00f3pico (mide uns 0,3\u00a0mm ou menos) que vive nas gl\u00e1ndulas seb\u00e1ceas da pel humana (outra especie moi similar en aspecto e h\u00e1bitos \u00e9 \"Demodex folliculorum\"). Reprod\u00facese nas gl\u00e1ndulas seb\u00e1ceas onde vive, mentres que \"D. folliculorum\" o fai nos fol\u00edculos pilosos e vive en zonas m\u00e1is superficiais. Ademais, o corpo de \"D. brevis\" \u00e9 m\u00e1is pequeno e arredondado que \"D. folliculorum\". En condici\u00f3ns normais son inofensivos, e poden considerarse comensais, pero durante as infestaci\u00f3ns graves poden ter efectos adversos sobre o h\u00f3spede, o que se denomina demodicose."}
{"id": "316318", "revid": "89787", "url": "https://gl.wikipedia.org/wiki?curid=316318", "title": "As Fontes, Nodar, Friol", "text": "As Fontes \u00e9 un lugar da parroquia de Nodar, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 14 habitantes (9 homes e 5 mulleres)."}
{"id": "316319", "revid": "98629", "url": "https://gl.wikipedia.org/wiki?curid=316319", "title": "Uapit\u00ed", "text": "O uapit\u00ed (\"Cervus canadensis\") \u00e9 unha das especies de c\u00e9rvidos meirandes do mundo e un dos mam\u00edferos m\u00e1is grandes de Am\u00e9rica do Norte e do leste de Asia. Da s\u00faa familia, s\u00f3 o alce, \"Alces alces\", \u00e9 m\u00e1is grande, e o sambar (\"Cervus unicolor\") pode compararse co \"C. canadensis\" en medida. Os uapit\u00eds son bastante semellantes \u00f3 cervo com\u00fan de Europa, do cal se pensou que era unha subespecie durante moito tempo. Por\u00e9n, probas de ADN mitocondrial realizadas no 2004 demostraron claramente que son especies diferentes.\nOs uapit\u00eds viven nos bosques e a s\u00faa contorna, onde se alimentan de herbas, plantas, follas e codia. Malia ser orixinarios de Am\u00e9rica do Norte e do leste de Asia, adapt\u00e1ronse ben nos pa\u00edses onde foron introducidos, inclu\u00edndo Nova Zelandia, Australia e a Arxentina. A s\u00faa grande adaptabilidade pode ameazar as especies end\u00e9micas e os ecosistemas nos que se introduciu.\nOs machos te\u00f1en cornos grandes que mudan cada ano. Os machos adoptan comportamentos ritualizados de aparellamento durante o celo, inclu\u00edndo posturas, combates cos cornos e \u00absons de corneta\u00bb, unha serie de vocalizaci\u00f3ns fortes que establecen dominancia sobre os outros machos e atrae as femias."}
{"id": "316320", "revid": "23204", "url": "https://gl.wikipedia.org/wiki?curid=316320", "title": "Cervus canadensis", "text": ""}
{"id": "316321", "revid": "1131", "url": "https://gl.wikipedia.org/wiki?curid=316321", "title": "Club de Amigos de la UNESCO de Madrid", "text": "O Club de Amigos de la Unesco de Madrid (CAUM) \u00e9 unha asociaci\u00f3n non gobernamental espa\u00f1ola.\nHistoria e caracter\u00edsticas.\nConstitu\u00eddo o 15 de marzo de 1961 baseado nos postulados que impulsaron a fundar en 1947 o Movemento Mundial, reco\u00f1ecido pola UNESCO en 1949.\nBaixo a presidencia de Rafael Taibo, nos anos sesenta acolleu as reuni\u00f3ns do C\u00edrculo de Estudos Galegos, un grupo de intelectuais galegos en Madrid. Xos\u00e9 Ram\u00f3n Fern\u00e1ndez-Oxea daba lecci\u00f3ns de galego e Ram\u00f3n de Valenzuela de Xeograf\u00eda e Historia de Galicia.\nNos anos oitenta foi presidido por Joaqu\u00edn Ruiz-Gim\u00e9nez e sufriu un atentado en xaneiro de 1980."}
{"id": "316323", "revid": "23204", "url": "https://gl.wikipedia.org/wiki?curid=316323", "title": "Spilocuscus", "text": "Spilocuscus \u00e9 un x\u00e9nero de mam\u00edferos marsupiais australidelfos da orde dos diprotodontes, soborde dos falanxeriformes e familia dos falanx\u00e9ridos.\nCaracter\u00edsticas.\nSon animais de mediano tama\u00f1o e h\u00e1bitos nocturnos que se caracterizan pola s\u00faa viva coloraci\u00f3n. \u00c9 un dos catro x\u00e9neros cuxos membros se chaman vulgarmente cusc\u00fas.\nConta con cinco especies repartidas por Indonesia, Pap\u00faa Nova Guinea e o norte de Australia. Catro destas especies at\u00f3panse ameazadas en maior ou menor grao e d\u00faas delas (\"Spilocuscus wilsoni\" e \"Spilocuscus rufoniger\") est\u00e1n en perigo cr\u00edtico de extinci\u00f3n.\nClasificaci\u00f3n.\nO x\u00e9nero foi definido en 1862 polo naturalista ingl\u00e9s John Edward Gray, e comprende as especies seguintes:\nX\u00e9nero \"Spilocuscus\" \nPor\u00e9n, nin o MSW nin o ITIS consideran a \u00faltima destas especies."}
{"id": "316324", "revid": "89787", "url": "https://gl.wikipedia.org/wiki?curid=316324", "title": "Trombidiformes", "text": "Os Trombidiformes constit\u00faen unha ampla e diversa orde de \u00e1caros, que comprende unhas 125 familias e m\u00e1is de 22.000 especies descritas. O grupo ten poucas sinapomorfias que o definan, a diferenza do outro gran grupo de Acariformes, os Sarcoptiformes. Caracter\u00edzanse por ter segmentos AN e PA anam\u00f3rficos (non engadidos durante a ontoxenia), segmento C histerosomal con menos de catro pares de setas, e segmentos histerosomais D e E con menos de dous pares de setas. Entre os seus membros hai alg\u00fans medicamente importantes (como os \"Demodex\", alg\u00fans dos cales viven nos humanos, e os Trombiculidae) e moitas especies importantes para a agricultura, como os Tetranychidae e os \u00e1caros das bugallas (Eriophyidae). Os Trombidiformes poden dividirse en dous grupos: Sphaerolichida e Prostigmata."}
{"id": "316326", "revid": "98629", "url": "https://gl.wikipedia.org/wiki?curid=316326", "title": "Sirenios", "text": "A dos sirenios (Sirenia) \u00e9 unha orde de mam\u00edferos afroterios, acu\u00e1ticos, herb\u00edvoros, que conta con tan s\u00f3 con catro especies viventes. Os elefantes son os seus parentes m\u00e1is achegados.\nXunto cos cet\u00e1ceos e os pinn\u00edpedes, os sirenios son o terceiro grupo de mam\u00edferos acu\u00e1ticos. Como os membros do primeiro destes grupos, os sirenios son os \u00fanicos mam\u00edferos adaptados completamente \u00e1 vida na auga, pero, a diferenza deles, habitan sempre en augas costeiras, a mi\u00fado pouco profundas (ou en augas doces), onde pastan. Superficialmente parecidos aos pinn\u00edpedes, non gardan, por\u00e9n, parentesco evolutivo con eles, diferenci\u00e1ndose, entre outras cousas, polo tipo de alimentaci\u00f3n (os pinn\u00edpedes son carn\u00edvoros, mentres que os sirenios son fit\u00f3fagos, e porque os seus membros non lles permiten desprazarse por terra, polo que nunca abandonan a auga, nin sequera para parir.\nSon animais grandes e pesados, e de movementos lentos. Viven en augas tropicais, nas costas, en estuarios e incluso nos r\u00edos. Son famosos pola s\u00faa docilidade, e por iso foron presas f\u00e1ciles para a caza, para aproveitar a s\u00faa pel e a s\u00faa carne, o que os levou ao bordo da extinci\u00f3n. Actualmente son animais protexidos.\nNomes.\nO nome dos sirenios v\u00e9n do grego antigo \u03a3\u03b5\u03b9\u03c1\u03ae\u03bd\u03b5\u03c2, \"Seir\u1e17nes\", que significa \"sereas\". O nome ven do feito que supostamente se asemellan a sereas cando est\u00e1n aleitando as cr\u00edas. Crese que os avistamentos de sirenios poder\u00edan explicar a orixe do mito das mulleres-peixe. Por algunha raz\u00f3n, a maior\u00eda das antigas civilizaci\u00f3ns que estaban en contacto cos sirenios d\u00e1banlles nomes e ep\u00edtetos femininos; en Exipto ti\u00f1an o nome de \"fermosa doncela do mar\"; en Kenya, \"ra\u00ed\u00f1a do mar\"; en Indonesia recib\u00edan o nome de \"princesa dugongo\" e na conca do Amazonas co\u00f1\u00e9cense como \"peixe-muller\".\nO dugongo, \u00fanico membro viventa da s\u00faa familia, recibe o seu nome da palabra tagala \"dugong\", que \u00e9 un pr\u00e9stamo do malaio \"duyung\". Ambos os dous queren dicir \"se\u00f1ora do mar\". \nPor outra banda manat\u00ed \u00e9 unha palabra de orixe ta\u00edno que significa \"peito\", en referencia \u00e1s mamas que te\u00f1en as femias destes animais a car\u00f3n das axilas.\nCatacter\u00edsticas.\nOs sirenios, manat\u00eds e dugongos, te\u00f1en un corpo macizo, pero fusiforme. A pel \u00e9 grosa e cori\u00e1cea. As extremidades anteriores te\u00f1en forma de aleta, e as posteriores desapareceron e, para axudar na nataci\u00f3n, desenvolveron unha cola (aleta caudal) plana e horizontal.\nPoden permanecer baixo a auga durante vinte minutos, pastando plantas acu\u00e1ticas, antes de emerxer \u00e1 superficie para respiraren.\nViven en augas pouco profundas, o que os defende dos depredadores (como os tibur\u00f3ns) que non se aventuran nestas augas. O seu \u00fanico perigo repres\u00e9ntao o home, que antigamente cazaban estes animais pola s\u00faa carne, e tam\u00e9n para aproveitar a graxa e a pel. Hoxe en d\u00eda tam\u00e9n est\u00e1n ameazados pola contaminaci\u00f3n} do seu h\u00e1bitat e polas feridas inflixidas polas h\u00e9lices dos barcos.\nO dugongo, a diferenza dos manat\u00eds, ten a cola falciforme, e vive nas augas costeiras do oc\u00e9ano \u00cdndico e do Pac\u00edfico occidental, mentres que os manat\u00eds, que viven principalmente ao longo da costa leste de Am\u00e9rica Central e Suram\u00e9rica, te\u00f1en a cola arredondada, o labio superior fendido no medio e o corpo cuberto con pelos dispersos.\nXusto debaixo da pel os sirenios, como os cet\u00e1ceos e s pinn\u00edpedes, te\u00f1en unha grosa capa subcut\u00e1nea de tecido adiposo vascularizado que lles serve como illante. En efecto, a auga conduce a calor 25 veces mellor que o aire \u00e1 mesma temperatura. e, sobre todo, ten unha capacidade calor\u00edfica moito m\u00e1is alta, o que favorece o arrefriamento dos animais de sangue quente.\nOs elefantes son os parentes m\u00e1is pr\u00f3ximos dos sirenios, cos que comparten moitas caracter\u00edsticas anat\u00f3micas. \nTaxonom\u00eda.\nA orde dos \"Sirenia\" foi creada en 1811 polo zo\u00f3logo alem\u00e1n Johann Karl Wilhelm Illiger, en referencia \u00e1s sereas das mitolox\u00eda grega e escandinava (por\u00e9n, c\u00f3mpre recordar que navegantes tales como Cristovo Col\u00f3n, pola contra, deron corpo \u00e1 lenda das sereas das observaci\u00f3ns dos manat\u00eds).\nSin\u00f3nimos.\nAdemais de polo nome que lle impuxo Illiger, a orde co\u00f1eceuse tam\u00e9n polos sin\u00f3nimos:\nFiloxenia.\nOs sirenios te\u00f1en antepasados terrestres com\u00fans cos probosc\u00eddeos e, de feito son o seu grupo irm\u00e1n. O taxon que incl\u00fae estes dous grupos (e outros dous grupos extintos) \u00e9 o clado dos tetiterios (\"Tethytheria\"), as\u00ed chamados porque evolucionaron ao redor do mar de Tetis. O monofiletismo dos tetiterios ten o soporte dunha serie de caracter\u00edsticas morfol\u00f3xicas, como a falta de gl\u00e1ndulas sudor\u00edparas, que xa faltaban nos antepasados semiacu\u00e1ticos dos elefantes e sirenios m\u00e1is primitivos.\nAs\u00ed, en 1997, McKenna e Bell propuxeron para este grupo, nunha clasificaci\u00f3n clad\u00edstica, o rango de infraorde na suborde dos \"Tethytheria\" da orde dos \"Uranotheria\" .\nA orde dos \"Sirenia\" colocouse ent\u00f3n no clado dos \"Paenungulata\" que, segundo os datos xen\u00e9ticos moleculares, queda clasificado dentro da superorde dos afroterios, agrupado con outras d\u00faas ordes de mam\u00edferos vivos: os \"Proboscidea\" (elefantes) e os \"Hyracoidea\" (dam\u00e1ns), e con outras d\u00faas ordes extintas, a dos \"Embrithopoda\" e a dos \"Desmostylia\".\nEstas son as relaci\u00f3ns dentro deste grupo de mam\u00edferos:\nClasificaci\u00f3n.\nDentro do grupo dos sirenios dist\u00ednguense d\u00faas familias extintas e d\u00faas con especies viventes, cun x\u00e9nero actual cada unha e numerosos x\u00e9neros extintos:\nFamilia \"Prorastomidae\" \u2020\nFamilia \"Protosirenidae\" \u2020\nFamilia \"Dugongidae\"\nFamilia \"Trichechidae\"\nEspecies actuais.\nS\u00f3 sobreviven catro especies en d\u00faas familias:"}
{"id": "316327", "revid": "5863", "url": "https://gl.wikipedia.org/wiki?curid=316327", "title": "Portolamas, Anafreita, Friol", "text": "Portolamas \u00e9 un lugar da parroquia de Anafreita, no concello lugu\u00e9s de Friol, na comarca de Lugo. Segundo o IGE, en 2014 non ti\u00f1a habitantes."}
{"id": "316328", "revid": "89787", "url": "https://gl.wikipedia.org/wiki?curid=316328", "title": "A Devesa, Anafreita, Friol", "text": "A Devesa \u00e9 un lugar da parroquia de Anafreita, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 8 habitantes (4 homes e 4 mulleres)."}
{"id": "316329", "revid": "23204", "url": "https://gl.wikipedia.org/wiki?curid=316329", "title": "Trichechidae", "text": ""}
{"id": "316330", "revid": "27155", "url": "https://gl.wikipedia.org/wiki?curid=316330", "title": "Anamorfose (biolox\u00eda)", "text": "A anamorfose ou anamorfox\u00e9nese ref\u00edrese ao desenvolvemento posembrionario e muda en artr\u00f3podos que ten como resultado a adici\u00f3n de segmentos corporais abdominais, mesmo despois de chegar \u00e1 madurez. Un exemplo disto ocorre en proturos e milp\u00e9s."}
{"id": "316331", "revid": "27155", "url": "https://gl.wikipedia.org/wiki?curid=316331", "title": "Anamorfox\u00e9nese", "text": ""}
{"id": "316332", "revid": "85894", "url": "https://gl.wikipedia.org/wiki?curid=316332", "title": "O Outeiro, Miraz, Friol", "text": "O Outeiro \u00e9 un lugar da parroquia de Miraz, no concello lugu\u00e9s de Friol, na comarca de Lugo.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "316333", "revid": "89787", "url": "https://gl.wikipedia.org/wiki?curid=316333", "title": "As Laxes, Miraz, Friol", "text": "As Laxes \u00e9 un lugar da parroquia de Miraz, no concello lugu\u00e9s de Friol, na comarca de Lugo. Segundo o IGE, en 2014 ti\u00f1a 64 habitantes (32 homes e 32 mulleres)."}
{"id": "316334", "revid": "89787", "url": "https://gl.wikipedia.org/wiki?curid=316334", "title": "Castelo de Fr\u00edas", "text": "O Castelo de Fr\u00edas, oficialmente \"Castelo dos duques de Fr\u00edas\" e tam\u00e9n chamado \"Castelo dos Velasco\", at\u00f3pase no concello de Fr\u00edas no norte da provincia de Burgos en Castela e Le\u00f3n.\nSit\u00faase sobre a pena de La Muela, arredor do cal se desenvolve a armaz\u00f3n urbana da vila de Fr\u00edas. Dende a s\u00faa privilexiada situaci\u00f3n controla o Val de Tobalina e o paso do r\u00edo Ebro mediante a ponte, tam\u00e9n fortificada, que se sit\u00faa aos seus p\u00e9s. Esta \u00e9 unha das rutas principais que uniron, historialmente, a meseta castel\u00e1 coa cornixa cant\u00e1brica.\nEst\u00e1 considerado como un dos castelos roqueiros m\u00e1is espectaculares de Castela. O conxunto actual est\u00e1 conformado por unha mestura de construci\u00f3ns de diversos s\u00e9culos: XII, XIII, XV e XVI.\nConstru\u00eddo en cachotar\u00eda, o ed\u00edficio est\u00e1 ben conservado. O seu est\u00e1 interior exento de construci\u00f3ns auxiliares. O castelo ten usos tur\u00edstico e ded\u00edcase tam\u00e9n \u00e1 realizaci\u00f3n de eventos l\u00fadicos e deportivos. O castelo xunto \u00e1 igrexa de San Vicente de Fr\u00edas coroan a armaz\u00f3n urbana que rodean o outeiro de La Muela e son os v\u00e9rtices referenciais da silueta da vila.\nEst\u00e1 protexido polo Decreto 22 de abril de 1949 e pola Lei 16/1985 sobre o Patrimonio Hist\u00f3rico Espa\u00f1ol.\nHistoria.\nA primeira menci\u00f3n da fortaleza de Fr\u00edas data do ano 867. A s\u00faa orixe reside na fortaleza defensiva nun punto de alto valor estrat\u00e9xico na loita contra os musulm\u00e1ns.\nEn 1201 complem\u00e9ntase coa construci\u00f3n da muralla e pasa \u00e1s mans da coroa tras ser entregado polos Armengol. O rei Afonso VIII ref\u00f3rmao dot\u00e1ndoo de novas defensas, pois chega a ser unha peza importante no control do territorio ao substitu\u00edr o Castelo de Petralata nesas funci\u00f3ns.\nEn 1446, o castelo foi cedido a Pedro Fern\u00e1ndez de Velasco y Solier, realizando este un importante labor de restauraci\u00f3n. En 1450 a vila de Fr\u00edas, gobernada ata ese momento polo poder real, non aceptou de bo grado o sometemento ao novo se\u00f1or. Tras un longo asedio, os veci\u00f1os deberon desistir. Os Reis Cat\u00f3licos crean o Ducado de Fr\u00edas para os Velasco en 1492. Na segunda metade do s\u00e9culo XV ad\u00e1ptase o seu uso \u00e1 de artillar\u00eda, coa apertura de canoneiras e troneiras.\nA s\u00faa funci\u00f3n militar cesou tras a Guerra de Independencia. En 1920 pasa a mans municipais que intentou subastalo. Destinouse a lugar de esparexemento da poboaci\u00f3n, no seu patio de armas realiz\u00e1banse diferentes xogos populares e eventos deportivos. Unha vez restaurado ese foi un dos elementos estrela da oferta tur\u00edstica e cultural da cidade.\nDescrici\u00f3n.\nSituado no outeiro de La Muela, sobre o paso do Ebro e a v\u00eda procedente de Vadillo, dominado a \u00fanica entrada \u00e1 cidade o castelo de Fr\u00edas mant\u00e9n unha curiosa caracter\u00edstica, o conxunto da torre da homenaxe est\u00e1 situado nunha rocha separada do resto da construci\u00f3n con defensas e alxibe propios. Est\u00e1 rocha tivo varios desprendementos, hai polo menos tres documentados, que alteraron a s\u00faa estrutura.\nAo p\u00e9 da torre da homenaxe, sit\u00faase un recinto cuadrangular formado por altas murallas ameadas cun paseo de rolda e senllas torres redondas nos v\u00e9rtices exteriores. No recinto estaba o patio de armas, baixo o cal hai un grande alxibe cun pozo central, e aos lados estaban os edificios destinados a residencia no sur, p\u00f3dense observar a\u00ednda os ventanais adornados por capiteis historiados, e para usos auxiliares (adegas, almac\u00e9ns, cortes, etc...) ao norte.\nO acceso realiz\u00e1base mediante unha ponte levadiza que salvaba un foso escavado na rocha, tras el unha anteporta e no medio do muro a porta protexida mediante os sistemas de defensa de torre-porta.\nPorta de acceso.\nTras o foso salvado mediante unha ponte levadiza encontr\u00e1monos cunha anteporta, de clara funci\u00f3n defensiva, dando un acceso oculto e abeirado baixo a torre-porta na que hai unha bufedeira, na que a\u00ednda hoxe en d\u00eda \u00e9 posible contemplar restos de vans en forma de canoneiras, troneiras e seteiras nos merl\u00f3ns. A porta ref\u00f3rzase cunha tranca de ferro e unha reixa de aceiro ou madeira.\nNa parte norte do patio de armas. baixo unha pequena torre, \u00e1brese unha pequena porta de acceso ao castelo. Esta porta pod\u00edase utilizar como sa\u00edda de emerxencia.\nPatio de Armas.\nO recinto interior adopta a forma dun cadrado, que na s\u00faa orixe estar\u00eda parcialmente cuberto, no seu lado sur situ\u00e1banse as estanzas dos residentes e ao norte as de servizos. No centro, cons\u00e9rvase un alxibe ao que se accede cun pozo central. O acceso \u00e9 pola parte leste e ao oeste \u00e1lzase, sobre unha pena, a torre da homenaxe.\nO muro do lado sur conserva tres ventanais aximezados adornados con capiteis rom\u00e1nicos historiados datados entre finais do s\u00e9culo XII e comezos do XIII. Estes capiteis est\u00e1n decorados con cabaleiros e figuras mitol\u00f3xicas. En detalle a decoraci\u00f3n dos capiteis \u00e9:\nTorre do Reloxo.\nNa torre sur do muro da fachada este, a que queda sobre o n\u00facleo urbano, situouse sobre o s\u00e9culo XVI ou XVII un reloxo con camp\u00e1 para o servizo dos cidad\u00e1ns. Actualmente o reloxo que se amosa no interior da torre corresponde ao s\u00e9culo XVII e o servizo, que se segue prestando, real\u00edzase cun reloxo el\u00e9ctrico. Esta torre de forma cil\u00edndrica est\u00e1 situada no extremo oposto en relaci\u00f3n \u00e1 torre da homenaxe.\nTorre da Homenaxe.\nA torre da homenaxe el\u00e9vase de forma independente do resto da construci\u00f3n. \u00c9 de planta poligonal e est\u00e1 constru\u00edda en cachotar\u00eda. A torre \u00fanese ao resto do castelo por unha angosta escaleira. Cons\u00e9rvanse capiteis en columnas aximezadas. Dentro da torre, hai un par de estanzas abovedadas, e sobre elas unha terraza ameada con torreci\u00f1as sobre m\u00edsulas nos \u00e1ngulos do leste. A parte superior est\u00e1 datada no s\u00e9culo XV mentres que a inferior \u00e9 dos restos m\u00e1is antigos da fortaleza.\nA torre da homenaxe tivo tres ca\u00eddas documentadas ao longo da historia. A \u00faltima delas, acontecida en 1830 e con 30 v\u00edtimas mortais, tivo que ver coa voadura dunha das portas das murallas da vila por parte do ex\u00e9rcito de Napole\u00f3n durante a guerra da independencia.\nSistema de defensa.\nO sistema defensivo que se acabou conformando base\u00e1base na separaci\u00f3n da fortaleza do n\u00facleo urbano, \u00fanico lugar por onde se lle pod\u00eda atacar con facilidade, e uns grandes muros ameados co paso de rolda. No paso de rolda, corre polo muros leste, oeste e sur, sit\u00faanse as ameas nas que se constru\u00edron seteiras. No s\u00e9culo XV realizouse unha modificaci\u00f3n para a artillar\u00eda constru\u00edndo canoneiras e troneiras.\nO foso, a anteporta, o paso de rolda ameado e a torre da homenaxe separada e aut\u00f3noma do resto do castelo constitu\u00edan un eficaz sistema defensivo que complementaba \u00e1 muralla que rodeaba o outeiro de La Muela, protexendo e determinando os l\u00edmites da vila de Fr\u00edas. Nesta muralla abr\u00edanse tres portas, a de Medina, a do Postigo e a da Cadea ou da Vila, esta \u00faltima foi destru\u00edda polas tropas napole\u00f3nicas durante a Guerra da Independencia."}
{"id": "316335", "revid": "89787", "url": "https://gl.wikipedia.org/wiki?curid=316335", "title": "Santo Alberto, San Breixo de Parga, Guitiriz", "text": "Santo Alberto \u00e9 un lugar da parroquia de San Breixo de Parga, no concello lugu\u00e9s de Guitiriz, na comarca da Terra Ch\u00e1."}
{"id": "316336", "revid": "89787", "url": "https://gl.wikipedia.org/wiki?curid=316336", "title": "O Rego da Vi\u00f1a, San Breixo de Parga, Guitiriz", "text": "O Rego da Vi\u00f1a \u00e9 un lugar da parroquia de San Breixo de Parga, no concello lugu\u00e9s de Guitiriz, na comarca da Terra Ch\u00e1."}
{"id": "316337", "revid": "85894", "url": "https://gl.wikipedia.org/wiki?curid=316337", "title": "Castelo de Gormaz", "text": "O castelo de Gormaz \u00e9 unha fortaleza de orixe musulm\u00e1 situada ao car\u00f3n do concello de Gormaz na provincia de Soria. Foi declarado Monumento Nacional en 1931, e foi restaurado recentemente. A entrada \u00e9 gratu\u00edta.\nHistoria.\nA s\u00faa construci\u00f3n comezou no s\u00e9culo IX, durante o Califato de C\u00f3rdoba sobre os restos dun castelo anterior de orixe cristi\u00e1 ou musulm\u00e1. A construci\u00f3n comezou no lado noroeste do outeiro, onde se levantou un pequeno castelo. A fortaleza foi conquistada polos cristi\u00e1ns no 912 e volveu a mans musulm\u00e1s durante o califato de Al-Hakam II quen ordenou a s\u00faa ampliaci\u00f3n ao xeneral Galib, tarefa que se emprendeu entre o 955 e o 966.\nO castelo de Gormaz converteuse as\u00ed en peza clave da defensa musulm\u00e1 contra os reinos cristi\u00e1ns do norte e contribu\u00edu a mantelos afastados de Medinaceli. O castelo de Gormaz chegou a ser a m\u00e1is grande fortaleza europea da s\u00faa \u00e9poca: cun per\u00edmetro amurallado de 1.200 m, 446 m de longo, 28 torres e unha forma moi alongada en direcci\u00f3n leste-oeste. A s\u00faa situaci\u00f3n e as s\u00faas excelentes condici\u00f3ns de visibilidade permit\u00edan controlar unha das rutas de acceso cara ao norte e o r\u00edo Douro e foi unha das posici\u00f3ns estrat\u00e9xicas m\u00e1is cobizadas por musulm\u00e1ns e cristi\u00e1ns durante os s\u00e9culos IX e X.\nNo 975 o conde Garc\u00eda Fern\u00e1ndez, aliado con Sancho de Pamplona e Ramiro III de Le\u00f3n, asedia o castelo pero, mentres o fai, \u00e9 atacado por un ex\u00e9rcito de rescate ao mando de Galib e sofre unha humillante derrota. Volve intentalo no 978 con \u00e9xito e manteno ata o 983, cando o toma Almanzor. Permaneceu en poder dos musulm\u00e1ns ata a s\u00faa conquista definitiva polos cristi\u00e1ns no 1060 por parte de Fernando I de Le\u00f3n. Rodrigo D\u00edaz de Vivar, o Cid, foi se\u00f1or de Gormaz dende 1087. Foi nesa \u00e9poca cando se fundou a vila de Gormaz, aos p\u00e9s do castelo. Con posterioridade a s\u00faa importancia estrat\u00e9xica foi diminu\u00edndo. Foi usado posteriormente como prisi\u00f3n ata o seu abandono definitivo.\nArquitectura.\nO castelo consta de d\u00faas partes diferenciadas separadas por un foso. Ao leste enc\u00f3ntrase o alc\u00e1zar, a torre da homenaxe, a \"torre de Almanzor\", o alxibe e os apousentos califais. Na parte oeste at\u00f3pase un estanque para dar de beber aos animais e unha grande explanada onde acampaban as tropas. Conta cunha gran porta que denota a s\u00faa orixe isl\u00e1mica, a \"Porta Califal\". Na cara oeste da muralla hai tres estelas, unha de orixe romana e outra claramente isl\u00e1mica, que se colocaron al\u00ed para espantar os malos esp\u00edritos."}
{"id": "316339", "revid": "89787", "url": "https://gl.wikipedia.org/wiki?curid=316339", "title": "Lousada, Sasd\u00f3nigas, Mondo\u00f1edo", "text": "Lousada \u00e9 un lugar da parroquia de Sasd\u00f3nigas, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 34 habitantes (13 homes e 21 mulleres).\nA car\u00f3n da aldea hai canteiras de m\u00e1rmore, e cons\u00e9rvanse fornos de cal."}
{"id": "316341", "revid": "54334", "url": "https://gl.wikipedia.org/wiki?curid=316341", "title": "Lois Garc\u00eda Carballido", "text": "Xos\u00e9 Lois Garc\u00eda Carballido, nado en Nar\u00f3n en 1974, \u00e9 un pol\u00edtico galego do PSdeG-PSOE.\nTraxectoria.\nProfesor de ingl\u00e9s en Secundaria. Foi director do IES Agra de Ra\u00edces de Cee (2010-2011). Despois trasladouse ao IES de Ponteceso. Foi cabeza de lista do PSdeG-PSOE en Ponteceso nas elecci\u00f3ns municipais de 2011 e situouse como voceiro da oposici\u00f3n. Nas elecci\u00f3ns municipais de 2015 encabezou de novo a candidatura socialista e foi elixido alcalde co apoio dos concelleiros de APIN e BNG, cos cales formou un goberno de coalici\u00f3n. Nas elecci\u00f3ns municipais de 2019 acadou de novo a alcald\u00eda \u00f3 logra-la maior\u00eda absoluta. \nNo outono de 2020 expulsou a 5 dos 8 concelleiros socialistas tras diversas discrepancias, polo que afrontou o resto do mandato en minor\u00eda. En abril de 2021 presentouse unha moci\u00f3n de censura encabezada por unha das ed\u00eds exsocialistas e que contaba co apoio dos ed\u00eds d\u00edscolos e dos demais grupos da oposici\u00f3n, a cal non foi tramitada dado que o voto dos ed\u00eds d\u00edscolos contra un alcalde electo dentro da s\u00faa mesma lista non \u00e9 v\u00e1lido. Nas elecci\u00f3ns municipais de 2023 perdeu a maior\u00eda absoluta e pasou de 8 a 4 concelleiros, se ben continuou a sela candidatura m\u00e1is votada. Por\u00e9n, perdeu a alcald\u00eda \u00f3 apoiar outros grupos a investidura do candidato do PPdeG Jos\u00e9 Manuel Mato."}
{"id": "316342", "revid": "1888", "url": "https://gl.wikipedia.org/wiki?curid=316342", "title": "Xos\u00e9 Lois Garc\u00eda Carballido", "text": ""}
{"id": "316344", "revid": "89787", "url": "https://gl.wikipedia.org/wiki?curid=316344", "title": "Barbeitas, Santiago de Mondo\u00f1edo, Mondo\u00f1edo", "text": "Barbeitas \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 11 habitantes (4 homes e 7 mulleres)."}
{"id": "316345", "revid": "22795", "url": "https://gl.wikipedia.org/wiki?curid=316345", "title": "Solla de rocha do Pac\u00edfico", "text": ""}
{"id": "316346", "revid": "22570", "url": "https://gl.wikipedia.org/wiki?curid=316346", "title": "Porqui\u00f1o", "text": "Porqui\u00f1o, ronc\u00f3n, roncallo ou peixe porco \u00e9 un peixe da familia dos Balistidae, orde dos Tetraodontiformes que vive en fondos de area con pedras e algas, a partir da beiramar e at\u00e9 aos 100 metros de profundidade. Tanto o nome de \"ronc\u00f3n\" como o de \"porqui\u00f1o\" ve\u00f1en dados polo feito de ser capaz de emitir sons roucos, gru\u00f1idos como os do porco. Por\u00e9n, o nome \"peixe porco\" non debe levar a confusi\u00f3n, xa que as\u00ed e chamado tam\u00e9n un tipo de escualo, o Oxynotus centrina.\nMorfolox\u00eda e costumes.\nTen un corpo alto e estreito, de cor grisalla. A primeira dorsal est\u00e1 formada por tres radios moi fortes. Ten a boca pequena, con dentes robustos. A pel \u00e9 rixa e consistente.\nDeambula en solitario ou en pequenos grupos. Alim\u00e9ntase de moluscos e crust\u00e1ceos. Pode ser visto ao facer mergullo.\n\u00c9 pescado con trasmallo e a carne \u00e9 de calidade. Pode superar 1\u00a0kg. \n\u00c9 normal que continue a trabar e rillar cos seus dentes robustos despois de ser pescado, por iso \u00e9 habitual facer rotos na roupa e feridas nas mans dos pescadores."}
{"id": "316347", "revid": "55340", "url": "https://gl.wikipedia.org/wiki?curid=316347", "title": "Ronc\u00f3n", "text": "Ronc\u00f3n pode designar:"}
{"id": "316348", "revid": "20847", "url": "https://gl.wikipedia.org/wiki?curid=316348", "title": "Ronc\u00f3n (peixe)", "text": ""}
{"id": "316349", "revid": "20847", "url": "https://gl.wikipedia.org/wiki?curid=316349", "title": "Peixe porco (balistidae)", "text": ""}
{"id": "316350", "revid": "89787", "url": "https://gl.wikipedia.org/wiki?curid=316350", "title": "Demodex", "text": "Demodex \u00e9 un x\u00e9nero de pequenos \u00e1caros parasitos que viven nos fol\u00edculos pilosos ou gl\u00e1ndulas seb\u00e1ceas da pel de mam\u00edferos, inclu\u00eddos os humanos. \"Demodex\" \u00e9 o \u00fanico x\u00e9nero da familia Demodicidae. Co\u00f1\u00e9cense unhas 65 species de \"Demodex\". D\u00faas destas especies viven no ser humano, que son: \"Demodex folliculorum\" e \"Demodex brevis\", que se denominan \u00e1caros das pestanas ou da cara. Distintas especies de animais son h\u00f3spedes de diferentes especies de \"Demodex\"; por exemplo, \"Demodex canis\" vive nos cans. A infestaci\u00f3n por \"Demodex\" \u00e9 com\u00fan e xeralmente non causa s\u00edntomas, polo que se pode dicir que son normalmente inofensivos, pero ocasionalmente poden causar algunhas doenzas da pel. 'Demodex' deriva do grego 'd\u0113mos', graxa, e 'd\u0113x' verme da madeira.\n\"D. folliculorum\" e \"D. brevis\".\nAs d\u00faas especies de \"Demodex\" m\u00e1is importantes medicamente son as que infestan aos humanos, que son \"D. folliculorum\" e \"D. brevis\". \"D. folliculorum\" foi descrito en 1842 e del separouse formando unha especie propia \"D. brevis\" en 1963. \"D. folliculorum\" vive nos fol\u00edculos pilosos, e \"D. brevis\" nas gl\u00e1ndulas seb\u00e1ceas conectadas cos fol\u00edculos pilosos. Ambas as especies at\u00f3panse principalmente na cara, preto do nariz, nas pestanas e cellas, pero tam\u00e9n noutras partes do corpo.\nOs adultos miden s\u00f3 de 0,3 a 0,4\u00a0mm de longo e as larvas son menores. \"D. brevis\" \u00e9 algo m\u00e1is pequena que \"D. folliculorum\". Ambos te\u00f1en un corpo semitransparente alongado que consta dunha porci\u00f3n inicial coa cabeza e o t\u00f3rax e un abdome; no t\u00f3rax hai catro pares de patas articuladas con ganchos. O corpo est\u00e1 cuberto con escamas, que lles axudan a ancorarse aos fol\u00edculos. Ten pezas bucais con forma de alfinete para alimentarse de c\u00e9lulas da pel e aceites (sebo), que se acumulan nos fol\u00edculos pilosos. Os \u00e1caros poden abandonar os fol\u00edculos pilosos e cami\u00f1ar lentamente pola pel, a unha velocidade de s\u00f3 de 8 a 16\u00a0mm por hora, especialmente de noite, xa que procuran evitar a luz. Os \u00e1caros transf\u00edrense dun h\u00f3spede a outro por contacto co pelo, cellas, pel da cara etc, e empeza a adquirirse pouco despois de nacer.\nAs femias de \"Demodex folliculorum\" son maiores e m\u00e1is arredondadas que os machos. Tanto machos coma femias te\u00f1en unha abertura xenital, e a fertilizaci\u00f3n dos ovos \u00e9 interna. O apareamento ten lugar na abertura dos fol\u00edculos, e os ovos depos\u00edtanse dentro dos fol\u00edculos ou das gl\u00e1ndulas seb\u00e1ceas. As larvas te\u00f1en seis patas e eclosionan tres ou catro d\u00edas despois da posta, e desenv\u00f3lvense en adultos nuns sete d\u00edas. A duraci\u00f3n total da s\u00faa vida \u00e9 dalgunhas semanas.\nAs persoas xeralmente te\u00f1en maior cantidade de \u00e1caros canta m\u00e1is idade te\u00f1an: un estudo atopou que aproximadamente un terzo dos nenos e adultos xoves, a metade dos adultos, e dous terzos dos vellos te\u00f1en estes \u00e1caros. As taxas baixas en nenos poden deberse a que producen menos sebo. Por\u00e9n, estes estudos buscan visualmente con microscopio os \u00e1caros e as cifras poden estar subestimadas. Recentemente, un estudo de 29 adultos (de 18 anos ou m\u00e1is) en Carolina do Norte, EUA, atopou que o 70% dos de 18 anos ti\u00f1an os \u00e1caros e que todos os adultos os ti\u00f1an. Este estudo utilizou m\u00e9todos de detecci\u00f3n do ADN de \"Demodex\", m\u00e1is sensibles que os m\u00e9todos microsc\u00f3picos tradicionais, e, xunto con varios estudos en cad\u00e1veres, suxiren que a infestaci\u00f3n \u00e9 moi alta, talvez do 100% en adultos, a\u00ednda que o pequeno tama\u00f1o da mostra e a s\u00faa \u00e1rea xeogr\u00e1fica limitada non permiten sacar conclusi\u00f3ns definitivas.\nPoden observarse os \"Demodex\" propios arrincando unha pestana ou cella e observ\u00e1ndoa nun microscopio composto normal. Tam\u00e9n poden recollerse cun coitelo sen gume como os coitelos para manteiga, raspando a pel da fronte para recoller sebo e observalo ao microscopio.\nDemodicose.\nNa gran maior\u00eda dos casos os \"Demodex\" pasan desapercibidos, e non producen s\u00edntomas adversos, pero en certos casos (xeralmente relacionados con inmunosupresi\u00f3n, causada por estr\u00e9s ou doenzas) as poboaci\u00f3ns de \u00e1caros poden incrementarse drasticamente, orixinando unha condici\u00f3n chamada demodicose, caracterizada por pro\u00eddo, inflamaci\u00f3n e outros trastornos da pel. Tam\u00e9n poden orixinar blefarite (inflamaci\u00f3n das p\u00e1lpebras). Hai evidencias dunha correlaci\u00f3n entre a infestaci\u00f3n por \"Demodex\" e a acne vulgaris, o que suxire que pode xogar un papel en promover a acne.\nEst\u00e1n realiz\u00e1ndose varias investigaci\u00f3ns sobre as infestaci\u00f3ns en humanos por \"Demodex\", e varios estudos preliminares suxiren unha asociaci\u00f3n entre a infestaci\u00f3n por estes \u00e1caros e a ros\u00e1cea."}
{"id": "316352", "revid": "27155", "url": "https://gl.wikipedia.org/wiki?curid=316352", "title": "\u00c1caros das pestanas", "text": ""}
{"id": "316353", "revid": "27155", "url": "https://gl.wikipedia.org/wiki?curid=316353", "title": "\u00c1caros da cara", "text": ""}
{"id": "316354", "revid": "27155", "url": "https://gl.wikipedia.org/wiki?curid=316354", "title": "\u00c1caros da face", "text": ""}
{"id": "316357", "revid": "89787", "url": "https://gl.wikipedia.org/wiki?curid=316357", "title": "Ronr\u00f3n", "text": "O ronr\u00f3n \u00e9 unha vocalizaci\u00f3n emitida por alg\u00fans f\u00e9lidos e viv\u00e9rridos. Este son de baixa frecuencia \u00e9 producido tanto na expiraci\u00f3n como na inspiraci\u00f3n e aparece dende os dous d\u00edas de vida. O mecanismo que produce o ronr\u00f3n a\u00ednda non est\u00e1 ben explicado, pero a teor\u00eda dominante \u00e9 que o son \u00e9 xerado pola contracci\u00f3n dos m\u00fasculos da larinxe provocada por unha oscilaci\u00f3n neural e que fai vibrar as cordas vocais. A posibilidade de que un f\u00e9lido ronrone ou non tam\u00e9n \u00e9 obxecto de debate, especialmente polos grandes felinos da subfamilia dos panterinos.\nO gato dom\u00e9stico pode ronronar tanto de pracer como de sufrimento, de xeito que o significado desta vocalizaci\u00f3n de contacto \u00e9 pouco evidente. Na natureza, o ronr\u00f3n acot\u00edo se restrinxe \u00e1s relaci\u00f3ns nai-cr\u00edas. Alg\u00fans autores t\u00e9\u00f1eno comparado co sorriso e o seu rol nas comunicaci\u00f3ns con outros gatos ou cos humanos \u00e9 esencial. Hai unha teor\u00eda que defende as capacidades curativas do ronr\u00f3n; segundo alg\u00fans autores, as baixas frecuencias emitidas reforzan os \u00f3sos, m\u00fasculos e tend\u00f3ns e te\u00f1en efectos analx\u00e9sicos. A terapia de ronr\u00f3ns explota o efecto calmante nos humanos."}
{"id": "316358", "revid": "23204", "url": "https://gl.wikipedia.org/wiki?curid=316358", "title": "Limanda", "text": "Limanda \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, que comprende seis especies propias das costas do norte dos oc\u00e9anos Atl\u00e1ntico e Pac\u00edfico, co\u00f1ecidas en galego como limandas.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nO x\u00e9nero foi descrito en 1835 polo naturalista alem\u00e1n Carl Moritz Gottsche.\nEtimolox\u00eda.\nO nome Limanda \u00e9 un termo do lat\u00edn cient\u00edfico tirado do franc\u00e9s \"limande\" \"limanda\", que \u00e1 s\u00faa vez deriva do franc\u00e9s antigo \"lumande\", e este do lat\u00edn \"lima\", \"lima\" (utensilio dos carpinteiros), ao que lle engadiu o sufixo \"-ande\"; estes peixes ser\u00edan as\u00ed denominado a causa da rugosidade da s\u00faa pel, no sentio de que era 'boa para limar'.\nClasificaci\u00f3n.\nNa actualidade reco\u00f1\u00e9cense dentro do x\u00e9nero as seguintes seis especies:"}
{"id": "316359", "revid": "22795", "url": "https://gl.wikipedia.org/wiki?curid=316359", "title": "Limandas", "text": ""}
{"id": "316361", "revid": "60636", "url": "https://gl.wikipedia.org/wiki?curid=316361", "title": "Lu\u00eds I, Sacro Emperador Romano-Xerm\u00e1nico", "text": ""}
{"id": "316363", "revid": "27155", "url": "https://gl.wikipedia.org/wiki?curid=316363", "title": "\u00c1caro", "text": ""}
{"id": "316364", "revid": "72012", "url": "https://gl.wikipedia.org/wiki?curid=316364", "title": "Demodex canis", "text": "Demodex canis \u00e9 unha especie de \u00e1caros que vive predominantemente sobre os cans dom\u00e9sticos, pero que pode infestar ocasionalmente aos humanos. Na maior\u00eda das infestaci\u00f3ns no can os \u00e1caros act\u00faan como comensais inofensivos e subcl\u00ednicos, pero poden \u00e1s veces orixinar unha condici\u00f3n chamada sarna por Demodex.\nDebido a que o h\u00e1bitat dos \u00e1caros \u00e9 profundo da derme da pel, a transmisi\u00f3n ocorre xeralmente s\u00f3 por medio dun contacto prolongado directo, como a transmisi\u00f3n desde a cadela aos cadelos fillos durante a lactaci\u00f3n. Como resultado, os sitios m\u00e1is com\u00fans para a aparici\u00f3n inicial das lesi\u00f3ns demodic\u00f3dicas son a faciana, foci\u00f1o, membros anteriores e rexi\u00f3ns periorbitais. A demodicose en cans pode manifestarse en forma de lesi\u00f3s de dous tipos: escamosas, que causan alopecia seca e engrosamento da pel, e pustular, que \u00e9 a forma m\u00e1is grave, causando infecci\u00f3ns secundarias (xeralmente por \"Staphylococcus\") que dan lugar \u00e1s caracter\u00edsticas p\u00fastulas vermellas numerosas e engurras da pel.\nA escalada desde unha infestaci\u00f3n de tipo comensal de \"D. canis\" a outra que requira atenci\u00f3n veterinaria xeralmente implica complexos factores inmunes. A demodicose pode aparecer despois de situaci\u00f3ns ou tratamentos inmunosupresores ou pode estar relacionada cunha deficiencia xen\u00e9tica. Isto \u00e9 complicado porque se cre que \"Demodex\" suprime a resposta normal dos linfocitos T. Ademais, certas razas de cans, como os d\u00e1lmatas, o buldog americano e o pit buill terrier americano, parecen ser m\u00e1is susceptibles.\nA\u00ednda que o tratmento directo dos casos graves pode facese por administraci\u00f3n oral de ivermectina ao 1% en razas tolerantes \u00e1 ivermectina (a dose xeral \u00e9 0,3\u20130,6\u00a0mg/kg, oral, unha soa vez, ata 2 raspados da pel negativos separados 1 mes), outras razas poden ser tratadas con \u00e9xito aplic\u00e1ndolles os f\u00e1rmacos antiparasitarios amitraz na pel, xunto cunha mellora da nutrici\u00f3n e tratar nas posibles enfermidades supresoras do sistema inmnitario. Entre as preparaci\u00f3ns comerciais eficaces est\u00e1n: fipronil, amitraz, e (S)-methoprene. As infecci\u00f3ns bacterianas asociadas coa demodicose pustular poden requirir o tratamento con antibi\u00f3ticos."}
{"id": "316366", "revid": "98629", "url": "https://gl.wikipedia.org/wiki?curid=316366", "title": "Lu\u00eds Trabazo", "text": "Lu\u00eds V\u00e1zquez Trabazo co\u00f1ecido como Lu\u00eds Trabazo, nado en Ourense en 1912 e finado na mesma cidade o 13 de novembro de 1978, foi un pintor e xornalista galego.\nTraxectoria.\nLicenciado en Dereito. Participou na Guerra Civil onde ga\u00f1ou a medalla ao m\u00e9rito individual. Comezou a pintar nos anos cincuenta e expuxo por primeira vez en 1959. Dirixiu unha galer\u00eda de arte en Madrid. Foi xornalista e escribiu cr\u00edtica de arte na revista \"\u00cdndice\". Tam\u00e9n foi un estudoso do Modernismo en Ourense, sobre o que publicou artigos en \"La Regi\u00f3n\". Publicou en 1969 o tratado de filosof\u00eda pol\u00edtica \"\u00bfViolencia o raz\u00f3n?\""}
{"id": "316367", "revid": "1888", "url": "https://gl.wikipedia.org/wiki?curid=316367", "title": "Lu\u00eds V\u00e1zquez Trabazo", "text": ""}
{"id": "316368", "revid": "2635", "url": "https://gl.wikipedia.org/wiki?curid=316368", "title": "Juventino Jos\u00e9 Trigo Rey", "text": ""}
{"id": "316369", "revid": "27155", "url": "https://gl.wikipedia.org/wiki?curid=316369", "title": "Demodicidae", "text": ""}
{"id": "316370", "revid": "2635", "url": "https://gl.wikipedia.org/wiki?curid=316370", "title": "Jorge Juan Su\u00e1rez Fern\u00e1ndez", "text": ""}
{"id": "316371", "revid": "2635", "url": "https://gl.wikipedia.org/wiki?curid=316371", "title": "Mar\u00eda Beatriz Bascoy Maceiras", "text": ""}
{"id": "316372", "revid": "89787", "url": "https://gl.wikipedia.org/wiki?curid=316372", "title": "Beatriz Bascoy Maceiras", "text": "Beatriz Bascoy Maceiras, nada na Coru\u00f1a no ano 1966, \u00e9 unha pol\u00edtica galega do BNG.\nTraxectoria.\nAccedeu \u00e1 alcald\u00eda do concello de Moeche tras ga\u00f1ar as elecci\u00f3ns municipais de 2015 como cabeza de lista do BNG. Na anterior lexislatura fora concelleira por este mesmo partido na oposici\u00f3n. Forma parte do Consello Nacional do BNG. Nas elecci\u00f3ns municipais de 2019 acadou de novo a alcald\u00eda con maior\u00eda absoluta."}
{"id": "316373", "revid": "89787", "url": "https://gl.wikipedia.org/wiki?curid=316373", "title": "A Casavella, Santiago de Mondo\u00f1edo, Mondo\u00f1edo", "text": "A Casavella \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 1 habitante (1 home)."}
{"id": "316374", "revid": "89787", "url": "https://gl.wikipedia.org/wiki?curid=316374", "title": "Maariz, Santiago de Mondo\u00f1edo, Mondo\u00f1edo", "text": "Maariz \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 38 habitantes (19 homes e 19 mulleres)."}
{"id": "316375", "revid": "89787", "url": "https://gl.wikipedia.org/wiki?curid=316375", "title": "Paad\u00edn, Santiago de Mondo\u00f1edo, Mondo\u00f1edo", "text": "Paad\u00edn \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 5 habitantes (2 homes e 3 mulleres)."}
{"id": "316376", "revid": "1131", "url": "https://gl.wikipedia.org/wiki?curid=316376", "title": "O Pacio, Santiago de Mondo\u00f1edo, Mondo\u00f1edo", "text": "O Pacio \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 non ti\u00f1a habitantes."}
{"id": "316377", "revid": "89787", "url": "https://gl.wikipedia.org/wiki?curid=316377", "title": "Pausalido, Santiago de Mondo\u00f1edo, Mondo\u00f1edo", "text": "Pausalido \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 3 habitantes (todas mulleres)."}
{"id": "316378", "revid": "85894", "url": "https://gl.wikipedia.org/wiki?curid=316378", "title": "Pedrido, Santiago de Mondo\u00f1edo, Mondo\u00f1edo", "text": "Pedrido \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 19 habitantes (8 homes e 11 mulleres)."}
{"id": "316379", "revid": "89787", "url": "https://gl.wikipedia.org/wiki?curid=316379", "title": "O Reguengo, Santiago de Mondo\u00f1edo, Mondo\u00f1edo", "text": "O Reguengo \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 25 habitantes (15 homes e 11 mulleres)."}
{"id": "316380", "revid": "89787", "url": "https://gl.wikipedia.org/wiki?curid=316380", "title": "San Paio, Santiago de Mondo\u00f1edo, Mondo\u00f1edo", "text": "San Paio \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 23 habitantes (12 homes e 11 mulleres)."}
{"id": "316381", "revid": "839", "url": "https://gl.wikipedia.org/wiki?curid=316381", "title": "Voivodato de Braclaw", "text": ""}
{"id": "316382", "revid": "89787", "url": "https://gl.wikipedia.org/wiki?curid=316382", "title": "San Pedro, Santiago de Mondo\u00f1edo, Mondo\u00f1edo", "text": "San Pedro \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 14 habitantes (6 homes e 8 mulleres)."}
{"id": "316383", "revid": "1093", "url": "https://gl.wikipedia.org/wiki?curid=316383", "title": "Marisol G\u00f3mez Dom\u00ednguez", "text": ""}
{"id": "316384", "revid": "89787", "url": "https://gl.wikipedia.org/wiki?curid=316384", "title": "San Queitano, Santiago de Mondo\u00f1edo, Mondo\u00f1edo", "text": "San Queitano \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 3 habitantes (2 homes e 1 muller)."}
{"id": "316385", "revid": "89787", "url": "https://gl.wikipedia.org/wiki?curid=316385", "title": "Vali\u00f1adares, Santiago de Mondo\u00f1edo, Mondo\u00f1edo", "text": "Vali\u00f1adares \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 11 habitantes (4 homes e 7 mulleres)."}
{"id": "316386", "revid": "89787", "url": "https://gl.wikipedia.org/wiki?curid=316386", "title": "Vigo, Santiago de Mondo\u00f1edo, Mondo\u00f1edo", "text": "Vigo \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 5 habitantes (3 homes e 2 mulleres)."}
{"id": "316387", "revid": "22570", "url": "https://gl.wikipedia.org/wiki?curid=316387", "title": "Voivodato de Bras\u0142aw", "text": "O voivodato de Bras\u0142aw (en ; en ; en ) foi unha divisi\u00f3n administrativa do Gran Ducado de Lituania logo da segunda partici\u00f3n de Polonia e Lituania en 1793. A s\u00faa capital foi a cidade de Bras\u0142aw.\nO voivodato desapareceu coa terceira partici\u00f3n, en 1795, pasando a formar parte da Gobernaci\u00f3n de Vilna do Imperio Ruso."}
{"id": "316388", "revid": "1131", "url": "https://gl.wikipedia.org/wiki?curid=316388", "title": "O Vilar, Santiago de Mondo\u00f1edo, Mondo\u00f1edo", "text": "O Vilar \u00e9 un lugar da parroquia de Santiago de Mondo\u00f1edo, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 non ti\u00f1a habitantes."}
{"id": "316389", "revid": "839", "url": "https://gl.wikipedia.org/wiki?curid=316389", "title": "Voivodato de Nowogr\u00f3dek (1507\u20131795)", "text": ""}
{"id": "316390", "revid": "85894", "url": "https://gl.wikipedia.org/wiki?curid=316390", "title": "Ogrobe, Vilamor, Mondo\u00f1edo", "text": "Ogrobe \u00e9 un lugar da parroquia de Vilamor, no concello lugu\u00e9s de Mondo\u00f1edo, na comarca da Mari\u00f1a Central. Segundo o IGE, en 2014 ti\u00f1a 33 habitantes (16 homes e 17 mulleres)."}
{"id": "316391", "revid": "89787", "url": "https://gl.wikipedia.org/wiki?curid=316391", "title": "Arroxo, Lourenz\u00e1, Lourenz\u00e1", "text": "Arroxo \u00e9 un lugar da parroquia de Lourenz\u00e1, no concello lugu\u00e9s de Lourenz\u00e1, na comarca da Mari\u00f1a Central. Segundo o IGE, en 2014 ti\u00f1a 30 habitantes (10 homes e 20 mulleres)."}
{"id": "316392", "revid": "22570", "url": "https://gl.wikipedia.org/wiki?curid=316392", "title": "Voivodato de Grodno", "text": "O voivodato de Grodno (en ; en ; en ) foi unha divisi\u00f3n administrativa do Gran Ducado de Lituania logo da segunda partici\u00f3n de Polonia e Lituania en 1793. A s\u00faa capital foi a cidade de Grodno.\nO voivodato desapareceu coa terceira partici\u00f3n, en 1795. Os territorios ao oeste do r\u00edo Neman pasaron a formar parte do departamento de Bia\u0142ystok, na Nova Prusia Oriental (Reino de Prusia); o resto do territorio foi anexionado polo Imperio Ruso, pasando a formar parte das gobernaci\u00f3ns de Vilna e Slonim."}
{"id": "316393", "revid": "85894", "url": "https://gl.wikipedia.org/wiki?curid=316393", "title": "O Vilar, Covelas, Ribadeo", "text": "O Vilar \u00e9 un lugar da parroquia de Covelas, no concello lugu\u00e9s de Ribadeo, na comarca da Mari\u00f1a Central. Segundo o IGE, en 2014 ti\u00f1a 19 habitantes (7 homes e 12 mulleres)."}
{"id": "316395", "revid": "85894", "url": "https://gl.wikipedia.org/wiki?curid=316395", "title": "Vilela, Covelas, Ribadeo", "text": "Vilela \u00e9 un lugar da parroquia de Covelas, no concello lugu\u00e9s de Ribadeo, na comarca da Mari\u00f1a Central. Segundo o IGE, en 2014 ti\u00f1a 90 habitantes (40 homes e 50 mulleres)."}
{"id": "316396", "revid": "5132", "url": "https://gl.wikipedia.org/wiki?curid=316396", "title": "Serge Tchaha", "text": ""}
{"id": "316397", "revid": "5132", "url": "https://gl.wikipedia.org/wiki?curid=316397", "title": "Serge Tchaha Leuko", "text": ""}
{"id": "316398", "revid": "5132", "url": "https://gl.wikipedia.org/wiki?curid=316398", "title": "Serge Sidoine Tchaha Leuko", "text": ""}
{"id": "316399", "revid": "32891", "url": "https://gl.wikipedia.org/wiki?curid=316399", "title": "Voivodato de Witebsk", "text": "O voivodato de Witebsk (en ; en ; en ) foi unha divisi\u00f3n administrativa do Gran Ducado de Lituania dende 1503 at\u00e9 1793. A s\u00faa capital era a cidade de Witebsk (hoxe en Belar\u00fas).\nO voivodato estaba organizado en dous condados, Witebsk e Orsza. Mantivo esta estrutura at\u00e9 a primeira partici\u00f3n de Lituania en 1772, cando o condado e Witebsk e parte do de Orsza foron anexionados polo Imperio Ruso. S\u00f3 permaneceu en mans de Lituania unha pequena parte do condado de Orsza, at\u00e9 a segunda partici\u00f3n de Lituania en 1793."}
{"id": "316400", "revid": "1888", "url": "https://gl.wikipedia.org/wiki?curid=316400", "title": "Avelino Otero Montes", "text": "Avelino Otero Montes, co\u00f1ecido como Avelino e Manuel L\u00f3pez, nado en Lavadores en 1919 e finado o 21 de maio de 1947, foi un guerrilleiro antifranquista galego.\nTraxectoria.\nXornaleiro e militante do PCE. Afiliado ao Ateneo comunista de Cabral. O seu irm\u00e1n Jos\u00e9 foi paseado en 1936. Mobilizado en 1937, logrou pasarse ao bando leal. Foi detido en Valencia o 31 de marzo de 1939 e condenado a prisi\u00f3n. Pasou por varios campos de concentraci\u00f3n de levante e finalmente foi obrigado a incorporarse a un Rexemento de gornici\u00f3n en Zaragoza. Reclamado polas autoridades, foi enviado \u00e1 cadea zaragozana de Mozarrifar. Sa\u00edu en liberdade vixiada en abril de 1942. Reclamado novamente polas autoridades militares de Zaragoza, decidiu botarse ao monte e integrouse na guerrilla de Jos\u00e9 Garc\u00eda Morales en 1943. En 1946 pasou ao destacamento Paco Barreiro da V Agrupaci\u00f3n do Ex\u00e9rcito Guerrilleiro de Galicia, comandado por Manuel Sim\u00f3n Campos, convert\u00e9ndose no seu secretario pol\u00edtico. Foi acusado con Manuel Sim\u00f3n Campos da morte do falanxista de Cabral Eusebio Lago Campos acontecida o 30 de xaneiro de 1947. Morreu o 21 de maio de 1947 xunto con Manuel Sim\u00f3n Campos nun enfrontamento coa Garda civil preto de Lavadores. Foron detidos Ram\u00f3n Villar Paz e Eladio Covelo \u00c1lvarez."}
{"id": "316401", "revid": "839", "url": "https://gl.wikipedia.org/wiki?curid=316401", "title": "Witebsk", "text": ""}
{"id": "316402", "revid": "1131", "url": "https://gl.wikipedia.org/wiki?curid=316402", "title": "Plaza Consistorial de Pamplona", "text": " \nA Plaza Consistorial (en \u00e9uscaro: \"Iru\u00f1eko Udal Plaza\") \u00e9 unha praza que est\u00e1 situada no coraz\u00f3n da Zona Vella de Pamplona. Como o seu nome indica, nela at\u00f3pase a Casa do Concello da cidade. Ademais, na praza \u00fanense as r\u00faas Santo Domingo e Mercaderes.\nHistoria.\nA praza ten a s\u00faa orixe na Idade Media. O rei Carlos III, querendo facer rematar as rifas entre os burgos de Pamplona (Navarrer\u00eda, San Nicol\u00e1s e San Cernin), fixo p\u00fablico o \"Privilexio da Uni\u00f3n\" en 1423. Por medio deste tratado, as tres xurisdici\u00f3ns urbanas reun\u00edronse nun s\u00f3 municipio, baixo escudo de armas e impostos \u00fanicos. Esa orde, ao mesmo tempo, ordenou a destruci\u00f3n dos l\u00edmites f\u00edsicos entre os tres burgos, a\u00ednda que as murallas non desapareceron.\nCo paso do tempo esquec\u00e9ronse eses conflitos. No campo situado entre os tres burgos, onde se atopa a actual praza, constru\u00eduse o Concello de Pamplona. En 1585 abriuse entre San Nicol\u00e1s e San Cernin a Calle Nueva.\nSanfermines.\nA praza \u00e9 co\u00f1ecida internacionalmente polos Sanfermines. A praza \u00e9 escenario do inicio das festas o d\u00eda 6 de xullo ao mediod\u00eda co txupinazo e tam\u00e9n do final das mesmas co \"Pobre de m\u00ed\", canci\u00f3n que despide as festas o 14 de xullo \u00e1s 12 da noite. Ademais, os encerros que se celebran cada ma\u00f1\u00e1 polas r\u00faas da cidade pasan pola praza."}
{"id": "316404", "revid": "27155", "url": "https://gl.wikipedia.org/wiki?curid=316404", "title": "Far-Eastern blot", "text": "O Far-Eastern blot \u00e9 unha t\u00e9cnica desenvolvida en 1994 por Taki e colegas na Universidade M\u00e9dica e Dental de Tokio, Xap\u00f3n para a an\u00e1lise de l\u00edpidos separados por cromatograf\u00eda en capa fina de alto rendemento (HPTLC). Os l\u00edpidos son transferidos desde a placa de HPTLC a unha membrana de polivinilideno difluoruro (PVDF) para facer unha ulterior an\u00e1lise, por exemplo por medio de ensaios de uni\u00f3n de ligandos ou encim\u00e1ticos ou por espectrometr\u00eda de masas.\nO colesterol, os glicerofosfol\u00edpidos e os esfingol\u00edpidos son os principais constitu\u00edntes da membrana plasm\u00e1tica e en certos casos funcionan como un segundo mensaxeiro na proliferaci\u00f3n celular, apoptose e adhesi\u00f3n celular na inflamaci\u00f3n e met\u00e1stases de tumores. O far-eastern blot foi establecido como un m\u00e9todo para transferir l\u00edpidos desde a placa de HPTLC \u00e1 membrana de PVDF en s\u00f3 un minuto. Foron tam\u00e9n estudadas as s\u00faas aplicaci\u00f3ns con outros m\u00e9todos. O far-eastern blot permite realizar as seguintes t\u00e9cnicas: \nCon este m\u00e9todo son posibles non s\u00f3 as an\u00e1lises de l\u00edpidos sen\u00f3n tam\u00e9n as de metabolitos de f\u00e1rmacos e compostos naturais de plantas e hormonas ambientais.\nNome.\nA t\u00e9cnica de blotting inicial foi a Southern blot, que recibiu o seu nome polo cient\u00edfico Edwin Southern. Despois apareceron outras t\u00e9cnicas que foron bautizadas con nomes xeogr\u00e1ficos facendo un xogo de palabras co apelido Southern. No caso do far-eastern blot faise unha referencia \u00e1 t\u00e9cnica do eastern blot e ao concepto xeogr\u00e1fico do \"Far East\" ou Oriente Distante, zona xeogr\u00e1fica onde est\u00e1 inclu\u00eddo Xap\u00f3n, onde se inventou a t\u00e9cnica."}
{"id": "316405", "revid": "27155", "url": "https://gl.wikipedia.org/wiki?curid=316405", "title": "Far-Eastern blotting", "text": ""}
{"id": "316406", "revid": "27155", "url": "https://gl.wikipedia.org/wiki?curid=316406", "title": "Far-eastern blot", "text": ""}
{"id": "316407", "revid": "27155", "url": "https://gl.wikipedia.org/wiki?curid=316407", "title": "Far-eastern blotting", "text": ""}
{"id": "316408", "revid": "22570", "url": "https://gl.wikipedia.org/wiki?curid=316408", "title": "Voivodato de Volinia (1566-1795)", "text": "O voivodato de Volinia (en ; en ; en ) foi unha divisi\u00f3n administrativa do Gran Ducado de Lituania (dende 1566), cedida a partir de 1569 \u00e1 Coroa do Reino de Polonia. A s\u00faa capital foi a cidade de \u0141uck (hoxe en Ucra\u00edna). Desapareceu coa terceira partici\u00f3n de Polonia en 1795, sendo anexionado polo Imperio Ruso e incorporado \u00e1 gobernaci\u00f3n de Volinia."}
{"id": "316410", "revid": "10599", "url": "https://gl.wikipedia.org/wiki?curid=316410", "title": "Praza Consistorial de Pamplona", "text": ""}
{"id": "316411", "revid": "10599", "url": "https://gl.wikipedia.org/wiki?curid=316411", "title": "Festa de Interese Tur\u00edstico Internacional", "text": ""}
{"id": "316412", "revid": "10599", "url": "https://gl.wikipedia.org/wiki?curid=316412", "title": "Festa de Interese Tur\u00edstico Nacional", "text": ""}
{"id": "316413", "revid": "89787", "url": "https://gl.wikipedia.org/wiki?curid=316413", "title": "Eastern blot", "text": "O eastern blot \u00e9 unha t\u00e9cnica bioqu\u00edmica de blotting utilizada para analizar modificaci\u00f3ns postraducionais de prote\u00ednas como as que implican l\u00edpidos, residuos fosf\u00f3ricos e glicoconxugados. Na maior parte dos casos util\u00edzase para detectar ep\u00edtopos de carbohidratos na prote\u00edna. Deste modo, o eastern blot pode considerarse unha ampliaci\u00f3n da t\u00e9cnica bioqu\u00edmica do western blot. T\u00e9\u00f1ense descrito moitas t\u00e9cnicas usando o termo eastern blot ou eastern blotting, a maior\u00eda dos cales usan prote\u00ednas que se transfiren desde un xel de SDS-PAGE a unha membrana de PVDF ou nitrocelulosa. As prote\u00ednas transferidas son analizadas para detectar as s\u00faas modificaci\u00f3ns postraducionais utilizando sondas que poden detectar l\u00edpidos, carbohidratos, fosforilaci\u00f3ns ou calquera outra modificaci\u00f3n da prote\u00edna. O termo eastern blot deber\u00eda utilizarse para referirse aos m\u00e9todos que detectan as s\u00faas dianas por medio de interacci\u00f3ns espec\u00edficas entre a modificaci\u00f3n postraducional e a sonda, para distinguila do far-western blot est\u00e1ndar. En principio, o eastern blot \u00e9 similar ao blotting de lectina (\u00e9 dicir, a detecci\u00f3n de ep\u00edtopos de carbohidratos sobre prote\u00ednas ou l\u00edpidos). De todos modos, non hai unha definici\u00f3n universalmente aceptada desta t\u00e9cnica na literatura, como se resume no seguinte cap\u00edtulo.\nHistor\u00eda e m\u00faltiples definici\u00f3ns.\nA definici\u00f3n precisa do termo \"eastern blot\" ou \"eastern blotting\" (moitas veces Eastern aparece con mai\u00fascula) \u00e9 algo confusa debido a que varios autores bautizaron novos m\u00e9todos como \"Eastern blotting\" ou un derivado del. Todas as definici\u00f3ns ref\u00edrense a m\u00e9todos que derivan da t\u00e9cnica do western blotting desenvolvida por Towbin en 1979. As actuais definici\u00f3ns est\u00e1n resumidas a continuaci\u00f3n ordenadas desde o primeiro uso do termo; por\u00e9n, todas est\u00e1n baseadas nalg\u00fans traballos iniciais. Nalg\u00fans casos, a t\u00e9cnica estivera utiliz\u00e1ndose xa antes da introduci\u00f3n do termo.\nComo se ve, est\u00e1 claro que non hai unha soa definici\u00f3n aceptada do termo. Un recente artigo cont\u00e9n unha entrevista a Edwin Southern, creador do Southern blot, e trata sobre a rebautizaci\u00f3n de \"Eastern blotting\" a partir de Tanaka et al. O artigo equipara o \"Eastern blot\" \u00e1s \"fadas, unicornios, e unha comida gratu\u00edta\" e afirma que os Eastern blots \"non existen\". O \"Eastern blot\" \u00e9 mencionado nun libro de texto de inmunolox\u00eda, que compara os m\u00e9todos de blotting com\u00fans (Southern, northern, e western), e afirma que \"por\u00e9n, o Eastern blot, existe s\u00f3 en preguntas de tests\".\nOs principios utilizados polo eastern blotting para detectar glicanos poden remontarse ao uso de lectinas para detectar a glicosilaci\u00f3n de prote\u00ednas. Os exemplos m\u00e1is temper\u00e1ns deste modo de detecci\u00f3n son uns traballos de Tanner e Anstee de 1976, nos que se usaban lectinas para detectar prote\u00ednas glicosiladas illadas de eritrocitos humanos. A detecci\u00f3n espec\u00edfica da glicosilaci\u00f3n por medio do blotting denom\u00ednase xeralmente \"blotting de lectinas\" (\"lectin blotting\"). Un resumo de melloras m\u00e1is recentes do protocolo foi elaborado por H. Freeze.\nAplicaci\u00f3ns.\nUnha aplicaci\u00f3n desta t\u00e9cnica incl\u00fae a detecci\u00f3n de modificaci\u00f3ns de prote\u00ednas en d\u00faas especies bacterianas do x\u00e9nero \"Ehrlichia\", \"E. muris\" ed IOE (\"Ixodes ovatus ehrlichia\" ou ehrlichia de Ixodes ovatus). Para detectar as modificaci\u00f3ns de proe\u00ednas utiliz\u00e1ronse a subunidade B da toxina col\u00e9rica (que se une a gangli\u00f3sidos), a concanavalina A (que detecta glicanos que conte\u00f1en manosa) e o verde de nitrofosfo molibdato-metil (que detecta fosfoprote\u00ednas). A t\u00e9cnica mostra que as prote\u00ednas antix\u00e9nicas de \"E. muris\" non virulentas son m\u00e1is modificadas postraducionalmente que nas moi virulentas IOE.\nImportancia.\nA maior\u00eda das prote\u00ednas que son traducidas a partir dos ARNm sofren modificaci\u00f3ns antes de ser finalmente funcionais nas c\u00e9lulas. Estas modificaci\u00f3ns denom\u00ednase modificaci\u00f3ns postraducionais (PTMs). As prote\u00ednas pregadas nacentes, que son estables en condici\u00f3ns fisiol\u00f3xicas, est\u00e1n despois suxeitas a unha bater\u00eda de modificaci\u00f3ns catalizadas por encimas espec\u00edficas nas cadeas laterais ou na cadea central da prote\u00edna.\nEntre as modificaci\u00f3ns postraducionais das prote\u00ednas est\u00e1n as seguintes: acetilaci\u00f3n, acilaci\u00f3n (miristoilaci\u00f3n, palmitoilaci\u00f3n), alquilaci\u00f3n, arxinilaci\u00f3n, ADP-ribosilaci\u00f3n, biotinilaci\u00f3n, formilaci\u00f3n, xeranilxeranilaci\u00f3n, glutamilaci\u00f3n, glicosilaci\u00f3n, glicilaci\u00f3n, hidroxilaci\u00f3n, isoprenilaci\u00f3n, lipoilaci\u00f3n, metilaci\u00f3n, nitroalquilaci\u00f3n, fosfopanteteinilaci\u00f3n, fosforilaci\u00f3n, prenilaci\u00f3n, selenaci\u00f3n, S-nitrosilaci\u00f3n, succinilaci\u00f3n, sulfataci\u00f3n, transglutaminaci\u00f3n e ubiquitinaci\u00f3n (sumoilaci\u00f3n, neddylaci\u00f3n).\nAs modificaci\u00f3ns postraducionais que ocorren no extremo N-terminal da cadea de amino\u00e1cidos xogan un importante papel na translocaci\u00f3n a trav\u00e9s das membranas biol\u00f3xicas. Entre as prote\u00ednas afectadas est\u00e1n prote\u00ednas secretoras de procariotas e eucariotas e tam\u00e9n prote\u00ednas que se deben incorporar a varias membranas celulares e de org\u00e1nulos como as dos lisosomas, cloroplastos, mitocondrias e membrana plasm\u00e1tica. A expresi\u00f3n de prote\u00ednas con modificaci\u00f3ns postraducionais \u00e9 importante en varias doenzas."}
{"id": "316414", "revid": "27155", "url": "https://gl.wikipedia.org/wiki?curid=316414", "title": "Eastern blotting", "text": ""}
{"id": "316415", "revid": "839", "url": "https://gl.wikipedia.org/wiki?curid=316415", "title": "Urgench - Urganch", "text": ""}
{"id": "316422", "revid": "89787", "url": "https://gl.wikipedia.org/wiki?curid=316422", "title": "Dani Rivas", "text": "Daniel Rivas Fern\u00e1ndez, nado en Moa\u00f1a o 13 de marzo de 1988 e finado en Salinas (California) o 19 de xullo de 2015, foi un piloto de motos galego.\nTraxectoria.\nCompetiu no Campionato Europeo Superstock 600, O Campionato FIM Superstock 1000 e no Campionato do Mundo de Moto2. Faleceu canda a Bernat Mart\u00ednez nun accidente no circu\u00edto de Laguna Seca."}
{"id": "316450", "revid": "1131", "url": "https://gl.wikipedia.org/wiki?curid=316450", "title": "Fri\u00face, Merl\u00edn, Agolada", "text": "Fri\u00face (\u00e1 espera da oficializaci\u00f3n da forma Fri\u00fafe, sendo esta unha errata do Nomencl\u00e1tor) \u00e9 un lugar da parroquia de Merl\u00edn, no concello pontevedr\u00e9s de Agolada, na comarca do Deza. Segundo o INE, en 2014 estaba deshabitado, o mesmo que no ano 1999."}
{"id": "316451", "revid": "23204", "url": "https://gl.wikipedia.org/wiki?curid=316451", "title": "Moucho pequeno", "text": "O moucho pequeno (\"Glaucidium passerinum\") \u00e9 unha especie de ave de rapina da orde das estrixiformes.\nMorfolox\u00eda.\n\u00c9 a estr\u00edxida m\u00e1is pequena de Europa, case do tama\u00f1o dun pardal. Cabeza desproporcionadamente grande e sen disco facial. A plumaxe combina o marr\u00f3n con manchas brancas de diverso tama\u00f1o. A femia \u00e9 lixeiramente meirande c\u00f3 macho.\nReproduci\u00f3n.\nUsualmente emprega ni\u00f1os abandonados de petos, que son acondicionados polos proxenitores. Os ovos son chocados exclusivamente pola femia, que \u00e9 alimentada polo macho. Tr\u00e1tase dunha especie mon\u00f3gama\nNutrici\u00f3n.\nAlim\u00e9ntase de aves ata o tama\u00f1o dun estorni\u00f1o. Tam\u00e9n roedores e diversos tipos de r\u00e9ptiles.\nDistribuci\u00f3n.\nDende o oeste de Escandinavia ata Siberia e a desembocadura do r\u00edo Ussuri. Esta presente tam\u00e9n na Europa Oriental e Su\u00edza."}
{"id": "316470", "revid": "13561", "url": "https://gl.wikipedia.org/wiki?curid=316470", "title": "Saramago", "text": "O saramago, sarmago, ravo bravo ou labestro \u00e9 unha especie de planta con flor pertencente \u00e1 familia Brassicaceae.\n\u00c1s veces \u00e9 reivindicado como o antepasado do Ravo comest\u00edbel, o \"Raphanus sativa\". Alg\u00fans autores soste\u00f1en ser nativo de Asia, mentres outros din que \u00e9 orixinario do Mediterr\u00e1neo. \u00c9 considerada planta nativa, non invasora, na Pen\u00ednsula Ib\u00e9rica.\nFoi introducido en case que todas as partes do mundo, sendo nalgunhas delas considerada unha especie invasiva dani\u00f1a, como en Australia. Esp\u00e1llase rapidamente e \u00e1s veces pode ser vista nas beiras das estradas ou en lugares onde a terra foi removida.\nO saramago medra como planta anual ou bianual, con fermosas flores de catro p\u00e9talos de 15\u201320\u00a0mm de cruz e de cor vari\u00e1bel entre p\u00farpura, alaranxada, amarela ou branca, a mi\u00fado escurec\u00e9ndose ao longo do mesmo p\u00e9talo. Ten unha ra\u00edz simple que \u00e9 similar \u00e1 do ravo cultivado, por\u00e9n menos dilatada.\n\u00c9 unha fonte importante de pole e n\u00e9ctar para unha variedade de polinizadores, especialmente as abellas. Pode ser confundido coa mostardeira ou coa mostardeira brava, outras plantas da familia das Brassicaceae."}
{"id": "316480", "revid": "2635", "url": "https://gl.wikipedia.org/wiki?curid=316480", "title": "Xos\u00e9 Manuel Blanco Su\u00e1rez", "text": ""}
{"id": "316481", "revid": "1093", "url": "https://gl.wikipedia.org/wiki?curid=316481", "title": "Daniel Rivas", "text": ""}
{"id": "316482", "revid": "23204", "url": "https://gl.wikipedia.org/wiki?curid=316482", "title": "Glaucidium passerinum", "text": ""}
{"id": "316483", "revid": "56817", "url": "https://gl.wikipedia.org/wiki?curid=316483", "title": "Miniopterus griveaudi", "text": "Miniopterus griveaudi \u00e9 unha especie de morcego do x\u00e9nero \"Miniopterus\" que vive en Gran Comora e Anjouan (Comores), as\u00ed como no noroeste de Madagascar. Foi descrita inicialmente en 1959 como unha subespecie da especie continental \"M.\u00a0minor\", a partir dun exemplar atopado en Gran Comora. Posteriormente clasificouse dentro da especie malgaxe \"M.\u00a0manavi\". Por\u00e9n, estudos morfol\u00f3xicos e moleculares publicados no 2008 e no 2009 revelaron que o taxon \"M.\u00a0manavi\", tal como se defin\u00eda nese momento, conti\u00f1a cinco especies diferentes non relacionadas entre si, de xeito que o \"Miniopterus griveaudi\" foi reclasificado como unha especie distinta presente tanto en Madagascar como nas Comores."}
{"id": "316485", "revid": "88215", "url": "https://gl.wikipedia.org/wiki?curid=316485", "title": "Robbie Keane", "text": "Robert David Keane, nado o 8 de xullo de 1980 en Dubl\u00edn \u00e9 un exfutbolista irland\u00e9s que xogaba na demarcaci\u00f3n de dianteiro. \u00c9 o m\u00e1ximo goleador da historia da selecci\u00f3n de f\u00fatbol de Irlanda, con 68 goles.\nTraxectoria.\nComezou xogando profesionalmente no Wolverhampton Wanderers FC, de onde foi traspasado ao Coventry City FC e de a\u00ed a diversos equipos antes de recalar no Tottenham Hotspur FC, onde permaneceu seis tempadas antes de ser fichado polo Liverpool FC en 2008 por 25 mill\u00f3ns de euros, por\u00e9n un ano despois volver\u00eda ao Tottenham en calidade de cedido primeiro e despois en propiedade.\nNo ano 2011 anunciouse a s\u00faa fichaxe polo Los Angeles Galaxy estadounidense, sendo declarado en decembro de 2014 xogador m\u00e1is valioso do campionato."}
{"id": "316486", "revid": "56817", "url": "https://gl.wikipedia.org/wiki?curid=316486", "title": "Miniopterus aelleni", "text": "Miniopterus aelleni \u00e9 unha especie de morcego do x\u00e9nero \"Miniopterus\" que vive en Anjouan (Comores) e no noroeste de Madagascar. Tr\u00e1tase dun morcego pequeno de cor marr\u00f3n. Os antebrazos miden 35\u201341\u00a0mm. O tragus (unha proxecci\u00f3n situada no bordo interior da orella) \u00e9 longo, ten a base ampla e a punta roma ou arredondeada. O pataxio (membrana caudal) ten poucos pelos. O padal \u00e9 plano e ten diastemas ben visibles entre os cairos e os dentes premolares superiores.\nAs poboaci\u00f3ns desta especie foron incl\u00fau\u00eddas tradicionalmente na \"M.\u00a0manavi\", pero estudos publicados no 2008 e no 2009 indican que \"M.\u00a0manavi\" \u00e9 en realidade un complexo formato para cinco especies diferentes, inclu\u00edda o \"Miniopterus aelleni\". Polo xeral, o seu \u00e1mbito de distribuci\u00f3n cadra co do \"M.\u00a0griveaudi\", outra especie anteriormente inclu\u00edda en \"M.\u00a0manavi\"."}
{"id": "316487", "revid": "75439", "url": "https://gl.wikipedia.org/wiki?curid=316487", "title": "Limanda limanda", "text": "A limanda, \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das seis que integran o x\u00e9nero \"Limanda\",\n\u00c9 un peixe mari\u00f1o, demersal, ocean\u00f3dromo, de grande importancia comercial, de at\u00e9 40 cm de lonxitude, que habita sobre fondos areosos pouco profundos nas costas do norte de Europa, desde Islandia, o norte de Noruega e os mares de Barents e Branco, polo norte, at\u00e9 o golfo de Biscaia, polo sur, sendo particularmente abundante no mar do Norte.\nTaxonom\u00eda.\nDescrici\u00f3n.\nA especie foi descrita en 1758 polo naturalista sueco Carl von Linn\u00e9 (Linneo), baixo o nome de \"Pleuronectes limanda\", na 10\u00aa edici\u00f3n do seu \"Systema Naturae\", obra na que se inicia o moderno sistema de clasificaci\u00f3n e nomenclatura dos animais.\nSin\u00f3nimos.\nAdemais de polo nome actualmente v\u00e1lido, e polo orixinario que lle deu Linneo, a especie co\u00f1\u00e9cese tam\u00e9n polos seguintes sin\u00f3nimos: \nEtimolox\u00eda.\nO nome \"limanda\", que Linneo empregou como nome espec\u00edfico (e que despois adoptou Gottsche para o x\u00e9nero por el creado, e no que actualmente se sit\u00faa esta especie) \u00e9 un termo do lat\u00edn cient\u00edfico tirado do franc\u00e9s \"limande\" \"limanda\", que \u00e1 s\u00faa vez deriva do franc\u00e9s antigo \"lumande\", e este do lat\u00edn \"lima\", \"lima\" (utensilio dos carpinteiros), ao que lle engadiu o sufixo \"-ande\"; estes peixes ser\u00edan as\u00ed denominados a causa da rugosidade da s\u00faa pel, no sentido de que era 'boa para limar'.\nCaracter\u00edsticas.\nA limanda ten unha aparencia similar \u00e1 da solla (\"Platichthys flesus\") e \u00e1 doutros pleuronectinos e, as\u00ed mesmo, ten ambos os ollos situados normalmente no lado dereito do corpo.\nA s\u00faa boca \u00e9 pequena, e as escamas que recobren o lado pigmentado (superior) do seu corpo son moi rugosas (como nas demais especies do x\u00e9nero).\nA superficie superior do corpo \u00e9 xeralmente de cor parda p\u00e1lida, con manchas escuras dispersas, pero no ten os puntos alaranxadoss t\u00edpicos da aolla. As aletas pectorais poden ser alaranxadas.\nA li\u00f1a lateral caracter\u00edzase por unha distintiva curva semicircular por encima da aleta pectoral. As aletas dorsal e anal forman unha curva lixeiramente arredondada ao redor do contorno do corpo.\nPode alcanzar un tama\u00f1o duns 40\u00a0cm, e un peso de at\u00e9 1\u00a0kg, pero os exemplares capturados raramente miden m\u00e1is de 30\u00a0cm.\nBiolox\u00eda.\nH\u00e1bitat e distribuci\u00f3n.\nEsta especie vive sobre fondos brandos, en xeral areosos, pouco profundos, desde os 5 aos 150 m, e distrib\u00faese polas costas do norte de Europa, entre os 72\u00b0 N e os 43\u00b0 N, e entre os 25\u00b0 W e os 45\u00b0 E, desde Islandia, o norte de Noruega e os mares de Barents e Branco, polo norte, at\u00e9 o golfo de Biscaia, polo sur, sendo particularmente abundante no mar do Norte, sendo o peixes planos m\u00e1is abundante desta rexi\u00f3n, cunha poboaci\u00f3n estimada de at\u00e9 os 15 mill\u00f3nms de toneladas.\nAlimentaci\u00f3n.\nA limanda alim\u00e9ntase de moluscos gaster\u00f3podos e bivalvos, vermes poliquetos, crust\u00e1ceos, equinodermos (ofi\u00faras e pequenos ourizos) e, en menor proporci\u00f3n, de pequenos peixes bent\u00f3nicos (especielmente gob\u00edidos e alepis\u00e1uridos).\nCompetencia coa solla.\nComo a s\u00faa dieta e similar \u00e1 da solla, en moitos lugares do mar do Norte os pescadores consideran que a limanda \u00e9 un serio competidor das m\u00e1is valiosas sollas, debido \u00e1 s\u00faa abundancia. Pero a dieta da limanda \u00e9 m\u00e1is ampla que a da solla, e unha reproduci\u00f3n m\u00e1is r\u00e1pida, porque moitas limandas conseguen desovar antes de ser o suficientemente grandes como para caer nas redes de pesca. Por iso nalg\u00fans lugares incrementouse o n\u00famero de individuos, ao tempo que o da solla diminu\u00edu seriamente (por exemplo, nos caladoiros daneses.\nReproduci\u00f3n e desenvolvemento.\nReproduci\u00f3n.\nOs machos da limanda alcanzan a madureza sexual, no mar do Norte, aos 2 ou 3 anos de idade, cando miden de 10 a 20\u00a0cm; as femias, cando te\u00f1en de 3 a 5 anos e miden entre os 20 a 25\u00a0cm.\nA desova prod\u00facese entre xaneiro e agosto, m\u00e1is cedo nas costas da Gran Breta\u00f1a, m\u00e1is tarde no mar do Norte (entre abril e xu\u00f1o) e no mar de Barents (entre xu\u00f1o e xullo). A desova ten lugar en toda a s\u00faa \u00e1rea de distribuci\u00f3n a de 20 a 40 m de profundidade (a m\u00e1is profunda, no sur do mar B\u00e1ltico).\nCada femia produce entre os 50 000 e os 150 000 ovos, pel\u00e1xicos, que miden 1\u00a0mm de di\u00e1metro.\nDesenvolvemento.\nOs ovos eclosionan ao cabo de entre 3 e 12 d\u00edas, segundo a temperatura da auga, dando lugar a larvas, as\u00ed mesmo pel\u00e1xicas, de 2,4\u00a0mm, que non se desprazan at\u00e9 os fondos de 6 a 70 m at\u00e9 que xa se metamorfosearon a peixes planos e miden uns 14\u00a0mm. A taxa de crecemento var\u00eda notabelmente segundo a localidade.\nLonxevidade.\nA m\u00e1xima idade rexistrada alcanza os 12 anos.\nPesca.\nA pesar da s\u00faa abundancia, a limanda foi considrada at\u00e9 hai pouco tempo como unha especie non comercial, e a maior\u00eda dos esp\u00e9cimes capturados s\u00f3 se apa\u00f1aban durante a pesca doutras especies. Por\u00e9n, a diminuci\u00f3n das capturas doutros peixes moi apreciados, como o bacallau (\"Gadus morhua\") e o fogueiro (\"Melanogrammus aeglefinus\") fixeron que a limanda se convertera nunha especie comercial cada vez m\u00e1is importante.\nA mi\u00fado a limanda \u00e9 unha captura accesoria da pesca doutras especies con artes de arrastre e de cerco. De dif\u00edcil transporte, comercial\u00edzase conxelada ou en fresco, conservada en xeo, e cons\u00f3mese xeralmente en filetes."}
{"id": "316494", "revid": "32891", "url": "https://gl.wikipedia.org/wiki?curid=316494", "title": "Voivodato de Brest", "text": "O voivodato de Brest (ou Brest-Litovsk) (en ) foi unha divisi\u00f3n administrativa do Gran Ducado de Lituania creada en 1566 da divisi\u00f3n do voivodato de Trakai. A s\u00faa capital foi a cidade de Brest (hoxe Belar\u00fas).\nO voivodato estaba dividido nos condados de Brest e Pi\u0144sk. En 1973, coa segunda partici\u00f3n de Polonia, o condado de Pi\u0144sk pasou a pertencer ao Imperio Ruso. Desapareceu coa terceira partici\u00f3n."}
{"id": "316495", "revid": "56817", "url": "https://gl.wikipedia.org/wiki?curid=316495", "title": "Voivodato de Smole\u0144sk", "text": "O voivodato de Smole\u0144sk (en ) foi unha divisi\u00f3n administrativa do Gran Ducado de Lituania creada en 1508 como reorganizaci\u00f3n do principado hom\u00f3nimo. Entre 1514 e 1611 pertenceu s\u00f3 nominalmente a Lituania, xa que ach\u00e1base baixo o dominio do Gran Ducado de Moscova; foi recuperado en 1611 mais perdido novamente de xeito definitivo en 1686, a\u00ednda que mant\u00edvose titularmente at\u00e9 a segunda partici\u00f3n de Polonia en 1793.\nO voivodato estaba dividido nos condados de Smole\u0144sk e Starodub."}
{"id": "316502", "revid": "98629", "url": "https://gl.wikipedia.org/wiki?curid=316502", "title": "Limanda aspera", "text": "Limanda aspera \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das seis que integran o x\u00e9nero \"Limanda\", que \u00e9 co\u00f1ecido en galego como limanda \u00e1spera.\n\u00c9 un peixe mari\u00f1o, demersal, ocean\u00f3dromo, de importancia comercial, de at\u00e9 49\u00a0cm de lonxitude, que habita sobre fondos areosos pouco profundos nas costas do Pac\u00edfico norte, desde as de Corea e do mar do Xap\u00f3n at\u00e9 as do mar de Okhotsk, o mar de Bering e as da costa occidental da illa de Vancouver, na Columbia Brit\u00e1nica (Canad\u00e1).\nTaxonom\u00eda.\nDescrici\u00f3n.\nA especie foi descrita en 1814 polo zo\u00f3logo alem\u00e1n, residente en Rusia, Peter Simon Pallas, baixo o nome de \"Pleuronectes asper\".\nSin\u00f3nimos.\nAdemais de polo nome actualmente v\u00e1lido, e polo orixinario que lle deu Pallas, a especie co\u00f1\u00e9cese tam\u00e9n polo sin\u00f3nimo \"Limanda asprella\" .\nEtimolox\u00eda.\nO nome \"limanda\", que Linneo empregou como nome espec\u00edfico (e que despois adoptou Gottsche para o x\u00e9nero por el creado, e no que actualmente se sit\u00faa esta especie) \u00e9 un termo do lat\u00edn cient\u00edfico tirado do franc\u00e9s \"limande\" \"limanda\", que \u00e1 s\u00faa vez deriva do franc\u00e9s antigo \"lumande\", e este do lat\u00edn \"lima\", \"lima\" (utensilio dos carpinteiros), ao que lle engadiu o sufixo \"-ande\"; estes peixes ser\u00edan as\u00ed denominado a causa da rugosidade da s\u00faa pel, no sentio de que era 'boa para limar'.\nO nome espec\u00edfico, \"asperus\" \u00e9 un substantivo do lat\u00edn cient\u00edfico derivado do adxectivo lat\u00edno, \"asper, -\u0115ra, -\u0115rum\", \u00e1 s\u00faa vez derivado do verbo \"aspero\", \"po\u00f1er \u00e1spero\", \"po\u00f1er rugoso\", en alusi\u00f3n \u00e1 pel rugosa t\u00edpica da cara superior das especies do x\u00e9nero \"Limanda\".\nCaracter\u00edsticas.\nA limanda \u00e1spera ten un corpo deprimido, ovalado; a boca \u00e9 pequena, co foci\u00f1o pouco pronunciado; os seus ollos son moderadamente grandes e est\u00e1n moi pr\u00f3ximos entre si. \nA m\u00e1xima lonxitude rexistrrada da especie foi de 49\u00a0cm, a\u00ednda que o tama\u00f1o medio dos esp\u00e9cimes capturados \u00e9 de 33,5\u00a0cm.\nO peso m\u00e1ximo rexistrado alcanzou 1,7\u00a0kg.\nA columna vertebral est\u00e1 formada por de 39 a 40 v\u00e9rtebras. A aleta dorsal est\u00e1 sostida por de 61 a 69 raios, e a anal por de 48 a 58 raios. A aleta dorsal orix\u00ednase por riba da parte posterior do ollo superrios. A aleta caudal \u00e9 arredondada, e as pectorais rematan en punta.\nA coloraci\u00f3n da cara superior do corpo vai da verde oliva \u00e1 parda, con manchas escuras; as aletas dorsal e anal son amareladas en ambos os lados do corpo, con tenues bandas escuras e unha estreita li\u00f1a escura na base.\nO corpo est\u00e1 recuberto de escamas \u00e1speras en ambos os lados do corpo.\nBiolox\u00eda.\nH\u00e1bitat e distribuci\u00f3n.\n\"Limanda aspera\" \u00e9 un peixe mari\u00f1o, demersal, ocean\u00f3dromo, que habita sobre fondos areosos pouco profundos nas costas do Pac\u00edfico norte, desde as de Corea e do mar do Xap\u00f3n at\u00e9 as do mar de Okhotsk, o mar de Bering e do \"Barkley Sound\", accidente mari\u00f1o localizado na costa occidental da illa de Vancouver, na Columbia Brit\u00e1nica (Canad\u00e1).\nPapel no ecosistema.\nA limanda \u00e1spera ocupa un nivel tr\u00f3fico moderadamente alto na cadea alimentaria.\nAlimentaci\u00f3n.\nA dieta dos adultos consiste principalmente en organismos zoobent\u00f3nicos, como vermes poliquetos, anf\u00edpodos, as\u00ed como hidrozoos, moluscos e ofi\u00faras. \nPredadores.\nPola s\u00faa parte, a limanda \u00e1spera sofre depredaci\u00f3n por parte de peixes como alg\u00fans da familia dos cot\u00edidos, do halibut do Pac\u00edfico (\"Hippoglossus stenolepis\"), o bacallau do Pac\u00edfico (\"Gadus macrocephalus\") e a palmeta do Pac\u00edfico (\"Atheresthes stomias\").\nLonxevidade.\nA idade m\u00e1xima rexistrada \u00e9 de anos .\nPesca e usos.\nPesca.\n\"Limanda aspera\" \u00e9 obxecto de pesca comercial nas \u00e1reas de pesca 61 e 67 (Pac\u00edfico noroeste e nordeste, respectivamente). As s\u00faas capturas efect\u00faanse sobre todo con artes de arrastre. Nas d\u00e9cadas de 1960 e 1970 recuper\u00e1ronse altas taxas de pesca, e na actualidade consid\u00e9rase non se considera que a especie non est\u00e1 sometida a sobrepesca; a s\u00faa biomasa no mar de Bering est\u00edmase que \u00e9 alta e est\u00e1bel, por riba do seu nivel de mantemento da poboaci\u00f3n.\nAs s\u00faas capturas medias entre 1998 e 2010 foron de 94.000 t, cun r\u00e9cord de 148.894 t en 2008, que representou a captura anual m\u00e1is alta en 11 anos.\nUso.\nA limanda \u00e1spera comercial\u00edzase conxelada, e cons\u00f3mese frita, asada ao forno ou en microondas."}
{"id": "316506", "revid": "89787", "url": "https://gl.wikipedia.org/wiki?curid=316506", "title": "Tartaruga mari\u00f1a verde", "text": "A tartaruga mari\u00f1a verde ou tartaruga verde (Chelonia mydas) \u00e9 unha tartaruga mari\u00f1a de gran tama\u00f1o da familia Cheloniidae, e \u00fanica especie do x\u00e9nero Chelonia. Vive nos mares tropicais e subtropicais de todo o mundo, e ten d\u00faas poboaci\u00f3ns distintas no Atl\u00e1ntico e Indo-Pac\u00edfico. Nas costas de Galicia pode verse \u00e1s veces (ver Lista de r\u00e9ptiles de Galicia). O seu nome com\u00fan procede da graxa xeralmente de cor verde que hai debaixo da s\u00faa coiraza ou \"cuncha\".\nEsta tartaruga mari\u00f1a ten un corpo aplanado dorsoventralmente cuberto por unha gran coiraza con forma de b\u00e1goa; ten un par de extremidades anteriores grandes con forma de aleta. Xeralmente est\u00e1 coloreada, a\u00ednda que nas poboaci\u00f3s do Pac\u00edfico leste a coiraza pode ser case negra. A diferenza doutros membros da s\u00faa familia, como a \"Eretmochelys imbricata\" (tartaruga carei), \"C. mydas\" \u00e9 principalmente herb\u00edvora. Os adultos xeralmente habitan lagoas de atois ou costeiras, aliment\u00e1ndose principalmente de plantas mari\u00f1as.\nIgual que outras tartarugas mari\u00f1as, as tartarugas verdes migran a grandes distancias entre as s\u00faas \u00e1reas de alimentaci\u00f3n e as praias onde desovan. Moitas illas de todo o mundo levan o nome de Illa da Tartaruga debido a que as tartarugas verdes ani\u00f1an nas s\u00faas praias. As femias arr\u00e1stranse polas praias, cavan un ni\u00f1o e po\u00f1en os seus ovos de noite. Despois, emerxen as cr\u00edas que se dirixen rapidamente \u00e1 auga. A\u00ednda que a maior\u00eda das cr\u00edas morren axi\u00f1a, as que chegan \u00e1 madurez sexual poden vivir uns oitenta anos na natureza.\n\"C. mydas\" est\u00e1 na lista de especies en perigo da IUCN e CITES e est\u00e1 protexda en moitos pa\u00edses, polo que \u00e9 ilegal capturala, facerlle dano ou matala. Ademais, moitos pa\u00edses te\u00f1en leis que protexen as \u00e1reas de cr\u00eda. Por\u00e9n, as tortugas est\u00e1n a\u00ednda en perigo debido \u00e1s actividades humanas. Nalg\u00fans pa\u00edses as tartarugas e os seus ovos son capturados como alimento. A poluci\u00f3n dana indirectamente \u00e1s poboaci\u00f3ns de tartarugas. Moitas tartarugas quedan atrapadas en redes de pesca. Ademais, o desenvolvemento urban\u00edstico a mi\u00fado causa perda de h\u00e1bitats ao destru\u00edr ou alterar as praias onde ani\u00f1an.\nTaxonom\u00eda.\nA tartaruga verde \u00e9 un membro da tribo Chelonini. Un estudo de 1993 esclareceu o status do x\u00e9nero \"Chelonia\" con respecto a outras trartarugas mari\u00f1as. As tartarugas carn\u00edvoras \"Eretmochelys\", \"Caretta\" e \"Lepidochelys\" foron asignadas \u00e1 tribo Carettini. As herb\u00edvoras \"Chelonia\" mante\u00f1en o seu status como x\u00e9nero, mentres que \"Natator\" foi quitada do x\u00e9nero onde antes estaba.\nA especie \"Chelonia mydas\" foi orixinalmente descrita por Linn\u00e9 en 1758 co nome \"Testudo mydas\". En 1868, Marie Firmin Bocourt denominou unha determinada especie de tartaruga mari\u00f1a Chelonia agassizii. Esta suposta \"especie\" foi denominada \"tartaruga mari\u00f1a negra\". Pero posteriormente determinouse que a tartaruga mari\u00f1a negra de Bocourt non era xeneticamente distinta de \"C. mydas\", e, por tanto, taxonomicamente non se considera unha especie separada. Estas d\u00faas \"especies\" foron ent\u00f3n unificadas en \"Chelonia mydas\" e as s\u00faas poboaci\u00f3ns foron consideradas subespecies cos nomes: \"C. mydas mydas\" (a poboaci\u00f3n descrita orixinalmente) e \"C. mydas agassizi\" (a poboaci\u00f3n do Pac\u00edfico co\u00f1ecida como tartaruga verde das Gal\u00e1pagos). Con todo, determinouse despois que esta subdivisi\u00f3n era inv\u00e1lida e que todos os membros da especie deb\u00edan designarse \"Chelonia mydas\" (sen distinguir subespecies). O nome que a mi\u00fado se ve mencionado \"C. agassizi\" \u00e9 un sin\u00f3nimo j\u00fanior inv\u00e1lido de \"C. mydas\".\nO nome com\u00fan da especie non deriva de que te\u00f1a unha coloraci\u00f3n verde externa, sen\u00f3n da cor verde da graxa que a tartaruga ten entre os seus \u00f3rganos internos e a coiraza.\nDieta.\nAs tartarugas verdes adultas comen principalmente plantas mari\u00f1as e algas como o quelpo e outras, mentres que os xuven\u00eds te\u00f1en unha dieta m\u00e1is carn\u00edvora.\nDescrici\u00f3n.\nA s\u00faa aparencia \u00e9 a dunha t\u00edpica tartaruga mari\u00f1a. \"C. mydas\" ten un corpo aplanado dorsoventralmente, unha cabeza bicuda e un pescozo curto, e brazos convertidos en aletas adaptadas \u00e1 nataci\u00f3n. As tartarugas verdes adultas crecen ata os 1,5 m de lonxitude. O peso medio dos individuos maduros \u00e9 de entre 68 e 190\u00a0kg e a lonxitude media da coiraza \u00e9 de 78 a 112\u00a0cm. Esp\u00e9cimes excepcionais poden pesar 315\u00a0kg ou m\u00e1is, e o maior peso rexistrado foi de 395\u00a0kg e unha lonxitude da coiraza de 153\u00a0cm.\nAnatomicamente hai unhas poucas caracter\u00edsticas que distinguen a tartaruga verde dos outros membros da s\u00faa familia. A diferenza de \"Eretmochelys\", o foci\u00f1o da tartaruga verde \u00e9 moi curto e o seu peteiro non forma gancho. A va\u00ed\u00f1a que cobre a s\u00faa mand\u00fabula superior pos\u00fae beiras denticuladas, mentres que a s\u00faa mand\u00edbula inferior \u00e9 m\u00e1is forte, aserrada, e con denticulaci\u00f3n mellor definida. A superficie dorsal da cabeza da tartaruga ten un s\u00f3 par de escamas prefrontais. O espaldar da s\u00faa coiraza est\u00e1 composto de cinco escudos centrais flanqueados por catro pares de escudos laterais. Pola parte inferior, ten catro pares de escudos inframarxinais que cobren a \u00e1rea entre o plastr\u00f3n e o espaldar. As patas dianteiras das \"C. mydas\" maduras te\u00f1en s\u00f3 unha \u00fanica u\u00f1a (a diferenza das d\u00faas de \"Eretmochelys\"), a\u00ednda que \u00e1s veces hai unha segunda u\u00f1a prominente nos esp\u00e9cimes novos.\nO espaldar da tartaruga ten varios padr\u00f3ns de coloraci\u00f3n que cambian co tempo. Os individuos que acaban de eclosionar, igual que ocorre con outras tartarugas mari\u00f1as, te\u00f1en principalmente espaldares negros e plastr\u00f3ns de cor clara. Os espaldares dos xuven\u00eds cambian a casta\u00f1o escuro ou oliva, mentres que os dos adultos maduros son ou completamente casta\u00f1as, con manchas ou de aspecto marm\u00f3reo con radios variegados. Por debaixo, o plastr\u00f3n ten tons amarelos. As patas de \"C. mydas\" son escuras con li\u00f1as amarelas, e xeralmente est\u00e1n marcadas cunha gran mancha escura no centro de cada membro.\nDistribuci\u00f3n.\nA \u00e1rea de distribuci\u00f3n da tartaruga verde est\u00e9ndese a todas as rexi\u00f3ns oce\u00e1nicas tropicais e subtropicais do mundo. Tam\u00e9n pode verse nas costas galegas. Hai d\u00faas subpoboaci\u00f3ns principais, a do Atl\u00e1ntico e a indopac\u00edfica. Cada subpoboaci\u00f3n \u00e9 distinta xeneticamente, e ten os seus propios territorios para ani\u00f1ar e alimentarse dentro da s\u00faa \u00e1rea de distribuci\u00f3n.\nSubpoboaci\u00f3n do Atl\u00e1ntico.\nA tartaruga verde pode atoparse por case todo o Atl\u00e1ntico. Foron atopados individuos tan ao norte como no Canad\u00e1 e as Illas Brit\u00e1nicas. No sur atop\u00e1ronse no extremo de \u00c1frica e na Arxentina. Os principais sitios para ani\u00f1ar son varias illas do Caribe, e as costas leste dos Estados Unidos e Suram\u00e9rica e moi salientablemente, algunhas illas do Atl\u00e1ntico Norte solitarias.\nNo Caribe, os principais sitios de desove son as Illas de Aves, as Illas Virxes Estadounidenses, Porto Rico, e Costa Rica. En anos recentes hai signos dun incremento de ani\u00f1aci\u00f3n nas Illas Caim\u00e1n. Unha das rexi\u00f3ns m\u00e1is importantes \u00e9 Tortuguero en Costa Rica. De feito, a maior\u00eda das \"C. mydas\" da rexi\u00f3n caribe\u00f1a son naturais dunhas poucas praias de Tortuguero. Nos Estados Unidos hai \u00e1reas de ani\u00f1aci\u00f3n menos importantes en Xeorxia, Carolina do Norte, Carolina do Sur, e a costa leste de Florida, especialmente Hutchinson Island. Localizaci\u00f3ns notables en Suram\u00e9rica son praias apartadas de Suriname e da G\u00fciana Francesa. No Atl\u00e1ntico Sur, unha \u00e1rea importante \u00e9 a illa de Ascensi\u00f3n, onde ani\u00f1an de 6.000 a 13.000 tartarugas verdes.\nA diferenza da distribuci\u00f3n espor\u00e1dica dos sitios de ani\u00f1aci\u00f3n, as \u00e1reas de alimentaci\u00f3n son moito m\u00e1is amplas e distribu\u00eddas por toda a rexi\u00f3n atl\u00e1ntica.\nSubpoboaci\u00f3n indo-pac\u00edfica.\nNo Pac\u00edfico, a s\u00faa \u00e1rea de distribuci\u00f3n leste vai polo norte desde as costas do sur de Alasca ata polo sur as costas de Chile. No oeste do Pac\u00edfico vai polo norte desde o Xap\u00f3n e costas do sur de Rusia, ata polo sur a parte norte de Nova Zelandia e algunhas illas no sur de Tasmania. Estas tartarugas poden encontrarse tam\u00e9n por todo o oc\u00e9ano \u00cdndico.\nAs \u00e1reas de alimentaci\u00f3n importantes est\u00e1n espalladas por toda a rexi\u00f3n pac\u00edfica, inclu\u00edndo M\u00e9xico, Hawai, e Pac\u00edfico Sur, xunto coas costas do norte de Australia, e Sueste asi\u00e1tico. No Oc\u00e9ano \u00cdndico as colonias de ani\u00f1aci\u00f3n incl\u00faen India, Paquist\u00e1n, e outros pa\u00edses costeiros. Nas costas do leste de \u00c1frica hai algunhas \u00e1reas de ani\u00f1aci\u00f3n, inclu\u00eddas as illas pr\u00f3ximas a Madagascar.\nPor toda a costa de M\u00e9xico poden atoparse lugares de ani\u00f1aci\u00f3n. Estas tortugas alim\u00e9ntanse de plantas mari\u00f1as no golfo de California. As tartarugas verdes que pertencen \u00e1 subpoboaci\u00f3n hawaiana ani\u00f1an nos Bancos da Fragata Francesa, que est\u00e1n protexidos e situados a uns 800\u00a0km das Illas Hawai. En Filipinas ani\u00f1an nas Illas das Tartarugas, xunto coas tartarugas carei. Indonesia ten algunhas praias de ani\u00f1aci\u00f3n, unha na Reserva Nacional Meru Betiri no leste de Xava. O mar do Coral ten \u00e1reas de ani\u00f1aci\u00f3n de importancia mundial. O arrecife da Gran Barreira Australiana ten d\u00faas poboaci\u00f3ns xeneticamente distintas; unha ao norte e outra ao sur. Neste grande arrecife hai 20 localizaci\u00f3ns de ani\u00f1aci\u00f3n, que son pequenas illas e illotes, das cales a m\u00e1is importante \u00e9 Raine Island.\nOs sitios importantes de ani\u00f1aci\u00f3n abundan a ambos os lados do mar de Arabia, como Ash Sharqiyah en Om\u00e1n, e ao longo da costa de Karachi, Paquist\u00e1n (onde nalgunhas praias ani\u00f1a xunto coa tartaruga carei e a \"Lepidochelys olivacea\") e de Sindh e Beluchist\u00e1n e na illa paquistan\u00ed de Astola (a 25\u00a0km do continente).\nEcolox\u00eda e comportamento.\nMoito do que se sabe da ecolox\u00eda das tartarugas mari\u00f1as procede dos estudos sobre a tartaruga verde, que \u00e9 a m\u00e1is estudada. A ecolox\u00eda de \"C. mydas\" cambia drasticamente con cada estadio da s\u00faa vida. As tartarugui\u00f1as que saen dos ovos son carn\u00edvoras, e pel\u00e1xicas, e forman parte do mininecto do mar aberto. Ao contrario, os xuven\u00eds inmaturos e os adultos at\u00f3panse xeralmente en campos de plantas mari\u00f1as de pouco fondo costeiros e son herb\u00edvoras.\nH\u00e1bitat.\nAs tartarugas verdes m\u00f3vense entre tres tipos de h\u00e1bitats dependendo do estadio do seu ciclo vital no que se encontren. Po\u00f1en os ovos en praias. As tartarugas mari\u00f1as gastan a maior\u00eda do seu tempo en augas costeiras de pouco fondo con pradeiras vizosas de plantas mari\u00f1as. Os adultos frecuentan as ba\u00edas e lagoas costeiras e bancos de area con moita vexetaci\u00f3n. A mi\u00fado migran xeraci\u00f3ns enteiras entre un par de \u00e1reas de alimentaci\u00f3n e as de ani\u00f1aci\u00f3n.\nAs tartarugas verdes pasan a maior parte dos seus primeiros cinco anos en zonas de converxencia no mar aberto que as rodea. Estas tartarugas novas raramente se ven, xa que nadan a bastante profundidade, en augas pel\u00e1xicas.\nAs tartarugas verdes normalmente nadan a unha velocidade de 2,5 a 3\u00a0km/h.\nPredadores.\nS\u00f3 os seres humanos e os tibur\u00f3ns grandes se alimentan de \"C. mydas\" adultos. Por exemplo, o tibur\u00f3n tigre (\"Galeocerdo cuvier\") captura os adultos en augas hawaianas. Os xuven\u00eds e os que acaban de eclosionar te\u00f1en m\u00e1is depredadores, entre os que est\u00e1n cangrexos, pequenos mam\u00edferos mari\u00f1os e aves, como as lim\u00edcolas. Varios animais poden comer os ses ovos. Por exemplo, en Turqu\u00eda, os seus ovos son vulnerables \u00e1 predaci\u00f3n polo raposo (\"Vulpes vulpes\") e o chacal dourado (\"Canis aureus\").\nCiclo vital.\nAs tartarugas verdes migran ao longo de grandes distancias desde as s\u00faas \u00e1reas de alimentaci\u00f3n ata as de ani\u00f1aci\u00f3n; algunhas nadan m\u00e1is de 2600\u00a0km para chegar \u00e1s zonas de desove. As tartarugas maduras a mi\u00fado tornan exactamente \u00e1 mesma praia na que naceron. As femias xeralmente apar\u00e9anse cada dous a catro anos. Os machos, visitan as \u00e1reas de reproduci\u00f3n cada ano para intentar aparearse. A temporada de apareamento var\u00eda segundo as poboaci\u00f3ns. Para a maior\u00eda das \"C. mydas\" do Caribe, a temporada de apareamento \u00e9 desde xu\u00f1o a setembro. As subpoboaci\u00f3ns da G\u00fciana Francesa ani\u00f1an de marzo a xu\u00f1o. Nos tr\u00f3picos as tartarugas verdes ani\u00f1an durante todo o ano, a\u00ednda que algunhas subpoboaci\u00f3ns prefiren \u00e9pocas determinadas do ano. En Paquist\u00e1n, as tartarugas do Oc\u00e9ano \u00cdndico ani\u00f1an todo o ano, mais prefiren os meses de xullo a decembro.\nO apareamento das tartarugas verdes \u00e9 similar ao doutras tartarugas. As femias das tartarugas controlan o proceso. Unhas poucas poboaci\u00f3ns practican a poliandria, a\u00ednda que isto non parece que beneficie \u00e1s cr\u00edas. Despois de aparearse na auga, a femia dir\u00edxese \u00e1 praia e ascende ata m\u00e1is al\u00e1 do l\u00edmite da marea alta, onde cava un burato coas s\u00faas aletas traseiras e deposita nel os ovos. Nas tartarugas mari\u00f1as o tama\u00f1o da posta depende da idade da femia e da especie, e var\u00eda entre 100 e 200 ovos. Despois, a femia cobre o ni\u00f1o con area e volve ao mar.\nEntre 100 e 150 d\u00edas despois, os ovos eclosionan durante a noite, e as cr\u00edas dir\u00edxense por instinto directamente \u00e1 auga. Este \u00e9 o per\u00edodo m\u00e1is perigoso na vida das tartarugas, xa que os depredadores (gaivotas, cangrexos) est\u00e1n agardando para comelas. Unha porcentaxe significativa nunca chega ao oc\u00e9ano. S\u00e1bese pouco da parte inicial da vida das tartarugui\u00f1as neonatas. Os xuven\u00eds pasan de tres a cinco anos en mar aberto antes de establecerse como xuven\u00eds inmaturos no seu estilo de vida permenente en augas pouco profundas. Espec\u00falase que tardan de vinte a cincuenta anos en chegar \u00e1 madurez sexual. Os individuos viven ata oitenta anos na natureza. Est\u00edmase que s\u00f3 o 1% das cr\u00edas chegan \u00e1 madurez sexual.\nComo exemplo, cada ano na Illa da Ascensi\u00f3n no Atl\u00e1ntico Sur, as femias de \"C. mydas\" cavan de 6.000 a 25.000 ni\u00f1os. Estas est\u00e1n entre as tartarugas verdes de maior tama\u00f1o do mundo; moitas de m\u00e1is dun metro de lonxitude e dun peso de ata 300\u00a0kg.\nRespiraci\u00f3n e sono.\nAs tartarugas pasan case toda a s\u00faa vida mergulladas, pero deben respirar aire para obter o ox\u00edxeno que precisan para a s\u00faa vigorosa actividade. Cunha soa exhalaci\u00f3n explosiva e unha r\u00e1pida inhalaci\u00f3n, as tartarugas mari\u00f1as poden substitu\u00edr rapidamente o aire dos seus pulm\u00f3ns. Os seus pulm\u00f3ns permiten un r\u00e1pido intercambio de ox\u00edxeno e impiden que os gases queden atrapados durante as inmersi\u00f3ns profundas. O sangue das tartarugas mari\u00f1as poden ceder o ox\u00edxeno eficientemente aos tecidos do seu corpo mesmo \u00e1s presi\u00f3ns que hai durante as s\u00faas inmersi\u00f3ns. Durante a actividade de rotina, as tartarugas mari\u00f1as verde e a com\u00fan (\"Caretta caretta\") merg\u00fallanse durante tempos que van de 4 horas a s\u00f3 cinco minutos, e van \u00e1 superficie a respirar durante s\u00f3 de 1 a 3 segundos.\nAs tartarugas poden descansar ou durmir baixo a auga durante varias horas seguidas, pero o tempo en que permanecen mergulladas normalmente \u00e9 moito menor cando nadan ou escapan dos predadores. A capacidade de aguantar sen respirar depende da actividade e do estr\u00e9s, o que explica por que os arrastreiros e outros pesqueiros capturen moitas veces tartarugas que chegan ao barco afogadas.\nXen\u00e9tica.\nO xenoma de Chelonia mydas foi secuenciado en 2013 para examinar o seu desenvolvemento e a evoluci\u00f3n do plan corporal da tartaruga.\nImportancia para os humanos.\nHistoricamente, a pel das tartarugas era curtida para fabricar bolsos de man, especialmente en Hawai. Na Antiga China a carne das tartarugas mari\u00f1as consider\u00e1base unha delicia culinaria, especialmente a de \"C. mydas\". A carne, graxa e cartilaxes das tartarugas mari\u00f1as, especialmente as desta especie, b\u00fascanse como ingredientes para facer a sopa de tartaruga, un prato que foi popular en Norteam\u00e9rica no s\u00e9culo XIX.\nEn Xava, Indonesia, os ovos de tartaruga mari\u00f1a son unha delicia popular. Por\u00e9n, a carne de tartaruga \u00e9 considerada \"\u1e25ar\u0101m\" ou \"impura\" na lei Isl\u00e1mica (o islam \u00e9 a relixi\u00f3n principal en Xava). En Bal\u00ed, a carne de tartaruga era un elemento salientable nos banquetes relixiosos e cerimoniais. As tartarugas captur\u00e1banse nas partes remotas do arquip\u00e9lago indonesio. Bal\u00ed importou tartarugas mari\u00f1as desde a d\u00e9cada de 1950, xa que as s\u00faas poboaci\u00f3ns de tartarugas quedaron decimadas. En Bal\u00ed rec\u00f3llense e v\u00e9ndense ovos de tartaruga.\nNalg\u00fans lugares cre\u00e1ronse granxas comerciais de tartarugas, como as granxas de tartarugas das illas Caim\u00e1n no Caribe, que antes as criaban para comercializar a carne, aceite (obtido da graxa), coiraza e pel. A granxa iniciouse en gran parte con ovos que estaban \"condenados\" \u00e1 destruci\u00f3n porque foran recollidos de ni\u00f1os ameazados pola erosi\u00f3n, inundaci\u00f3ns, ou estaban en solos quimicamente host\u00eds. As granxas chegaron a criar unhas 100.000 tartarugas. Cando os mercados internacionais foron pechados polas regulaci\u00f3ns que non permit\u00edan a exportaci\u00f3n internacional de produtos de tartaruga criados en granxas, a granxa pasou a ser esencialmente unha atracci\u00f3n tur\u00edstica na que se criaban 11.000 tartarugas.\nAs tartarugas son unha parte integral da historia e cultura das illas Caim\u00e1n. Cando as illas foron descubertas por Cristovo Col\u00f3n en 1503, el nomeounas \"Las Tortugas\" debido \u00e1 abundancia nas s\u00faas augas de tartarugas mari\u00f1as. Moitos dos primeiros visitantes vi\u00f1an \u00e1s illas Caim\u00e1n para capturaren as tartarugas como fonte de carne fresca durante as s\u00faas longas viaxes mar\u00edtimas. A tartaruga verde \u00e9 un s\u00edmbolo nacional que forma parte do escudo de armas das Illas Caim\u00e1n, que tam\u00e9n forma parte da bandeira das illas Caim\u00e1n. Nos billetes de banco do pa\u00ecs aparece tam\u00e9n a tartaruga. Un debuxo dunha tartaruga estilizada, chamada \"Sir Turtle\" \u00e9 a mascota das li\u00f1as a\u00e9reas Cayman Airways.\nNos campos de lava Pu'u Loa da illa grande de Hawai hai un ki' pohaku (petr\u00f3glifo) representando unha tartaruga. A tartaruga verde (chamada honu en Hawai) sempre tivo un especial significado para os hawaianos e este petr\u00f3glifo data de cando as illas empezaron a ser poboadas. A tartaruga simboliza un navegante que sempre encontra o seu cami\u00f1o a casa, como fan as tartarugas que nadan \u00e1s veces miles de quil\u00f3metros para po\u00f1er os seus ovos nas mesmas praias onde naceran. A\u00ednda que hai varios mitos ao respecto, algunhas lendas hawaianas relatan que o honu foi o primeiro que guiou aos polinesios ata as illas Hawai. Os hawaianos reverencian \u00e1 tartaruga e \u00e1 lenda de Kailua, unha tartaruga que pod\u00eda tomar a forma dunha moza. Cando adoptaba forma humana, observaba aos nenos xogando na praia de Punalu'u.\nConservaci\u00f3n.\nNas \u00faltimas d\u00e9cadas as tartarugas mari\u00f1as pasaron de ser explotadas sen restrici\u00f3ns a unha protecci\u00f3n global, na que os distitnos pa\u00edses proporcionan protecci\u00f3n legal adicional, a\u00ednda que seguen tendo que afrontar grandes ameazas.\nAmeazas.\nAs actividades humanas supo\u00f1en ameazas tanto intencionadas coma non para a supervivencia da especie. Entre as ameazas intencionadas est\u00e1n a caza legal ou furtiva, e a recollida de ovos. M\u00e1is perigosas son as ameazas non intencionadas, como golpes contra embarcaci\u00f3ns, redes de pesca que carecen de dispositivos para exclu\u00edr tartarugas, a poluci\u00f3n e a destruci\u00f3n do h\u00e1bitat. A contaminaci\u00f3n qu\u00edmica pode orixinar tumores; as verteduras dos portos cerca dos lugares de ani\u00f1aci\u00f3n poden crearlles diversos trastornos; e a poluci\u00f3n lixeira pode desorientar \u00e1s cr\u00edas. A perda de h\u00e1bitats xeralmente ocorre debido ao desenvolvemento humano nas \u00e1reas de ani\u00f1aci\u00f3n. As construci\u00f3ns na li\u00f1a de praia, a \"recuperaci\u00f3n\" de terras ou ga\u00f1ar terreo ao mar e o incremento do turismo son exemplos dese desenvolvemento. Unha doenza infecciosa causante de tumores chamada fibropapilomatose, \u00e9 tam\u00e9n un problema nalgunhas poboaci\u00f3ns. A enfermidade mata a unha fracci\u00f3n significativa dos infectados, a\u00ednda que tam\u00e9n hai individuos resistentes. Debido a todas estas amezazas, moitas poboaci\u00f3ns est\u00e1n en estado vulnerable.\nAs \u00e1reas de alimentaci\u00f3n das tartarugas verdes do Pac\u00edfico co\u00f1\u00e9cense pouco e a maior\u00eda non se co\u00f1ecen en absoluto. Estas \u00e1reas de alimentaci\u00f3n est\u00e1n situadas probablemente ao longo da costa de Baixa California (M\u00e9xico) e no sur de California (EUA), e nelas as tartarugas te\u00f1en o risco de converterse nunha captura accidental dos pescadores costeiros. O principal factor de mortalidade para estas tartarugas son os arrastreiros que pescan camar\u00f3ns de M\u00e9xico, nos cales moitas destas capturas de tartarugas non son rexistradas. A \u00fanica \u00e1rea de alimentaci\u00f3n que foi identificada \u00e9 a Ba\u00eda de San Diego, a cal est\u00e1 moi polucionada con metais pesados e PCBs. Estes contaminantes te\u00f1en un efecto negativo no medio ambiente oce\u00e1nico, e causan lesi\u00f3ns e \u00e1s veces mortalidade. As tartarugas verdes tam\u00e9n est\u00e1n ameazadas pola inxesti\u00f3n de pl\u00e1sticos ou verse enredadas en pl\u00e1sticos.\nIniciativas globais.\nA Uni\u00f3n Internacional para a Conservaci\u00f3n da Natureza (IUCN) inclu\u00edu repetidamente a tartaruga verde na s\u00faa Lista Vermella baixo diferentes criterios. En 1982, clasific\u00e1rona oficialmente como especie en perigo. Nas edici\u00f3ns de 1986, 1988, 1990, 1994, e a edici\u00f3n de referencia de 1996 da Lista vermella da IUCN, segu\u00eda inclu\u00edndose a especie.\nEn 2001, Nicholas Mrosovsky fixo unha petici\u00f3n para que se retirase da lista a especie, argumentando que algunhas poboaci\u00f3ns de tartaruga verde eran grandes, estables e nalg\u00fans casos estaban en aumento. Daquela, as especie estaba na lista clasificada baixo o estrito criterio EN A1abd. O Subcomit\u00e9 de Petici\u00f3ns e Est\u00e1ndares da IUCN ti\u00f1a a norma de que os recontos visuais de femias ani\u00f1ando non pod\u00edan considerarse \"observaci\u00f3n directa\" e as\u00ed mantiveron \u00e1 tartaruga no status de en perigo.\nEn 2004, o IUCN reclasificou \"C. mydas\" como \"en perigo\" baixo o criterio EN A2bd, que establece esencialmente que as poboaci\u00f3ns silvestres est\u00e1n en alto risco de extinci\u00f3n debido a varios factores. Estes factores incl\u00faen unha probable reduci\u00f3n da poboaci\u00f3n de m\u00e1is do 50% con respecto \u00e1 d\u00e9cada anterior como se estimaba polos \u00edndices de abundancia e polas proxecci\u00f3ns dos niveis de explotaci\u00f3n.\nEn 2007, \"C. mydas\" foi inclu\u00edda no Ap\u00e9ndice I da lista da Convenci\u00f3n sobre o Comercio Internacional en Especies en Perigo (CITES) como membro da familia Cheloniidae. A especie estaba na lista orixinalmente no Ap\u00e9ndice II en 1975. A familia enteira pasouse ao Ap\u00e9ndice I en 1977, coa excepci\u00f3n da poboaci\u00f3n australiana de \"C. mydas\". En 1981, a poboaci\u00f3n australiana uniuse \u00e1s demais. Isto significa que \u00e9 ilegal importar, exportar, matar, capturar ou acosar as tartarugas verdes.\nA poboaci\u00f3n mediterr\u00e1nea est\u00e1 na lista como en perigo cr\u00edtico. As subpoboaci\u00f3ns do leste do Pac\u00edfico, Hawai e sur de California est\u00e1n consideradas como ameazadas. As subpoboaci\u00f3ns especificamente mexicanas est\u00e1n inclu\u00eddas na lista como en perigo. A poboaci\u00f3n de Florida consid\u00e9rase en perigo. O World Wide Fund for Nature considera \u00e1s poboaci\u00f3ns de Paquist\u00e1n como \"raras e en declive\".\nIniciativas espec\u00edficas de certos pa\u00edses.\nAdemais da xesti\u00f3n desta especie realizada por organismos internacionais como a IUCN e a CITES, determinados pa\u00edses est\u00e1n levando a cabo esforzos de conservaci\u00f3n.\nOs usos tradicionais das tartarugas en Bal\u00ed eran antes considerados sostibles, pero isto despois foi cuestionado dado o incremento da demanda por parte da crecente poboaci\u00f3n humana. A explotaci\u00f3n era a m\u00e1is intensa no mundo. En 1999, Indonesia restrinxiu o comercio de tartarugas e o seu consumo debido \u00e1 diminuci\u00f3n da pobaoaci\u00f3n destes animais e a unha ameaza de boicot tur\u00edstico. Rexeitouse unha petici\u00f3n feita polo gobernador de Bal\u00ed I Made Mangku Pastika en novembro de 2009 de establecer unha cota de captura de 1.000 tartarugas que se matar\u00edan en cerimonias relixiosas hind\u00fas. A\u00ednda que os conservacionistas respectan a necesidade de ter tartarugas para usalas nos rituais, desexaban unha cota menor.\nO ecotourismo \u00e9 unha iniciativa emprendida en Sabah, Malaisia. Al\u00ed, a illa de Pulau Selingan alberga unha instalaci\u00f3n para protexer a eclosi\u00f3n dos ovos. Os empregados colocan parte dos ovos depositados polas tartarugas cada noite na instalaci\u00f3n para protexelos dos depredadores. A incubaci\u00f3n dura uns 60 d\u00edas. Cando os ovos eclosionan, os turistas axudan \u00e1 liberaci\u00f3n das tartarugui\u00f1as no mar.\nNos Estados Unidos, o Servizo de Caza e Pesca dos Estados Unidos e o Servizo Nacional de Pesca Mari\u00f1a clasifica a \"C. mydas\" como especie ameazada baixo a Lei de Especies en Perigo, o que fai que sexa un delito federal que unha persoa non autorizada se acerque a uns 3 metros, moleste, capture ou mate unha destas tartarugas. Debido a esta lei, a subpoboaci\u00f3n hawaiana experimentou un significativo aumento e \u00e9 agora o foco do ecoturismo e converteuse nunha especie de mascota do estado. Os estudantes da Academia Preparatoria de Hawaii na illa Grande de Hawai levan etiquetado miles de esp\u00e9cimes desde inicios da d\u00e9cada de 1990.\nNo Reino Unido a especie est\u00e1 protexida polo Plan de Acci\u00f3n da Biodiversidade, debido a un exceso de capturas e \u00e1 poluci\u00f3n mari\u00f1a. A rama paquistan\u00ed do World Wide Fund for Nature leva a cabo proxectos para asegurar a eclosi\u00f3n das tartarugas desde a d\u00e9cada de 1980, pero a\u00ednda as\u00ed a poboaci\u00f3n continuou declinando.\nNo Atl\u00e1ntico as iniciativas de conservaci\u00f3n c\u00e9ntranse nos sitios de ani\u00f1aci\u00f3n no Caribe. Nas praias de ani\u00f1aci\u00f3n de Tortuguero en Costa Rica hai un l\u00edmite para a recolecci\u00f3n de ovos pola poboaci\u00f3n desde a d\u00e9cada de 1950. O Parque Nacional de Tortuguero estableceuse en 1976, en parte para protexer eses terreos de ani\u00f1aci\u00f3n. Na illa de Ascensi\u00f3n, que alberga algunhas das praias de ani\u00f1aci\u00f3n m\u00e1is importantes, estase a aplicar un activo programa de conservaci\u00f3n., O grupo naturalista uruguaio Karumb\u00e9 (tartaruga en guaran\u00ed) monitorizou as \u00e1reas de alimentaci\u00f3n e de desenvolvemento dos individuos xuven\u00eds da especie no Uruguai desde 1999.\nA Granxa de Tartarugas de Caim\u00e1n est\u00e1 localizada na illa de Gran Caim\u00e1n no Caribe e \u00e9 a primeira granxa que obtivo unha segunda xeraci\u00f3n de tartarugas verdes que se aparearon, puxeron ovos, eclosionaron e criaron en catividade. Desde aos seus comezos en 1968, a granxa liberou unhas 31.000 tartarugas na natureza, e cada ano libera no mar Caribe a m\u00e1is tartarugas criadas en catividade. As tartrugas que se liberaron cando eclosionaron ou como individuos dun ano marcados con \"etiquetas vitais\", empezan agora a retornar para ani\u00f1ar na Gran Caim\u00e1n como adultos. En 2012 a granxa liberou a primeira segunda xeraci\u00f3n criada en catividade cun transpondedor para o rastrexo da posici\u00f3n ou PTT (tam\u00e9n chamado etiqueta por sat\u00e9lite). Ademais, a granxa proporciona carne de tartaruga \u00e1 poboaci\u00f3n local para a cal a tartaruga foi parte da s\u00faa coci\u00f1a tradicional desde hai s\u00e9culos, o que reduce a captura furtiva de tartarugas no medio natural, o que axuda ao incremento observado da poboaci\u00f3n de tartarugas detectadas nas augas que rodean a illa de Gran Caim\u00e1n e o desove nas s\u00faas praias.\nNo Pac\u00edfico, as tartarugas verdes ani\u00f1an nos \"motu\" (illotes) da \u00c1rea de Conservaci\u00f3n de Funafuti no atol de Funafuti en Tuvalu."}
{"id": "316508", "revid": "27155", "url": "https://gl.wikipedia.org/wiki?curid=316508", "title": "Tartaruga verde", "text": ""}
{"id": "316509", "revid": "27155", "url": "https://gl.wikipedia.org/wiki?curid=316509", "title": "Chelonia mydas", "text": ""}
{"id": "316511", "revid": "78546", "url": "https://gl.wikipedia.org/wiki?curid=316511", "title": "Sophie Germain", "text": "Marie-Sophie Germain, nada en Par\u00eds o 1 de abril de 1776 e finada na mesma cidade o 27 de xu\u00f1o de 1831 foi unha matem\u00e1tica francesa que fixo importantes contribuci\u00f3ns \u00e1 teor\u00eda dos n\u00fameros e \u00e1 teor\u00eda da elasticidade. Unha das m\u00e1is importantes foi o estudo dos chamados n\u00fameros primos de Sophie Germain (n\u00fameros primos nos que o duplo incrementado nunha unidade tam\u00e9n \u00e9 un n\u00famero primo). A pesar da oposici\u00f3n dos seus pai e as dificultades presentadas por unha sociedade sexista, logrou os seus co\u00f1ecementos dos libros extra\u00eddos da biblioteca do seu pai e da correspondencia con co\u00f1ecidos matem\u00e1ticos contempor\u00e1neos como Lagrange, Legendre e Gauss.\nDebido aos prexu\u00edzos contra o seu sexo non puido establecer unha carreira nas Matem\u00e1ticas, polo que traballou independentemente durante toda a s\u00faa vida.\nTraxectoria.\nGermain naceu nunha familia parisiense e comezou a estudar Matem\u00e1ticas aos trece anos. O seu interese pola matem\u00e1tica era tanto que fac\u00eda todo o posible para demostralo aos demais.\nFoi autodidacta e para poder incorporarse \u00e1 escola de Par\u00eds tivo que roubar a identidade do alumno M. LeBlanc (nome co que asinaba os seus estudos e investigaci\u00f3ns) e vestir coma un home. Deste xeito puido avanzar o seu co\u00f1ecemento e expo\u00f1er e presentar novas ideas.\nCorrespondencia.\nGermain tivo un interese especial nas ensinanzas de Joseph-Louis Lagrange e empregando o seu pseud\u00f3nimo M. LeBlanc envioulle varios artigos. Lagrange quedou tan impresionado que lle pediu unha entrevista e Germain viuse forzada a revelar a s\u00faa identidade. Lagrange reco\u00f1eceu o talento por riba dos prexu\u00edzos e decidiu converterse no seu mentor.\nEn 1804, despois de ler as \"Disquisitiones Aritmeticae\" de Carl Friedrich Gauss decidiu cartearse con el, de novo con pseud\u00f3nimo. Dous anos despois, durante a invasi\u00f3n napole\u00f3nica de Prusia, Gauss tam\u00e9n co\u00f1eceu a s\u00faa verdadeira identidade, cando Germain intercedeu ante o xeneral Pernety, a quen co\u00f1ec\u00eda persoalmente, para que o preservase de calquera dano ante a ocupaci\u00f3n da s\u00faa cidade natal, Braunschweig. Germain tem\u00eda que Gauss puidese correr un destino similar ao de Arqu\u00edmedes e confioulle a Pernety os seus temores. Este localizou o matem\u00e1tico e d\u00edxolle quen era a s\u00faa protectora, o que confundiu a Gauss, xa que nunca o\u00edra falar dela.\nFoi ent\u00f3n cando Germain escribiu a Gauss unha carta na que admit\u00eda a s\u00faa condici\u00f3n feminina e que Gauss contestou:\nPor\u00e9n, cando en 1808 Gauss foi nomeado profesor de Astronom\u00eda na universidade de G\u00f6ttingen, o interese do matem\u00e1tico derivou cara \u00e1s matem\u00e1ticas aplicadas e deixaron de cartearse.\nEtapa na Academia Francesa das Ciencias.\nEn 1811 Germain participou nun concurso da Academia Francesa das Ciencias para explicar os fundamentos matem\u00e1ticos desenvolvidos por un matem\u00e1tico alem\u00e1n aplicados ao estudo de Ernst Chladni sobre as vibraci\u00f3ns das superficies el\u00e1sticas. Despois de ser rexeitada por d\u00faas veces, ga\u00f1ou o concurso en 1816, o que a converteu na primeira muller que asistiu \u00e1s sesi\u00f3ns da Academia (\u00e1 parte das esposas dos membros) e a colocou xunta os grandes matem\u00e1ticos da historia.\n\u00daltimos anos.\nEn 1829 Germain descubriu que ti\u00f1a cancro de mama. A pesar da dor continuou a traballar e en 1831 o xornal de Crelle publicou un artigo seu sobre a curvatura das superficies el\u00e1sticas e \"unha nota sobre a busca de \"y\" e \"z\" en formula_1\".\nO 27 de xu\u00f1o de 1831 faleceu no n\u00famero 13 da Rue de Savoie.\nContribuci\u00f3ns \u00e1s Matem\u00e1ticas.\nUnha das maiores contribuci\u00f3ns de Germain \u00e1 teor\u00eda dos n\u00fameros foi o teorema que leva o seu nome e que se refire \u00e1 divisibilidade das soluci\u00f3ns da ecuaci\u00f3n \"x\"p + \"y\"p = \"z\"p do \u00daltimo Teorema de Fermat. Demostrou que o produto \"xyz\" debe ser divisible por \"p2\" se se pode atopar un n\u00famero primo \u03b8 que cumpra:\nUnha das s\u00faas m\u00e1is c\u00e9lebres identidades, co\u00f1ecida como \"identidade de Sophie Germain\" di que para dous n\u00fameros \"x\" e \"y\":"}
{"id": "316518", "revid": "22795", "url": "https://gl.wikipedia.org/wiki?curid=316518", "title": "Limanda \u00e1spera", "text": ""}
{"id": "316540", "revid": "89787", "url": "https://gl.wikipedia.org/wiki?curid=316540", "title": "Bieito P\u00e9rez Outeiri\u00f1o", "text": "Bieito P\u00e9rez Outeiri\u00f1o, nado na Mezquita (A Merca) o 5 de setembro de 1954, \u00e9 un arque\u00f3logo, profesor e escritor galego.\nTraxectoria.\nLicenciado en Filosof\u00eda e Letras (especialidade en Arqueolox\u00eda) pola Universidade de Valladolid (1989). \u00c9 membro do Corpo Facultativo de Conservadores de Museos do Estado dende 1985. Foi conservador facultativo do Museo Nacional de Arte Romana de M\u00e9rida (1987-1993), xefe do servizo de Arqueolox\u00eda da Xunta de Galicia (1987-1993), subdirector xeral do Instituto de Conservaci\u00f3n e Restauraci\u00f3n de Bens Culturais (1993-1998) e dende 1998 ata decembro do 2017 foi director do Museo das Peregrinaci\u00f3ns e de Santiago. Investiga sobre a ouriver\u00eda prehist\u00f3rica do noroeste peninsular, a xesti\u00f3n do patrimonio cultural e os museos. Dirixiu diversas campa\u00f1as de escavaci\u00f3n arqueol\u00f3xica en San Cibr\u00e1n de Las (Ourense) e na Alcazaba de M\u00e9rida (Badaxoz), participando en numerosas escavaci\u00f3ns e demais actividades arqueol\u00f3xicas de campo. \nFoi coordinador do equipo redactor do borrador t\u00e9cnico da Lei de Patrimonio Cultural de Galicia e do que se encargou do expediente para a declaraci\u00f3n da Muralla de Lugo Patrimonio da Humanidade."}
{"id": "316541", "revid": "89787", "url": "https://gl.wikipedia.org/wiki?curid=316541", "title": "Jos\u00e9 Mar\u00eda Bello Di\u00e9guez", "text": "Jos\u00e9 Mar\u00eda Bello Di\u00e9guez, nado na Coru\u00f1a en 1952, \u00e9 un arque\u00f3logo galego.\nTraxectoria.\nLicenciado en Historia pola Universidade de Santiago de Compostela. Arque\u00f3logo do Servizo de Arqueolox\u00eda da Xunta de Galicia dende 1985. Logo foi asesor hist\u00f3rico do concello da Coru\u00f1a e dende 1992 arque\u00f3logo municipal. \u00c9 director do Museo Arqueol\u00f3xico e Hist\u00f3rico da Coru\u00f1a dende 1997. Tam\u00e9n \u00e9 director das investigaci\u00f3ns do castro de Elvi\u00f1a."}
{"id": "316542", "revid": "1888", "url": "https://gl.wikipedia.org/wiki?curid=316542", "title": "Xos\u00e9 Mar\u00eda Bello Di\u00e9guez", "text": ""}
{"id": "316543", "revid": "17467", "url": "https://gl.wikipedia.org/wiki?curid=316543", "title": "Mundial de F\u00fatbol da Arxentina 1978", "text": ""}
{"id": "316547", "revid": "1131", "url": "https://gl.wikipedia.org/wiki?curid=316547", "title": "Paseo de Sarasate", "text": "O Paseo de Sarasate (oficialmente Paseo de Pablo Sarasate) \u00e9 un emblem\u00e1tico paseo da cidade de Pamplona (Navarra), situado entre a Zona Vella e o Segundo Ensanche da cidade. Tam\u00e9n \u00e9 co\u00f1ecido de forma popular como \"Paseo Valencia\".\nAdoita ser o centro das concentraci\u00f3ns m\u00e1is emblem\u00e1ticas que se producen na cidade.\nHistoria.\nDurante a Idade Media, a muralla de Pamplona pasaba ao longo da actual li\u00f1a de edificios dos n\u00fameros pares deste paseo, a m\u00e1is pr\u00f3xima \u00e1 Zona Antiga; estando a Igrexa de San Nicol\u00e1s integrada na devandita muralla. O que hoxe \u00e9 Paseo de Sarasate encontr\u00e1base, pois, no lado exterior da muralla; \u00e9 dicir, f\u00f3ra da cidade.\nIsto foi as\u00ed ata que no s\u00e9culo XVI, tras a conquista de Navarra, se constru\u00edron as murallas modernas (as que hoxe co\u00f1ecemos) e esta zona quedou dentro do cinto das devanditas murallas. Trat\u00e1base dun espazo arb\u00f3reo dentro da cidade, que serv\u00eda de esparexemento aos seus habitantes, ao igual que o Parque da Taconera (de feito o actual paseo de Sarasate formaba parte da Taconera).\nNon foi ata o s\u00e9culo XIX cando esta zona se converteu en paseo, tal como a co\u00f1ecemos actualmente. Inicialmente denominouse \"Paseo de Valencia\" (e oficiosamente, alg\u00fans sectores da poboaci\u00f3n seguen refer\u00edndose a este as\u00ed). A raz\u00f3n explicouna o m\u00e9dico e historiador Jos\u00e9 Joaqu\u00edn Arazuri. Foi debido a que Prudencio Valencia ti\u00f1a na veci\u00f1a r\u00faa Lindachiqu\u00eda un despacho de escrib\u00e1n de gran prestixio na cidade e nas vilas de Navarra. Esta tarefa era necesaria para tramitar todo tipo de xesti\u00f3ns administrativas, polo que a referencia para os que acud\u00edan na s\u00faa busca deu nome ao lugar. Non obstante, tras o falecemento de Pablo Sarasate en 1908, o Concello de Pamplona denominou ao devandito paseo co nome do artista internacional pamplon\u00e9s que nacera na veci\u00f1a r\u00faa de San Nicol\u00e1s. En 1974, por un breve lapso de tempo, decidiuse po\u00f1er o nome de \"Paseo Valencia\", pero rapidamente restitu\u00eduse a denominaci\u00f3n oficial ao c\u00e9lebre violinista\nEdificios e monumentos.\nPalacio de Navarra.\nEste pazo \u00e9 a sede do Goberno de Navarra, e a s\u00faa fachada principal, ao igual que o propio pazo, foi constru\u00edda no s\u00e9culo XIX (estilo neocl\u00e1sico). Non obstante, foron colocados no s\u00e9culo XX os dous reis das fornelas (que son Sancho o Maior e Sancho o Forte), e a alegor\u00eda de Navarra do front\u00f3n (cos dous tipos navarros: o \"monta\u00f1\u00e9s\" e o \"ribero\"). Nas columnas da dereita dos soportais apr\u00e9cianse a\u00ednda as pegadas do bombardeo a\u00e9reo que sufriu Pamplona durante a Guerra Civil en 1937.\nEdificio do Banco de Espa\u00f1a.\n\u00c9 o edificio enfrontado ao Palacio de Navarra no extremo oriental do paseo de Sarasate, o n\u00famero 1, e tam\u00e9n inicia a avenida de San Ignacio. Obra dos arquitectos Jos\u00e9 Astiz e Jos\u00e9 Y\u00e1rnoz Larrosa, foi edificado entre 1925 e 1927. De estilo cl\u00e1sico por ser un edifico institucional (nos anos 20 imperaba as teor\u00edas novecentistas en que para as instituci\u00f3ns se empregaba este estilo) e con proporci\u00f3ns equilibradas, con reflexo neocl\u00e1sico do Pazo. A zona nobre esta destacada mediante catro columnas no frontis ao paseo e por pilastras na fachada da avenida. O conxunto \u00e9 m\u00e1is lixeiro que o pazo por empregar a orde x\u00f3nica en vez da d\u00f3rica do da Deputaci\u00f3n. A mansarda de lousa o emparenta coa arquitectura burguesa francesa.\nMonumento aos Foros de Navarra.\nS\u00edmbolo das liberdades de Navarra, este emblem\u00e1tico monumento ergue aqu\u00ed dende 1903. Foi constru\u00eddo por subscrici\u00f3n popular tras os acontecementos da \"Gamazada\", nos que o ministro de facenda Germ\u00e1n Gamazo intentou suprimir o r\u00e9xime fiscal de Navarra desat\u00e1ndose unha xigantesca reacci\u00f3n popular en Navarra en contra da devandita supresi\u00f3n e en defensa dos Foros, que finalmente por outras raz\u00f3ns non se aplicou. No alto, unha matrona que simboliza a Navarra sost\u00e9n os Foros na s\u00faa man, e, m\u00e1is abaixo, cinco figuras simbolizan o traballo, a paz, a xustiza, a autonom\u00eda e a historia. Tam\u00e9n hai cinco placas con inscrici\u00f3ns alusivas \u00e1 defensa dos Foros. Tres delas est\u00e1n escritas en castel\u00e1n e dous en \u00e9uscaro (unha destas en alfabeto de caracteres ib\u00e9ricos).\nIgrexa de San Nicol\u00e1s.\nA orixinal foi erixida no s\u00e9culo XII, para atender oficios relixiosos e para servir de basti\u00f3n militar e defensivo dos veci\u00f1os do seu burgo, do mesmo nome, sempre enfrontado cos outros dous Burgos da cidade (Navarrer\u00eda e San Saturnino). A actual data dos s\u00e9culos XIII e XIV, con engadidos do s\u00e9culo XIX. Tivo distintas torres pero a que existe na actualidade \u00e9 de 1924.\nParlamento de Navarra.\nSituado no lado oeste do Paseo, constru\u00eduse en 1892 como Pazo de Xustiza e mantivo esa funci\u00f3n ata o ano 1996. Actualmente, e dende o ano 2002 tras un reforma integral que s\u00f3 mantivo a fachada exterior, \u00e9 sede do Parlamento de Navarra. O corpo principal ach\u00e9gase ao clasicismo con emprego exclusivo da pedra, mentres que os frontis secundarios est\u00e1n pr\u00f3ximos ao Eclecticismo. Malia o novo uso, no tellado mant\u00e9\u00f1ense unha alegor\u00eda da Xustiza (con balanza) e as t\u00e1boas da Lei.\nEstatuas de Reis.\nAs seis estatuas de pedra branca que adornan a plataforma central do Paseo de Sarasate representan reis e foron colocadas aqu\u00ed no s\u00e9culo XIX tras ser adquiridas polo Concello, provenientes de proxecto decorativo para o Palacio Real de Madrid (Palacio de Oriente) que finalmente non se levou a cabo. Foron realizadas entre os anos 1750 e 1753. En 1972 produciuse un cambio nestas: devolv\u00e9ronse a Madrid dous (que representaban Fernando VI e a s\u00faa esposa B\u00e1rbara de Braganza) a cambio doutras d\u00faas que se trouxeron e que representan os reis de Navarra Filipe III de Navarra (esposo de Xoana II de Navarra) e Garc\u00eda Ram\u00edrez.\nEstas d\u00faas son as \u00fanicas cuxo nome figura no pedestal. A identidade das outras catro estatuas \u00e9 desco\u00f1ecida."}
{"id": "316548", "revid": "23204", "url": "https://gl.wikipedia.org/wiki?curid=316548", "title": "Moledo, S\u00e1rdoma, Vigo", "text": "Moledo \u00e9 un lugar da parroquia de S\u00e1rdoma, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 279 habitantes (131 homes e 148 mulleres)."}
{"id": "316551", "revid": "1987", "url": "https://gl.wikipedia.org/wiki?curid=316551", "title": "Grupo (matem\u00e1ticas)", "text": "En \u00e1lxebra abstracta, un grupo \u00e9 unha estrutura alx\u00e9brica que consta dun conxunto cunha operaci\u00f3n que combina calquera par dos seus elementos para formar un terceiro elemento. Para que se poida cualificar como un grupo o conxunto e a operaci\u00f3n deben satisfacer os axiomas de grupo: ter a propiedade asociativa, elemento neutro e elemento inverso.\nA teor\u00eda de grupos estuda os grupos en si.\nHistoria.\nO concepto de grupo xurdiu do estudo das ecuaci\u00f3ns polin\u00f3micas comezado por \u00c9variste Galois durante a d\u00e9cada de 1830. Despois de contribuci\u00f3ns desde outros campos como a teor\u00eda dos n\u00fameros e a xeometr\u00eda, a noci\u00f3n xeneralizouse e estableceuse fortemente en torno a 1870.\nA definici\u00f3n formal de grupo (G, *) foi formulada por Ferdinand Georg Frobenius en 1887, advertindo que os teoremas que demostraba depend\u00edan unicamente dos axiomas propostos e non ti\u00f1a que acudir ao grupo das permutaci\u00f3ns que empregaban os seus antecesores Cauchy, Jordan e Sylow.\nUnha teor\u00eda especialmente rica foi desenvolvida para grupos finitos, culminada co teorema de clasificaci\u00f3n de grupos simples, completado en 1983. As\u00ed mesmo, desde mediados da d\u00e9cada de 1980 a teor\u00eda de grupos xeom\u00e9tricos, que estuda os grupos de xeraci\u00f3n finita como obxectos xeom\u00e9tricos, converteuse nunha \u00e1rea particularmente activa na teor\u00eda dos grupos.\nDefinici\u00f3n.\nUn grupo \u00e9 un conxunto, \"G\", cunha operaci\u00f3n binaria \u00ab\u2022\u00bb que comp\u00f3n dous elementos calquera \"a\" e \"b\" de \"G\" para formar outro elemento denotado como \"a \u2022 b\" o \"ab\". Para poder cualificar como un grupo a (\"G, \u2022\"), deben satisfacer catro propiedades:\nOperaci\u00f3n interna\nAsociatividade\nElemento neutro\nElemento inverso\nA orde na que se realiza a operaci\u00f3n do grupo pode ser significativa, \u00e9 dicir, o resultado de operar o elemento \"a\" co elemento \"b\" non \u00e9 necesariamente igual que o resultado de \"b\" con \"a\"; a expresi\u00f3n \npode non ser certa. Os grupos nos que si se cumpre ch\u00e1manse grupos abelianos, en honor a Niels Henrik Abel."}
{"id": "316552", "revid": "29398", "url": "https://gl.wikipedia.org/wiki?curid=316552", "title": "ERP", "text": ""}
{"id": "316557", "revid": "5863", "url": "https://gl.wikipedia.org/wiki?curid=316557", "title": "Emilia Cal\u00e9 Torres de Quintero", "text": ""}
{"id": "316559", "revid": "5863", "url": "https://gl.wikipedia.org/wiki?curid=316559", "title": "Emilia Cal\u00e9 Torres Sanjurjo", "text": ""}
{"id": "316563", "revid": "5863", "url": "https://gl.wikipedia.org/wiki?curid=316563", "title": "Emilia Cal\u00e9 y Torres de Quintero", "text": ""}
{"id": "316564", "revid": "839", "url": "https://gl.wikipedia.org/wiki?curid=316564", "title": "Aleksei X\u00edrov", "text": ""}
{"id": "316566", "revid": "5863", "url": "https://gl.wikipedia.org/wiki?curid=316566", "title": "Lorenzo G\u00f3mez Quintero Fern\u00e1ndez Morado", "text": ""}
{"id": "316567", "revid": "27155", "url": "https://gl.wikipedia.org/wiki?curid=316567", "title": "Tartaruga verde mari\u00f1a", "text": ""}
{"id": "316570", "revid": "89787", "url": "https://gl.wikipedia.org/wiki?curid=316570", "title": "Castelo de Ucero", "text": "O castelo de Ucero \u00e9 unha construci\u00f3n defensiva medieval situada na vila de Ucero na provincia de Soria pertencente \u00e1 Comunidade Aut\u00f3noma de Castela e Le\u00f3n en Espa\u00f1a.\n\u00c1chase baixo a protecci\u00f3n da Declaraci\u00f3n xen\u00e9rica do Decreto de 22 de abril de 1949, e a Lei 16/1985 sobre o Patrimonio Hist\u00f3rico Espa\u00f1ol. Foi propiedade da Igrexa Cat\u00f3lica ata o ano 1966, no que un tivo lugar un acordo entre o Estado e a Igrexa, que facilitou a incorporaci\u00f3n do castelo a Patrimonio Nacional .\nAs obras de restauraci\u00f3n comezaron en 2014 e o seu financiamento est\u00e1 a cargo do Ministerio de educaci\u00f3n, cultura e deporte. Ademais os visitantes poden visitar o castelo para co\u00f1ecer o desenvolvemento das obras de restauraci\u00f3n.\nA situaci\u00f3n.\nSituado sobre un promontorio rochoso na beira do r\u00edo Ucero, preto do seu nacemento, domina o amplo espazo dos vales dos r\u00edos Lobos e Rapaz e \u00e1lzase sobre a vila que lle d\u00e1 nome. Preto \u00e1chase o can\u00f3n do r\u00edo Lobos cuxa parte final \u00e9 totalmente visible dende a fortaleza.\nO acceso \u00e9 tan impresionante como o propio castelo, que a\u00ednda na actualidade, no empobrecido estado de ru\u00ednas en que se acha, chama a atenci\u00f3n pola s\u00faa inmensidade e sorprende en canto se fai visible ao baixar a costa da Galiana. Unha particularidade interesante do castelo \u00e9 a similitude que garda co castelo de \u00abVilla Rey\u00bb de Miranda del Casta\u00f1ar, debido \u00e1 construci\u00f3n dos dous castelos no s\u00e9culo XII.\nDende o n\u00facleo urbano de Ucero, ch\u00e9gase ao castelo despois de cruzar o r\u00edo por un cami\u00f1o que se vai afundindo entre paredes rochosas sobre as que, a man esquerda segundo se sobe, \u00e1lzase a construci\u00f3n da fortaleza e da ermida asociada a esta.\nHistoria.\nA zona dominada polo castelo foi habitada dende a prehistoria. Os restos rupestres achados en diferentes puntos da zona do can\u00f3n de r\u00edo Lobos, preto da Ermida de San Bartolom\u00e9 e os dep\u00f3sitos de El Banconcillo, tam\u00e9n ao lado desta, testemu\u00f1an presenza humana polo menos dende a idade de bronce. O propio castelo as\u00e9ntase sobre os restos dun castro celtibero. A necr\u00f3pole visig\u00f3tica de San Mart\u00edn, e as construci\u00f3ns romanas van deixando ver a continuidade do asentamento nestas terras.\nO lugar aparece nomeado por primeira vez en 1157 cando o rei Afonso VII sit\u00faa a vila de Sotos de Suso entre Osma e Ucero, e ademais hai datos que indican que o castelo xa exist\u00eda no s\u00e9culo XIII. O vencello dos templarios coa zona \u00e9 moi forte. Est\u00edmase que o importante convento de San Juan de Otero, xa extinguido, estaba situado preto da Ermida de San Bartolom\u00e9, a cal tam\u00e9n \u00e9 templaria. Hai constancia que en 1170 xa estaba asentada a Orde do Temple neste lugar, pois est\u00e1 documentado un litixio entre os templarios e a Orde de Calatrava ,onde se cita o convento de San Juan de Otero.\nAlejandro Aylagas sinala a Juan Gonz\u00e1lez de Ucero como primeiro se\u00f1or do castelo en 1212 e asegura que era un asentamento templario dende Afonso I de Arag\u00f3n. Juan Gonz\u00e1lez de Ucero participou na batalla das Navas de Tolosa a car\u00f3n do seu rei, Afonso VIII, e foi proclamado se\u00f1or da vila por aquela acci\u00f3n. A vila e o castelo de Ucero pertenceu posteriormente a Juan Garc\u00eda de Ucero, esposo de Mar\u00eda de Meneses, e \u00e1 morte daquel, a s\u00faa esposa herdouno e entregoullo \u00e1 filla ilex\u00edtima que tivo co rei Sancho IV de Castela, Violante S\u00e1nchez de Castela.\nNun documento emitido o 13 de novembro de 1325 en Avi\u00f1\u00f3n, o papa Xo\u00e1n XXII encomendou ao arcebispo de Toledo, Juan de Arag\u00f3n, que seguise o preito que manti\u00f1an Violante S\u00e1nchez e o bispo de Osma, Juan P\u00e9rez de Ascar\u00f3n, pola posesi\u00f3n do se\u00f1or\u00edo de Ucero, que, segundo ela, lle pertenc\u00eda legalmente pola herdanza da s\u00faa nai e fora ocupado e retido ilegalmente polo bispo de Osma dende que, segundo el, o mercou o 23 de maio de 1302 por 300.000 marabed\u00eds, xunto con outras propiedades, aos testamenteiros de Juan Garc\u00eda de Villamayor, segundo a escritura de venda publicada no tomo II das \"Memorias de Fernando IV de Castela\". Malia iso, Violante continuou consider\u00e1ndose propietaria do se\u00f1or\u00edo e en 1327 doouno, xunto co resto das s\u00faas posesi\u00f3ns, \u00e1 Orde de Santiago, obviando que o se\u00f1or\u00edo de Ucero pertenc\u00eda dende 1302 aos bispos de Osma.\nNo s\u00e9culo XVI o castelo \u00e9 reconstru\u00eddo por orde do bispo Pedro de Montoya. Honorato Juan coloca o seu escudo de armas sobre a entrada principal no s\u00e9culo XVII. A utilizaci\u00f3n do castelo polo bispado de Osma foi moi dispar, dende mansi\u00f3n palaciana para os bispos (os cales acud\u00edan a esparexerse coa pesca da troita no couto do r\u00edo Ucero) ata c\u00e1rcere para cl\u00e9rigos.\nDescrici\u00f3n.\nA construci\u00f3n consta dun triplo recinto amurallado protexido por un foso. O acceso realiz\u00e1base por unha serie de ramplas e unha ponte levadiza. A defensa compl\u00e9tase polo lado sur cun muro. A este mesmo lado, constru\u00eduse unha ermida separada da construci\u00f3n defensiva pero relacionada con esta. O castelo dispo\u00f1\u00eda dunha porta de acceso que queda en fronte da ermida. Esta ermida poder\u00eda ser a da Nosa Se\u00f1ora de Villavieja.\nPosu\u00eda un alxibe, do que quedan restos, e unha zona de estanzas onde hoxe en d\u00eda se observan os encaixes das vigas nos muros.\nA torre da homenaxe mantense ergueita e en relativo bo estado. Ten perpia\u00f1os en forma de cabalo e est\u00e1 rematada por unhas fileiras de m\u00edsulas que soportan o ameado. Hai unha xanela oxival con moldura decorada con dous g\u00e1rgolas asim\u00e9tricas. No exterior, hai varias g\u00e1rgolas; unha delas ten tres figuras e outra ten unha figura que est\u00e1 a suxeitar algo mentres que sobre ela se pode ver unha aguia agarrando unha serpe. O teito da torre \u00e9 unha b\u00f3veda oxival que ten restos de pinturas e est\u00e1 apoiada en m\u00edsulas decoradas con cabezas e personaxes. Na clave desta b\u00f3veda hai un \"agnus dei\", \u00e9 dicir unha figura dun cordeiro que alg\u00fans estudosos encadran dentro da simbolox\u00eda templaria.\nHai unha pasaxe subterr\u00e1nea que baixa dende o castelo ao r\u00edo Ucero percorrendo en zigzag a aba do outeiro. A finalidade deste era ter acceso \u00e1 auga en caso de asedio. A pasaxe est\u00e1 parcialmente derrubada, pero hai algunhas secci\u00f3ns practicables. Est\u00e1 constru\u00eddo escavando o oco no chan e cubr\u00edndoo con laxas de cachotar\u00eda. Ten unha largura de 1,16m e unha altura que varia entre os 2,13 m e os 1,5 m."}
{"id": "316581", "revid": "1888", "url": "https://gl.wikipedia.org/wiki?curid=316581", "title": "La Juventud Cat\u00f3lica de Tuy", "text": "La Juventud Cat\u00f3lica de Tuy foi un peri\u00f3dico editado en Tui entre 1870 e 1871.\nHistoria e caracter\u00edsticas.\nRevista relixiosa e cient\u00edfico-literaria, apareceu o 1 de novembro de 1870. Fundada polo presidente de La Juventud Cat\u00f3lica del Mi\u00f1o Jos\u00e9 \u00c1lvarez Mera, que tam\u00e9n foi o seu director. O administrador era Francisco Paula Areal e entre os seus redactores figuraron Teodosio Vesteiro Torres, Teodoro S\u00e1nchez Pati\u00f1o, Jos\u00e9 Mar\u00eda Barrera, D\u00e1maso R. Areal, Jacinto Figueroa e Carlos C. Queimali\u00f1os. Foi suspendida por decisi\u00f3n da Asemblea da Juventud Cat\u00f3lica que acordou publicar unha revista xeral de todas as Academias espa\u00f1olas. Cesou a s\u00faa publicaci\u00f3n o 20 de xu\u00f1o de 1871."}
{"id": "316597", "revid": "1888", "url": "https://gl.wikipedia.org/wiki?curid=316597", "title": "Xos\u00e9 Carlos Valc\u00e1rcel", "text": "Xos\u00e9 Carlos Valc\u00e1rcel Doval, nado no Pereiro de Aguiar en 1963, \u00e9 un pol\u00edtico galego do PSdeG-PSOE.\nTraxectoria.\nNas elecci\u00f3ns municipais de 2007 foi candidato do PSdeG-PSOE \u00e1 alcald\u00eda de Barbad\u00e1s e foi elixido concelleiro. Repetiu como candidato nas municipais de 2011 e volveu ser elixido concelleiro. Nas municipais de 2015 volveu ser o candidato do PSdeG e foi elixido alcalde grazas a un pacto co BNG e CxG. Ga\u00f1ou as municipais de 2019 e foi elixido alcalde co apoio do BNG, "}
{"id": "316610", "revid": "85894", "url": "https://gl.wikipedia.org/wiki?curid=316610", "title": "Pablo Moreda", "text": "Pablo Diego Moreda Gil, nado en Foz en 1973, \u00e9 un pol\u00edtico galego do PSdeG-PSOE.\nTraxectoria.\nEnxe\u00f1eiro T\u00e9cnico Agr\u00edcola en Mecanizaci\u00f3n Agraria e Construci\u00f3ns Rurais pola EPS de Lugo. Traballa no sector Inmobiliario e Hostaleiro. Nas elecci\u00f3ns municipais de 2015 foi candidato do PSdeG-PSOE \u00e1 alcald\u00eda de Cedeira e foi elixido alcalde grazas a un pacto con AINA e BNG. Nas elecci\u00f3ns municipais de 2019 acadou de novo a alcald\u00eda con maior\u00eda absoluta."}
{"id": "316611", "revid": "1888", "url": "https://gl.wikipedia.org/wiki?curid=316611", "title": "Lu\u00eds Rubido Ramonde", "text": ""}
{"id": "316612", "revid": "22795", "url": "https://gl.wikipedia.org/wiki?curid=316612", "title": "Halibut do Pac\u00edfico", "text": ""}
{"id": "316643", "revid": "23204", "url": "https://gl.wikipedia.org/wiki?curid=316643", "title": "Limanda ferruginea", "text": "Limanda ferruginea \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das seis que integran o x\u00e9nero \"Limanda\", que \u00e9 co\u00f1ecido en galego como limanda de cola amarela, adaptaci\u00f3n do seu nome en ingl\u00e9s \"yellowtail flounder\".\n\u00c9 un peixe mari\u00f1o, demersal, ocean\u00f3dromo, de importancia comercial, que habita sobre fondos areosos pouco profundos nas plataforma continental da parte noroeste do oc\u00e9ano Atl\u00e1ntico, desde o sur da pen\u00ednsula do Labrador (Canad\u00e1) at\u00e9 ao norte da costa leste dos Estados Unidos.\nTaxonom\u00eda.\nDescrici\u00f3n.\nA especie foi descrita en 1839 polo naturalista estadounidense David Humphreys Storer, baixo o nome de \"Platessa ferruginea\".\nSin\u00f3nimos.\nAdemais de polo nome actualmente v\u00e1lido, e polo orixinario que lle deu Storer, a especie co\u00f1\u00e9cese tam\u00e9n polos seguintes sin\u00f3nimos:\nEtimolox\u00eda.\nO nome \"limanda\", que Linneo empregou como nome espec\u00edfico (e que despois adoptou Gottsche para o x\u00e9nero por el creado, e no que actualmente se sit\u00faa esta especie) \u00e9 un termo do lat\u00edn cient\u00edfico tirado do franc\u00e9s \"limande\" \"limanda\", que \u00e1 s\u00faa vez deriva do franc\u00e9s antigo \"lumande\", e este do lat\u00edn \"lima\", \"lima\" (utensilio dos carpinteiros), ao que lle engadiu o sufixo \"-ande\"; estes peixes ser\u00edan as\u00ed denominado a causa da rugosidade da s\u00faa pel, no sentio de que era 'boa para limar'.\nO nome espec\u00edfico, \"ferruginea\" \u00e9 deriva do adxectivo lat\u00edno \"ferr\u016bgineus, -a, -um\", \"da cor do ferro\", derivado do substantivo \"ferr\u016bgo, -\u012dnis\", \"ferrruxe\", \u00e1 s\u00faa vez derivado de \"ferrum, -i\", \"ferro\".\nCaracter\u00edsticas.\nA m\u00e1xima lonxitude rexistrada da especie foi de 64\u00a0cm, e o seu peso m\u00e1ximo alcanzou 1,5\u00a0kg.\nBiolox\u00eda.\nH\u00e1bitat e distribuci\u00f3n.\n\"Limanda ferruginosa\" \u00e9 un peixe mari\u00f1o, demersal, ocean\u00f3dromo, que habita sobre fondos areosos pouco profundos nas plataforma continental da parte noroeste do oc\u00e9ano Atl\u00e1ntico, desde o sur da pen\u00ednsula do Labrador (Canad\u00e1) at\u00e9 ao norte da costa leste dos Estados Unidos, entre os 54\u00b0 N e os 37\u00b0 N, chegando polo sur \u00e1 ba\u00eda de Chesapeake (entre Maryland e Virxinia), a profundidades de 27 a 364 m,\nOs adultos habitan en fondos areoso e lamacentos, e prefiren profundidades de 37 a 82 m, en augas a temperaturas de entre 3 e 5\u00a0\u00b0C.\nNutrici\u00f3n.\nAlim\u00e9ntase principalmente de vermes poliquetos e anf\u00edpodos, camar\u00f3ns, is\u00f3podos e outros crust\u00e1ceos e, ocasionalmente, de pequenos peixes bent\u00f3nicos.\nLonxevidade.\nA idade m\u00e1xima rexistrada \u00e9 de 12 anos.\nPesca e usos.\n\"Limanda ferruginea\" \u00e9 obxecto de pesca comercial na \u00e1reas de pesca 21(Atl\u00b4\u00f1antico noroeste). As s\u00faas capturas efect\u00faanse sobre todo con artes de arrastre.\nComercial\u00edzase en fresco ou conxelada, consum\u00edndose cocida ao vapor, frita, en microondas e asada ao forno.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica, desde 1996 o estado de conservaci\u00f3n da especie como \"VU\" vulnber\u00e1bel)."}
{"id": "316646", "revid": "22795", "url": "https://gl.wikipedia.org/wiki?curid=316646", "title": "Limanda de cola amarela", "text": ""}
{"id": "316666", "revid": "5863", "url": "https://gl.wikipedia.org/wiki?curid=316666", "title": "Xes\u00fas Muruais", "text": ""}
{"id": "316667", "revid": "89787", "url": "https://gl.wikipedia.org/wiki?curid=316667", "title": "Charles Bradley", "text": "Charles Bradley, nado en Gainesville, Florida, o 5 de novembro de 1948, e finado o 23 de setembro de 2017, foi un cantante estadounidense de funk/soul/R&amp;B, que asinou co selo Daptone Records da divisi\u00f3n Dunham Records. Apareceu no documental, \"Soul of America\", estreado en South by Southwest no 2012."}
{"id": "316668", "revid": "89787", "url": "https://gl.wikipedia.org/wiki?curid=316668", "title": "Fabiano Caruana", "text": "Fabiano Luigi Caruana, nado en Miami (Florida) o 30 de xullo de 1992, \u00e9 un xogador de xadrez italianoamericano. Pos\u00fae o t\u00edtulo de Gran Mestre e compite por Italia. A novembro de 2018 ocupa o segundo posto da clasificaci\u00f3n mundial. Non puido arrebatarlle o t\u00edtulo de campi\u00f3n do mundo a Magnus Carlsen no campionato do mundo de 2018 logo de empatar nos 12 xogos pactados e perder no desempate de partidas r\u00e1pidas por 3-0.\nTraxectoria.\nA s\u00faa nai, Santina Caruana, \u00e9 italiana, polo que Fabiano pos\u00fae \u00e1mbalas d\u00faas nacionalidades. Cando ti\u00f1a s\u00f3 cinco anos, o seu talento para o xadrez xa foi vis\u00edbel para os organizadores dun torneo en Park Slope, Nova York. Sendo a\u00ednda cativo disputou torneos por todo o mundo, consolid\u00e1ndose coma unha das promesas do xadrez mundial. As\u00ed mesmo, viviu en diversos sitios coma Madrid ou Lugano para continuar coa s\u00faa formaci\u00f3n xadrec\u00edstica.\nCon tan s\u00f3 14 anos, 11 meses e 20 d\u00edas obtivo o t\u00edtulo de Gran Mestre, convert\u00e9ndose no xogador m\u00e1is novo en obter o t\u00edtulo da historia do xadrez estadounidense e italiano. \u00c9 o terceiro xogador coa puntuaci\u00f3n ELO m\u00e1is alta da historia (2844), tan s\u00f3 por detr\u00e1s do actual campi\u00f3n do mundo, Magnus Carlsen, e do excampi\u00f3n Gary Kasparov."}
{"id": "316669", "revid": "5863", "url": "https://gl.wikipedia.org/wiki?curid=316669", "title": "Galicia Revista Universal de este Reino", "text": ""}
{"id": "316670", "revid": "5863", "url": "https://gl.wikipedia.org/wiki?curid=316670", "title": "Galicia Revista Regional", "text": ""}
{"id": "316671", "revid": "56817", "url": "https://gl.wikipedia.org/wiki?curid=316671", "title": "Southwestern blot", "text": "O southwestern blot \u00e9 unha t\u00e9cnica de separaci\u00f3n de prote\u00ednas baseada no Southern blot e descrita inicialmente por B. Bowen, J. Steinberg e colegas en 1980, A t\u00e9cnica serve para identificar e caracterizar prote\u00ednas que se unen ao ADN grazas \u00e1 s\u00faa capacidade de unirse a sondas de oligonucle\u00f3tidos espec\u00edficas. As prote\u00ednas son separadas por electroforese en xel e son despois transferidas a membranas de nitrocelulosa similares \u00e1s doutros tipos de blotting.\nO nome \"southwestern blot\" (ou southwestern blotting) d\u00e9bese a que esta t\u00e9cnica detecta prote\u00ednas que se unen ao ADN e que a detecci\u00f3n de mol\u00e9culas de ADN se fai co Southern blot, e a que a detecci\u00f3n de prote\u00ednas se fai por western blot. Southern blot escr\u00edbese con mai\u00fascula porque o seu nome d\u00e9bese ao apelido de Edwin Southern, que a creou.\nPor\u00e9n, desde que se fixeron os primeiros southwestern blottings, foron propostos moitas m\u00e1is variantes e m\u00e9todos. Os primeiros protocolos ti\u00f1an o problema da necesidade de usar grandes cantidades de prote\u00ednas e a da s\u00faa susceptibilidade \u00e1 degradaci\u00f3n mentres eran illadas.\nO \"mapado de southwestern blot\" real\u00edzase para unha r\u00e1pida caracterizaci\u00f3n de prote\u00ednas que se unen ao ADN e dos seus sitios espec\u00edficos no ADN xen\u00f3mico. As prote\u00ednas son separadas en xel de poliacrilamida (PAGE) que cont\u00e9n dodecil sulfato s\u00f3dico (SDS), renaturalizadas ao retirar o SDS en presenza de urea, e transferidas \u00e1 membrana de nitrocelulosa por difusi\u00f3n. As rexi\u00f3ns de ADN xen\u00f3mico de interese son dixeridas por encimas de restrici\u00f3n seleccionados para producir fragmentes de tama\u00f1os diferentes e apropiados, os cales son despois marcados nos extremos e d\u00e9ixase que se unan \u00e1s prote\u00ednas separadas. O ADN ao que se unen especificamente \u00e9 elu\u00eddo a partir de cada complexo prote\u00edna-ADN individual e analizado por electroforese en xel de poliacrilamida. Present\u00e1ronse probas de que con esta t\u00e9cnica se poden detectar prote\u00ednas que se unen ao ADN espec\u00edficas de tecido. Ademais, a s\u00faa uni\u00f3n espec\u00edfica de secuencia permite a purificaci\u00f3n dos fragmentos de ADN unidos selectivamente correspondentes e pode mellorar a clonaci\u00f3n mediada por prote\u00ednas de secuencias reguladoras do ADN."}
{"id": "316672", "revid": "22795", "url": "https://gl.wikipedia.org/wiki?curid=316672", "title": "Rata de almiscre", "text": "A rata de almiscre (\"Ondatra zibethicus\") \u00e9 a \u00fanica especie do x\u00e9nero \"Ondatra\", \u00e9 un roedor semiacu\u00e1tico de tama\u00f1o medio que \u00e9 nativo de Am\u00e9rica do Norte, pero que foi introducido en partes de Europa, Asia e Am\u00e9rica do Sur. A rata de almiscre vive en zonas h\u00famidas e \u00e9 un animal con moito \u00e9xito en gran variedade de climas e h\u00e1bitats. Ten un papel importante na natureza e \u00e9 unha fonte de alimento e pelaxe para os humanos, al\u00e9n de ser unha especie introducida en gran parte do seu \u00e1mbito de distribuci\u00f3n actual.\nA rata de almiscre \u00e9 a meirande especie da subfamilia dos arvicolinae, que incl\u00fae 142 outras especies de roedores. As ratas de almiscre son chamadas \u00abratas\u00bb nun senso xeral porque son roedores de tama\u00f1o medio cun estilo de vida adaptable e cunha dieta om\u00ednvora. Por\u00e9n, non son \u00abratas vertadeiras\u00bb, \u00e9 dicir, non son membros do x\u00e9nero \"Rattus\"."}
{"id": "316673", "revid": "23204", "url": "https://gl.wikipedia.org/wiki?curid=316673", "title": "Pseudopleuronectes", "text": "Pseudopleuronectes \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, que comprende cinco especies propias das costas do noroesta do oc\u00e9ano Pac\u00edfico, excepto unha (\"P. americanus\") que vive no the noroste do oc\u00e9ano Atl\u00e1ntico.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nO x\u00e9nero foi descrito en 1862 polo naturalista e icti\u00f3logo neerland\u00e9s Pieter Bleeker na s\u00faa obra \"Sur quelques genres de la famille des Pleuronecto\u00efdes\", publicada na revista \"Versl. Akad. Amsterdam\" 13: 422-429,\nEtimolox\u00eda.\nO nome do x\u00e9nero, \"Pseudopleuronectes\", est\u00e1 constru\u00eddo coa forma prefixa do lat\u00edn cient\u00edfico \"pseudo-\", tirada da do grego antigo \u03c8\u03b5\u1fe6\u03b4\u03bf- \"pse\u0169do-\", derivada de \u03c8\u03b5\u03c5\u03b4\u03ae\u03c2, \"pseud\u1e17s\", \"falso\", e o nome do x\u00e9nero \"Pleuronectes\". Literalmente: as falsas sollas\", ou \"os parecidos \u00e1s sollas\".\nEspecies.\nNa actualidade reco\u00f1\u00e9cense dentro do x\u00e9nero \"Pseudopleuronectes\" as seguintes cinco especies:"}
{"id": "316674", "revid": "23204", "url": "https://gl.wikipedia.org/wiki?curid=316674", "title": "Ondatra zibethicus", "text": ""}
{"id": "316675", "revid": "98629", "url": "https://gl.wikipedia.org/wiki?curid=316675", "title": "Pseudopleuronectes herzensteini", "text": "Pseudopleuronectes herzensteini \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das cinco que integran o x\u00e9nero \"Pseudopleuronectes\", co\u00f1ecida en galego como limanda casta\u00f1a xaponesa.\n\u00c9 un peixe mari\u00f1o, demersal, ocean\u00f3dromo, de certa importancia comercial, que habita en augas temperadas do Pac\u00edfico noroeste, nas costas do mar do Xap\u00f3n, as illas Kuriles, a illa de Sakhalin, Corea, mar Amarelo e mar da China Oriental.\nPode alcanzar at\u00e9 50\u00a0cm de lonxitude, a\u00ednda que comunmente rolda os 28,5\u00a0cm. O seu peso m\u00e1ximo rexistrado \u00e9 de 1,3\u00a0kg, e pode chegar a vivir 15 anos. \nTaxonom\u00eda.\nDescrici\u00f3n.\nA especie foi descrita en 1901 polos icti\u00f3logos estadounidenses David Starr Jordan e John Otterbein Snyder, baixo o nome de \"Limanda herzensteini\".\nSin\u00f3nimos.\nAdemais de polo nome actualmente v\u00e1lido, e polo orixinario que lle deron Jordan e Snyder, a especie co\u00f1\u00e9cese tam\u00e9n polos seguintes sin\u00f3nimos: \nEtimolox\u00eda.\nO nome \"Limanda\", que adoptou Gottsche para o x\u00e9nero por el creado, e que foi no que Jordan e Snyder inclu\u00edron a especie, \u00e9 un termo do lat\u00edn cient\u00edfico tirado do franc\u00e9s \"limande\" \"limanda\", que \u00e1 s\u00faa vez deriva do franc\u00e9s antigo \"lumande\", e este do lat\u00edn \"lima\", \"lima\" (utensilio dos carpinteiros), ao que lle engadiu o sufixo \"-ande\"; estes peixes ser\u00edan as\u00ed denominado a causa da rugosidade da s\u00faa pel, no sentio de que era 'boa para limar'.\nO nome do x\u00e9nero no que actualmente se si\u00faia esta especie, \"Pseudopleuronectes\", est\u00e1 constru\u00eddo coa forma prefixa do lat\u00edn cient\u00edfico \"pseudo-\", tirada da do grego antigo \u03c8\u03b5\u1fe6\u03b4\u03bf- \"pse\u0169do-\", derivada de \u03c8\u03b5\u03c5\u03b4\u03ae\u03c2, \"pseud\u1e17s\", \"falso\", e o nome do x\u00e9nero \"Pleuronectes\". Literalmente: \"as falsas sollas\", ou \"os parecidos \u00e1s sollas\".\nEn canto ao nome espec\u00edfico, \"herzensteini\", \u00e9 unha homenaxe que Jordan e Snyder lle fixeron ao zo\u00f3logo ruso Solomon M\u00e1rkovich Herzenstein (1854 - 1894).\nPesca.\n\"Pseudopleuronectes herzensteini\" capt\u00farase na zona de pesca 61 (Pac\u00edfico noroeste)."}
{"id": "316676", "revid": "22795", "url": "https://gl.wikipedia.org/wiki?curid=316676", "title": "Limanda casta\u00f1a xaponesa", "text": ""}
{"id": "316678", "revid": "60636", "url": "https://gl.wikipedia.org/wiki?curid=316678", "title": "Fachada da Acibecher\u00eda", "text": ""}
{"id": "316679", "revid": "60636", "url": "https://gl.wikipedia.org/wiki?curid=316679", "title": "Fachada das Prater\u00edas", "text": ""}
{"id": "316681", "revid": "98629", "url": "https://gl.wikipedia.org/wiki?curid=316681", "title": "Porco formigueiro", "text": "O porco formigueiro, ou oricteropo, \"Orycteropus afer\" , \u00e9 un mam\u00edfero de tama\u00f1o medio, propio da \u00c1frica subsahariana, onde vive en sabanas, pradar\u00edas e zonas boscosas. Este animal, solitario e de h\u00e1bitos nocturnos, \u00e9 a \u00fanica especie vivente do x\u00e9nero \"Orycteropus\", da familia dos oricterop\u00f3didos (\"Orycteropodidae\") que, \u00e1 s\u00faa vez, \u00e9 a \u00fanica da orde dos tubulidentados (\"Tubulidentata\"). En consecuencia, est\u00e1 considerado como un f\u00f3sil vivente, que conserva trazos primitivos que perderon euterios m\u00e1is avanzados como, por exemplo, a presenza de dez cromosomas.\nO aspecto do porco formigueiro semella mesturar orellas de coello, un foci\u00f1o de porco e unha cola de canguro. Como os osos formigueiros e os pangol\u00edns, o porco formigueiro desenvolveu adaptaci\u00f3ns not\u00e1beis no seu xeito de alimentaci\u00f3n. Ataca directamente ni\u00f1os de formigas e t\u00e9rmites, cunha lingua moi longa e uns dentes especialmente modificados. Utiliza as s\u00faas grandes poutas en forma de p\u00e1 para escavar buratos onde refuxiarse, que despois son empregads por unha multitude de animais unha vez o porco formigueiro os abandona.\nMalia que a UICN considera que o status do porco formigueiro \u00e9 \"LC\" (pouco preocupante), e que as poboaci\u00f3ns desta especie son m\u00e1is ou menos est\u00e1beis, resulta dif\u00edcil avaliar o seu estado con gran precisi\u00f3n. Poder\u00eda ser que estivese esmorecendo por mor do crecemento da presenza humana e conseguinte urbanizaci\u00f3n, a destruci\u00f3n e conversi\u00f3n do seu h\u00e1bitat en campos de cultivo ou a caza de subsistencia.\nTaxonom\u00eda.\nOrde.\nA orde dos Tubulidentata foi descrita en 1872 polo bi\u00f3logo brit\u00e1nico Thomas Henry Huxley.\nFamilia.\nA familia Orycteropodidae descibiuna en 1821 o naturalista ingl\u00e9s John Edward Gray, en \"London Med. Repos\"., 15: 305.\nX\u00e9nero.\nA descrici\u00f3n do x\u00e9nero Orycteropus d\u00e9bese ao naturalista franc\u00e9s Georges Cuvier, que o fixo en 1798, na p\u00e1xina 144 da s\u00faa obra \"Tableau \u00e9l\u00e9mentaire de l'histoire naturelle des animaux\" (1797-1798).\nEspecie.\nFinalmente, a especie Orycteropus afer describiuna en 1766 o m\u00e9dico e zo\u00f3logo alem\u00e1n Peter Simon Pallas, baixo o nome de \"Myrmecophaga afra\".\nDentro desta especie dist\u00ednguense as seguintes 17 subespecies:\nClasificaci\u00f3n dos tubulidentados.\nNa actualidade reco\u00f1\u00e9cense, dentro da orde, unha soa familia, con 4 x\u00e9neros, tres deles extintos.\nEtimolox\u00edas.\nO nome da orde, \"Tubulidentata\", est\u00e1 composto polo elemento do lat\u00edn cient\u00edfico \"tubuli-\", do xenitivo de \"tubulus, i\", diminutivo do lat\u00edn cl\u00e1sico \"tubus\", \"tubo\", e \"dentata\", nominativo plural do adxectivo latino \"dent\u0101tus, -a, -um\", \"dentado\", \"con dentes\". Literalmente: \"os que te\u00f1en dentes con tubi\u00f1os\".\nO da familia, \"Orycteropodidae\", constr\u00faese coa adici\u00f3n \u00e1 ra\u00edz \"Oryctopod-\", do nome do x\u00e9nero (\"Oriycteropus\") da desinencia \"\u00b4-idae\", propia dos nomes das familias de animais.\nO xen\u00e9rico, \"Oriycteropus\", est\u00e1 formado polo elemento do lat\u00edn cient\u00edfico \"Oryctero-\", tirado do grego antigo \u03bf\u03c1\u03c5\u03ba\u03c4\u03cc\u03c3, -\u03ae -\u00f3\u03c5 \"orykt\u00f3s, -'\u0113, -ou\", \"escavado\", participio do verbo \u03bf\u03c1\u03cd\u03c3\u03c3\u03c9 \"or\u00fdsso\", \"escavar\", e o elemento do lat\u00edn cient\u00edfico \"-pus\", derivado do grego antigo \u03c0\u03bf\u03cd\u03c2 \"po\u00fas\", \"p\u00e9\", \"pata\". Literalmente: \"o que escava coas patas\".\nFinalmente, o nome espec\u00edfico, \"afer\", est\u00e1 tomado do adxectivo do lat\u00edn cl\u00e1sico \"Afer, -fra, -frum\", \"africano\", \"africana\".\nCaracter\u00edsticas.\nTama\u00f1o e forma corporal.\nO corpo do \u00fanico representate actual do grupo, o porco formigueiro (\"Oryteropus afer\"), non responde aos c\u00e1nones de beleza establecidos para os animais polo home occidental do noso tempo. A s\u00faa longa e cil\u00edndrica cabeza, os seus enormes pavill\u00f3ns auditivos, a s\u00faa pel case espida, as fortes u\u00f1as das s\u00faas patas, os seus desproporcionados cuartos traseiros, e a s\u00faa cola como a dun canguro, compo\u00f1en a imaxe mesma do grotesco. Pero o seu aire torpe e o seu aspecto desama\u00f1ado transf\u00f3rmanse en beleza funcional cando o animal comeza a escavar as s\u00faas galer\u00edas. Apoiado sobre a cola e as extremidades posteriores, rasca con rapidez e sorprendente rendemento o duro solo africano cos membros anteriores e proxecta con forza, coas posteriores e a cola, a terra removida, operaci\u00f3ns todas elas que realiza cunha velocidade tal, que antep\u00f3n a fuxida \u00e1 construici\u00f3n dun tobo onde ocultarse cando un repentino perigo o sorprende lonxe do seu refuxio habitual.\n\u00c9 un animal inconfind\u00edbel, do tama\u00f1o dun porco, que alcanza unha lonxitude de at\u00e9 os 2 m (inclu\u00edndo a cola), e un peso de entre 50 e 80\u00a0kg. A altura na cruz \u00e9 de 60 a 65\u00a0cm.\nA cabeza \u00e9 alongada e tubular; con orellas grandes e similars, na s\u00faa forma, \u00e1s dunha lebre. O foci\u00f1o, tam\u00e9n alongado, \u00e9 parecido ao dun porco; na boca ten unha lingua moi longa, que sobresae da boca a mi\u00fado; presenta uns dentes especialmente modificados, con numeroos prismas de dentina. As orellas son moi logas, as\u00ed mesmo tubulares, e rematadas en punta.\nO corpo, repoludo e co lombo arqueado, est\u00e1 cuberto dunha pelaxe delgada, con numerosas vibrisas na cabeza. As patas son curtas e poderosas, rematadas en catro dedos as dianteiras e cinco nas posteriores; os dedos est\u00e1n provistos de fortes garras, a\u00ednda que non afiadas. A s\u00faa marcha \u00e9 dixit\u00edgrada.\nA cola \u00e9 longa e forte, moi musculosa, e moi grosa na base.\nA pel \u00e9 grosa, escasamente cuberta de pelos sedosos de cor gis apardazada apagada, m\u00e1is escura nas patas, a\u00ednda que moitas veces aparece coloreada pola terra. A cola, \u00e1s veces, \u00e9 algo m\u00e1is clara.Presenta gl\u00e1ndulas seb\u00e1ceas e sudor\u00edparas.\nEsqueleto.\nO cranio dos \"oricteropos\" \u00e9 alongado, e presenta arcos cigom\u00e1ticos ben desenvolvidos. As fosas orbitais e temporais confl\u00faen entre si. O n\u00famero de espirais nasais \u00e9 maior ue en calquera outro mam\u00edfero. A mand\u00edbula \u00e9 delgada, pero ten ramas completamente desenvolvidas e unha s\u00ednfise longa. A clav\u00edcula est\u00e1 ben desenvolvida. As patas dianteiras presentan catro dedos, e as traseiras, cinco. As falanxes posteriores presentan un suco lonxitudinal.\nSistema nervioso e \u00f3rganos dos sentidos.\nOs hemisferiols cerebrais do oricteropo te\u00f1en poucas coircopunvoluci\u00f3ns. Os centros do olfacto est\u00e1n moi ben desenvolvidos. Os seus olls son bastante grandes, adaptados para a visi\u00f3n nocturna, provistos s\u00f3 de bastonetes, e cunha membrana reflectante moi ben desenvolvida. Por\u00e9n, os seus sentidos principais son os do olfacto e o do o\u00eddo. Presentan, ademais, \u00f3rgano de Jacobson.\nAparello dixestivo e alimentaci\u00f3n.\nO porco formigueiro presenta dentes deciduos s\u00f3 no embri\u00f3n, consistentes en incisivos, caninos e premolares. Na dentici\u00f3n permanen te os pequenos caninos e premolares son rudimentarios e non se utilizan. Os dentes iugais (de catro a sete, normalmente cinco por serie) est\u00e1n en constante crecemento, e caracter\u00edzanse por unha estrutura peculiar. Os dentes anteriores te\u00f1en forma ovalada. Os posteriores te\u00f1en unha forma similar \u00e1 do n\u00famero 8. Consisten en numerosos t\u00fabulos de paredes de dentina, co centro formado pola cavidade alveolar.\nA lingua \u00e9 estreita e aplanada. As gl\u00e1ndulas salivares son grandes. O est\u00f3mago \u00e9 \u00fanico, e as s\u00faas paredes son moi musculadas; o cego \u00e9 pequeno. A larinxe est\u00e9ndese at\u00e9 a cavidade nasal, o que axuda a conservar os condutos nasais libres de comida.\nO porco formigueiro alim\u00e9ntase principalmente de t\u00e9rmites e, ocasionalmente, dalg\u00fans outros insectos, como formigas e outros. Utiliza os seus potentes membros para buscar nos termiteiros, e alcanzan os insectos coa axuda da s\u00faa pega\u00f1enta lingua ou, simplemente, succion\u00e1ndoos.\nAparellos uroxeninal e reprodutor.\nOs riles non est\u00e1n divididos, e son lisos. Os test\u00edculos est\u00e1n situados baixo a pel, e carcen de escroto. O pene \u00e9 curto e carece de \"baculum\" (\u00f3so peneano). O \u00fatero \u00e9 duplo. A placenta, zonaria. As femias te\u00f1en dous pares de mamas. \nDespois dun per\u00edodo de xestaci\u00f3n de sete meses nace unha soa cr\u00eda, en ocasi\u00f3ns d\u00faas. Os partos prod\u00facense de outubro a novembro na \u00c1frica central, e de maio a agosto na \u00c1frica meridional. As cr\u00edas, de cor carne, nacen co ollos abertos e permanecen d\u00faas semanas no tobo; despois xa seguen \u00e1 nai cando esta vai en busca de comida. As cr\u00edas comezan a comer os primeiros alimentos s\u00f3lidos aos 3 meses, pero son amamentadas durante 4 meses. Aos 6 meses xa poden facer vida independente, pero os xuven\u00eds quedan coa nai at\u00e9 que nace a seguinte camada.\nCostumes.\nOs oricteropos son animais nocturnos, raramente activos durante o d\u00eda. Escavan profundos tobos onde pasan as horas di\u00farnas, sa\u00edndo \u00e1 noiti\u00f1a, e son activos principalmente durante as noites m\u00e1is escuras.\nViven en \u00e1reas abertas, sabanas, pradar\u00edas e bosques claros, evitando os bosques densos, principalmente en zonas de solos areosos ou arxilosos, onde \u00e9 m\u00e1is doado escavar, e onde abunden os t\u00e9rmites.\nHabitan na \u00c1frica subsahariana, desde unha li\u00f1a que vai desde Senegal a Eritrea, polo norte, at\u00e9 o Cabo de Boa Esperanza, polo sur. V\u00e9xase o mapa de distribuci\u00f3n na caixa de clasificaci\u00f3n cient\u00edfica, arriba, \u00e1 dereita, deste artigo.\n\u00c9 un animal solitario, pero os individuos xuven\u00eds acompa\u00f1an \u00e1 s\u00faa nai durante longo tempo. Son escavadores de tobos moi activos e moi potentes, que cavan o solo a unha velocidade sorprendente. As femias te\u00f1en querenza por determinados lugares, aos que volven con regularidade. En cambio, os machos perece que son m\u00e1is vagamundos.\nOs tobos poden ser simples buratos cunha soa entrada, ou poden formar un complicado labirinto de galer\u00edas con at\u00e9 20 ou 30 entradas, dispersadas sonre unha \u00e1rea de at\u00e9 400 m2. O t\u00fanel (ou t\u00faneles) remata nunha ampla c\u00e1mara.\nOs tobos abandonados son usados como refuxio por unha ampla variedade doutros animais, desde r\u00e9ptiles (lagartos e serpes), morcegos, pequenos carn\u00edvoros, esqu\u00edos terrestres, lebres, porcos espi\u00f1o e curuxas e outras aves, at\u00e9 fac\u00f3queros. Deste xeito te\u00f1en unha considr\u00e1bel importancia ecol\u00f3xica.\nEvoluci\u00f3n.\nMoitas caracter\u00edsticas da estrutura corporal dos tubulidentados indican a s\u00faa relaci\u00f3n cos ungulados \u00e9, particularmente, coa primeira das s\u00faas ordes extinguida, a dos condilartros, que viviron no paleoceno e no eoceno. Cabe supo\u00f1er que se separaron dos outros ungulados no terciario inferior, desenvolv\u00e9ndose independentemente e mostrando adaptaci\u00f3ns para alimentarse de insectos. O m\u00e1is prob\u00e1bel \u00e9 que esta evoluci\u00f3n tivera lugar en \u00c1frica, e que no terciario os tubulidentados se estenderan por Europa e Asia de forma s\u00f3 temporal. As semellanzas entre esta orde e os edentados e os pangol\u00edns produc\u00edronse pola s\u00faa forma de vida similar, \u00e9 dicir, tr\u00e1tase dun fen\u00f3meno de converxencia adaptativa.\nEncontr\u00e1ronse tubulidentados f\u00f3siles no mioceno e o plioceno de \u00c1frica, e no plioceno de Europa e Asia meridional. Estes f\u00f3siles poder\u00edan inclu\u00edrse dentro do x\u00e9nero \"Orycteropus\", porque non proporcionan moita informaci\u00f3n sobre a orixe da orde. Por\u00e9n, moitos autores contempor\u00e1neos, como Lehmann, Patterson e MacInnes distinguen at\u00e9 4 x\u00e9neros."}
{"id": "316682", "revid": "23204", "url": "https://gl.wikipedia.org/wiki?curid=316682", "title": "Orycteropus afer", "text": ""}
{"id": "316683", "revid": "1888", "url": "https://gl.wikipedia.org/wiki?curid=316683", "title": "Xos\u00e9 Carlos Valc\u00e1rcel Doval", "text": ""}
{"id": "316684", "revid": "124656", "url": "https://gl.wikipedia.org/wiki?curid=316684", "title": "Amancio Lavandeira", "text": "Amancio Lavandeira Su\u00e1rez, nado en Seavia (Coristanco) en 1966, \u00e9 un pol\u00edtico galego de Terra Galega.\nTraxectoria.\nEnxe\u00f1eiro t\u00e9cnico agr\u00edcola, \u00e9 profesor en Fonteboa, onde imparte clases de tecnolox\u00eda e cultivos. Nas elecci\u00f3ns municipais de 1991 formou parte da lista de Independientes Progresistas, encabezada por un exsocialista (Baustista Fern\u00e1ndez) xunto con alg\u00fans nacionalistas, se ben o seu l\u00edder acabou integr\u00e1ndose no PPdeG no 1992. Nas elecci\u00f3ns municipais de 2007 foi candidato do Terra Galega \u00e1 alcald\u00eda de Coristanco e foi elixido concelleiro. Repetiu como candidato nas municipais de 2011 e volveu ser elixido concelleiro. Nas municipais de 2015 volveu ser o candidato de Terra Galega e foi elixido alcalde grazas a un pacto co PSdeG e BNG. Por\u00e9n, os abandonos do goberno dos socialistas e dos nacionalistas, xunto cunha edil do seu propio grupo, deix\u00e1rono en minor\u00eda. Finalmente, en agosto de 2017 perdeu a alcald\u00eda tras triunfar unha moci\u00f3n de censura encabezada polo ata ent\u00f3n edil socialista Abraham Gerpe (expulsado previamente por encabezar dita manobra), xunto cos 6 ed\u00eds do PPdeG. Se ben presentou un recurso pedindo a nulidade do pleno da moci\u00f3n, debido a que \u00f3 estar Gerpe expulsado do PSdeG fac\u00eda nulo o seu propio apoio \u00e1 moci\u00f3n de censura e por tanto esta non contaba coa maior\u00eda necesaria para sa\u00edr adiante. Pero o presidente da mesa de idade da corporaci\u00f3n (concelleiro do PPdeG), deu por v\u00e1lido un documento presentado por Gerpe no que se expo\u00f1\u00eda que non era v\u00e1lida a s\u00faa expulsi\u00f3n do partido, d\u00e1ndose por bo o seu voto. Repetiu como candidato de Terra Galega nas municipais de 2019 baixando a 3 concelleiros, sendo a segunda forza fronte a 5 do PPdeG, ante o cal e sen opci\u00f3ns de pacto seguiu na oposici\u00f3n e pasaron a gobernalos populares en minor\u00eda. Nas municipais de 2023 retirouse da primeira li\u00f1a pol\u00edtica \u00f3 non concorrer nin el nin TEGA \u00f3s comicios."}
{"id": "316685", "revid": "2635", "url": "https://gl.wikipedia.org/wiki?curid=316685", "title": "Mar\u00eda Teresa Villaverde Pais", "text": ""}
{"id": "316686", "revid": "2635", "url": "https://gl.wikipedia.org/wiki?curid=316686", "title": "Miguel \u00c1ngel Paz Barreiro", "text": ""}
{"id": "316688", "revid": "5863", "url": "https://gl.wikipedia.org/wiki?curid=316688", "title": "Mar\u00eda Escario", "text": "Mar\u00eda Esperanza Rodr\u00edguez Escario, nada en Madrid o 18 de decembro de 1959, \u00e9 unha xornalista espa\u00f1ola, presentadora de Televisi\u00f3n Espa\u00f1ola.\nTraxectoria.\n\u00c9 licenciada en xornalismo pola Universidade Complutense de Madrid, e comezou a s\u00faa carreira profesional facendo v\u00eddeos did\u00e1cticos para as escolas nunha produtora. No ano 1985 comezou a traballar en TVE, contratada por Pedro Erquicia. Nesta cadea ten presentado todas as edici\u00f3ns do Telediario, o programa \"48 horas\", con Andr\u00e9s Aberasturi e o informativo \"Buenos d\u00edas\", con Pedro Erquicia.\nMar\u00eda Escario \u00e9 co\u00f1ecida en boa medida pola s\u00faa ligaz\u00f3n estreita coa informaci\u00f3n deportiva. Presentou \"Estudio Estadio\", \"Estadio 2 (domingo deporte)\" e desde 1986 aparece diariamente no noticiario chamado \"Telediario\" na primeira canle de televisi\u00f3n da Radio Televisi\u00f3n Espa\u00f1ola, t\u00e9ndose a especializar, desde o ano 1989 en informaci\u00f3n deportiva.\nFoi nomeada aos Premios ATV de 2002 como a \"Mellor Comunicadora de Programas Informativos\" polo seu traballo \u00e1 fronte do noticiario \"Telediario\".\nEn febreiro de 2012 foi internada no hospital por mor dun accidente vascular encef\u00e1lico.\nEn 2013 recibiu o Premio Ondas \u00e1 mellor presentadora.\nDesde setembro de 2014, coas mudanzas no equipo dos informativos de Televisi\u00f3n Espa\u00f1ola, Mar\u00eda Escario marchou da secci\u00f3n deportiva do telediario, despois de case 30 anos en pantalla. Desde setembro de 2014 Escario \u00e9 responsable das reportaxes informativas relacionadas co mundo do deporte en '\u2018Enfoque\u2019', a microsecci\u00f3n inclu\u00edda no Telediario da noite (TD2) de La 1 que aborda varios temas con m\u00e1is profundidade."}
{"id": "316689", "revid": "1093", "url": "https://gl.wikipedia.org/wiki?curid=316689", "title": "Pablo Diego Moreda Gil", "text": ""}
{"id": "316690", "revid": "1093", "url": "https://gl.wikipedia.org/wiki?curid=316690", "title": "Amancio Lavandeira Su\u00e1rez", "text": ""}
{"id": "316691", "revid": "1093", "url": "https://gl.wikipedia.org/wiki?curid=316691", "title": "Antonio Pensado Pl\u00e1garo", "text": ""}
{"id": "316697", "revid": "89787", "url": "https://gl.wikipedia.org/wiki?curid=316697", "title": "O mar nunha flor", "text": "O mar nunha flor \u00e9 un evento cultural desenvolvido durante o mes de xullo na Illa de Arousa, no que est\u00e1n presentes expresi\u00f3ns art\u00edsticas de todo tipo: concertos, obradoiros, contos, proxecci\u00f3ns, exposici\u00f3ns etc. A Illa conv\u00e9rtese nun centro de intercambio cultural con artistas da zona e de todo o mundo.\nEdici\u00f3n 2019.\nEventos e artistas participantes:\nEdici\u00f3n 2018.\nOrganizado por Ux\u00eda Senlle, Carlos Blanco e Faber Cores, coa participaci\u00f3n de:\nEdici\u00f3n 2017.\nOrganizado por Ux\u00eda Senlle e Faber Cores, coa participaci\u00f3n de: \nEdici\u00f3n 2016.\nOrganizado por Ux\u00eda Senlle e Faber Cores, coa participaci\u00f3n de: \nEdici\u00f3n 2015.\nOrganizado por Ux\u00eda Senlle e Lidia Luna, coa participaci\u00f3n de: "}
{"id": "316707", "revid": "1131", "url": "https://gl.wikipedia.org/wiki?curid=316707", "title": "Port F\u00f2rum Sant Adri\u00e0", "text": "O Port F\u00f2rum Sant Adri\u00e0 \u00e9 un porto mar\u00edtimo de car\u00e1cter deportivo, situado no parque do F\u00f3rum, que foi constru\u00eddo para o F\u00f3rum Universal das Culturas 2004. At\u00f3pase entre os termos municipais de Sant Adri\u00e0 de Bes\u00f2s e Barcelona."}
{"id": "316709", "revid": "1888", "url": "https://gl.wikipedia.org/wiki?curid=316709", "title": "Bloque Republicano Nacional Galego", "text": ""}
{"id": "316710", "revid": "56817", "url": "https://gl.wikipedia.org/wiki?curid=316710", "title": "Galiza. \u00d3rgano do Bloque Repubric\u00e1n Nazonal Galego", "text": "Galiza foi un peri\u00f3dico editado en Tolosa e Par\u00eds entre 1945 e 1947.\nHistoria e caracter\u00edsticas.\nSubtitulado \"\u00d3rgano do Bloque Repubric\u00e1n Nazonal Galego\", apareceu en Tolosa o 25 de xullo de 1945 e despois editouse en Par\u00eds."}
{"id": "316711", "revid": "5312", "url": "https://gl.wikipedia.org/wiki?curid=316711", "title": "Solidaridade Galega Antifeixista", "text": "Solidaridade Galega Antifeixista foi unha organizaci\u00f3n pol\u00edtica creada en 1937 polos exiliados galegos en Valencia.\nHistoria e caracter\u00edsticas.\nImpulsada por Castelao e Ram\u00f3n Su\u00e1rez Picallo para organizar as forzas republicanas nunha entidade que exercese a representaci\u00f3n pol\u00edtica de Galicia, creouse en 1937 no caf\u00e9 Vodka de Valencia. O seu primeiro presidente foi Pedro Longueira Pati\u00f1o e Lu\u00eds Soto era o secretario xeral, sendo despois substitu\u00eddo por Elixio Rodr\u00edguez. Serv\u00eda para conectar aos galegos en territorio leal coa emigraci\u00f3n en Am\u00e9rica. Severino Iglesias Siso foi secretario administrativo, Xo\u00e1n Xos\u00e9 Pl\u00e1 secretario de asistencia e Ram\u00f3n de Valenzuela secretario de Informaci\u00f3n e Prensa. A sede pasou despois a Barcelona, aos locais onde se localizaba a Oficina Galega de Informaci\u00f3n e Publicaci\u00f3ns, que editaba a revista \"Nova Galiza\". Entre os seus membros figuraron Alejandro Viana Esper\u00f3n, Laureano Poza Juncal, Luciano Vid\u00e1n Freir\u00eda, Marcial Fern\u00e1ndez V\u00e1zquez, Bibiano Fern\u00e1ndez Osorio-Tafall, Xos\u00e9 Otero Espasand\u00edn, Arturo Cuadrado, Rafael Dieste, Amparo Alvajar, Ram\u00f3n Rey Baltar, Florencio Delgado Gurriar\u00e1n, Roxelio Rodr\u00edguez de Breta\u00f1a, Ram\u00f3n Cabanillas \u00c1lvarez, Xo\u00e1n L\u00f3pez Dur\u00e1, Seraf\u00edn Ferro, Andr\u00e9s Val\u00edn Salvador, Horacio Casas, Carlos Tom\u00e9 Alonso, Benito B\u00faa Rivas e Portela Valladares."}
{"id": "316741", "revid": "27155", "url": "https://gl.wikipedia.org/wiki?curid=316741", "title": "Far-western blot", "text": "O far-western blot (ou far-western blotting) \u00e9 un m\u00e9todo de biolox\u00eda molecular que est\u00e1 baseado na t\u00e9cnica do western blot que se utiliza para detectar interacci\u00f3ns prote\u00edna-prote\u00edna \"in vitro\".. Mentres que o western blot normal usa un anticorpo para detectar a prote\u00edna de interese, o far-western blot usa unha prote\u00edna que non \u00e9 un anticorpo, que se pode unir \u00e1 prote\u00edna de interese. As\u00ed, o western blot util\u00edzase para a detecci\u00f3n de certas prote\u00ednas, o far-western blot empr\u00e9gase para detectar interacci\u00f3ns prote\u00edna-prote\u00edna.\nM\u00e9todo.\nNo western blot tradicional util\u00edzase unha electroforese en xel para separar prote\u00ednas da mostra; estas prote\u00ednas son despois transferidas a unha membrana nun paso de transferencia (\"blotting\"). No western blot, identif\u00edcanse prote\u00ednas espec\u00edficas utilizando unha sonda de anticorpo.\nO far-western blot emprega prote\u00ednas que non son anticorpos como sondas que se unen \u00e1s prote\u00ednas de interese no blot. Desta maneira, poden identificarse s\u00f3 as prote\u00ednas do blot con capacidade de unirse \u00e1 sonda. A prote\u00edna que se utiliza como sonda \u00e9 a mi\u00fado producida en \"E. coli\" utilizando un vector de clonaci\u00f3n de expresi\u00f3n (crea unha biblioteca de clons). As prote\u00ednas dos lisados da c\u00e9lula que conte\u00f1en as prote\u00ednas a detectar (que podemos chamar prote\u00ednas \"diana\" ou \"presa\") son separadas primeiramente con SDS-PAGE ou PAGE nativa, e transferidas a unha membrana, igual que nun western blot est\u00e1ndar. Despois, as prote\u00ednas na membrana son desnaturalizadas e renaturalizadas. As membranas son despois bloqueadas e sondadas, xeralmente con prote\u00ednas sonda purificadas (que podemos chamar prote\u00ednas \"isco\"). Estas prote\u00ednas sonda son detectadas en puntos da membrana onde se uniron \u00e1 prote\u00edna diana cando forman un complexo coa prote\u00edna diana.\nA prote\u00edna sonda pode despois visualizarse por medio dos m\u00e9todos usuais. Pode ser marcada radioactivamente; pode ter unha etiqueta de afinidade espec\u00edfica como unha His ou unha etiqueta FLAG para as cales existen anticorpos que as poden detectar; ou pode haber un anticorpo espec\u00edfico para a prote\u00edna que fai de sonda (non para a prote\u00edna diana coma no western blot).\nComo os extractos de c\u00e9lulas son xeralmente desnaturalizados ao fervelas con deterxente antes de facer a electroforese en xel, esta estratexia \u00e9 m\u00e1is \u00fatil para detectar interacci\u00f3ns que non requiran o pregamento da estrutura nativa da prote\u00edna de interese."}
{"id": "316747", "revid": "27155", "url": "https://gl.wikipedia.org/wiki?curid=316747", "title": "Far-western blotting", "text": ""}
{"id": "316748", "revid": "27155", "url": "https://gl.wikipedia.org/wiki?curid=316748", "title": "Far-Western blot", "text": ""}
{"id": "316749", "revid": "27155", "url": "https://gl.wikipedia.org/wiki?curid=316749", "title": "Far-Western blotting", "text": ""}
{"id": "316750", "revid": "10599", "url": "https://gl.wikipedia.org/wiki?curid=316750", "title": "Uxue Barkos Berruezo", "text": ""}
{"id": "316755", "revid": "89787", "url": "https://gl.wikipedia.org/wiki?curid=316755", "title": "Fasi\u00e1nidos", "text": "A dos fasi\u00e1nidos (\"Phasianidae\") \u00e9 unha familia de aves da orde dos galiformes, na que est\u00e1n inclu\u00eddos os galos, fais\u00e1ns, pavos, pav\u00f3ns, perdices, paspallases e outras aves terrestres. Conta cunhas 186 especies repartidas en 4 subfamilias, con 46 x\u00e9neros.\nA familia incl\u00fae moitas das aves de caza m\u00e1is populares.\nCaracter\u00edsticas.\nSon xeralmente robustas e con plumaxe de cores m\u00e1is ou menos rechamantes, e coas \u00e1s curtas en relaci\u00f3n ao corpo, polo que non son axeitadas para voaren a longas distancias. Comen sementes e complementan a s\u00faa dieta con insectos. A plumaxe dos machos ten moito m\u00e1is colorido que a das femias; a s\u00faa cola \u00e9 longa e remata en punta. As femias, de tama\u00f1o \u00e9 un pouco menor que o dos machos, e te\u00f1en unha plumaxe de cor m\u00e1is uniforme, na que se mesturan plumas marr\u00f3ns e grises. Coidan os seus ni\u00f1os e cr\u00edas con moita dedicaci\u00f3n. \nO fasi\u00e1nidos son aves terrestres. O seu tama\u00f1o var\u00eda entre os 12,5 cm do paspall\u00e1s chin\u00e9s (\"Excalfactoria chinensis\") at\u00e9 os 120 cm do pav\u00f3n verde (\"Pavo muticus\"), e o su peso vai desde os 43 g do paspall\u00e1s chin\u00e9s aos 6 kg do pav\u00f3n com\u00fan (\"Pavo cristatus\"). Pero se os pavos se incl\u00faen, como se fai actualmente, en lugar de clasificalos como unha familia separada, o pavo bravo (\"Meleagris gallopavo\") \u00e9 considerabemente m\u00e1is pesado, xa que alcanza un peso m\u00e1ximo de m\u00e1is de 17 kg.\nDistribuci\u00f3n e h\u00e1bitats.\nOs fasi\u00e1nidos son, na maior\u00eda, unha familia do Vello Mundo, cunha distribuci\u00f3n que incl\u00fae a maior parte de Europa e Asia (excepto o extremo norte), toda a \u00c1frica (excepto os desertos m\u00e1is secos) e, ao sur, habitan tam\u00e9n en gran parte da Australia oriental e (antigamente) en Nova Zelandia. A subfamilia dos meleagridinos (pavos) son propios do Novo Mundo, mentres que os tetraoninos (pitas do monte e similares) son circumpolares. A maior diversidade de especies est\u00e1 no sueste asi\u00e1tico e en \u00c1frica. O \"Afropavo congensis\" \u00e9 end\u00e9mico da africana cunca do Congo. A subfamilia dos perdicinos ten unha distribuci\u00f3n moito m\u00e1is estendida: dentro da s\u00faa \u00e1rea de distribuci\u00f3n ocupan case todos os h\u00e1bitats dispo\u00f1\u00edbeis, ag\u00e1s os bosques boreais e a tundra \u00e1rtica.\nRelaci\u00f3ns cos humanos.\nVarias especies de fais\u00e1ns e de perdices son moi importantes para os seres humanos. O galo banquiva (\"Gallus gallus\") do sueste asi\u00e1tico \u00e9 o antepasado silvestre do galo dom\u00e9stico, a ave m\u00e1is importante da gandar\u00eda. Os fais\u00e1ns com\u00fans (\"Phasianus colchicus\"), varias especies de perdices e paspallases e alg\u00fans francol\u00edns (\"Francolinus\" sp.) foron amplamente introducidos e xestionados como aves de caza. Varias especies de fasi\u00e1nidos est\u00e1n ameazadas por actividades humanas.\nTaxonom\u00eda.\nDescrici\u00f3n.\nA familia foi descrita en 1821 polo naturalista estadounidense Thomas Horsfield.\nSubfamilias.\nSegundo a clasificaci\u00f3n de referencia do Congreso Ornitol\u00f3xico Internacional (versi\u00f3n 8.2, 2019), reco\u00f1\u00e9cense as subfamilias seguintes: \nNotas taxon\u00f3micas e evoluci\u00f3n.\nO clado Phasianidae \u00e9 a maior das ramas dos Galliformes, e est\u00e1 composto por m\u00e1is de 150 especies. Este grupo incl\u00fae os fais\u00e1ns as perdices e os paspallases, os galos e os pav\u00f3ns. Os pavos e as pitas do monte e similares tam\u00e9n foron reco\u00f1ecidos, xa que te\u00f1en as s\u00faas orixes ligadas \u00e1s dos fais\u00e1ns e as perdices.\nAt\u00e9 o inicio da d\u00e9cada de 1990, esta familia estaba dividida en d\u00faas subfamilias: a dos Phasianinae, que inclu\u00eda os fais\u00e1ns, tragop\u00e1ns (\"Tragopan\" sp.), galos e pav\u00f3ns, e a dos Perdicinae, que reun\u00eda as perdices, os paspallases do Vello Mundo e o francol\u00edns (\"Francolinus\" sp.). Estudos filoxen\u00e9ticos moleculares demostraron que estas d\u00faas subfamilias non son monofil\u00e9ticas, sen\u00f3n que constit\u00faen s\u00f3 unhas li\u00f1axes cun antepasado com\u00fan. Por exemplo, algunhas perdices (as do x\u00e9nero \"Perdix\") est\u00e1n m\u00e1is pr\u00f3ximas aos fais\u00e1ns, mentres que as perdices do x\u00e9nero \"Alectoris\" est\u00e1n m\u00e1is preto dos galos siletres. \nFiloxenia.\nRelaci\u00f3ns filoxn\u00e9ticas dos galiformes vivos, baseada na obra de John Boyd."}
{"id": "316756", "revid": "23204", "url": "https://gl.wikipedia.org/wiki?curid=316756", "title": "Liopsetta", "text": "Liopsetta \u00e9 un pequeno x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos, que comprende tan s\u00f3 d\u00faas especies propias das costas do \u00c1rtico e do nordeste do Atl\u00e1ntico unha delas, e do noroeste do Pac\u00edfico a outra.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nO x\u00e9nero foi descrito en 1864 polo icti\u00f3logo estadounidense Theodore Nicholas Gill.\nEtimolox\u00eda.\nO nome do x\u00e9nero, \"Liopsetta\", est\u00e1 constru\u00eddo coa forma prefixa do lat\u00edn cient\u00edfico \"lio-\", tirada da do grego antigo \u03bb\u03b5\u03b9\u03bf \"leio-\", derivada de \u03bb\u03b5\u1fd7\u03bf\u03c2 \"le\u00eeos\", \"liso\", \"suave\", unida ao nome do x\u00e9nero \"Psetta\", derivado do grego antigo \u03c8\u1fc6\u03c4\u03c4\u03b1 \"ps\u1e17tta\", un peixe plano, quizais a solla ou o rodaballo (\"Psetta\" \u00e9 un sin\u00f3nimo de \"Scophthalmus\", ao que pertence o rodaballo (\"Scophthalmus maximus\" = \"Psetta maxima\").\nEspecies.\nNa actualidade reco\u00f1\u00e9cense dentro do x\u00e9nero \"Liopsetta\" as seguintes d\u00faas especies:\nPor\u00e9n, antigamente reco\u00f1ec\u00edanse varias m\u00e1is:\nEsta \u00faltima \u00e9 a solla lisa de Lahuerta e V\u00e1zquez)."}
{"id": "316759", "revid": "1888", "url": "https://gl.wikipedia.org/wiki?curid=316759", "title": "Joh\u00e1n L\u00f3pez Dur\u00e1", "text": ""}
{"id": "316760", "revid": "23204", "url": "https://gl.wikipedia.org/wiki?curid=316760", "title": "Lyopsetta exilis", "text": "Lyopsetta exilis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos liopsetinos, a \u00fanica do x\u00e9nero \"Lyopsetta\".\nComo todos os peixes da familia dos pleuron\u00e9ctidos ten o corpo aplanado, asim\u00e9trico, e cos dous ollos situados no lado pigmentado do corpo.\nTrf\u00e1tase dun peixe mari\u00f1o, demersal que habita nas costas do Pac\u00edfico leste, desde a desembocadura do r\u00edo Alsek en Alasca, polo norte, at\u00e9 a illa Cedros, na Baixa California, M\u00e9xico, a 425\u00a0km ao sur da cidade de Ensenada, polo sur.\nTaxonom\u00eda.\nX\u00e9nero.\nO x\u00e9nero foi descrito en 1885 polos naturalistas estadounidenses David Starr Jordan e David Kopp Goss.\nEspecie.\nEn canto \u00e1 especie, describ\u00edrona en 1880 o anteriormente citado Jordan e o icti\u00f3logo, as\u00ed mesmo estadounidense, Charles Henry Gilbert, baixo o nome de \"Hippoglossoides exilis\".\nSin\u00f3nimo.\nAdemais de polo nome orixinario, e polo actualmente aceptado, a especie foi co\u00f1ecida tam\u00e9n polo sin\u00f3nimo \"Eopsetta exilis\" .\nCaracter\u00edsticas.\nPode alcanzar al\u00e9 os 35\u00a0cm de lonxitude. A s\u00faa columna vertebral est\u00e1 formada por de 42 a 46 v\u00e9rtebras. A aleta dorsal est\u00e1 sustentada por de 72 a 78 raios, e a anal por de 57 a 65 raios. A aleta dorsal ten a s\u00faa orixe sobre a parte anterior do ollo superior. A aleta caudal \u00e9 arredondada. As aletas peectorais son pequenas e estreitas. \nBiolox\u00eda.\nH\u00e1bitat.\n\u00c9 un peixe mari\u00f1o, batidemersal, que vive a profundidades de entre os 25 e os 800 m, nas proximidades de zonas rochosas.\nDistribuci\u00f3n.\n\"Lyopsetta exilis\" distrib\u00faese pola costa leste do Pac\u00edfico, desde o suese de Alasca (desde a desembocadura do r\u00edo Alsek) at\u00e9 o centro da Baixa California, polo que se encontra no Canad\u00e1, nos Estados Unidos (estados de Alasca, California, Oreg\u00f3n, e Washington) e en M\u00e9xico.\nNutrici\u00f3n.\nA dieta de \"Lyopsetta exilis\" incl\u00fae diversos organismos zoobent\u00f3nicos: crust\u00e1ceos como krill, misid\u00e1ceos, anf\u00edpodos e camar\u00f3ns, as\u00ed como vermes e alg\u00fans pequenos peixes.\nPesca.\n\"Lyopsetta exilis\" \u00e9 capturado pola industria da pesca comercial, e est\u00e1 considerado como un bo peixe para a alimentaci\u00f3n humana, a\u00ednda que se consome en cantidades significativas debido ao seu pequeno tama\u00f1o.\nEstado de conservaci\u00f3n.\nA poboaci\u00f3n de \"Lyopsetta exilis\" consid\u00e9rase relativamente abundante, e est\u00e1bel, en toda a s\u00faa \u00e1rea de distribuci\u00f3n.\nDesde o ano 2010 a situaci\u00f3n da especie est\u00e1 avaliada pola UICN como \"LC\" (pouco preocupante) debido \u00e1 s\u00faa ampla \u00e1rea de distribuci\u00f3n e \u00e1 s\u00faa abundancia. E a\u00ednda que est\u00e1 sometida \u00e1s capturas por parte da industria pesqueira comercial, isto non se considera como unha grande ameaza para a conservaci\u00f3n desta especie na actualidade. Por\u00e9n, a comprobaci\u00f3n continua dos seus niveis poboacionais \u00e9 necesaria para garantir que, no futuro, non sexa necesrio inclu\u00edla nunha categor\u00eda de ameaza."}
{"id": "316769", "revid": "27155", "url": "https://gl.wikipedia.org/wiki?curid=316769", "title": "Ensaio de retardo na mobilidade electrofor\u00e9tica", "text": "Un ensaio de retardo na mobilidade electrofor\u00e9tica ou EMSA (do ingl\u00e9s \"electrophoretic mobility shift assay\"), tam\u00e9n chamado electroforese de retardo de mobilidade, ensaio de retardo en xel, ensaio de retardo de mobilidade en xel, ensaio de retardo de banda, ou ensaio de retardo en xel, \u00e9 unha t\u00e9cnica com\u00fan de electroforese de afinidade utilizada para estudar interacci\u00f3ns prote\u00edna-ADN e prote\u00edna-ARN. Este procedemento pode determinar se unha prote\u00edna ou mestura de prote\u00ednas pode unirse a unha secuencia dada de ADN ou ARN, e pode \u00e1s veces indicar se est\u00e1 implicada m\u00e1is dunha mol\u00e9cula de prote\u00edna no complexo de uni\u00f3n. Os ensaios de retardo en xel real\u00edzanse a mi\u00fado in vitro xunto cun perfil de DNase, unha extensi\u00f3n de cebador, e experimentos de promotor-sonda cando se estuda a iniciaci\u00f3n da transcrici\u00f3n, replicaci\u00f3n do ADN, reparaci\u00f3n do ADN ou procesamento e maduraci\u00f3n do ARN. A\u00ednda que na literatura poden encontrarse m\u00e9todos precursores desta t\u00e9cnica, a maior\u00eda dos ensaios actuais deste tipo est\u00e1n baseados nos m\u00e9todos descritos por Garner e Revzin e Fried e Crothers.\nPrincipio.\nUn ensaio de retardo de mobilidade \u00e9 a separaci\u00f3n electrofor\u00e9tica dunha mestura de prote\u00edna\u2013ADN ou prote\u00edna\u2013ARN en xel de poliacrilamida ou agarosa durante un curto per\u00edodo (unhas 1,5-2 horas para un xel de 15 a 20\u00a0cm). A velocidade \u00e1 cal diferentes mol\u00e9culas (e combinaci\u00f3ns delas) se moven a trav\u00e9s do xel est\u00e1 determinada polo seu tama\u00f1o e carga, e en menor medida, pola s\u00faa forma (ver electroforese en xel). O carreiro de control (no que hai unha sonda de ADN sen prote\u00edna) cont\u00e9n unha soa banda correspondente ao fragmento de ADN ou ARN non unido. Por\u00e9n, asumindo que a prote\u00edna pode unirse ao fragmento, o carreiro con prote\u00edna conter\u00e1 outra banda que representa o complexo de maior tama\u00f1o e menor mobilidade da sonda de \u00e1cido nucleico unida \u00e1 prote\u00edna, a cal queda retardada no xel (xa que se moveu m\u00e1is lentamente).\nBaixo as condici\u00f3ns experimentais correctas, a interacci\u00f3n entre o ADN (ou ARN) e a prote\u00edna \u00e9 estabilizada e a proporci\u00f3n de \u00e1cido nucleico unido respecto ao non unido no xel reflicte a fracci\u00f3n de mol\u00e9culas de sonda libres e unidas a medida que a reacci\u00f3n de uni\u00f3n entra no xel. Esta estabilidade \u00e9 en parte debida a un \"efecto gaiola\", polo cal a prote\u00edna, rodeada pola matriz do xel, \u00e9 incapaz de difundir lonxe da sonda antes de que se recombinen. Se se co\u00f1ecen as concentraci\u00f3ns iniciais de prote\u00edna e de sonda, e tam\u00e9n a estequiometr\u00eda do complexo, pode determinarse a afinidade aparente da prote\u00edna pola secuencia de \u00e1cido nucleico. A non ser que o complexo te\u00f1a unha vida moi longa nas condici\u00f3ns do xel, ou sexa tomada en conta a disociaci\u00f3n durante a electroforese, o n\u00famero \u00e9 unha Kd aparente. Se non se co\u00f1ece a concentraci\u00f3n de prote\u00edna pero si a estequiometr\u00eda do complexo, pode determinarse a concentraci\u00f3n da prote\u00edna ao incrementar a concentraci\u00f3n da sonda de ADN ata que maiores incrementos non aumenten a fracci\u00f3n de prote\u00edna unida. Pode calcularse o n\u00famero de moles de prote\u00edna facendo unha comparaci\u00f3n cun conxunto de diluci\u00f3ns est\u00e1ndar de sonda libre \"corrida\" no mesmo xel.\nPode engadirse a esta mestura un anticorpo que reco\u00f1ece a prote\u00edna para crear un complexo a\u00ednda maior cun maior retardo. Este m\u00e9todo denom\u00ednase \"ensaio de superretardo\" (\"supershift assay\"), e util\u00edzase para identificar sen ambig\u00fcidade unha prote\u00edna presente no complexo prote\u00edna\u2013\u00e1cido nucleico.\nA mi\u00fado, \"c\u00f3rrese\" un carreiro extra cun oligonucle\u00f3tido competidor para determinar a secuencia de uni\u00f3n m\u00e1is favorable para a uni\u00f3n da prote\u00edna. O uso de diferentes oligonucle\u00f3tidos de secuencias definidas permite a identificaci\u00f3n do sitio de uni\u00f3n espec\u00edfico por competici\u00f3n (non mostrado na imaxe). Variantes do ensaio de competici\u00f3n son \u00fatiles para medir a especificidade de uni\u00f3n e para medir as cin\u00e9ticas de asociaci\u00f3n e disociaci\u00f3n.\nUnha vez que se determina a uni\u00f3n ADN-prote\u00edna \"in vitro\", varios algoritmos \"in silico\" poden estreitar o campo de investigaci\u00f3n para a identificaci\u00f3n do factor de transcrici\u00f3n. Os oligonucle\u00f3tidos da secuencia consenso para o factor de transcrici\u00f3n de interese poden competir pola uni\u00f3n, eliminando a banda retardada, e deben ser confirmados por superretardo (\"supershift\"). Se a secuencia consenso predita non pode competir pola uni\u00f3n, a identificaci\u00f3n do factor de transcrici\u00f3n pode ser axudada polo \"Competidor Multiplexado EMSA\" (MC-EMSA), polo cal grandes conxuntos de secuencia consenso son multiplexados en cada reacci\u00f3n, e onde un conxunto compite por unirse, a secuencia consenso individual deste conxunto \"c\u00f3rrese\" noutra reacci\u00f3n.\nPara prop\u00f3sitos de visualizaci\u00f3n, o fragmento de \u00e1cido nucleico m\u00e1rcase xeralmente cun is\u00f3topo radioactivo, un marcador fluorescente ou biotina. A tinguidura est\u00e1ndar con bromuro de etidio \u00e9 menos sensible que estes m\u00e9todos e pode carecer de sensiblidade para detectar o \u00e1cido nucleico se nestes experimentos se utilizan pequenas cantidades de \u00e1cidos nucleicos ou \u00e1cidos nucleicos monocatenarios. Cando se usa un etiquetado con biotina, util\u00edzase para detectar o fragmento de ADN a estreptavidina conxugada a un encima como a peroxidase de ravo picante (\"Armoracia rusticana\") (ver EMSA non radioactivo). A\u00ednda que a etiquetaxe do ADN ten pouco ou ning\u00fan efecto sobre a afinidade de uni\u00f3n \u00e1 prote\u00edna, o uso de etiquetas non isot\u00f3picas inclu\u00edndo os fluor\u00f3foros ou a biotina poden alterar a afinidade ou esteiquiometr\u00eda da interacci\u00f3n coa prote\u00edna de interese. A competici\u00f3n entre a sonda unida a fluor\u00f3foro ou biotina e o ADN non etiquetado da mesma secuencia pode usarse para determinar se a etiqueta altera a afinidade de uni\u00f3n ou a estequiometr\u00eda."}
{"id": "316771", "revid": "27155", "url": "https://gl.wikipedia.org/wiki?curid=316771", "title": "EMSA", "text": ""}
{"id": "316772", "revid": "27155", "url": "https://gl.wikipedia.org/wiki?curid=316772", "title": "Ensaio de retardo da mobilidade electrofor\u00e9tica", "text": ""}
{"id": "316790", "revid": "23204", "url": "https://gl.wikipedia.org/wiki?curid=316790", "title": "Golpe de estado do 11 de setembro de 1973", "text": "O golpe de estado do 11 de setembro de 1973 ou tam\u00e9n chamado pronunciamento militar, foi un derrubamento violento ocorrido contra o goberno de Chile liderado polo presidente socialista Salvador Allende Gossens e foi planificado polos Xerais cun alto rango das Forzas Armadas e Carabineros (polic\u00eda uniformada), despois dun per\u00edodo dunha alta polarizaci\u00f3n pol\u00edtica e convulsi\u00f3ns econ\u00f3micas e sociais no pa\u00eds suramericano. \nHistoria.\nO golpe foi planeado nun sector da Armada de Chile. M\u00e1is tarde, eles engadiron aos Xerais do Alto Mando das Forzas Armadas, Carabineros e do Ex\u00e9rcito lideradas polo Xeral Augusto Pinochet Ugarte m\u00e1is tam\u00e9n foi influenciada por varios grupos de poder nacionais e internacionais, nos cales destaca o presidente Nixon e a CIA. No 15 de setembro de 1970, cando Nixon ordenou \u00e1 CIA \"impedir que Allende asuma o poder, ou merece o derrocamento\"\n, iso foi considerado como o punto de partida para as operaci\u00f3ns secretas que contribu\u00edron \u00e1 derrubada do goberno socialista de Salvador Allende, estas novas revelaci\u00f3ns cambian o mapa da operaci\u00f3n. Segundo estas transcrici\u00f3ns, Nixon e Kissinger comezan os seus plans para reverter os resultados das elecci\u00f3ns en Chile tres d\u00edas antes. Ao mediod\u00eda do 12 de setembro de 1970, Kissinger foi chamado por Helms para fixar unha reuni\u00f3n urxente do \"Comit\u00e9 40\", un grupo de alto rango que supervisou as operaci\u00f3ns secretas do goberno dos Estados Unidos.\nNeste feito se atrib\u00fae significados diferentes segundo as inclinaci\u00f3ns se est\u00e1 a favor ou en contra de tales actos. Se est\u00e1n a favor denominase como \"pronunciamento militar\", entend\u00e9ndose como un pronunciamento f\u00edsico ou deliberaci\u00f3n das Forzas Armadas sobre situaci\u00f3ns hist\u00f3ricas nacionais. Para os que est\u00e1n en contra daqueles actos, denominase como o \"golpe militar\", ou tam\u00e9n como un \"feito de acci\u00f3n rebelde\"."}
{"id": "316799", "revid": "1131", "url": "https://gl.wikipedia.org/wiki?curid=316799", "title": "PO-960/AC-960", "text": "A PO-960 (na provincia de Pontevedra)/AC-960 (na provincia da Coru\u00f1a), \u00e9 unha estrada que une as localidades de Vila de Cruces e A Susana (Santiago de Compostela); atravesando os concellos de Boqueix\u00f3n e Touro. Ten unha lonxitude de 32 quil\u00f3metros e in\u00edciase nun cruzamento coa N-525 na Susana (Santiago de Compostela) e finaliza nun cruzamento coa PO-905 (Vila de Cruces-Arz\u00faa). Ten conexi\u00f3n con outras v\u00edas como a AC-240 e a AC-261."}
{"id": "316800", "revid": "1131", "url": "https://gl.wikipedia.org/wiki?curid=316800", "title": "PO-206", "text": "A PO-206 \u00e9 unha estrada da rede secundaria da Xunta de Galicia que une os concellos de Lal\u00edn e Vila de Cruces e ten 16 km de lonxitude. Atravesa lugares de interese como o monte Carrio ou o castro da Goleta. O seu \u00faltimo tramo presenta unha grande perigosidade debido \u00e1s pechadas curvas, problema que se intentou solucionar con reformas no firme e reduci\u00f3ns de velocidade. Pola contra, preto de Lal\u00edn, hai un tramo cunha recta de case un quil\u00f3metro de lonxitude."}
{"id": "316801", "revid": "1131", "url": "https://gl.wikipedia.org/wiki?curid=316801", "title": "PO-905", "text": "A PO-905 \u00e9 unha estrada da rede primaria complementaria da Xunta de Galicia que une Vila de Cruces con Arz\u00faa, continuando como AC-905 (cunha nova quilometraxe) a partir do l\u00edmite coa provincia da Coru\u00f1a. Ten unha lonxitude de 11,11 quil\u00f3metros e atravesa lugares de interese como o encoro de Portodemouros e o Museo do Mel. O tramo Vila de Cruces-Portodemouros foi reformado m\u00e1is pronto, mentres que a parte coru\u00f1esa tivo unha reforma m\u00e1is tard\u00eda. No encoro de Portodemouros a\u00ednda conserva o vello trazado pola imposibilidade de reforma."}
{"id": "316803", "revid": "1131", "url": "https://gl.wikipedia.org/wiki?curid=316803", "title": "Ezkurra", "text": "Ezkurra \u00e9 un concello de Navarra, situado no Meiri\u00f1ado de Pamplona, na comarca de Malerreka, a 58\u00a0km de Pamplona. A s\u00faa poboaci\u00f3n en 2014 foi de 152 habitantes segundo o INE. \u00c9 o concello navarro con m\u00e1is porcentaxe de euscaldunas.\nTop\u00f3nimo.\n\"Ezkur\" significa \"landra\" en lingua \u00e9uscara, polo que \"ezkurra\" significar\u00eda, literalmente, \"a landra\". Crese que o top\u00f3nimo fai referencia \u00e1 abundancia de \u00e1rbores que daban este froito no lugar onde se situou a poboaci\u00f3n.\nOs naturais da vila de Ezkurra denom\u00ednanse \"ezkurrares\".\nXeograf\u00eda.\nLocalizaci\u00f3n.\nA localidade de Ezkurra fica situada na parte noroeste da Comunidade Foral de Navarra, dentro da rexi\u00f3n xeogr\u00e1fica da \"Monta\u00f1a de Navarra\", na comarca xeogr\u00e1fica dos \"Vales Cant\u00e1bricos\", no val de \"Basabur\u00faa Menor\" e a unha altitude de 525 msnm. O seu termo municipal ten unha superficie de 23,82\u00a0km\u00b2 e limita ao norte co concello de Goizueta, ao este co de Eratsun, ao sur co de Basaburua e ao oeste co de Leitza."}
{"id": "316808", "revid": "5863", "url": "https://gl.wikipedia.org/wiki?curid=316808", "title": "PO-960", "text": ""}
{"id": "316809", "revid": "5863", "url": "https://gl.wikipedia.org/wiki?curid=316809", "title": "AC-960", "text": ""}
{"id": "316810", "revid": "10599", "url": "https://gl.wikipedia.org/wiki?curid=316810", "title": "Estadio Reino de Le\u00f3n", "text": ""}
{"id": "316814", "revid": "23204", "url": "https://gl.wikipedia.org/wiki?curid=316814", "title": "Gagauzia", "text": "Gagauzia (en gagauz: Gagauziya; en roman\u00e9s: G\u0103g\u0103uzia; en ruso: \u0413\u0430\u0433\u0430\u0443\u0437\u0438\u044f, Gagauziya) \u00e9 unha rexi\u00f3n aut\u00f3noma de Moldavia. O nome oficial \u00e9 Unidade Territorial Aut\u00f3noma de Gagauzia (en roman\u00e9s: Unitate teritorial\u0103 autonom\u0103 G\u0103g\u0103uzia).\nHistoria.\nSegundo algunhas teor\u00edas, os gagauz descenden dos turcos selx\u00facidas que se asentaron en Dobruia, o dos pechengos, Uz (Oghuz) e cumanos (Kipchak) que seguiron ao selx\u00facida de Anatolia, o Sult\u00e1n Izzedin Keykavus II (1236-1276). M\u00e1is especificamente, un clan de turcos Oghuz emigraron \u00f3s Balc\u00e1ns durante os conflitos inter-tribais con outros turcos. Este clan turco Oghuz converteuse do islam ao cristianismo ortodoxo ap\u00f3s establecerse nos Balc\u00e1ns occidentais (Bulgaria) e foron chamados turcos gagauz. Un gran grupo de gagauz m\u00e1is tarde deixou Bulgaria e estableceuse no sur de Besarabia, xunto cun grupo de persoas de orixe b\u00falgara.\nSegundo outras teor\u00edas, os gagauz son descendentes de b\u00falgaros ling\u00fcisticamente turquificados. No museo oficial gagauz, unha placa sinala que unha das teor\u00edas principais \u00e9 que descenden dos b\u00falgaros.\nImperio ruso.\nEn 1812, Besarabia, anteriormente a metade oriental do Principado de Moldavia, converteuse en parte do Imperio ruso e as tribos nogai que habitaron varios pobos do sur de Besarabia (ou Budzhak) v\u00edronse obrigadas a abandonala. Entre 1812 e 1846, os rusos colocaron os gagauz no que hoxe en d\u00eda \u00e9 o leste de Bulgaria (que permaneceu baixo o Imperio Otom\u00e1n) cara a \"Besarabia ortodoxa\", principalmente nos asentamentos abandonados polas tribos nogai. Eles esteblec\u00e9ronse al\u00ed en paralelo cos b\u00falgaros de Besarabia en Avdarma, Comrat, Congaz, Tomai, Ci\u0219michioi e outros antigos pobos nogai. Alg\u00fans gagauz tam\u00e9n se instalaron na parte do Principado de Moldavia, que non estaba baixo o control do imperio en 1812, pero varios anos despois translad\u00e1ronse pobo por pobo \u00e1 compacta zona que habitan hoxe no sur de Besarabia.\nCoa excepci\u00f3n dunha independencia de facto de cinco d\u00edas no inverno de 1906, cando un levantamento campesi\u00f1o declarou unha rep\u00fablica aut\u00f3noma de Comrat, os gagauz foron gobernados polo Imperio ruso (1812-1917), Roman\u00eda (1918-1940 e 1941-1944), a Uni\u00f3n Sovi\u00e9tica (1940-1941 e 1944-1991) e Moldavia (1917-1918 e 1991 at\u00e9 o de agora).\nUni\u00f3n Sovi\u00e9tica.\nO nacionalismo gagauz mantivo un movemento intelectual durante a d\u00e9cada de 1980, pero reforzada polo final da d\u00e9cada, cando a Uni\u00f3n Sovi\u00e9tica comezou a abrazar os ideais democr\u00e1ticos. En 1988, activistas da \"intelligentsia\" local ali\u00f1ados con outras minor\u00edas \u00e9tnicas crearon un movemento co\u00f1ecido como o \"pobo gagauz\". Un ano m\u00e1is tarde, o \"pobo gagauz\" celebrou a s\u00faa primeira asemblea na que se aprobou unha resoluci\u00f3n para esixir a creaci\u00f3n dun terriotorio aut\u00f3nomo no sur de Moldavia, coa cidade de Comrat como a s\u00faa capital.\nO movemento nacional gagauz intensificouse cando o roman\u00e9s foi aceptado como lingua oficial da Rep\u00fablica de Moldavia en agosto de 1989, en substituci\u00f3n do ruso, a lingua oficial da Uni\u00f3n Sovi\u00e9tica. Unha parte da poboaci\u00f3n multi\u00e9tnica do sur de Moldavia observou esta decisi\u00f3n con preocupaci\u00f3n, o que precipitou unha falta de confianza no goberno central de Moldavia. Os gagauz tam\u00e9n estaban preocupados polas consecuencias para eles se Moldavia se reunificase coa Roman\u00eda, como parec\u00eda prob\u00e1bel nese momento. En agosto de 1990, Comrat declarouse unha rep\u00fablica aut\u00f3noma, pero o goberno moldovo anulou a declaraci\u00f3n, ao considerala anticonstitucional. Nese momento, Stepan Topal emerxeu como l\u00edder do movemento nacionalista gagauz.\nMoldavia independente.\nO apoio \u00e1 Uni\u00f3n Sovi\u00e9tica seguiu sendo alto, cun referendo en marzo de 1991 que devolv\u00eda un voto case un\u00e1nime a favor de seguir sendo parte da Uni\u00f3n Sovi\u00e9tica. Moitos gagauz apoiaron o intento de golpe de estado de Moscova en agosto de 1991 e Gagauzia declarouse independente o 19 de agosto de 1991, seguido en setembro por Transnistria, polo que se tensaban, a\u00ednda m\u00e1is, as relaci\u00f3ns con Moldavia. Por\u00e9n, cando o Parlamento moldovo votou sobre se Moldavia se converter\u00eda en independente o 27 de agosto de 1991, seis dos doce deputados gagauz do Parlamento moldovo votaron a favor, mentres que os outros seis non participaron. Finalmente, o goberno moldovo reafirmou a s\u00faa postura proromanesa e prestou m\u00e1is atenci\u00f3n aos dereitos das minor\u00edas.\nEn febreiro de 1994, o presindente Mircea Snegur prometeu a autonom\u00eda gagauza, pero estaba en contra da independencia total. Tam\u00e9n se opuxo \u00e1 suxesti\u00f3n de que Moldavia se convertese nun estado federal composto por tres rep\u00fablicas: Moldavia, Gagauzia e Transnistria. O Parlamento de Moldavia concedeu, ese mesmo ano, ao pobo gagauz (a trav\u00e9s da adopci\u00f3n da nova Constituci\u00f3n de Moldavia) o dereito de \"libre determinaci\u00f3n externa\". O 23 de decembro de 1994, o Parlamento de Moldavia aceptou a \"Lei da condici\u00f3n xur\u00eddica especial de Gagauzia\" (Gagauz Yeri), pola que se resolv\u00eda a controversia de forma pac\u00edfica. Esta data \u00e9 na actualidade d\u00eda festivo en Gagauzia, que \u00e9 unha \"unidade aut\u00f3noma territorial-nacional\" con tres linguas oficiais, o roman\u00e9s/moldavo, o gagauz e o ruso.\nTres cidades e vinte e tres concellos foron inclu\u00eddos no Territorio Aut\u00f3nomo Gagauz: t\u00f3dalas localidades con m\u00e1is do 50% de poboaci\u00f3n gagauza e aquelas localidades con entre o 40% e 50% de gagauz que expresaron o seu desexo de ser inclu\u00eddas como resultado dos referendos para determinar as fronteiras de Gagauzia. En 1995, Georgi Tabunshik foi elixido para servir como o Gobernador (Ba\u0219kan) de Gagauzia para un mandato de catro anos, as\u00ed como os deputados do parlamento gagauz, a \"Asemblea Popular\" (Halk Toplu\u0219u), con Petr Pashali como presidente.\nDmitrii Croitor ga\u00f1ou as elecci\u00f3ns a gobernador de 1999 e comezou a facer uso dos dereitos outorgados a dito t\u00edtulo polo acordo de 1994. As autoridades centrais moldavas mostr\u00e1ronse reticentes a aceptar os resultados iniciando un longo enfrontamento entre a autonom\u00eda e o goberno estatal. Finalmente, Croitor dimitiu en 2002 debido \u00e1 presi\u00f3n do goberno moldovo, que o acusou de abuso de autoridade, relaci\u00f3ns coas autoridades separatistas de Transnistria e outros cargos. A comisi\u00f3n electoral central de Gagauzia non rexistrou a Croitor como candidato para o cargo de gobernador nas elecci\u00f3ns seguintes e Gheogi Tabunshik foi elixido no que se describiu como unhas elecci\u00f3ns inxustas.\nO 2 de febreiro de 2014, Gagauzia celebrou un referendo cando un abafador 97% optou por estreitar os lazos con Rusia sobre unha pos\u00edbel integraci\u00f3n na Uni\u00f3n Europea, e tam\u00e9n optaron pola independencia de Gagauzia se Moldavia decidise entrar na Uni\u00f3n Europea.\nO 23 de marzo de 2015, Irina Vlah foi elixida como nova gobernadora ap\u00f3s unha forte campa\u00f1a pro-rusa, dominada pola busca de v\u00ednculos m\u00e1is estreitos coa Federaci\u00f3n Rusa.\nO 16 de xu\u00f1o de 2015, nunha visita da delegaci\u00f3n territorial de Gagauzia en Belar\u00fas, anunciou un aumento importante de relaci\u00f3ns comerciais e econ\u00f3micas. No marco das entrevistas e negociaci\u00f3ns da vistita, as partes acordaron crear un grupo de traballo co fin de elaboral o proxecto do convenio sobre a colaboraci\u00f3n econ\u00f3mico-comercial, cient\u00edfico-t\u00e9cnica e cultural entre os gobernos.\nXeograf\u00eda.\nGagauzia est\u00e1 dividida en tres distritos, partidos en catro enclaves. O principal, o enclave central incl\u00fae as cidades de Comrat e Cead\u00eer-Lunga e est\u00e1 dividido en dous distritos con esas cidades que serven como centros administrativos. O segundo enclave m\u00e1is grande est\u00e1 localizado ao redor da cidade de Vulc\u0103ne\u015fti, mentres dous enclaves m\u00e1is pequenos son as aldeas de Copceac e Carbalia. A vila de Carbalia cae baixo administraci\u00f3n de Vulc\u0103ne\u015fti, mentres que Copceac \u00e9 parte do distrito de Cead\u00eer-Lunga.\nDivisi\u00f3ns administrativas.\nGagauzia se comp\u00f3n dunha municipalidade (Comrat), dous cidades (Cead\u00eer-Lunga e Vulc\u0103ne\u015fti) e vinte e tres pobos cun total de trinte e dous localidades.\nEconom\u00eda.\nA base da econom\u00eda gagauza \u00e9 a agricultura, especialmente a viticultura. As maiores exportaci\u00f3ns son o vi\u00f1o, aceite de xirasol, bebidas sen alcol, la, coiro e t\u00e9xtiles. Hai 12 zonas de vi\u00f1edos que procesan m\u00e1is de 400.000 toneladas anuais. As f\u00e1bricas, repartidas por toda a rexi\u00f3n, procesan proudtos destinados \u00e1 exportaci\u00f3n.\nInfraestruturas.\nExisten 451 quil\u00f3metros de estradas das cales o 82% est\u00e1n pavimentadas. Turqu\u00eda prestou a Moldavia 35 mill\u00f3ns de d\u00f3lares para mellorar a rede viaria gagauza.\nCultura e educaci\u00f3n.\nGagauzia conta con cincuenta e cinco escolas, a Universidade Pedag\u00f3xica Comrat (escola secundaria m\u00e1is dous anos sobre a escola secundaria), e a Universidade Estatal de Comrat (Universitatea de Stat din Comrat). Turqu\u00eda financiou a creaci\u00f3n dun centro cultural de Turqu\u00eda (T\u00fcrk \u0130\u015fbirli\u011fi Ve Kalk\u0131nma \u0130daresi Ba\u015fkanl\u0131\u011f\u0131) e unha biblioteca turca (Atat\u00fcrk K\u00fct\u00fcphanesi). Na vila de Be\u015falma hai un museo hist\u00f3rico e etnogr\u00e1fico fundado por Dimitriy Kara \u00c7\u00f6ban.\nA pesar de declaral o gagauzo como lengua nacional de Gagauzia, as autoridades locais non ofrecen ningunha escola de ensinanza en gagauzo de forma completa e a maior\u00eda deles son de fala rusa fronte a ensinanza en roman\u00e9s/moldavo do interior de Moldavia. A\u00ednda que aos alumnos se lles ensinan as catro lenguas escolares habituales (ruso, roman\u00e9s/moldavo, ingl\u00e9s ou franc\u00e9s e gagauzo), o idioma local segue estando en \u00faltimo lugar.\nDemograf\u00eda.\nSegundo o censo de 2004, Gagauzia ten unha poboaci\u00f3n de 155,700 habitantes, dos cales 46,500 viven en Comrat e 97,500, en \u00e1reas rurais."}
{"id": "316830", "revid": "27155", "url": "https://gl.wikipedia.org/wiki?curid=316830", "title": "Phasianidae", "text": ""}
{"id": "316832", "revid": "1888", "url": "https://gl.wikipedia.org/wiki?curid=316832", "title": "Antonio Bacelar Besteiro", "text": "Antonio Bacelar Besteiro foi un avogado, xornalista e empresario galego.\nTraxectoria.\nFoi director de \"El Desenga\u00f1o\", correspondente en Vigo de \"El Diario de Santiago\" e redactor de \"La Concordia\". Foi secretario do Xulgado da Ca\u00f1iza. Foi correspondente na Ca\u00f1iza de \"Aires d\u2019a Mi\u00f1a Terra\" de Buenos Aires. Fundou e dirixiu o peri\u00f3dico \"La Ca\u00f1iza\" (1932-1934). Logo do golpe de Estado do 18 de xullo de 1936, foi nomeado delegado local de Prensa e Propaganda de Falange Espa\u00f1ola Tradicionalista y de las JONS na Ca\u00f1iza en decembro de 1937. Foi nomeado xu\u00edz municipal substituto da Ca\u00f1iza en 1950.\nVida persoal.\nCasou en 1877 con Dolores Vesteiro Torres, irm\u00e1 de Teodosio Vesteiro Torres. Casou en segundas nupcias con Mar\u00eda Queimadelos en maio de 1906."}
{"id": "316834", "revid": "23204", "url": "https://gl.wikipedia.org/wiki?curid=316834", "title": "Curuxa gabi\u00e1n", "text": "A curuxa gabi\u00e1n (\"Surnia ulula\") \u00e9 unha especie de ave de rapina da orde das Estrixiformes.\nMorfolox\u00eda.\nEstr\u00edxida de tama\u00f1o mediano. Plumaxe moi barrado no dorso. O ventre \u00e9 raiado, similar \u00f3 gabi\u00e1n. Na cara salientan d\u00faas li\u00f1as negras verticais caracter\u00edsticas. Ambos sexos son id\u00e9nticos. Estritamente nocturna e crepuscular.\nReproduci\u00f3n.\nCr\u00eda en ocos de \u00e1rbores ou aproveita ni\u00f1os abandonados doutras aves de presa. A posta costa entre 3 e 13 ovos, permanecendo os xuven\u00eds 30 d\u00edas no ni\u00f1o.\nNutrici\u00f3n.\nSobre todo lemmings, musara\u00f1as e outros roedores. Tam\u00e9n aves de pequeno tama\u00f1o.\nDistribuci\u00f3n.\nDende Escandinavia ata a pen\u00ednsula de Kamchatka."}
{"id": "316835", "revid": "1576", "url": "https://gl.wikipedia.org/wiki?curid=316835", "title": "Falc\u00f3n da ra\u00ed\u00f1a", "text": "O falc\u00f3n da ra\u00ed\u00f1a (\"Falco eleonorae\") \u00e9 unha especie de ave de rapina da orde das falconiformes.\nMorfolox\u00eda.\nSemellante \u00f3 falc\u00f3n pequeno, mais un pouco maior. En terra as \u00e1s ch\u00e9ganlle \u00f3 extremo da cola. Presenta d\u00faas fases de plumaxe completamente diferentes. Unha de cor acasta\u00f1ada, case negra, e peteiro gris. A outra, a plumaxe presenta o dorso marr\u00f3n, ventre claro e patas con plumaxe alaranxado. Macho e femia son iguais, ag\u00e1s no tama\u00f1o, sendo maior a femia.\nReproduci\u00f3n.\nForman colonias de ata 50 parellas en acantilados ou paredes rochosas. Tam\u00e9n no chan, naqueles illotes que estean despoboados. A posta consta de 2/3 ovos, realiz\u00e1ndose en xullo.\nNutrici\u00f3n.\nNo ver\u00e1n depreda sobre todo aves migratorias, as que caza en voo, especialmente rulas, reise\u00f1ores, carrizas ou picanzos. No inverno \u00e9 practicamente insect\u00edvora, aliment\u00e1ndose de chicharras, lagostas e cole\u00f3pteros.\nDistribuci\u00f3n.\nIllas Canarias orientais, Costa do Oeste marroqu\u00ed, nordeste de Alxeria e Tunisia. Tam\u00e9n presente en todas as illas do Mediterr\u00e1neo. Realizan unha das migraci\u00f3ns m\u00e1is longas no reino animal. En outubro, cando os xuven\u00eds son aut\u00f3nomos, viaxan ata Madagascar e illas veci\u00f1as, bordeando toda a costa oriental africana. Permanecen al\u00ed ata abril, no que tornan \u00f3s seus cuarteis de ver\u00e1n."}
{"id": "316836", "revid": "26995", "url": "https://gl.wikipedia.org/wiki?curid=316836", "title": "Falco eleonorae", "text": ""}
{"id": "316837", "revid": "27155", "url": "https://gl.wikipedia.org/wiki?curid=316837", "title": "Falc\u00f3n born\u00ed", "text": " \nO falc\u00f3n borni ou alfaneque (\"Falco biarmicus\") \u00e9 unha especie de ave de rapina da orde das falconiformes.\nMorfolox\u00eda.\nTr\u00e1tase dun falc\u00f3n moi semellante \u00f3 falc\u00f3n peregrino. A diferenza deste, a cor marr\u00f3n \u00e9 algo m\u00e1is intensa e o bigote non tan marcado. O peteiro \u00e9 gris azulado coa punta amarela. Non \u00e9 tan veloz coma o peregrino.\nReproduci\u00f3n.\nO ni\u00f1o sit\u00faase en zonas rochosas. A posta consiste en 3-4 ovos que son chocados por ambos pais. A posta real\u00edzase entre febreiro e marzo.\nNutrici\u00f3n.\nBasea a s\u00faa alimentaci\u00f3n noutras aves, que caza en voo: perdices, pombas ou lagarteiros. En escaseza de aves, depreda r\u00e9ptiles ou insectos.\nDistribuci\u00f3n.\nPresente na costa central e oriental do Mediterr\u00e1neo. Tam\u00e9n na pen\u00ednsula Ar\u00e1biga e \u00c1frica."}
{"id": "316838", "revid": "839", "url": "https://gl.wikipedia.org/wiki?curid=316838", "title": "Falc\u00f3n sacre", "text": "O falc\u00f3n sacre \u00e9 unha especie de ave de rapina da orde das falconiformes.\nMorfolox\u00eda.\n\u00c9 un dos falc\u00f3ns m\u00e1is grandes. O dorso e a cabeza \u00e9 dun marr\u00f3n avermellado. A parte inferior do corpo \u00e9 branca manchada con marcas acasta\u00f1adas. Patas amarelas e os ollos acasta\u00f1ados\nReproduci\u00f3n.\nO ni\u00f1o adoita localizarse nas \u00e1rbores ou en rochas. A posta \u00e9 de 4-5 ovos, sendo chocados uns 30 d\u00edas. Os polos permanecen no ni\u00f1o uns 45 d\u00edas\nNutrici\u00f3n.\nEsqu\u00edos, ratos ou lemmings. Tam\u00e9n aves, ata o tama\u00f1o dunha garza. Adoita cazar lanz\u00e1ndose dende algunha elevaci\u00f3n, ou ben caza as s\u00faas presas en pleno voo.\nDistribuci\u00f3n.\nDende o sueste de Europa ata Transbaikalia. Cara ao sur at\u00f3pase ata o Himalaia."}
{"id": "316839", "revid": "23204", "url": "https://gl.wikipedia.org/wiki?curid=316839", "title": "Falco biarmicus", "text": ""}
{"id": "316840", "revid": "26995", "url": "https://gl.wikipedia.org/wiki?curid=316840", "title": "Falco cherrug", "text": ""}
{"id": "316841", "revid": "23204", "url": "https://gl.wikipedia.org/wiki?curid=316841", "title": "Alfaneque", "text": ""}
{"id": "316842", "revid": "1131", "url": "https://gl.wikipedia.org/wiki?curid=316842", "title": "PO-204", "text": "A PO-204 \u00e9 unha estrada da rede secundaria dependente da Xunta de Galicia que une a localidade da Bandeira (Silleda) co municipio de Vila de Cruces. Ten unha lonxitude de 17\u00a0km, e atravesa estradas que conducen a lugares de interese como a \u00e1rea recreativa da Carixa, o mosteiro de Carboeiro, o poboado mineiro de Fontao ou a fervenza do Toxa. Comunica coa N-525, que a s\u00faa vez enlaza coa N-640 en Chapa."}
{"id": "316843", "revid": "22795", "url": "https://gl.wikipedia.org/wiki?curid=316843", "title": "Liopsetinos", "text": ""}
{"id": "316844", "revid": "22795", "url": "https://gl.wikipedia.org/wiki?curid=316844", "title": "Lyopsetta", "text": ""}
{"id": "316845", "revid": "22795", "url": "https://gl.wikipedia.org/wiki?curid=316845", "title": "Lyopsettinae", "text": ""}
{"id": "316846", "revid": "103786", "url": "https://gl.wikipedia.org/wiki?curid=316846", "title": "Elecci\u00f3ns municipais en Oza-Cesuras", "text": "Estes foron os resultados das elecci\u00f3ns municipais no concello de Oza-Cesuras dende 2013.\nComparativa de todas as elecci\u00f3ns.\nComposici\u00f3n das Corporaci\u00f3ns.\nCorporaci\u00f3ns democr\u00e1ticas de Oza-Cesuras desde a fusi\u00f3n dos concellos de Oza dos R\u00edos e Cesuras en 2013."}
{"id": "316850", "revid": "23204", "url": "https://gl.wikipedia.org/wiki?curid=316850", "title": "Falc\u00f3n Born\u00ed", "text": ""}
{"id": "316851", "revid": "111586", "url": "https://gl.wikipedia.org/wiki?curid=316851", "title": "Mole", "text": "O termo mole (do n\u00e1huatl \"molli\" ou \"mulli\"), ref\u00edrese a varios tipos de mollos mexicanos feitos principalmente a base de chiles e especias, e que son espesados con masa de millo, e tam\u00e9n \u00f3s pratos con carne e vexetais que son preparados con estes mollos.\nOrixinalmente fac\u00eda referencia a calquera mollo ou combinaci\u00f3n de ingredientes, e actualmente serve para nomear varios pratos da coci\u00f1a mexicana, especificamente a un grupo de pratos que te\u00f1en alg\u00fans elementos en com\u00fan, como o feito de prepararse a base de chiles e especias. Na coci\u00f1a mexicana actual, o mole adoita acompa\u00f1ar carnes cocidas.\nO mole m\u00e1is co\u00f1ecido en M\u00e9xico \u00e9 o mole poblano, que para moitas persoas \u00e9 o mole por antonomasia e adoita ser chamado \"prato nacional\" de M\u00e9xico. Por\u00e9n, existen moitas variedades de mole."}
{"id": "316853", "revid": "27155", "url": "https://gl.wikipedia.org/wiki?curid=316853", "title": "Pipistrellus raceyi", "text": "Pipistrellus raceyi \u00e9 un morcego do x\u00e9nero \"Pipistrellus\" orixinario de Madagascar. Malia que se co\u00f1ec\u00edan especies non identificadas de \"Pipistrellus\" en Madagascar dende a d\u00e9cada de 1990, \"P.\u00a0raceyi\" non foi descrito formalmente at\u00e9 2006. Os seus parentes m\u00e1is achegados son as especies asi\u00e1ticas \"P.\u00a0endoi\", \"P.\u00a0paterculus\" e \"P.\u00a0abramus\", e os seus devanceiros probablemente chegaron a Madagascar dende \u00c1sia. Observ\u00e1ronse exemplares de \"P.\u00a0raceyi\" en catro localidades diferentes: d\u00faas nas chairas orientais e d\u00faas nas occidentais. No leste, vive en \u00e1reas abertas e no oeste habita bosques secos. A Lista Vermella da IUCN considera que hai datos insuficientes para avaliar o estado de conservaci\u00f3n, en gran parte por mor do desco\u00f1ecemento da s\u00faa ecolox\u00eda."}
{"id": "316854", "revid": "23204", "url": "https://gl.wikipedia.org/wiki?curid=316854", "title": "Pleuronectes putnami", "text": "Pleuronectes putnami \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, unha das tres que integran actualmente o x\u00e9nero \"Pleuronectes\", co\u00f1ecida en galego como solla lisa.\n\u00c9 un pequeno peixe plano (de at\u00e9 30\u00a0cm), mari\u00f1o, demersal, que habita en augas costeiras pouco profundas, temperadas, salgadas e salobres, at\u00e9 os 27 m de profundidade, no noroeste do Atl\u00e1ntico, desde o Quebec (Canad\u00e1), at\u00e9 o estado de Rhode Island (Estados Unidos). \nTaxonom\u00eda.\nDescrici\u00f3n.\nA especie foi descrita en 1964 polo icti\u00f3logo estadounidense Theodore Gill, baixo o nome de \"Euchalarodus putnami\". O x\u00e9nero \"Euchalarodus\" (hoxe obsoleto), e a especie \"E. putnami\", foron descritos por Gill nese ano nun traballo publicado nas p\u00e1xinas 216-221 da revista \"Proc. Acad. nat. Sci. Philad\".\nSin\u00f3nimos.\nAdemais de polo nome actualmente v\u00e1lido, e polo orixinario que lle deu Gill, a especie co\u00f1\u00e9cese tam\u00e9n polos seguintes sin\u00f3nimos: \nAlgunhas autoridades consideran como v\u00e1lido o nome \"Liopsetta putnami\", como a Animal Diversity Web, ou Evseenko, e este nome \u00e9 o que recollen tam\u00e9n Lahuerta e V\u00e1zquez no seu \"Vocabulario Multiling\u00fce\". pero a maior\u00eda dos autores considersan como o actualmente v\u00e1lido o nome \"Pleuronectes putnami\".\nEtimolox\u00eda.\nO nome espec\u00edfico, \"putnami\", \u00e9 unha homenaxe ao oficial da mari\u00f1a estadounidense e explorador do \u00e1rtico Charles Putnam (1854\u20131882).\nCaracter\u00edsticas.\nA solla lisa \u00e9 un peixe plano de at\u00e9 os 30\u00a0cm de lonxitide, cos dous ollos situados no lado dereito do corpo. A coloraci\u00f3n do lado superior, inclu\u00edndo as aletas, var\u00eda da gris escuro \u00e1 parda ou case negra, e pode ser uniforme ou salferida con manchas m\u00e1is escuras da mesma cor; o lado inferior \u00e9 branco. As escamas das femias son lisas en ambos os lados do corpo, mentres que as dos machos son \u00e1speras na parte superior.\nBiolox\u00eda.\nH\u00e1bitat e distribuci\u00f3n.\n\"Pleuronectes putnami\" \u00e9 un peixe mari\u00f1o, demersal, que habita en augas costeiras pouco profundas, temperadas, salgadas e salobres, entre os 20 e os 30 m de profundidade, en ba\u00edas protexidas, e estuarios e desembocaduras dos r\u00edos,\nA s\u00faa distribuci\u00f3n abarca as costas do noroeste do Atl\u00e1ntico, entre os 60\u00b0 N e os 41\u00b0 N, polas provincias do Quebec, Terra Nova e Labrador, Nova Escocia, Illa do Pr\u00edncipe Eduardo, no Canad\u00e1, e os estados de Maine, Nova Hampshire, Massachusetts e Rhode Island, dos Estados Unidos).\nAlimentaci\u00f3n.\nA dieta da solla lisa consiste sobre todo en organismos zoobent\u00f3nicos: invertebrados como crust\u00e1ceos, moluscos e veremes mari\u00f1os.\nPesca.\n\"Pleuronectes putnami\" capt\u00farase na zona de pesca 21 (Atl\u00e1ntico noroeste)."}
{"id": "316856", "revid": "22795", "url": "https://gl.wikipedia.org/wiki?curid=316856", "title": "Solla lisa", "text": ""}
{"id": "316858", "revid": "98629", "url": "https://gl.wikipedia.org/wiki?curid=316858", "title": "Tartaruga mari\u00f1a com\u00fan", "text": "A tartaruga mari\u00f1a com\u00fan (Caretta caretta) \u00e9 unha especie de tartaruga mari\u00f1a pertencente \u00e1 familia Cheloniidae. Habita no oc\u00e9ano Atl\u00e1ntico, Pac\u00edfico e \u00cdndico, e no Mediterr\u00e1neo. Tam\u00e9n se pode ver polas costas galegas (ver Lista de r\u00e9ptiles de Galicia). Actualmente \u00e9 a \u00fanica especie do x\u00e9nero Caretta. Pasa a maior parte da s\u00faa vida en h\u00e1bitats mari\u00f1os e estuarios, e a femia s\u00f3 sobe brevemente \u00e1 praia para desovar. Ten unha baixa taxa de reproduci\u00f3n; as femias fan como media catro postas de ovos e logo pasan por un per\u00edodo de quiescencia no cal non po\u00f1en ovos durante dous ou tres anos. Chega \u00e1 madureza sexual entre os 17 e os 33 anos e ten unha lonxevidade de 47 a 67 anos.\nAs tartarugas adultas miden como media uns 90\u00a0cm de longo e te\u00f1en un peso medio de 135\u00a0kg, a\u00ednda que tam\u00e9n se rexistraron exemplares m\u00e1is grandes cunha lonxitude de ata 213\u00a0cm e un peso de ata 545\u00a0kg. A cor da pel var\u00eda desde amarelo a marr\u00f3n, e a coiraza (\"cuncha\") \u00e9 tipicamente marr\u00f3n\u2013avermellada. A diferenza m\u00e1is clara entre machos e femias adultos \u00e9 que os machos te\u00f1en colas m\u00e1is grosas e plastr\u00f3ns m\u00e1is curtos que as femias. Non hai dimorfismo sexual entre femias e machos xuven\u00eds.\n\u00c9 unha especie omn\u00edvora, que se alimenta principalmente de invertebrados que viven no leito mari\u00f1o. As s\u00faas mand\u00edbulas son grandes e poderosas e serven como unha ferramenta eficaz para desfacer as presas. As tartarugas neonatas te\u00f1en numerosos depredadores e os ovos son especialmente vulnerables a depredadores e organismos terrestres. Unha vez que alcanzan a idade adulta, o seu gran tama\u00f1o fai que os seus depredadores se limiten basicamente aos tibur\u00f3ns.\n\u00c9 considerada unha especie en perigo de extinci\u00f3n pola Uni\u00f3n Internacional para a Conservaci\u00f3n da Natureza. Os aparellos de pesca desatendidos son responsables de moitas mortes entre as tartarugas mari\u00f1as, inclu\u00edndo \"C. caretta\". Tam\u00e9n poden afogarse cando quedan atrapadas en redes de arrastre. Para reducir a mortalidade, util\u00edzanse redes con dispositivos que excl\u00faen as tartarugas mari\u00f1as, que lles proporcionan unha v\u00eda de escape se quedan atrapadas nas redes. A perda de praias de desove axeitadas e a introduci\u00f3n de depredadores ex\u00f3ticos tam\u00e9n afectan \u00e1s poboaci\u00f3ns de \"C. caretta\". Os esforzos de conservaci\u00f3n requiren a cooperaci\u00f3n internacional, xa que estas tartarugas vagan por vastas \u00e1reas e porque as praias de desove esenciais para a s\u00faa reproduci\u00f3n est\u00e1n espalladas por moitos pa\u00edses.\nTaxonom\u00eda.\nLinneo foi o primeiro que lle deu a esta especie o seu nome binomial, \"Testudo caretta\", en 1758. Durante os dous s\u00e9culos seguintes, xurdiron outros trinta e cinco nomes, entre os cales est\u00e1 o nome \"Caretta caretta\" suxerido por Leonhard Stejneger en 1902. \"C. caretta\" pertence \u00e1 familia Cheloniidae, que comprende todas as tartarugas mari\u00f1as, ag\u00e1s a tartaruga de coiro. A clasificaci\u00f3n subespec\u00edfica de \" C. caretta\" \u00e9 obxecto de debate, mais a maior\u00eda dos autores considera que \u00e9 unha soa especie polim\u00f3rfica. Estudos de xen\u00e9tica molecular confirmaron que existe hibridaci\u00f3n entre \"C. caretta\" e \"Lepidochelys kempii\" (tartaruga mari\u00f1a pequena), \"Eretmochelys imbricata\" (tartaruga carei) e \"Chelonia mydas\" (tartaruga verde). A\u00ednda que non se determinou o grao de hibridaci\u00f3n natural entre elas, existen informes dunha segunda xeraci\u00f3n de h\u00edbridos, o que indica que alg\u00fans h\u00edbridos son f\u00e9rtiles.\nH\u00e1bitat.\n\"C. careta\" pasa a maior parte da s\u00faa vida no mar e en augas costeiras de pouco fondo. Rara vez sobe a terra, con excepci\u00f3n de breves visitas das femias para escavar ni\u00f1os e depositar os seus ovos. Os neonatos viven en bancos flotantes de algas \"Sargassum\". Os adultos e xuven\u00eds viven ao longo da plataforma continental, e nos estuarios costeiros pouco profundos. No oc\u00e9ano Atl\u00e1ntico noroccidental, a idade infl\u00fae na preferencia por un tipo de h\u00e1bitat. Os xuven\u00eds at\u00f3panse m\u00e1is frecuentemente nos estuarios pouco profundos e te\u00f1en menos acceso ao mar aberto en comparaci\u00f3n cos adultos que non ani\u00f1an. F\u00f3ra da tempada de desove, viven en augas mari\u00f1as con temperaturas superficiais que oscilan entre 13,3\u00a0\u00b0C e 28,0\u00a0\u00b0C. Para as femias ani\u00f1adoras as temperaturas axeitadas est\u00e1n entre 27\u00a0\u00b0C e 28\u00a0\u00b0C.\nOs xuven\u00eds comparten o seu h\u00e1bitat entre os sargasos cunha variedade de organismos. Os bancos de \"Sargassum\" tam\u00e9n son o h\u00e1bitat dunhas 100 especies de animais que constit\u00faen as presas das que se alimentan as tartarugas inmaturas. Algunhas das presas son insectos que son transportados polo vento a esas zonas. Presas end\u00e9micas dos bancos de \"Sargassum\" son os percebes, pequenas larvas de cangrexos, ovos de peixes e colonias de hidrozoos.\nDistribuci\u00f3n.\n\"C. careta\" ten unha distribuci\u00f3n cosmopolita, e reprod\u00facese no rango xeogr\u00e1fico m\u00e1is amplo de todas as tartarugas mari\u00f1as. Habita no oc\u00e9ano Atl\u00e1ntico, \u00cdndico e Pac\u00edfico e no mar Mediterr\u00e1neo. Foi rexistrada nas costas galegas, onde \u00e9 a tartaruga mari\u00f1a m\u00e1is f\u00e1cil de ver (as m\u00e1is das veces exemplares mortos que chegan \u00e1s praias).\nNo oc\u00e9ano Atl\u00e1ntico, a maior concentraci\u00f3n prod\u00facese ao longo da costa sueste de Am\u00e9rica do Norte e no golfo de M\u00e9xico. Son moi poucas as que viven ao longo das costas atl\u00e1nticas europeas e africanas. O sitio de desove m\u00e1is frecuentado \u00e9 Florida, con m\u00e1is de 67.000 ni\u00f1os ao ano. As zonas de desove est\u00e9ndense polo norte ata Virxinia, e polo sur ata o Brasil, e polo leste a Cabo Verde. A illas de Cabo Verde son o \u00fanico sitio de desove significativo no lado oriental do Atl\u00e1ntico. No Atl\u00e1ntico a zona de alimentaci\u00f3n est\u00e9ndese dende o Canad\u00e1 ata o Brasil.\nNo oc\u00e9ano \u00cdndico, procura alimento ao longo das costas de \u00c1frica, da pen\u00ednsula Ar\u00e1biga e do mar Ar\u00e1bigo. Na costa africana, ani\u00f1a desde o arquip\u00e9lago de Bazaruto en Mozambique ata o estuario de Santa Lucia en Sur\u00e1frica. O maior sitio de desove no oc\u00e9ano \u00cdndico \u00e9 Om\u00e1n na pen\u00ednsula Ar\u00e1biga, que alberga arredor de 15.000 ni\u00f1os, e representa a segunda zona de desove en importancia de tartarugas mari\u00f1as com\u00fans no mundo. A costa de Australia Occidental \u00e9 outra \u00e1rea de desove notable, con de 1.000 a 2.000 ni\u00f1os ao ano.\nNo oc\u00e9ano Pac\u00edfico viven en zonas temperadas e tropicais. Alim\u00e9ntanse no mar da China Oriental, o Pac\u00edfico suroccidental, e ao longo da pen\u00ednsula de Baixa California. As principais zonas de desove at\u00f3panse no leste de Australia e no Xap\u00f3n; a Gran Barreira de Coral australiana \u00e9 considerada unha importante zona de desove. Ocasionalmente ani\u00f1an en Vanuatu e Tokelau. A illa de Yakushima \u00e9 o sitio m\u00e1is importante, con tres zonas de desove que son visitadas polo 40% de todas as tartarugas mari\u00f1as com\u00fans da \u00e1rea. Despois de ani\u00f1ar, as femias adoitan buscar alimentos no mar da China Oriental, mentres que a zona de bifurcaci\u00f3n da extensi\u00f3n da corrente de Kuroshio ofrece importantes zonas de alimentaci\u00f3n para os neonatos e xuven\u00eds. As poboaci\u00f3ns do Pac\u00edfico oriental conc\u00e9ntranse na costa de Baixa California, onde o afloramento oce\u00e1nico crea zonas de alimentaci\u00f3n para as tartarugas xuven\u00eds e subadultas. Ao longo da cunca do Pac\u00edfico oriental os sitios de desove son raros.\nA an\u00e1lise de polimorfismo de secuencias de ADNmt e os estudos de seguimento indican que o 95% da poboaci\u00f3n das costas do Pac\u00edfico americanas nacen nas illas xaponesas do Pac\u00edfico occidental. As tartarugas son transportadas polas correntes predominantes a trav\u00e9s de todo o Pac\u00edfico norte, o que constit\u00fae unha das rutas de migraci\u00f3n m\u00e1is longas entre os animais mari\u00f1os. Sospeit\u00e1base desde hai moito tempo que fan a viaxe de regreso \u00e1s praias natais do Xap\u00f3n, malia que te\u00f1en que atravesar unha \u00e1rea de augas pouco f\u00e9rtiles con poucas oportunidades de alimentaci\u00f3n. A primeira proba da existencia da viaxe de retorno provi\u00f1a dunha femia adulta, equipada cun dispositivo de seguimento por sat\u00e9lite, que fixo a viaxe de 14.500\u00a0km a trav\u00e9s do Pac\u00edfico desde M\u00e9xico en 1996, que foi o primeiro animal que foi seguido cruzando toda unha cunca oce\u00e1nica.\nO mar Mediterr\u00e1neo \u00e9 unha garder\u00eda para os xuven\u00eds, e un lugar frecuentado polos adultos en primavera e ver\u00e1n. Case o 45% da poboaci\u00f3n xuvenil do Mediterr\u00e1neo orixinouse no oc\u00e9ano Atl\u00e1ntico. As \u00e1reas de alimentaci\u00f3n enc\u00f3ntranse principalmente no mar de Albor\u00e1n e no Adri\u00e1tico.\nA principal zona de desove do Mediterr\u00e1neo \u00e9 Grecia, con m\u00e1is de 3.000 ni\u00f1os por ano. As costas de Chipre e Turqu\u00eda son tam\u00e9n sitios de desove com\u00fans.\nHistoria evolutiva.\nA\u00ednda que se carece de probas concretas, as tartarugas mari\u00f1as actuais probablemente te\u00f1en un antepasado com\u00fan que se remonta ao Cret\u00e1ceo. Igual que todas as outras tartarugas mari\u00f1as, ag\u00e1s a tartaruga de coiro, a tartaruga mari\u00f1a com\u00fan pertence \u00e1 antiga familia Cheloniidae que apareceu hai 40 mill\u00f3ns de anos. Das seis especies de Cheloniidae existentes, a tartaruga mari\u00f1a com\u00fan est\u00e1 m\u00e1is estreitamente relacionada coa \"Lepidochelys kempii\" (tatratuga mari\u00f1a pequena), \"Lepidochelys olivacea\" e a \"Eretmochelys imbricata\" (tartaruga carei) que coa \"Natator depressus\" e a \"Chelonia mydas\" (tartaruga verde].\nHai aproximadamente tres mill\u00f3ns de anos, durante a \u00e9poca do Plioceno, Am\u00e9rica Central emerxeu do mar, comunicando as d\u00faas Am\u00e9ricas e illando as correntes mari\u00f1as que circulaban entre o Atl\u00e1ntico e o Pac\u00edfico. O desv\u00edo das correntes oce\u00e1nicas deu lugar a cambios clim\u00e1ticos e a Terra entrou nun ciclo glacial. O afloramento de auga fr\u00eda que pasa polo cabo de Boa Esperanza en \u00c1frica e a reduci\u00f3n da temperatura da auga no cabo de Fornos formaron barreiras de auga fr\u00eda que impediron a migraci\u00f3n das tartarugas. Isto tivo como resultado o illamento completo das poboaciones do Atl\u00e1ntico e as do Pac\u00edfico.\nDurante a era glacial m\u00e1is recente, as praias do sueste de Am\u00e9rica do Norte eran demasiado fr\u00edas para os ovos das tartarugas mari\u00f1as. A medida que a Terra comezou a quentarse, as tartarugas mari\u00f1as com\u00fans ampliaron a s\u00faa \u00e1rea de distribuci\u00f3n cara ao norte, colonizando as praias do norte. Debido a isto, as tartarugas que ani\u00f1an entre Carolina do Norte e o norte de Florida representan unha poboaci\u00f3n xeneticamente diferente das do sur de Florida.\nAs distintas poboaci\u00f3ns de tartarugas mari\u00f1as com\u00fans te\u00f1en diferenzas xen\u00e9ticas e caracter\u00edsticas \u00fanicas. Por exemplo, as do Mediterr\u00e1neo son m\u00e1is pequenas, como media, que as do oc\u00e9ano Atl\u00e1ntico. As do Atl\u00e1ntico Norte e do Mediterr\u00e1neo son descendentes de colonizadores orixinarios de Maputalandia en Sur\u00e1frica, e os xenes destes colonizadores surafricanos a\u00ednda est\u00e1n presentes nas poboaci\u00f3ns actuais.\nAnatom\u00eda e morfolox\u00eda.\nA tartaruga mar\u00ed\u00f1a com\u00fan \u00e9 a tartaruga con coiraza ou \"cuncha\" dura m\u00e1is grande do mundo (a tartaruga de coiro \u00e9 meirande pero non ten coiraza dura). Os adultos te\u00f1en un peso medio entre 80 e 200\u00a0kg e unha lonxitude de 70 a 95\u00a0cm. O peso m\u00e1ximo rexistrado \u00e9 de 545\u00a0kg e a lonxitude m\u00e1xima rexistrada da coiraza \u00e9 de 213\u00a0cm. A cabeza e a parte superior da coiraza (espaldar) ten unha cor que pode variar desde amarelo alaranxado ata marr\u00f3n avermellado, mentres que o plastr\u00f3n (parte inferior) \u00e9 tipicamente de cor amarela clara. O pescozo e os costados da tartaruga son de cor marr\u00f3n na parte superior e amarela nos lados e parte inferior.\nA coiraza serve como armadura externa, a\u00ednda que estas tartarugas non poden retraer as s\u00faas testas ou patas nela. Div\u00eddese en d\u00faas secci\u00f3ns: a parte superior ou espaldar e a parte inferior ou plastr\u00f3n. A coiraza componse de grandes placas ou escudos. En xeral, ten 11 ou 12 pares de escudos marxinais que beirean a coiraza. Pola li\u00f1a media do espaldar hai cinco escudos vertebrais, os cales est\u00e1n beireados por cinco pares de escudos costais. O escudo nucal est\u00e1 na base da cabeza. O espaldar con\u00e9ctase co plastr\u00f3n por medio de tres pares de escudos inframarxinais. O plastr\u00f3n ten pares de escudos gulares, umerais, peitorais, abdominais, femorais e anais.\nO dimorfismo sexual de \" C. caretta\" s\u00f3 \u00e9 aparente nos adultos. Os machos adultos te\u00f1en colas e u\u00f1as m\u00e1is longas que as femias. O plastr\u00f3n dos machos \u00e9 m\u00e1is curto que o das femias, presumiblemente para acomodar a cola m\u00e1is grande dos machos. A coiraza dos machos \u00e9 m\u00e1is larga e menos curvada que a das femias, e os machos adoitan ter cabezas m\u00e1is grandes. Non \u00e9 posible determinar o sexo dos xuven\u00eds e subadultos pola s\u00faa anatom\u00eda externa, sen\u00f3n por medio da disecci\u00f3n, laparoscopia abdominal, exame histol\u00f3xico (anatom\u00eda celular), e ensaios radioinmunol\u00f3xicos (estudo inmunol\u00f3xico con marcaxe isot\u00f3pica).\nAs gl\u00e1ndulas lacrimais, que funcionan como gl\u00e1ndulas do sal, que se encontran detr\u00e1s de cada ollo permiten manter un equilibrio osm\u00f3tico ao eliminar o exceso de sal obtido pola inxesti\u00f3n de auga de mar. En terra, a excreci\u00f3n do exceso de sal d\u00e1 a falsa impresi\u00f3n de que a tartaruga est\u00e1 chorando.\nEcolox\u00eda e comportamento.\nAs tartarugas mari\u00f1as com\u00fans observadas tanto en catividade coma na natureza son m\u00e1is activas durante o d\u00eda. En cativerio, as actividades coti\u00e1s est\u00e1n divididas entre nadar e descansar no fondo do acuario. Durante o descanso, estende as s\u00faas patas dianteiras ata a posici\u00f3n de nataci\u00f3n (braceo) media. Permanecen inm\u00f3biles, cos ollos abertos ou medio pechados e al\u00e9rtanse doadamente cando est\u00e1n nese estado. De noite, os individuos en catividade dormen na mesma posici\u00f3n, mais cos ollos ben pechados, e son lentos en reaccionar. Pasan ata o 85% do d\u00eda mergullados, e os machos son mergulladores m\u00e1is activos que as femias. A duraci\u00f3n media das inmersi\u00f3ns \u00e9 de 15 a 30 minutos, pero poden permanecer baixo a auga ata catro horas. Xuven\u00eds e adultos te\u00f1en diferentes m\u00e9todos de nataci\u00f3n. Os xuven\u00eds mante\u00f1en as s\u00faas extremidades anteriores presionadas cara aos lados da coiraza, e prop\u00falsanse batendo os seus membros traseiros. A medida que os xuven\u00eds maduran, este m\u00e9todo de nataci\u00f3n \u00e9 progresivamente substitu\u00eddo polo m\u00e9todo de alternancia das extremidades practicado polos adultos, e dependen completamente deste m\u00e9todo de nataci\u00f3n ao alcanzar a idade dun ano.\nA temperatura da auga afecta ao metabolismo das tarartugas mari\u00f1as. As temperaturas entre 13 e 15\u00a0\u00b0C inducen letarxia. Cando a temperatura baixa ata aproximadamente 10\u00a0\u00b0C, a tartaruga adopta unha postura flotante, atordada polo fr\u00edo. Por\u00e9n, os inmaturos son m\u00e1is resistentes ao fr\u00edo e non quedan atordados ata que as temperaturas caen por debaixo de 9\u00a0\u00b0C. A migraci\u00f3n permite evitar a exposici\u00f3n ao fr\u00edo. Cando as temperaturas da auga son m\u00e1is altas prod\u00facese un aumento do metabolismo e ritmo card\u00edaco. A temperatura do corpo aumenta con maior rapidez en augas m\u00e1is c\u00e1lidas que o que se reduce en augas m\u00e1is fr\u00edas; o seu m\u00e1ximo t\u00e9rmico cr\u00edtico \u00e9 actualmente desco\u00f1ecido.\nA\u00ednda que a agresi\u00f3n entre femias \u00e9 moi rara entre os vertebrados mari\u00f1os, nestas tartarugas \u00e9 bastante com\u00fan. A agresi\u00f3n ritualizada vai desde unha postura de ameaza pasiva ata o combate. O conflito entre femias prod\u00facese principalmente polo acceso \u00e1s zonas de alimentaci\u00f3n. A escalada do conflito normalmente segue catro etapas. Inicialmente, o primeiro contacto \u00e9 estimulado por sinais visuais ou t\u00e1ctiles. Na segunda fase, prod\u00facese a confrontaci\u00f3n, empezando con enfrontamentos pasivos caracterizados por movementos circulares amplos. A confrontaci\u00f3n agresiva comeza cando unha das tartarugas deixa de circular e fai fronte directamente ao seu adversario. Na terceira fase, in\u00edciase o combate cando as tartarugas morden as mand\u00edbulas do adversario. A etapa final implica a separaci\u00f3n, que pode ser mutua, con ambas as tartarugas nadando en direcci\u00f3ns opostas, ou consistir en que unha das tartarugas est\u00e1 sendo perseguida ata f\u00f3ra da zona disputada. A escalada est\u00e1 determinada por varios factores, como os niveis hormonais, o desgaste de enerx\u00eda, os resultados esperados, e a importancia do sitio. En todas as etapas, colocar a cola vertical indica a vontade de entrar en conflito se \u00e9 necesario, mentres que unha cola enroscada mostra a vontade de someterse. Como unha maior agresi\u00f3n \u00e9 metabolicamente custosa e potencialmente debilitante, \u00e9 moito m\u00e1is probable que o conflito s\u00f3 se intensifique se est\u00e1 en xogo o acceso a boas zonas de alimentaci\u00f3n. Tam\u00e9n se observan agresi\u00f3ns en cativerio. Aparentemente as tartarugas son animais territoriais, e mostran un comportamento agresivo fronte a outras tartarugas da s\u00faa especie, e mesmo doutras especies.\nDepredadores.\nA tartaruga mari\u00f1a com\u00fan ten numerosos depredadores, especialmente no per\u00edodo inicial da s\u00faa vida. Entre os depredadores de ovos e de neonatos est\u00e1n vermes oligoquetos, escaravellos, larvas de moscas, formigas, larvas da avespa parasitaria, moscas da carne, cangrexos, serpes, gaivotas, c\u00f3rvidos, sarig\u00fceias, osos, ratas, armadillos, must\u00e9lidos, mofetas, c\u00e1nidos, proci\u00f3nidos, gatos, porcos, e seres humanos. Durante a migraci\u00f3n desde os seus ni\u00f1os ata o mar, as cr\u00edas son depredados por, cangrexos, sapos, lagartos, serpes, aves como fregatas e outras, e mam\u00edferos. No oc\u00e9ano, os depredadores das cr\u00edas acabadas de eclosionar son peixes, como os peixes loro e moreas, e cangrexos port\u00fanidos. \u00c9 m\u00e1is raro que os adultos sexan atacados debido ao seu gran tama\u00f1o, pero poden ser presa de tibur\u00f3ns, pinn\u00edpedes, e candorcas. Ata o 40% das femias ani\u00f1adoras te\u00f1en feridas que foron probablemente causadas por ataques de tibur\u00f3ns. As femias que desovan son atacadas por moscas da carne, cans salvaxes e seres humanos. Os mosquitos dos pantanos salgados tam\u00e9n poden molestar \u00e1s femias durante o desove.\nEn Australia, a introduci\u00f3n do raposo (\"Vulpes vulpes\") polos colonos ingleses no s\u00e9culo XIX, deu lugar a unha reduci\u00f3n significativa das poboaci\u00f3ns de \"C. caretta\". Durante a d\u00e9cada de 1970, a depredaci\u00f3n de ovos de tartaruga destru\u00edu ata o 95% de todas as postas realizadas nunha secci\u00f3n costeira estudada do leste de Australia. Conseguiuse reducir ese impacto por medio dunha campa\u00f1a agresiva para eliminar os raposos nas d\u00e9cadas de 1980 e 1990. Por\u00e9n, est\u00edmase que haber\u00e1 que agardar ata o ano 2020 antes de que as poboaci\u00f3n cheguen a recuperarse completamente das dr\u00e1sticas perdas sufridas.\nAo longo da costa sueste dos Estados Unidos, o mapache (\"Procyon lotor\") \u00e9 o depredador m\u00e1is destrutivo dos sitios de ani\u00f1aci\u00f3n. Nalgunhas praias de Florida rexistr\u00e1ronse taxas de mortalidade de case o 100% de todas as postas realizadas nunha tempada. Isto atribu\u00eduse a un aumento das poboaci\u00f3ns de mapache, que floreceron en contornas urbanas. Os esforzos para protexer os sitios de ani\u00f1aci\u00f3n cubr\u00edndoas cunha rede met\u00e1lica reduciron significativamente o impacto da depredaci\u00f3n de ovos de tartarugas mari\u00f1as polos mapaches. En Bald Head Island en Carolina do Norte, utiliz\u00e1ronse caixas de malla de arame para cubrir os ni\u00f1os confirmados para evitar que sexan escavados por raposos e outros depredadores. Unha nova preocupaci\u00f3n asociada co uso de protecci\u00f3ns con materiais de aceiro \u00e9 a interferencia co desenvolvemento normal do sentido de percepci\u00f3n magn\u00e9tica dos neonatos debido \u00e1 utilizaci\u00f3n de arames ferrosos, que pode perturbar a capacidade das tartarugas de navegar correctamente. Estanse a realizar esforzos para encontrar un material que non sexa magn\u00e9tico pero que \u00e1 vez permita evitar que os depredadores rillen a barreira.\nDoenzas e parasitos.\nAs cr\u00edas e os ovos poden verse afectadas por bacterias infecciosas como \"Pseudomonas\" e \"Salmonella\". Fungos como \"Penicillium\" infectan os ni\u00f1os e a cloaca destas tarartugas.\nA doenza v\u00edrica fibropapilomatose, causada por un herpesvirus, pode orixinar tumores internos e externos. Estes tumores afectan aos comportamentos esenciais do animal e poden causar cegueira permanente cando ocorren nos ollos. Trematodos da familia Spirorchiidae poden habitar nos tecidos do corpo da tartaruga mari\u00f1a com\u00fan, inclu\u00edndo \u00f3rganos vitais como o coraz\u00f3n e o cerebro. A infecci\u00f3n por trematodos pode ser moi debilitante, e as lesi\u00f3ns inflamatorias por trematodos poden, por exemplo, causar endocardite e enfermidades neurol\u00f3xicas. O nematodo \"Angiostoma carettae\" tam\u00e9n pode afectar a esta tartaruga, causando lesi\u00f3ns histol\u00f3xicas no tracto respiratorio.\nM\u00e1is de 100 especies de animais de 13 filos, e 37 tipos de algas, viven adheridos ao dorso da coiraza desta tartaruga. Estes organismos parasitarios aumentan a fricci\u00f3n coa auga, e non ofrecen ning\u00fan beneficio co\u00f1ecido para a tartaruga, a\u00ednda que \u00e9 posible que melloren a s\u00faa camuflaxe.\nAlimentaci\u00f3n.\nSon tartarugas omn\u00edvoras, que se alimentan principalmente de invertebrados do leito mari\u00f1o, como gaster\u00f3podos, bivalvos e dec\u00e1podos. \u00c9 a tartaruga mari\u00f1a que ten un maior n\u00famero de presas co\u00f1ecidas. Outros alimentos incl\u00faen esponxas, corais, pennatul\u00e1ceos, vermes poliquetos, anemones de mar, cefal\u00f3podos, percebes, braqui\u00f3podos, is\u00f3podos, insectos, briozoos, ourizos Clypeasteroidea, cogombros de mar, estrelas de mar, peixes (ovos, xuven\u00eds e adultos), tartarugas neonatas (mesmo se son membros da s\u00faa propia especie), algas, e plantas vasculares. Durante a migraci\u00f3n a trav\u00e9s do mar aberto, alim\u00e9ntase de medusas, moluscos flotantes, ovos flotantes, luras e peixes voadores.\nAs s\u00faas mand\u00edbulas son grandes e poderosas e serven como unha ferramenta eficaz para desfacer as s\u00faas presas. Prolongaci\u00f3ns con forma de pincho das escamas que sobresaen da marxe anterior do antebrazo, permiten a manipulaci\u00f3n dos alimentos, xa que poden ser utilizadas como \"pseudo-gadoupas\" para arrancar grandes cachos de comida na boca da tartaruga. A tartaruga xira o pescozo para consumir o alimento desgarrado nesas escamas con pincho.\nNa rexi\u00f3n dianteira do es\u00f3fago hai unhas papilas cubertas de moco que apuntan cara ao interior e que serven para filtrar corpos estra\u00f1os, tales como anz\u00f3s. A seguinte rexi\u00f3n do es\u00f3fago non ten papilas, sen\u00f3n numerosos pregamentos mucosos. A velocidade da dixesti\u00f3n depende da temperatura, e aumenta a medida que aumenta a temperatura.\nCiclo vital.\nPrimeiros anos.\nA cor das cr\u00edas var\u00eda desde marr\u00f3n claro ata case negro, e non te\u00f1en os distintivos tons amarelos e vermellos dos adultos. Ao naceren, miden aproximadamente 4,6\u00a0cm e pesan uns 20 g. Os ovos son depositados na praia nunha zona por riba da li\u00f1a da marea alta. Os ovos son depositados preto da auga, polo que as cr\u00edas poden volver doadamente ao mar. O sexo das cr\u00edas \u00e9 determinado pola temperatura do ni\u00f1o soterrado. As temperaturas de incubaci\u00f3n xeralmente oscilan entre 26\u00a0\u00b0C e 32\u00a0\u00b0C. Os ovos de tartarugas mari\u00f1as que se mante\u00f1en a unha temperatura de incubaci\u00f3n constante de 32\u00a0\u00b0C conv\u00e9rtense en femias. Os ovos que incuban a 28\u00a0\u00b0C conv\u00e9rtense en machos. Unha temperatura de incubaci\u00f3n de 30\u00a0\u00b0C ten como resultado unha proporci\u00f3n igual de cr\u00edas machos e femias. As cr\u00edas dos ovos do centro do ni\u00f1o tenden a ser m\u00e1is grandes, crecen m\u00e1is rapidamente, e son as m\u00e1is activas durante os primeiros d\u00edas de vida mari\u00f1a.\nA incubaci\u00f3n dura arredor de oitenta d\u00edas, despois da cal as cr\u00edas escavan a trav\u00e9s da area cara \u00e1 superficie. En xeral isto acontece durante a noite, xa que a escuridade aumenta as oportunidades de escapar \u00e1 depredaci\u00f3n e permite evitar as temperaturas extremas da superficie da area durante o d\u00eda. As cr\u00edas dir\u00edxense cara ao oc\u00e9ano, navegando cara ao horizonte m\u00e1is brillante creado polo reflexo das estrelas e a l\u00faa sobre a superficie da auga.\nOs neonatos poden perder ata un 20% da s\u00faa masa corporal debido \u00e1 evaporaci\u00f3n de auga durante o traxecto do ni\u00f1o ao oc\u00e9ano. Tras chegaren \u00e1 auga utilizan inicialmente a resaca da ondaxe para avanzar de cinco a dez metros cara ao mar. Unha vez no mar, nadan durante unhas 20 horas para afastarse da costa. No seu cerebro te\u00f1en un composto de ferro (magnetita) que permite que as tartarugas perciban o campo magn\u00e9tico da Terra para navegar.\nMoitas cr\u00edas utilizan as capas de algas \"Sargassum\" no oc\u00e9ano aberto como protecci\u00f3n ata que alcanzan unha lonxitude de aproximadamente 45\u00a0cm. Habitan neste ambiente pel\u00e1xico ata que alcanzan a idade xuvenil, e logo migran \u00e1s augas pr\u00f3ximas \u00e1 costa.\nMaduraci\u00f3n.\nCando as augas do oc\u00e9ano arrefr\u00edan, estas tartarugas te\u00f1en que migrar a zonas m\u00e1is c\u00e1lidas. Tam\u00e9n poden hibernar ata certo punto; nos meses m\u00e1is fr\u00edos merg\u00fallase durante sete horas seguidas, emerxendo durante s\u00f3 sete minutos para respirar. A\u00ednda que as tartarugas de auga doce poden superala, estas son algunhas das inmersi\u00f3ns m\u00e1is longas rexistradas en calquera vertebrado mari\u00f1o que respire aire. Durante a s\u00faa migraci\u00f3n estacional, os xuven\u00eds te\u00f1en a capacidade de navegar utilizando para guiarse signos magn\u00e9ticos e visuais. Cando ambos os signos est\u00e1n presentes, util\u00edzanse en combinaci\u00f3n, pero un s\u00f3 deles por separado \u00e9 dabondo para orientarse. Durante a migraci\u00f3n, as tartarugas nadan cunha velocidade de aproximadamente 1,6\u00a0km/h.\nComo todas as tartarugas mari\u00f1as, a tartaruga mari\u00f1a com\u00fan prep\u00e1rase para a reproduci\u00f3n na s\u00faa zona de alimentaci\u00f3n. Isto ten lugar varios anos antes de que migre a unha zona de apareamento. No sueste dos Estados Unidos e en Australia as femias reprod\u00facense por primeira vez entre as idades de 28 a 33 anos; en Sur\u00e1frica isto ocorre entre as idades de 17 e 30 anos. Non se co\u00f1ece a idade da primeira reproduci\u00f3n no Mediterr\u00e1neo, Om\u00e1n, o Xap\u00f3n e o Brasil. As tartarugas mari\u00f1as com\u00fans que ani\u00f1an, te\u00f1en unha lonxitude recta da coiraza de 70 a 109\u00a0cm. Debido \u00e1 ampla gama, a lonxitude da coiraza non \u00e9 un indicador fiable da madurez sexual. A s\u00faa esperanza de vida m\u00e1xima est\u00e1 entre 47 e 67 anos na natureza.\nReproduci\u00f3n.\nAs femias reprod\u00facense por primeira vez entre as idades de 17 e 33 anos, e o seu per\u00edodo de apareamento dura ata seis semanas. A\u00ednda que o comportamento de cortexo non foi examinado a fondo, o dos machos incl\u00fae comportamentos como acari\u00f1ar co foci\u00f1o, morder, e mover a cabeza e as aletas. Alg\u00fans estudos indican que as femias producen feromonas cloacais para indicar a capacidade reprodutiva. Antes do apareamento, o macho se achega \u00e1 femia que adoita resistir os seus intentos iniciais de montala. A continuaci\u00f3n, o macho e a femia comezan a dar voltas un arredor do outro. Se o macho ten competidores, a femia pode deixar que os machos loiten entre eles. O ga\u00f1ador monta a femia, proceso durante o cal as u\u00f1as curvadas do macho adoitan danar a superficie dos ombreiros da coiraza da femia. Mentres que est\u00e1 tratando de copular, os competidores tenden a morder ao macho, lesionando as s\u00faas aletas e cola, \u00e1s veces ata deixar expostos os \u00f3sos. Estas lesi\u00f3ns poden obrigar ao macho a desmontar e a s\u00faa curaci\u00f3n pode tardar semanas.\nDurante o per\u00edodo de ani\u00f1aci\u00f3n, as femias realizan unha media de 3,9 postas de ovos, e logo pasan por un per\u00edodo de quiescencia no cal non producen ovos durante dous ou tres anos. A diferenza doutras tartarugas mari\u00f1as, o cortexo e o apareamento non adoitan ter lugar preto da praia de ani\u00f1aci\u00f3n, sen\u00f3n m\u00e1is ben ao longo das rutas migratorias entre as zonas de alimentaci\u00f3n e de reproduci\u00f3n. Probas recentes indican que a ovulaci\u00f3n das femias \u00e9 inducida polo apareamento. Por medio do acto de apareamento, a femia ovula e os ovos son fecundados polo macho. Isto \u00e9 un fen\u00f3meno moi especial, xa que a ovulaci\u00f3n inducida polo apareamento \u00e9 rara en animais non mam\u00edferos. No Mediterr\u00e1neo o per\u00edodo de apareamento ten lugar desde finais de marzo ata principios de xu\u00f1o. A tempada de desove \u00e9 nos meses de xu\u00f1o e xullo, pero pode variar segundo a praia de ani\u00f1aci\u00f3n.\nA tartaruga mari\u00f1a com\u00fan pode ter paternidade m\u00faltiple. A femia ten a capacidade de almacenar o esperma de varios machos nos seus ovidutos ata a ovulaci\u00f3n. Cada posta pode ter ata cinco pais distintos, cada un dos cales contrib\u00fae con esperma a unha parte da posta. O tama\u00f1o da femia ten unha correlaci\u00f3n positiva coa paternidade m\u00faltiple. Existen d\u00faas hip\u00f3teses para explicar esta correlaci\u00f3n. Unha postula que os machos prefiren femias grandes pola s\u00faa percepci\u00f3n de que te\u00f1en unha maior fecundidade. A outra mant\u00e9n que as femias m\u00e1is grandes poden nadar con maior velocidade \u00e1s zonas de reproduci\u00f3n, e polo tanto te\u00f1en per\u00edodos de apareamento m\u00e1is longos.\nTodas as tartarugas mari\u00f1as son parecidas no seu comportamento de ani\u00f1aci\u00f3n b\u00e1sico. Durante a tempada de desove, a femia volve \u00e1 praia onde naceu para po\u00f1er ovos a intervalos de 12 a 17 d\u00edas. Sae da auga, sobe \u00e1 praia, e retira a area superficial para formar unha depresi\u00f3n co tama\u00f1o do seu corpo. Coas s\u00faas patas traseiras, escava un burato onde deposita os ovos. Logo cobren a c\u00e1mara de ovos e o burato con area, e finalmente regresa ao mar. Este proceso tarda unha ou d\u00faas horas, e prod\u00facese nas zonas de area abertas ou na parte superior das dunas de area. A selecci\u00f3n da zona de ani\u00f1aci\u00f3n \u00e9 importante, xa que infl\u00fae nos resultados da posta, tales como a condici\u00f3n f\u00edsica das cr\u00edas, a proporci\u00f3n de cr\u00edas que consegue emerxer da area, e a vulnerabilidade ante os depredadores de ni\u00f1os. A media de ovos nas postas de tartaruga mari\u00f1a com\u00fan \u00e9 de 70.\nConservaci\u00f3n.\nMoitas actividades humanas te\u00f1en efectos negativos sobre as poboaci\u00f3ns de tartarugas mari\u00f1as com\u00fans. O problema agr\u00e1vase polo tempo prolongado que c\u00f3mpre para que alcancen a madurez sexual e as altas taxas de mortalidade dos ovos, neonatos e xuven\u00eds ante depredadores e fen\u00f3menos naturais.\nAmeazas.\nAs tartarugas mari\u00f1as com\u00fans foron cazadas intensamente pola s\u00faa carne e ovos. Malia que a caza diminu\u00edu debido \u00e1 lexislaci\u00f3n internacional que as protexe, a\u00ednda se consome carne e ovos de tartaruga nos pa\u00edses onde non se fan cumprir estritamente as leis. En M\u00e9xico, por exemplo, os ovos de tartaruga son un prato com\u00fan, e os habitantes do lugar afirman que os ovos son un afrodis\u00edaco. O consumo de ovos ou carne de tartaruga pode causar doenzas graves debido \u00e1s bacterias dani\u00f1as que pode conter, como \"Pseudomonas aeruginosa\" e \"Serratia marcescens\", e polos altos niveis de metais pesados que se concentran como resultado da bioacumulaci\u00f3n.\nA costa occidental dos Estados Unidos forma parte dun corredor migratorio esencial para as tarartugas mari\u00f1as com\u00fans do Pac\u00edfico, polo cal cruzan o Pac\u00edfico desde as zonas de ani\u00f1aci\u00f3n no Xap\u00f3n ata a costa de California. Por medio de estudos de telemetr\u00eda descubr\u00edronse importantes h\u00e1bitats de alimentaci\u00f3n para os xuven\u00eds situados no centro do Pac\u00edfico Norte. Estes h\u00e1bitats superp\u00f3\u00f1ense con caladoiros para a pesca a grande escala (con redes de deriva no pasado, e con palangre no presente) o que ten como resultado altos niveis de captura accidental destas tartarugas. Moitas destas tartarugas xuven\u00eds conc\u00e9ntranse nas costas de Baixa California Sur, M\u00e9xico, onde a pesca costeira a pequena escala aumenta o risco de mortalidade das tartarugas; os pescadores confirmaron a captura accidental de decenas destas tartarugas por d\u00eda e por barco con aparellos de pesca de fondo. A forma de pesca comercial m\u00e1is responsable da captura accidental destas tartarugas \u00e9 a pesca de arrastre dos barcos camaroneiros no golfo de California. Est\u00edmase que o ano 2000, entre 2.600 e 6.000 tartarugas mari\u00f1as com\u00fans morreron s\u00f3 polo uso de palangre pel\u00e1xico no Pac\u00edfico.\nNo mar aberto, os aparellos de pesca constit\u00faen a maior ameaza para as tartarugas mari\u00f1as com\u00fans. Estas enr\u00e9danse a mi\u00fado en redes de enmalle ou son capturadas en palangres. Segundo un informe do ano 2009 do Servizo de Pesca dos Estados Unidos, a principal ameaza para estas tartarugas no Pac\u00edfico Norte \u00e9 o afogamento ao quedaren atrapadas en palangres e redes de enmalle. Tam\u00e9n quedan atrapadas en trampas, nasas, redes de arrastre e son v\u00edtimas de dragas. A implantaci\u00f3n de dispositivos de exclusi\u00f3n de tartarugas nas redes e noutras trampas pode reducir o n\u00famero de tartarugas atrapadas accidentalmente.\nCada ano v\u00e9rtense preto de 24.000 toneladas m\u00e9tricas de pl\u00e1stico no oc\u00e9ano. As tartarugas inxiren unha ampla gama destes restos flotantes, como bolsas, l\u00e1minas, gr\u00e1nulos, globos e li\u00f1as de pesca abandonadas. As tarartugas poden confundir o pl\u00e1stico con medusas flotantes, un alimento com\u00fan. O pl\u00e1stico inxerido provoca numerosos problemas de sa\u00fade, desde a obstruci\u00f3n intestinal, a unha reduci\u00f3n da capacidade de absorci\u00f3n de nutrientes e malnutrici\u00f3n, asfixia, ulceraci\u00f3ns, ou fame. Ademais, os pl\u00e1sticos inxeridos liberan compostos t\u00f3xicos, como bifenilos policlorados, que poden acumularse nos tecidos internos e afectar aos ovos. Estas toxinas poden levar ao adelgazamento das cascas dos ovos, danos tisulares, ou modificaci\u00f3n da conduta natural.\nA iluminaci\u00f3n artificial nas praias desalenta a ani\u00f1aci\u00f3n e interfire coa habilidade dos neonatos de dirixirse cara ao mar. As femias prefiren ani\u00f1ar en praias que non te\u00f1en iluminaci\u00f3n artificial. Nas praias explotadas, a mi\u00fado fan os ni\u00f1os agrupados en torno a edificios altos, posiblemente porque bloquean as fontes de luz artificial. En condici\u00f3ns normais as cr\u00edas son atra\u00eddas pola reflexi\u00f3n das estrelas e da l\u00faa sobre a superficie da auga do mar. Confundidas pola luz artificial, dir\u00edxense ao interior, lonxe da protecci\u00f3n da auga, o que as exp\u00f3n \u00e1 deshidrataci\u00f3n e a depredaci\u00f3n cando sae o sol. Cada ano a iluminaci\u00f3n artificial causa decenas de miles de mortes entre os neonatos.\nA invasi\u00f3n e destruci\u00f3n do h\u00e1bitat polos humanos \u00e9 outra ameaza para as tartarugas mari\u00f1as. En condici\u00f3ns naturais \u00f3ptimas, as praias de ani\u00f1aci\u00f3n son praias de area abertas e largas, que se estenden no interior al\u00e9n da li\u00f1a da marea alta. Por\u00e9n, as praias explotadas adoitan ter construci\u00f3ns encima da li\u00f1a de marea alta e privan \u00e1s tartarugas de sitios de ani\u00f1aci\u00f3n axeitados, obrig\u00e1ndoas a ani\u00f1ar m\u00e1is preto de onde chegan as ondas. A urbanizaci\u00f3n a mi\u00fado causa sedimentaci\u00f3n nas praias de area, diminu\u00edndo a s\u00faa viabilidade como zona de ani\u00f1aci\u00f3n. A construci\u00f3n de peiraos e portos deportivos pode destru\u00edr os h\u00e1bitats pr\u00f3ximos \u00e1 costa. O tr\u00e1fico mar\u00edtimo e o dragado poden degradar o h\u00e1bitat e lesionar ou matar \u00e1s tartarugas se os barcos chocan con elas.\nAs variaci\u00f3ns anuais das temperaturas clim\u00e1ticas poden afectar \u00e1 proporci\u00f3n de machos e femias entre os neonatos, xa que a temperatura do ni\u00f1o determina o sexo das cr\u00edas. As temperaturas elevadas poden facer que os coeficientes de sexo estean nesgados cara \u00e1s femias. Sitios de ani\u00f1aci\u00f3n que foron expostos a temperaturas infrecuentemente c\u00e1lidas nun per\u00edodo de tres anos, produciron unha proporci\u00f3n de femias do 87 ao 99%. Isto causa preocupaci\u00f3n pola relaci\u00f3n entre os r\u00e1pidos cambios da temperatura global e o risco de extinci\u00f3n da poboaci\u00f3n de tartarugas mari\u00f1as com\u00fans. Un efecto m\u00e1is localizado \u00e9 o causado pola construci\u00f3n de edificios altos preto das praias, que reducen a exposici\u00f3n ao sol e reducen a temperatura media da area, o que orixina un cambio nas proporci\u00f3ns de sexos, incrementando a porcentaxe de machos.\nActividades de conservaci\u00f3n.\nComo esta tartaruga ten unha \u00e1rea de distribuci\u00f3n moi extensa, a s\u00faa conservaci\u00f3n require un esforzo de cooperaci\u00f3n internacional.\nEst\u00e1 clasificada como unha especie en perigo de extinci\u00f3n pola Uni\u00f3n Internacional para a Conservaci\u00f3n da Natureza (UICN) e est\u00e1 inclu\u00edda no Ap\u00e9ndice I da Convenci\u00f3n sobre o Comercio Internacional de Especies Ameazadas (CITES), polo cal o comercio internacional desta especie \u00e9 considerado il\u00edcito. Nos Estados Unidos, o Servizo de Pesca e Vida Silvestre e o Servizo Nacional de Pesca Mari\u00f1a clasif\u00edcana como especie ameazada no marco da Lei de Especies Ameazadas. En Australia consid\u00e9rase unha especie en perigo de extinci\u00f3n.\nA convenci\u00f3n sobre a conservaci\u00f3n das especies migratorias de animais silvestres apl\u00edcase tam\u00e9n \u00e1 conservaci\u00f3n da tartaruga mari\u00f1a com\u00fan na costa atl\u00e1ntica de \u00c1frica, e no oc\u00e9ano \u00cdndico e sueste asi\u00e1tico. No Xap\u00f3n, a Asociaci\u00f3n de Tartarugas Mari\u00f1as do Xap\u00f3n traballa para a conservaci\u00f3n destas tartarugas, e en Grecia faino a Sociedade para a Protecci\u00f3n da Tartaruga Mari\u00f1a (ARCHELON). Na illa de Zakynthos, as autoridades gregas non permiten que os avi\u00f3ns engalen ou aterren durante a noite para protexer as tartarugas ani\u00f1adoras. En Om\u00e1n a Fundaci\u00f3n de Investigaci\u00f3n Mari\u00f1a traballa para a s\u00faa conservaci\u00f3n. Est\u00e1 tam\u00e9n protexida polo Anexo 2 do Protocolo relativo \u00e1s \u00c1reas e Vida Silvestre Especialmente Protexidas do Convenio de Cartaxena, que trata sobre a contaminaci\u00f3n que pode prexudicar aos ecosistemas mari\u00f1os. No mundo enteiro hai organizaci\u00f3ns conservacionistas que traballaron xunto coa industria da pesca de arrastre para desenvolver un dispositivo de exclusi\u00f3n de tartarugas para evitar a captura accidental de tartarugas mari\u00f1as. Estes dispositivos son obrigatorios para todos os camaroneiros.\nDurante a tempada de ani\u00f1aci\u00f3n, traballadores e voluntarios de organizaci\u00f3ns conservacionistas vix\u00edan a costa para identificar ni\u00f1os de tartarugas, e os investigadores cient\u00edficos tam\u00e9n saen durante a noite na procura de femias ani\u00f1adoras para marcalas, e para retirarlles percebes e tomar mostras de tecidos. Os voluntarios poden, en certas condici\u00f3ns, resituar os ni\u00f1os para protexer os ovos de distintas ameazas, como as mareas altas da primavera e depredadores, e vix\u00edan os ni\u00f1os decote para comprobar se houbo alteraci\u00f3ns. Despois da eclosi\u00f3n dos ovos, os voluntarios abren o ni\u00f1o para contar os ovos non eclosionados, e as cr\u00edas mortas. As cr\u00edas vivas restantes son liberadas ou levadas a instalaci\u00f3ns de investigaci\u00f3n. En xeral, morren as cr\u00edas que carecen de vitalidade dabondo como para poder sa\u00edr do ovo e subir \u00e1 superficie. Os neonatos utilizan o traxecto do ni\u00f1o ao mar para desenvolver forzas para a nataci\u00f3n.\nNos Estados Unidos esta especie foi declarada r\u00e9ptil oficial do estado de Carolina do Sur e tam\u00e9n r\u00e9ptil oficial de auga salgada do estado de Florida.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Quel\u00f3nidos]]\n[[Categor\u00eda:R\u00e9ptiles de Galicia]]\n[[Categor\u00eda:Animais descritos en 1758]]"}
{"id": "316860", "revid": "27155", "url": "https://gl.wikipedia.org/wiki?curid=316860", "title": "Caretta caretta", "text": ""}
{"id": "316862", "revid": "85894", "url": "https://gl.wikipedia.org/wiki?curid=316862", "title": "A Susana, Marrozos, Santiago de Compostela", "text": "A Susana \u00e9 un lugar da parroquia de Marrozos, no concello coru\u00f1\u00e9s de Santiago de Compostela, na comarca de Santiago. Segundo o IGE, en 2018 ti\u00f1a 188 habitantes (84 homes e 104 mulleres).\nEst\u00e1 comunicada co n\u00facleo urbano compostel\u00e1n a trav\u00e9s da li\u00f1a de autob\u00fas P3, con fin na Praza de Galicia (todos os buses da li\u00f1a) e coa San Roque (s\u00f3 os buses da prolongaci\u00f3n)."}
{"id": "316863", "revid": "23204", "url": "https://gl.wikipedia.org/wiki?curid=316863", "title": "Ant\u00f3n Fern\u00e1ndez de Rota", "text": "Ant\u00f3n Fern\u00e1ndez de Rota, nado na Coru\u00f1a en 1979, \u00e9 un soci\u00f3logo e antrop\u00f3logo galego.\nTraxectoria.\nSoci\u00f3logo e Doutor en Antropolox\u00eda Cultural. Foi investigador na Universidade de California en Berkeley e no Instituto de Humanidades da UDP en Santiago de Chile. Investiga sobre a gobernamentalidade e a biopol\u00edtica, a x\u00e9nese do Estado Moderno, a configuraci\u00f3n onto-pol\u00edtica do social, a conceptualizaci\u00f3n da democracia e a filosof\u00eda da d\u00e9beda."}
{"id": "316864", "revid": "1505", "url": "https://gl.wikipedia.org/wiki?curid=316864", "title": "Lepilemur microdon", "text": "O Lepilemur microdon \u00e9 unha especie de lepilemur que, como t\u00f3dolos outros l\u00e9mures, \u00e9 end\u00e9mico de Madagascar. Vive na densa selva chuviosal do sueste de Madagascar, nos parques nacionais de Ranomafana e Andringitra. Foi descrito en 1894 e considerouse como unha subespecie ou sin\u00f3nimo taxon\u00f3mico do l\u00e9mure saltador com\u00fan (\"L. mustelinus\") durante a meirande parte do s\u00e9culo XX. Os estudos filoxen\u00e9ticos non s\u00f3 consolidan o seu status como especie distinta, sen\u00f3n que tam\u00e9n indican que \u00e9 o \u00fanico lepilemuridae do leste de Madagascar, tendo unha relaci\u00f3n m\u00e1is achegada coas especies occidentais que coas orientais."}
{"id": "316871", "revid": "23204", "url": "https://gl.wikipedia.org/wiki?curid=316871", "title": "L\u00e9mure", "text": "O l\u00e9mure, \"Lemur catta\", \u00e9 un primate da suborde dos estrepsirrinos, infraorde dos lemuriformes e familia dos lem\u00faridos, o \u00fanico representante do x\u00e9nero \"Lemur\".\n\u00c9 o lem\u00farido m\u00e1is co\u00f1ecido por mor da s\u00faa longa cola con aneis brancos e negros. Como todo os l\u00e9mures, \u00e9 end\u00e9mico da illa de Madagascar. \u00c9 co\u00f1ecido localmente como hira (en malgaxe) ou maki (en franc\u00e9s e malgaxe).\nVive en bosques de galer\u00eda e matogueiras das rexi\u00f3ns meridionais da illa. \u00c9 omn\u00edvoro e tam\u00e9n \u00e9 o l\u00e9mure m\u00e1is terrestre de todos. \u00c9 un animal fundamentalmente di\u00farno, pero moitas veces \u00e9 catemeral.\nTaxonom\u00eda.\nDescrici\u00f3n.\nTanto o x\u00e9nero como a s\u00faa \u00fanica especie foron descritos en 1758 por Linneo, nas p\u00e1xinas 29 e 30, respectivamente, do volume I da 10\u00aa edici\u00f3n do seu \"Systema Naturae\".\nEtimolox\u00edas.\nX\u00e9nero.\nO nome do x\u00e9nero, \"Lemur\", deriva do substantivo masculino plural lat\u00edno \"lemures, -um\", que significa \"\u00e1nimas dos mortos\" ou \"espectros\".\nEspecie.\nO ep\u00edteto espec\u00edfico, \"catta\", \u00e9 un termo do lat\u00edn cient\u00edfico tirado do lat\u00edn \"cattus\", \"gato\", debido ao aspecto felino desta especie, e porque a s\u00faa voz rosmante \u00e9 similar \u00e1 do gato dom\u00e9stico.\nSin\u00f3nimos.\nX\u00e9nero.\nO x\u00e9nero, ademais do prot\u00f3nimo cu\u00f1ado por Linneo, co\u00f1eceuse tam\u00e9n polos sin\u00f3nimos:\nEspecie.\nAdemais de polo prot\u00f3nimo, debido a Linneo, o especie co\u00f1eceuse tam\u00e9n polo sin\u00f3nimo:\nCaracter\u00edsticas.\n\u00c9 un l\u00e9mure relativamente grande; o seu peso medio \u00e9 de 2,2\u00a0kg, e a s\u00faa lonxitude corporal desde a cabeza at\u00e9 o final do tronco var\u00eda entre os 39 e os 46\u00a0cm, cunha cola de entre os 56 e os 63\u00a0cm, polo que a s\u00faa lonxitude total \u00e9 de entre os 95 e os 110\u00a0cm.\nA lonxitude deas patas traseiras \u00e9 de entre os 10,2 e os 11,3\u00a0cm, a das orellas \u00e9 de 40 a 48\u00a0mm e a lonxitude do seu cranio \u00e9 de entre os 78 e os 88\u00a0mm.\nA s\u00faa estrutura corporal \u00e9 esvelta, e a cara \u00e9 estreita, cun foci\u00f1o parecido ao dun raposo. A longa e mesta cola, a s\u00faa caracter\u00edstica m\u00e1is distintiva, presenta uns 12 ou 13 aneis formados por franxas transversais alternas brancas e negras, e sempre remata nunha punta negra. O n\u00famero total de aneis practicamente coincide co n\u00famero aproximado de v\u00e9rtebras caudais. \nA cola non \u00e9 pr\u00e9nsil, e util\u00edzaa como axuda para manter o equilibrio e para a comunicaci\u00f3n e a cohesi\u00f3n do grupo.\nA pelaxe \u00e9 tan densa que pode, por exemplo, obstru\u00edr m\u00e1quinas de afeitar el\u00e9ctricas. A zona ventral e a garganta son de cor branco ou crema e a zona dorsal (costas) var\u00eda da gris \u00e1 parda rosada, \u00e1s veces cunha mancha marr\u00f3n ao redor da zona da cola, onde a pelaxe var\u00eda do gris p\u00e1lido \u00e1 parda agrisada. A\u00ednda que se poden observar pequenas variaci\u00f3ns faciais entre individuos, non hai ningunha diferenza apreci\u00e1bel entre sexos.\nH\u00e1bitat e distribuci\u00f3n.\nA not\u00e1bel flexibilidade ecol\u00f3xica do l\u00e9mure perm\u00edtelle a colonizar grande e diversa variedade de h\u00e1bitats no sur, suroeste e centro-sur de Madagascar, inclu\u00edndo bosques de folla caduca, de zonas litorais e secas, matogueiras, matogueiras espi\u00f1entas, matogueiras ericoides e vexetaci\u00f3n que aflora entre as rochas. De feito, na parte superior da s\u00faa \u00e1rea de distribuci\u00f3n en Andringitra, o l\u00e9mure enc\u00f3ntrase nunha zona por rina da li\u00f1a forestal e nunha vasta extensi\u00f3n de rochas verticais con valgadas de at\u00e9 400 m de altura, rodeadas de sabana ericoide. Acha as condici\u00f3ns clim\u00e1ticas m\u00e1is extremas desde a zona m\u00e1is quente e seco, Tsimanampesotse, at\u00e9 a m\u00e1is fr\u00eda, o Macizo de Andringitra (\"deserto de rochas\"), no Parque Nacional de Andringitra.\nPoboaci\u00f3n.\nSosp\u00e9itase que a poboaci\u00f3n desta especie est\u00e1 en declive, xa que os individuos est\u00e1n restrinxidos en gran parte en zonas completa ou relativamente illadas ao longo da s\u00faa \u00e1rea de distribuci\u00f3n, e as densidades poboacionais globais son baixas. S\u00f3 hai oito poboaci\u00f3ns co\u00f1ecidas que te\u00f1en m\u00e1is de 100 individuos. Noutros lugares est\u00e1n suxeitos \u00e1 presi\u00f3n da caza para o consumo, e \u00e1 captura de esp\u00e9cimes vivos para o comercio de mascotas dentro do pa\u00eds. O lume tam\u00e9n presenta un risco para os l\u00e9mures, ao igual que a perda de diversidade xen\u00e9tica resultante do illamento das poboaci\u00f3ns. Semella que esta especie se ve afectada negativamente pola fragmentaci\u00f3n do h\u00e1bitat.\nBiolox\u00eda.\nNutrici\u00f3n.\n\"Lemur catta\" ten unha dieta variada que non parece estar limitada polas fontes de auga dispo\u00f1\u00edbeis, a\u00ednda que, cando est\u00e1 dispo\u00f1\u00edbel, bebe auga diariamente. Os l\u00e9mures son catemerais e poden estaren activos a calquera hora do d\u00eda ou da noite, a\u00ednda que parecen evitar a actividade nocturna cando as temperaturas durante a noite son baixas.\n\u00c9 un primate omn\u00edvoro oportunista, a\u00ednda que a s\u00faa dieta est\u00e1 formada fundamentalmente por froitas e follas, en especial as do tamarindo (\"Tamarindus indica\"), co\u00f1ecido localmente como \"kily\". Cando est\u00e1 dispo\u00f1\u00edbel, o tamarindo forma o 50 % da s\u00faa dieta, sobre todo durante a tempada seca invernal. \nAlim\u00e9ntase de non menos de tres ducias de especies de plantas diferentes, e a s\u00faa dieta incl\u00fae flores, herbas, cascas e saiba. Foi observado comendo madeira en descomposici\u00f3n, terra, ara\u00f1eiras, larvas de insectos, artr\u00f3podos (ara\u00f1as, eirugas, chicharras e salt\u00f3ns) e pequenos vertebrados (paxaros e camale\u00f3ns). Durante a tempada seca v\u00f3lvese m\u00e1is oportunista.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Primates]]\n[[Categor\u00eda:Animais descritos en 1758]]\n[[Categor\u00eda:Taxons descritos por Linn\u00e9]]\n[[Categor\u00eda:Fauna end\u00e9mica de Madagascar]]"}
{"id": "316872", "revid": "1505", "url": "https://gl.wikipedia.org/wiki?curid=316872", "title": "Lemur catta", "text": ""}
{"id": "316873", "revid": "1505", "url": "https://gl.wikipedia.org/wiki?curid=316873", "title": "Hira", "text": ""}
{"id": "316874", "revid": "1505", "url": "https://gl.wikipedia.org/wiki?curid=316874", "title": "Maki", "text": ""}
{"id": "316875", "revid": "3605976", "url": "https://gl.wikipedia.org/wiki?curid=316875", "title": "Araneus diadematus", "text": ""}
{"id": "316876", "revid": "12452", "url": "https://gl.wikipedia.org/wiki?curid=316876", "title": "Araneae", "text": ""}
{"id": "316949", "revid": "197", "url": "https://gl.wikipedia.org/wiki?curid=316949", "title": "Santa Cristina de Lavadores", "text": ""}
{"id": "316950", "revid": "89787", "url": "https://gl.wikipedia.org/wiki?curid=316950", "title": "Roc\u00edo Leira", "text": "Roc\u00edo Leira Castro, nada na Pereiri\u00f1a (Cee) o 1 de outubro de 1979, \u00e9 unha escritora galega.\nTraxectoria.\nLicenciada en Matem\u00e1ticas pola Universidade de Santiago de Compostela, desenvolve o seu labor en Santiago de Compostela dirixindo un centro de formaci\u00f3n para universitarios. No ano 2009 ga\u00f1ou o X Certame de poes\u00eda para novos creadores D\u00edaz J\u00e1come e no 2012 o segundo Premio Anduri\u00f1a Voandeira. Vive en Santiago de Compostela."}
{"id": "316953", "revid": "125771", "url": "https://gl.wikipedia.org/wiki?curid=316953", "title": "Jeffrey Dahmer", "text": "Jeffrey Lionel Dahmer, nado o 21 de maio de 1960 en Milwaukee, Wisconsin, e finado o 28 de novembro de 1994 en Portage, Wisconsin, alcumado como o Can\u00edbal de Milwaukee ou o Monstro de Milwaukee, foi un asasino en serie e delincuente sexual estadounidense respos\u00e1bel do asasinato e desmembramento de dezasete homes e rapaces entre 1978 e 1991. Moitos dos seus \u00faltimos asasinatos inclu\u00edan a necrofilia, o canibalismo e a conservaci\u00f3n permanente de partes do corpo, xeralmente todo ou parte do esqueleto.\nMalia ser diagnosticado con trastorno l\u00edmite da personalidade, trastorno de personalidade esquizot\u00edpica e cun trastorno psic\u00f3tico, Dahmer foi declarado legalmente san no seu xu\u00edzo. Foi condenado por quince dos dezaseis asasinataos que cometeu en Wisconsin e sentenciado a quince cadeas perpetuas consecutivas o 17 de febreiro de 1992. Posteriormente, Dahmer foi condenado a unha d\u00e9cimo sexta pena de cadea perpetua por outro homicidio cometido en Ohio en 1978.\nO 28 de novembro de 1994, Dahmer foi mallado at\u00e9 a morte por Christopher Scarver, un compa\u00f1eiro de prisi\u00f3n, na Instituci\u00f3n Correccional de Columbia en Portage, Wisconsin.\nTraxectoria.\nJeffrey Dahmer naceu o 21 de maio de 1960 en Milwaukee, no estado de Wisconsin, Estados Unidos. Os seus pais foron Lionel Dahmer e Joyce Flint.\nA diferenza doutros psic\u00f3patas criminais que sufriron na s\u00faa infancia maltrato f\u00edsico e ps\u00edquico, este asasino foi un neno amado polos seus pais, os cales lle proporcionaron todo o pos\u00edbel para a s\u00faa axeitada educaci\u00f3n e boa vida social. O seu pai era qu\u00edmico e a s\u00faa tarefa obrigaba a familia a trasladarse con frecuencia.\nTras reiteradas mudanzas, en 1967 a familia mercou unha casa en Bath, Ohio, onde Jeffrey pasou o resto da s\u00faa nenez e adolescencia.\nDahmer era considerado polos seus compa\u00f1eiros coma algu\u00e9n \"raro\", extravagante, e que ti\u00f1a problemas co alcohol. Antes de cumprir 18 anos os seus pais divorci\u00e1ronse, e o seu pai volveu casar meses despois. O seu pai e a s\u00faa nova esposa convenc\u00e9rono para ir \u00e1 universidade, e en outono de 1978 ingresou na Ohio State University, pero debido aos seus problemas de alcohol abandonouna no seguinte semestre. En 1979 o seu pai convenceuno para entrar ao ex\u00e9rcito, a ra\u00edz do que foi enviado a Alema\u00f1a, onde permaneceu poucos anos, at\u00e9 que foi dado de baixa polo seu alcoholismo. E despois de vivir un tempo en Florida, volveu \u00e1 s\u00faa casa en Ohio.\nO 25 de setembro de 1988 mudouse a un apartamento en Milwaukee. Ao d\u00eda seguinte ofreceulle 50 d\u00f3lares a un rapaz laosiano de 13 anos para posar para unhas fotograf\u00edas, pero drogouno e abusou del. Os pais realizaron a denuncia e o 30 de xaneiro de 1989 foi encontrado culpable, pero s\u00f3 permaneceu no c\u00e1rcere 10 meses antes de ser liberado.\nCrimes.\nEn xullo de 1978, encontrou a Steven Hicks facendo autostop, e levouno \u00e1 s\u00faa casa. Dahmer ti\u00f1a a fantas\u00eda de recoller autoestopistas e deitarse con eles. Unha vez na s\u00faa casa, decatouse de que Hicks lle interesaba, e cando este quixo marchar, Dahmer golpeouno na cabeza cun peso para logo estrangulalo. Logo desmembrouno e p\u00faxoo en bolsas de pl\u00e1stico, e meteunas no seu coche con intenci\u00f3n de botalas por un barranco. A medio cami\u00f1o a polic\u00eda det\u00edvoo por conducir demasiado \u00e1 esquerda. Pregunt\u00e1ronlle polas bolsas que levaba no asento traseiro e Dahmer contestou que era lixo. Cr\u00e9rono, e como pasou o test de alcoholemia, pux\u00e9ronlle unha multa por conducir f\u00f3ra do seu carril e deix\u00e1rono ir.\nVolveu \u00e1 s\u00faa casa cos restos do cad\u00e1ver e levounos ao soto, exceptuando a cabeza, coa cal subiu ao ba\u00f1o do segundo piso, onde a lavou e a apoiou no chan para masturbarse. Posteriormente volveuna levar co resto do corpo, e gardou as partes do cad\u00e1ver nunha canalizaci\u00f3n da casa. Despois de abandonar a universidade e volver do ex\u00e9rcito, desenterrou os restos, destru\u00edu os \u00f3sos, e esparexeunos na maleza.\nTralo seu primeiro asasinato sentiuse culpable e asustado, intentou reprimir os seus desexos sexuais-homicidas acudindo \u00e1 igrexa, deixando o alcohol, e mant\u00e9ndose en estado de celibato. Viviu as\u00ed un tempo, o que explica que pasasen case dez anos ata o seu seguinte crime. Pero co tempo pensou que pod\u00eda intentar satisfacer alg\u00fans dos seus desexos sen facerlle dano a ningu\u00e9n, volveu beber e empezou a frecuentar lugares de ambiente gay. En 1986 foi detido por exhibicionismo p\u00fablico, pouco antes quixera desenterrar un mozo morto hab\u00eda uns d\u00edas, para gozar do seu corpo.\nEn setembro de 1987, co\u00f1eceu a Steven Toumi nun bar gay. Al\u00ed beberon moito e foron ao seu cuarto de hotel. Dahmer non lembra como o asasinou, s\u00f3 que cando espertou \u00e1 ma\u00f1\u00e1 descubriu que estaba morto. Para desfacerse do cad\u00e1ver, mercou unha maleta, na que o meteu, e levouno ao soto da casa da s\u00faa avoa. Al\u00ed tivo sexo co cad\u00e1ver, desmembrouno, e botouno ao lixo. Quedou coa cabeza, a cal ferveu e branqueou, para despois expo\u00f1ela coma trofeo no seu cuarto.\nAlg\u00fans meses despois co\u00f1eceu a s\u00faa pr\u00f3xima v\u00edtima, Jamie Doxtator, un mozo de catorce anos que roldaba as portas dos bares de ambiente homosexual en busca de algu\u00e9n para ter relaci\u00f3ns. Desta forma tam\u00e9n co\u00f1eceu a Richard Guerrero en marzo de 1988.\nMentres era procesado por abuso de menores en 1989, Dahmer co\u00f1eceu a Anthony Sears nun bar. Ofreceulle cartos para sacarlle unhas fotograf\u00edas e levouno \u00e1 casa da s\u00faa avoa onde o estrangulou, tivo sexo co seu cad\u00e1ver, e o desmembrou. El quer\u00eda que os seus amantes quedasen na casa e ante a negativa destes mat\u00e1baos. Despois de cumprir a s\u00faa condena por abuso e de mudarse ao seu departamento en Milwaukee, Dahmer asasinou doce persoas m\u00e1is ata xullo de 1991.\nA s\u00faa t\u00e1ctica era sempre similar, invit\u00e1baos a ver pornograf\u00eda ou a sacarse unhas fotos, po\u00f1\u00edalles unha droga na bebida, estrangul\u00e1baos, ti\u00f1a sexo, e masturb\u00e1base enriba do corpo. Logo tomaba fotograf\u00edas do corpo e de cada etapa do desmembramento. Adoitaba empregar \u00e1cidos para desfacer a carne e os \u00f3sos, pero adoitaba conservar a cabeza e os xenitais coma trofeo. Outra das s\u00faas caracter\u00edsticas era comer parte das s\u00faas v\u00edtimas, d\u00e1balle a sensaci\u00f3n de que comezaban a formar parte del.\nEn maio de 1991 levou a Konerak Sinthasomphone ao seu departamento, irm\u00e1n do mozo polo que foi procesado por abuso. Al\u00ed drogouno e realizoulle unhas trepanaci\u00f3ns no cranio para inxectarlle \u00e1cido no cerebro. Dahmer quer\u00eda ter control sobre as s\u00faas v\u00edtimas, e a s\u00faa intenci\u00f3n ao realizar as trepanaci\u00f3ns era convertelos nunha especie de \"zombis\". O mozo conseguiu fuxir cando Dahmer sa\u00edu a tomar unha cervexa a un bar, e ao correr nu polas r\u00faas os veci\u00f1os alertaron a polic\u00eda. Cando se decatou de que fuxira, perseguiuno, e tivo que enfrontarse \u00e1 polic\u00eda e a unha multitude de curiosos.\nO rapaz non pod\u00eda falar porque estaba atordado polo \u00e1cido que Dahmer lle inxectara. Dahmer argumentou que o mozo era o seu amante de 19 anos que estaba alcoholizado. Os polic\u00edas acompa\u00f1\u00e1ronos at\u00e9 o departamento e creron a s\u00faa historia. Se tivesen revisado o apartamento ter\u00edan encontrado un cad\u00e1ver nun dos cuartos, amais de miles de probas doutros asasinatos. Sinthasomphone foi estrangulado ese d\u00eda. A polic\u00eda creu a Jeffrey e depositaron o moribundo novo nunha cadeira. Nin sequera rexistraron nin viron o santuario macabro que ti\u00f1a na casa, e sa\u00edron correndo ante o fedor que desprend\u00eda o interior. Posteriormente dixo que se afeccionou a crear un zombi porque quer\u00eda un amante silencioso, que fixese todo o que el lle ped\u00eda, e que quedase fac\u00e9ndolle compa\u00f1\u00eda.\nDetenci\u00f3n, c\u00e1rcere e morte.\nO 22 de xullo de 1991, Tracy Edwards, a s\u00faa \u00faltima v\u00edtima, conseguiu fuxir esposado. A polic\u00eda viuno e esta vez decidiron investigar. Foron ao apartamento do home que o esposara, e ao revisar o cuarto descubriron varias fotograf\u00edas de cad\u00e1veres, restos humanos, e unha cabeza no conxelador. Dahmer intentou fuxir, pero foi detido. Edwards ademais foi identificado ao sa\u00edr a explicar o seu caso en televisi\u00f3n, coma acusado dunha violaci\u00f3n a unha rapaza pouco tempo antes. Na s\u00faa casa atop\u00e1ronse as paredes cheas de rastros de sangue, corpos mutilados, sete cranios, e demais \u00f3sos. D\u00edas despois veci\u00f1os de Dahmer dispararon \u00e1s portas da s\u00faa casa ante o horror que causaron os seus crimes.\nOs psiquiatras que o atenderon dix\u00e9ronlle que estaba enfermo, polo que se declarou culp\u00e1bel con atenuante de alienaci\u00f3n mental, para ser condenado a un c\u00e1rcere especial para enfermos mentais, pero o atenuante foi rexeitado finalmente. En principio declar\u00e1rase inocente, pero cambiou a s\u00faa declaraci\u00f3n pola gran cantidade de probas atopadas no seu contra. O xurado ent\u00f3n declarouno mentalmente san e por consecuencia foi finalmente sentenciado a 15 cadeas perpetuas consecutivas.\nFoi enviado ao Columbia Correctional Institute en Portage, onde foi entrevistado polo perito en perf\u00eds criminais do FBI, Robert K. Ressler. Este famoso experto coincidiu en que, para defensa da sociedade, o condenado ti\u00f1a que permanecer encerrado durante o resto dos seus d\u00edas. Non obstante, destacou que deb\u00eda ser internado nun hospital psiqui\u00e1trico e non nun c\u00e1rcere com\u00fan, posto que era un enfermo mental, a\u00ednda que \u00e1s veces parecese estar no seu san xu\u00edzo e racionalizase a s\u00faa conduta.\nO criminal admitiu ter practicado o canibalismo e devorando os b\u00edceps dun dos seus asasinados. Sinalou que se masturbaba ante os anacos humanos e as caveiras daqueles que consideraba fermosos e aos cales non quer\u00eda perder. Contou aos polic\u00edas que ti\u00f1a a sensaci\u00f3n de poder permanecer ao lado deles se os mataba e conservaba os seus cranios. Declarou tam\u00e9n que as tres cabezas achadas na s\u00faa neveira e no seu conxelador, coa carne intacta, pertenc\u00edan \u00e1s s\u00faas tres \u00faltimas v\u00edtimas.\nFoi enviado ao Columbia Correctional Institute en Portage, onde para a s\u00faa seguridade non ti\u00f1a contacto cos presos com\u00fans. Pero pediu \u00e1s autoridades ter m\u00e1is relaci\u00f3n cos outros presos, polo que comezou a comer con eles e realizou algunhas tarefas de limpeza. O 28 de novembro de 1994 precisamente realizaba tarefas de limpeza con Christopher Scarver, un esquizofr\u00e9nico afroamericano, e con Jesse Anderson quen asasinara \u00e1 s\u00faa esposa e culpara a un home negro.\nDahmer era acusado de ter motivos raciais nos seus homicidios, algo que el desment\u00eda. Pero a combinaci\u00f3n de presos presentes nesa oportunidade era moi perigosa, o cal desatou unha pelexa na que Dahmer e Scarver remataron feridos de gravidade. Os gardas finalmente atoparon a Dahmer e Anderson feridos; o primeiro morreu de cami\u00f1o ao hospital e o segundo dous d\u00edas m\u00e1is tarde. Scarver dixo que golpeou a Dahmer d\u00faas veces na cabeza cunha barra de metal da sala de pesos. Logo matou a Anderson, quen estaba a traballar nunha sala diferente."}
{"id": "316954", "revid": "5863", "url": "https://gl.wikipedia.org/wiki?curid=316954", "title": "Galicia Revista Semanal Ilustrada", "text": ""}
{"id": "316963", "revid": "98629", "url": "https://gl.wikipedia.org/wiki?curid=316963", "title": "Lyriothemis acigastra", "text": "Lyriothemis acigastra \u00e9 unha especie de lib\u00e9lula da familia Libellulidae presente na India. A Uni\u00f3n Internacional para a Conservaci\u00f3n da Natureza tam\u00e9n cita capturas moi antigas desta especie en Birmania, a China e o T\u00edbet.\nO x\u00e9nero \"Lyriothemis\" comprende 15 especies e est\u00e1 moi estendido por Asia. Tres especies deste x\u00e9nero est\u00e1n presentes na India: \"L. cleis\", \"L. tricolor\" e \"L. acigastra\". Cr\u00edase que as tres estaban restrinxidas \u00e1 rexi\u00f3n noroeste do pa\u00eds, nos estados de Assam e Bengala Occidental, pero en 2013, \"L. acigastra\" foi rexistrada no estado meridional de Kerala. Pouco se sabe sobre a ecolox\u00eda ou h\u00e1bitat desta especie, o cal en boa medida se debe \u00e1 s\u00faa rareza e natureza reservada. Os esp\u00e9cimes rexistrados en 2013 atop\u00e1ronse en arbustos preto de pantanos de auga doce e regatos. Os individuos xeralmente son m\u00e1is activos polo ser\u00e1n e pola ma\u00f1\u00e1. Os machos descansan a unha altura de arredor de 8 a 10 m do chan, e depredan bolboretas Hesperiidae e avela\u00ed\u00f1as.\nA especie lembra moito \u00e1 especie de Sri Lanka \"L. defonsekai\", descrita en 2009."}
{"id": "316971", "revid": "98629", "url": "https://gl.wikipedia.org/wiki?curid=316971", "title": "Cani", "text": "Rub\u00e9n Gracia Calmache, nado en Zaragoza o 3 de agosto de 1981, \u00e9 un exfutbolista espa\u00f1ol. Xogaba de interior dereito.\nTraxectoria.\nO 24 de xullo de 2015 fichou polo Deportivo da Coru\u00f1a, firmando por unha temporada, logo de desvincularse do Villarreal CF."}
{"id": "316972", "revid": "22570", "url": "https://gl.wikipedia.org/wiki?curid=316972", "title": "Gran Premio do Brasil de 1985", "text": "O Gran Premio do Brasil de 1985 foi unha carreira de automobilismo de F\u00f3rmula 1, celebrada o 7 de abril de 1985 no circu\u00edto de Jacarepagu\u00e1 do R\u00edo de Xaneiro. Foi a primeira carreira da tempada de e tam\u00e9n foi o d\u00e9cimo cuarto Gran Premio do Brasil.\n\u00c9 de destacar que, malia que Ren\u00e9 Arnoux terminou cuarto co Ferrari, foi despedido logo da carreira, tanto o equipo como Arnoux non revelaron a raz\u00f3n da destituci\u00f3n. O piloto que terminou s\u00e9timo nesta carreira, Stefan Johansson, foi fichado pola Scuderia para o resto do ano. Esta carreira foi tam\u00e9n a primeira carreira de Nigel Mansell co equipo Williams.\nReferencias.\n\"A menos que se indique o contrario, todos os resultados da carreira t\u00f3manse de "}
{"id": "316973", "revid": "23204", "url": "https://gl.wikipedia.org/wiki?curid=316973", "title": "Tartaruga mari\u00f1a pequena", "text": "A tartaruga mari\u00f1a pequena (Lepidochelys kempii) \u00e9 unha especie de tartaruga mari\u00f1a escasa e en perigo cr\u00edtico de extinci\u00f3n. \u00c9 unha das d\u00faas especies vivas do x\u00e9nero \"Lepidochelys\" (a outra \u00e9 \"L. olivacea\"). A s\u00faa \u00e1rea de distribuci\u00f3n e cr\u00eda \u00e9 principalmente o leste de Norteam\u00e9rica e o Caribe, pero poden desprazarse ata Europa e est\u00e1 inclu\u00edda na lista de r\u00e9ptiles de Galicia como visitante moi raro.\nAnatom\u00eda.\n\u00c9 unha tartaruga pequena, que na madurez chega a ter unha lonxitude entre 60 e 90\u00a0cm e un peso medio duns 45\u00a0kg. Como \u00e9 t\u00edpico nas tartarugas mari\u00f1as ten un corpo deprimido dorsoventralmente con extremidades anteriores convertidas en aletas e un peteiro. \u00c9 a m\u00e1is pequena de todas as tartarugas mari\u00f1as. O adulto ten unha coiraza ou \"cuncha\" oval que \u00e9 case tan longa coma larga e xeralmente de cor oliva-gris. A coiraza ten cinco pares de escudos dorsais. En cada ponte que une o espaldar (parte dorsal) co plastr\u00f3n (parte inferior), hai catro escudos inframarxinais, cada un dos cales est\u00e1 perforado por un poro. A cabeza ten dous pares de escamas prefrontais. As cr\u00edas ao eclosionaren son negras por ambos os lados. A cabeza da tartaruga mari\u00f1a pequena ten forma triangular cun peteiro algo ganchudo con grandes superficies para triturar. Esta tartaruga vive en augas de pouca profuncidade e alim\u00e9ntase no bentos dunha dieta consistente principalmente en cangrexos.\nDistribuci\u00f3n.\nO seu rango de distribuci\u00f3n incl\u00fae o oc\u00e9ano Atl\u00e1ntico e o Golfo de M\u00e9xico. A tartaruga mari\u00f1a pequena xeralmente prefire augas c\u00e1lidas pero viven tam\u00e9n en augas tan ao norte como Nova Jersey. Comprobouse, por exemplo, que case todas as femias volven cada ano \u00e1 mesma praia de Rancho Nuevo no estado mexicano de Tamaulipas para po\u00f1er ovos. Algunhas viaxan tan lonxe que chegan a Europa, como por exemplo \u00e1 costa de Irlanda, e est\u00e1 inclu\u00edda na Lista de r\u00e9ptiles de Galicia como visitante das nosas costas.\nAlimentaci\u00f3n e ciclo vital.\nAlimentaci\u00f3n.\nAlim\u00e9ntanse de moluscos, crust\u00e1ceos, medusas, peixe, algas, e ourizos de mar.\nCiclo vital.\nAs tartarugas xuven\u00eds viven en bancos de sargasos flotantes durante os seus primeiros anos. Despois m\u00f3vense desde as augas do noroeste do Atl\u00e1ntico ao Golfo de M\u00e9xico mentres crecen ata a madurez.\nEstas tartarugas cambian de cor conforme maduran. Cando eclosionan son case enteiramente dun gris anegrado escuro, pero os adultos maduros te\u00f1en un plastr\u00f3n (parte inferior) amarelo verdoso ou branco e un espaldar (parte superior) gris verdoso. Alcanzan a madurez sexual \u00e1 idade de 10 ou 12 anos.\nA temporada de ani\u00f1ar \u00e9 de abril a agosto. Ani\u00f1an principalmente nunha praia duns 25\u00a0km situada no estado de Tamaulipas, M\u00e9xico e en Padre Island en Texas, EUA, e noutras zonas do Golfo e M\u00e9xico. Apar\u00e9anse lonxe da costa. As femias gr\u00e1vidas dir\u00edxense \u00e1s praias en grupos, o que se chama en M\u00e9xico \"arribada\", ou ani\u00f1aci\u00f3n en masa. Prefiren \u00e1reas de dunas ou, secundariamente, marismas. O n\u00famero estimado de femias nunha medici\u00f3n de 1947 foi de 89.000, pero noutra de 1985 descendera drasticamente a s\u00f3 7.702.\nAs femias ani\u00f1an 2 ou 3 veces durante a tempada, deixando un espazo de entre 10 e 28 d\u00edas entre as desovas. A incubaci\u00f3n tarda de 45 a 70 d\u00edas. Unha posta cont\u00e9n como media uns 110 ovos. O sexo das cr\u00edas depende da temperatura de incubaci\u00f3n. Se a temperatura na \u00e1rea de incubaci\u00f3n est\u00e1 por debaixo de 29,5\u00a0\u00b0C, as cr\u00edas ser\u00e1n principalmente machos.\nConservaci\u00f3n.\nA caza foi o primeiro factror que fixo diminu\u00edr as poboaci\u00f3ns desta especie, pero hoxe en d\u00eda as principais ameazas \u00e1s que se enfrontan son a perda do seu h\u00e1bitat, poluci\u00f3n, e quedaren atrapadas en redes para camar\u00f3ns.\nM\u00e9xico empezou a protexer a estas tartarugas na d\u00e9cada de 1960. Nos Estados Unidos foi inclu\u00edda na lista da Lei de Conservaci\u00f3n de Especies en Perigo de 1970 e despois na Lei de Especies en Perigo de 1973. En 1984 desenvolveuse un plan de recuperaci\u00f3n binacional (en M\u00e9xico e EUA), revisado en 1992, e despois en 2010.\nUn dos mecanismos utilizado para protexer as tartarugas das redes de pesca \u00e9 utilizar un dispositivo de exclusi\u00f3n de tartarugas. Como o maior perigo para estas tartarugas son os arrastreiros que pescan camar\u00f3n col\u00f3case o dispositivo na rede de arrastre. \u00c9 unha especie de enreixado cunha abertura na parte superior ou inferior, situado na rede. Permite que pequenos animais (como os camar\u00f3ns) pasen entre as reixas e sexan capturados, pero non permite que pasen ao interior da rede animais grandes como as tartarugas, o que evita que queden atrapadas e afoguen. \nEn 2007, en Corpus Christi, Texas localiz\u00e1ronse nas praias de Texas 128 ni\u00f1os destas tartarugas, 81 deles ao norte de Padre Island e 4 en Mustang Island, o que \u00e9 unha cifra r\u00e9cord superior \u00e1 doutros anos.). Os empregados da conservaci\u00f3n da vida salvaxe liberaron nas praias de Texas 10.594 destas tartarugas acabadas de eclosionar en 2007. As tartarugas util\u00edzanse en M\u00e9xico como material para facer botas e como alimento.\nA poluci\u00f3n e as verteduras de petr\u00f3leo afectan moi negativamente a estas tartarugas. Despois da vertedura do pozo Ixtoc 1 en 1979 foron transportadas por v\u00eda a\u00e9rea moitas tartarugas para afastalas do lugar. Durante os primeiros d\u00edas do desastre da plataforma Deepwater Horizon de 2010, atop\u00e1ronse centos de tartarugas mortas ou petroleadas en Luisiana, a maior\u00eda delas tartarugas mari\u00f1as pequenas.\nDas especies mari\u00f1as en perigo que frecuentan as augas do Golfo de M\u00e9xico, s\u00f3 esta tartaruga depende da rexi\u00f3n como o seu \u00fanico lugar de cr\u00eda."}
{"id": "316974", "revid": "27155", "url": "https://gl.wikipedia.org/wiki?curid=316974", "title": "Lepidochelys kempii", "text": ""}
{"id": "316975", "revid": "5449579", "url": "https://gl.wikipedia.org/wiki?curid=316975", "title": "Pedra, papel ou tesoiras", "text": "Pedra, papel ou tesoiras \u00e9 un xogo infantil na que s\u00f3 se utilizan as mans. \u00c9 un xogo de azar e velocidade. Prov\u00e9n da China a\u00ednda que se introduciu en occidente a trav\u00e9s do Xap\u00f3n.\nRegras do xogo.\nExisten tres posici\u00f3ns:\nCada xogador col\u00f3case en fronte dos outros xogadores e coas mans detr\u00e1s das costas. Contan ata tres e logo mostran as mans segundo as posici\u00f3ns que xa foron mencionadas. O xogador que te\u00f1a a posici\u00f3n m\u00e1is forte ga\u00f1a. O papel envolve a pedra, a pedra rompe as tesoiras e as tesoiras cortan o papel.\nVariantes.\nPedra, papel, tesoiras, lagarto e Spock \u00e9 un variante deste xogo tradicional popularizada polo personaxe Sheldon Cooper da serie de televisi\u00f3n The Big Bang Theory."}
{"id": "316976", "revid": "25871", "url": "https://gl.wikipedia.org/wiki?curid=316976", "title": "Gran Premio de Portugal de 1985", "text": "O Gran Premio de Portugal de 1985 foi unha carreira de automobilismo de F\u00f3rmula Un, celebrada o 21 de abril de 1985 no circu\u00edto de Estoril. Foi a segunda rolda da tempada de F\u00f3rmula Un de e foi ga\u00f1ado por Ayrton Senna desde a pole position. Senna demostrou a s\u00faa competencia en condici\u00f3ns de chuvia \u00f3 terminar a carreira polo menos unha volta por diante de todos os coches, ag\u00e1s do segundo clasificado Michele Alboreto.\nReferencias.\n\"A menos que se indique o contrario, todos os resultados da carreira t\u00f3manse de \""}
{"id": "316977", "revid": "89787", "url": "https://gl.wikipedia.org/wiki?curid=316977", "title": "Luis Alberto Romero Alconchel", "text": "Luis Alberto Romero Alconchel, nado en San Jos\u00e9 del Valle (C\u00e1diz) o 28 de setembro de 1992, \u00e9 un futbolista espa\u00f1ol. Pode ocupar as posici\u00f3ns tanto de mediapunta coma de extremo e o seu actual equipo \u00e9 a Lazio da Serie A de Italia.\nFormado na canteira do Sevilla, debutou co primeiro equipo en 2011, antes de ser cedido ao Barcelona B. En 2013 foi traspasado ao Liverpool, co que xogou durante unha tempada na Premier League, sendo cedido nas d\u00faas seguintes ao M\u00e1laga e ao Deportivo da Coru\u00f1a. Dende 2016 milita na Lazio, equipo co que ga\u00f1ou unha Copa Italia e d\u00faas Supercopas de Italia. Foi internacional coa selecci\u00f3n espa\u00f1ola nunha ocasi\u00f3n, en 2017.\nTraxectoria.\nSevilla B.\nNado en San Jos\u00e9 del Valle, na provincia de C\u00e1diz, formouse como futbolista nas canteiras do Xerez e do Sevilla, ingresando neste \u00faltimo con 12 anos. Na tempada 2009/10 subiu ao Sevilla Atl\u00e9tico, da Segunda Divisi\u00f3n B, co que disputou 15 partidos esa tempada, anotando tres goles. Na seguinte campa\u00f1a elevou a s\u00faa conta goleadora ata os 15 tantos, sendo o terceiro m\u00e1ximo artilleiro do Grupo 4 de Segunda B, s\u00f3 por detr\u00e1s do seu compa\u00f1eiro Rodri R\u00edos e de Chando. Marcou outro gol na promoci\u00f3n de ascenso ante o Real Uni\u00f3n, pero o seu equipo caeu eliminado na seguinte rolda contra o Guadalajara.\nEsa mesma tempada debutou co primeiro equipo da man do adestrador Gregorio Manzano. Foi nun partido da Copa do Rei, tam\u00e9n contra o Real Uni\u00f3n, no que ingresou ao campo no minuto 69 como substituto de Alejandro Alfaro. O 16 de abril de 2011 disputou o seu primeiro partido na Primeira Divisi\u00f3n, xogando a media hora final nunha derrota por 1-0 contra o Getafe no Coliseum Alfonso P\u00e9rez. Na tempada 2011/12 continuou compaxinando o filial con alg\u00fans partidos do primeiro equipo.\nBarcelona B.\nPara a tempada 2012/13 foi cedido ao Barcelona B, da Segunda Divisi\u00f3n. Foi titular en case t\u00f3dolos partidos da tempada e acabou como o segundo m\u00e1ximo goleador do equipo de Eusebio, s\u00f3 por detr\u00e1s de Deulofeu.\nLiverpool.\nEn xu\u00f1o de 2013 foi traspasado ao Liverpool, que pagou por el algo m\u00e1is de oito mill\u00f3ns de euros. No equipo vermello coincidiu co valenciano Jos\u00e9 Enrique e co galego Iago Aspas. Debutou na Premier League o 1 de setembro, nun partido ante o Manchester United en Anfield, disputando os \u00faltimos sete minutos tras substitu\u00edr a Philippe Coutinho. A continuaci\u00f3n xogou un partido nas filas do equipo sub-21, marcando un triplete diante do Sunderland sub-21, antes de volver ao equipo principal. Con todo, contou con pouco protagonismo no equipo dirixido por Brendan Rogers, contabilizando s\u00f3 135 minutos en liga, repartidos en nove encontros, nos que tivo como momento m\u00e1is destacado unha asistencia nun gol de Luis Su\u00e1rez. Xogou ademais dous encontros da FA Cup e outro da EFL Cup, para un total de 12 partidos co Liverpool.\nM\u00e1laga.\nNa tempada 2014/15 xogou cedido no M\u00e1laga, da Primeira Divisi\u00f3n. Realizou un gran debut, marcando o \u00fanico gol da vitoria por 1-0 sobre o Athletic Club, pero finalmente acabou sen apenas protagonismo e pas\u00e1ndoo mal no club andaluz. Disputou 15 partidos de liga, s\u00f3 6 deles como titular, rematando o equipo na novena posici\u00f3n da t\u00e1boa. Xogou tam\u00e9n cinco partidos da Copa do Rei, acadando os cuartos de final.\nDeportivo da Coru\u00f1a.\nO 6 de xullo de 2015 anunciouse a s\u00faa fichaxe polo Deportivo da Coru\u00f1a, cedido por unha tempada polo Liverpool. Debutou coa camiseta branquiazul na segunda xornada de liga, actuando como titular ante o Valencia en Mestalla, a\u00ednda que tivo que ser substitu\u00eddo antes da media hora por un golpe nun nocello. Foi titular durante case toda a tempada \u00e1s ordes de V\u00edctor S\u00e1nchez, xogando primeiro como extremo dereito e m\u00e1is tarde de dianteiro centro xunto a Lucas, e as s\u00faas boas actuaci\u00f3ns convert\u00e9rono nun dos mellores xogadores do equipo esa tempada. O seu balance final no Deportivo foi de 31 partidos, 6 goles e 7 asistencias.\nLazio.\nAo remate da s\u00faa cesi\u00f3n na Coru\u00f1a, regresou a Liverpool, pero non conseguiu convencer ao adestrador J\u00fcrgen Klopp, polo que ese mesmo ver\u00e1n foi traspasado definitivamente \u00e1 Lazio, da Serie A italiana. Na s\u00faa primeira tempada en Roma s\u00f3 contou con 361 minutos de xogo en liga, nos que tivo tempo a marcar un gol e repartir d\u00faas asistencias. Xogou tam\u00e9n os \u00faltimos minutos da final da Copa Italia que o seu equipo perdeu contra a Juventus no Ol\u00edmpico de Roma. Con todo, xa no seu segundo ano, converteuse nun titular indiscutible para o t\u00e9cnico Simone Inzaghi, anotando 12 goles e dando 19 asistencias. Esa mesma tempada ga\u00f1ou o seu primeiro t\u00edtulo, a Supercopa de Italia, marcando o primeiro dos goles ante a Juventus (1-3), e debutou en competici\u00f3n europea, disputando a Europa League, torneo no que participou varias veces nos seguintes anos. \nNa tempada 2018/19 ga\u00f1ou a Copa Italia, ao vencer \u00e1 Atalanta na final. Na seguinte campa\u00f1a a Lazio rematou a liga na cuarta posici\u00f3n, polo que puido participar na seguinte edici\u00f3n dunha Liga de Campi\u00f3ns que levaba 13 anos sen disputar. Luis Alberto foi inclu\u00eddo no Equipo do Ano da Serie A. Na tempada 2020/21 xogou seis encontros da m\u00e1xima competici\u00f3n europea, perdendo dous por estar contaxiado de COVID-19, e repartiu d\u00faas asistencias, caendo o seu equipo eliminado nos oitavos de final contra o Bayern de M\u00fanic.\nSelecci\u00f3n espa\u00f1ola.\nDespois de ser internacional coas selecci\u00f3ns sub-18, sub-19 e sub-21, en 2017 debutou coa selecci\u00f3n espa\u00f1ola absoluta, tras ser convocado polo adestrador Julen Lopetegui. Foi nun partido amigable contra Costa Rica na Rosaleda, no que entrou na segunda parte substitu\u00edndo a Andr\u00e9s Iniesta."}
{"id": "316978", "revid": "98629", "url": "https://gl.wikipedia.org/wiki?curid=316978", "title": "Gran Premio de San Marino de 1985", "text": "O Gran Premio de San Marino de 1985 foi unha carreira de F\u00f3rmula Un celebrada o 5 de maio de 1985 no Aut\u00f3dromo Enzo e Dino Ferrari en Imola, Italia. Foi a terceira carreira do Campionato do Mundo de pilotos de e o quinto Gran Premio de San Mari\u00f1o.\nCualificaci\u00f3n.\nAntes da carreira anterior en Portugal anunciouse que Ren\u00e9 Arnoux fora despedido por Ferrari, sen explicaci\u00f3n algunha da s\u00faa repentina partida por parte do equipo ou Arnoux. Foi substitu\u00eddo polo piloto sueco Stefan Johansson. Arnoux estaba nos pits en Imola, pero viuse co equipo Brabham, empezando o falso rumor de que pronto formar\u00eda parte do equipo xunto a Nelson Piquet. Ao final resultou que, Arnoux non volver\u00eda a pilotar de novo na F1 ata a s\u00faa incorporaci\u00f3n en Ligier en .\nO ga\u00f1ador do Gran Premio portugu\u00e9s Ayrton Senna tam\u00e9n logrou a pole no seu Lotus - Renault cun tempo de 1: 27.327, que foi 1,19 segundos m\u00e1is r\u00e1pido que o pole de 1984 Nelson Piquet. Keke Rosberg demostrou que o Williams - Honda era moita m\u00e1is competitivo en 1985 que o seu antecesor logrando o segundo posto na grella s\u00f3 0.027 segundos detr\u00e1s do Lotus. Para Senna ser\u00eda a primeira de sete poles consecutivas en Imola, unha andaina que terminou en 1992.\nA segunda fila foi para os italianos. Elio de Angelis no seu Lotus-Renault foi terceiro, seguido de posiblemente do \u00fanico coche e piloto que interesaba realmente aos Tifosi, o italiano Michele Alboreto no seu Ferrari. O belga Thierry Boutsen foi sorprendentemente quinto, no seu Arrows-BMW por diante do McLaren-TAG de Alain Prost. Na s\u00faa segunda carreira para Ferrari, Johansson cualificouse en 15\u00aa posici\u00f3n.\nO cualificador m\u00e1is lento, Mauro Baldi no Spirit - Hart, foi 9,595 segundos m\u00e1is lento que Senna nos 5,040 quil\u00f3metros do circu\u00edto de Imola.\nCarreira.\nAs limitaci\u00f3n de combustible xogaron un papel importante na carreira, e unha sucesi\u00f3n de pilotos retir\u00e1ronse nas \u00faltimas voltas. Alain Prost pasou a bandeira a cadros antes de parar na volta ralentizaci\u00f3n e atopouse que falt\u00e1banlle 2\u00a0kg de peso, insuficiente para a verificaci\u00f3n t\u00e9cnica posterior \u00e1 carreira, o que levou \u00e1 s\u00faa descualificaci\u00f3n. Elio de Angelis foi descualificado inicialmente pola mesma raz\u00f3n, pero foi readmitido despois. En resumo o sentimento xeral era de que as regras de l\u00edmite de combustible da FISA reduciran as carreiras de F\u00f3rmula Un a unha mera carreira de econom\u00eda de combustible, o piloto de Williams Nigel Mansell (que foi o \u00faltimo piloto en terminar realmente, a 2 voltas no quinto lugar, e foi un dos s\u00f3 cinco dos dez finalistas clasificados que non quedou sen combustible) sinalou que \"non foi moi r\u00e1pido\".\nStefan Johansson fixo unha boa carreira na s\u00faa segunda unidade para o Cavallino Rampante. Logo de comezar 15\u00ba remontou progresivamente na pista e preto do final da carreira colocouse segundo (beneficiado porque os demais quedaron sen combustible), e estaba a piques de pasar a Senna que tam\u00e9n corr\u00eda seco a 3 voltas da meta. Johansson logrou pasar ao Lotus baixo un estrondoso aplauso dos tifosi, s\u00f3 para quedar sen combustible media volta m\u00e1is tarde sa\u00edndo da chicana Acque Minerali. Un exame post carreira do seu coche revelou que o Ferrari tivo un mal funcionamento el\u00e9ctrico que causou que o motor consumira m\u00e1is combustible que o que a lectura marc\u00e1balle ao equipo e Johansson. A lectura do Ferrari marc\u00e1balle a Johansson que a\u00ednda ti\u00f1a suficiente combustible para terminar a carreira.\nA vitoria foi a segunda e \u00faltima vitoria nun Gran Premio para Elio de Angelis quen terminou unha volta por diante dos demais. Tam\u00e9n foi a segunda vitoria do ano para o John Player Special Team Lotus logo de que Ayrton Senna anotara a s\u00faa primeira vitoria na F1 na carreira anterior en Portugal. O segundo lugar foi finalmente outorgado ao piloto belga Thierry Boutsen, que quedou sen combustible ao chegar \u00e1 recta de meta na s\u00faa \u00faltima volta e empuxou o seu Arrows ata a li\u00f1a de meta, co franc\u00e9s Patrick Tambay terceiro no seu Renault RE60.\nReferencias.\n\"A menos que se indique o contrario, todos os resultados da carreira t\u00f3manse de \""}
{"id": "316984", "revid": "5863", "url": "https://gl.wikipedia.org/wiki?curid=316984", "title": "Antonio Beiras Garc\u00eda", "text": "Antonio Beiras Garc\u00eda, co\u00f1ecido tam\u00e9n como Ant\u00f3n Beiras Garc\u00eda, nado o 8 de outubro de 1915 en Santiago de Compostela e finado en Santiago de Compostela o 1 de abril de 1968, foi un m\u00e9dico oftalm\u00f3logo especializado en estrabismo. A s\u00faa principal contribuci\u00f3n como inventor foi o sinopt\u00f3foro de TV ou vigoscopio, que permit\u00eda observar como se formaba a imaxe no fondo dun ollo en actividade e corrixir a desviaci\u00f3n do ollo estr\u00e1bico mediante exercicios de ort\u00f3ptica baseados na visi\u00f3n en combinaci\u00f3n co tacto.\nBiograf\u00eda.\nAntonio Beiras Garc\u00eda nace no seo dunha familia de modestos comerciantes compostel\u00e1ns en 1915. Estuda o bacharelato en Santiago de Compostela e, vencidas as primeiras reticencias familiares, convence os seus pais para que lle permitan estudar medicina.\nComeza os estudos dunha carreira \u00e1 que se entrega vocacionalmente.\nMentres estuda a carreira para poder estar a car\u00f3n dos doentes exam\u00ednase para exercer como practicante no Hospital Provincial en setembro do ano 1935.\nDurante a Guerra Civil interrompe os seus estudos de medicina sendo mobilizado e destinado no hospital de Le\u00f3n para, unha vez finalizada, reanudalos novamente e obter a licenciatura no ano 1941, realizando os exames de rev\u00e1lida con cualificaci\u00f3n de sobresa\u00ednte.\nEstablece a s\u00faa primeira cl\u00ednica oftalmol\u00f3xica en Santiago de Compostela. Comeza a publicar os seus primeiros traballos nas colecci\u00f3ns cient\u00edficas do CSIC.\nTraslada a s\u00faa cl\u00ednica \u00e1 cidade de Vigo.\nCoa tese \u201cContribuci\u00f3n al tratamiento quir\u00fargico de la obstrucci\u00f3n de las v\u00edas lagrimales\u201d obt\u00e9n o t\u00edtulo de Doutor na Universidade Central de Madrid no ano 1945.\nA partir de 1946 reforza a s\u00faa participaci\u00f3n nos Congresos da Sociedade Oftalmol\u00f3xica Hispano-Americana. Nos arquivos desta sociedade encontraremos a meirande parte dos seus traballos cient\u00edficos e esta participaci\u00f3n non cesar\u00e1 ata o seu falecemento.\nO 29 de xu\u00f1o de 1947 casa en Muras (Lugo) coa pedagoga Ant\u00eda Cal V\u00e1zquez e establecen a s\u00faa residencia na cidade de Vigo, onde nacer\u00e1n os seus catro fillos.\nNos anos 50 a asistencia a congresos, con comunicaci\u00f3ns sobre moi diversos temas oftalmol\u00f3xicos multipl\u00edcase e a repercusi\u00f3n que estas te\u00f1en incorporan o nome de A. Beiras \u00e1 comunidade cient\u00edfica internacional.\nNon cesa de investigar e pronto comeza a patentar os froitos do seu traballo. A s\u00faa preocupaci\u00f3n pola ergonom\u00eda no traballo l\u00e9vao a desenvolver un estativo para cl\u00ednicas \u2014sistema para racionalizar o uso dos aparatos dunha consulta oftalmol\u00f3xica e a ocupaci\u00f3n de espazo que supo\u00f1en\u2014que cambiar\u00e1 a organizaci\u00f3n e o modo de traballar nas cl\u00ednicas oftalmol\u00f3xicas e noutros \u00e1mbitos. Traballa tam\u00e9n no desenvolvemento dunhas lentes el\u00e1sticas, o quinepleoscopio, o estimulador da musculatura ocular por radio frecuencia ou marcapasos oft\u00e1lmico entre outros asuntos dos que se ocupou na s\u00faa curta pero intensa vida como investigador.\nEn 1962 comeza a traballar no primeiro prototipo do sinopt\u00f3foro de TV e faino sen interrupci\u00f3n ata o seu pasamento no ano 1968.\nOftalm\u00f3logo e estrab\u00f3logo.\nA intuici\u00f3n que o caracteriza \u00e1 hora de atopar cami\u00f1os novos, a constancia no traballo e unha intelixencia brillante, que os seus colegas m\u00e1is destacados sempre salientan ao lembralo, son os principais activos cos que conta para desenvolver a s\u00faa investigaci\u00f3n. A isto hai que sumar unha s\u00f3lida formaci\u00f3n te\u00f3rica e a paix\u00f3n coa que enfronta a pr\u00e1ctica cl\u00ednica.\nBeiras especial\u00edzase en oftalmolox\u00eda e \u00e9 arredor de 1950 cando un acontecemento familiar \u2014o nacemento da primeira das fillas con estrabismo\u2014 orienta as s\u00faas investigaci\u00f3ns cara ese \u00e1mbito da oftalmolox\u00eda.\nA partir deste momento o estrabismo, doenza que afecta a un 6% da poboaci\u00f3n mundial, ocupa practicamente toda a s\u00faa atenci\u00f3n. Preocupado pola perda da visi\u00f3n binocular que sufr\u00edan os doentes con estrabismo comeza unha viaxe de estudos por hospitais e universidades de toda Europa para co\u00f1ecer os m\u00e9todos utilizados no seu tratamento. In\u00edciase a obra principal de Beiras: o desenvolvemento do sinopt\u00f3foro de TV ou vigoscopio para corrixir o estrabismo garantindo a visi\u00f3n binocular do doente a trav\u00e9s de exercicios de ort\u00f3ptica.\nEn palabras do propio Beiras na s\u00faa Memoria sobre os estudos do vigoscopio, outubro 1967: \nNo congreso oftalmol\u00f3xico da Toxa (1963) os traballos que se converter\u00edan no vigoscopio recibiron o m\u00e1is importante premio de dito congreso, o Premio INDO na s\u00faa primeira edici\u00f3n.\nCon todo isto quedaron sentados os precedentes cient\u00edficos de garant\u00eda en que se apoiou a Caixa de Aforros de Vigo para conceder os cr\u00e9ditos necesarios para intentar a realizaci\u00f3n de dito proxecto. Esta decisi\u00f3n tomouse en 1963.\nNa mesma Memoria de 1967 Beiras contin\u00faa dicindo: \nSucesivos prototipos, cada vez m\u00e1is completos, foron presentados noutras citas cient\u00edficas entre as que caber\u00eda destacar a presentaci\u00f3n en 1965 do prototipo que se exhibe na aula Pasteur da Universidade de Par\u00eds. O oculista polaco Witold Starkiewicz, reitor da Universidade polaca de Pomerania, abraza emocionado a Beiras: co vigoscopio conseguira demostrar as s\u00faas teor\u00edas da tridimensionalidade. O Dr. Thomas, presidente da Sociedade Estrabol\u00f3xica Europea, proclama o \u00e9xito futuro do vigoscopio.\nA ra\u00edz da presentaci\u00f3n feita en M\u00fanic en 1966 a Universidade de Columbia reco\u00f1ece o m\u00e9rito das investigaci\u00f3ns realizadas e cursa unha invitaci\u00f3n a Beiras para continualas no seu centro experimental da Secci\u00f3n de Oftalmolox\u00eda.\nO \u00e9xito do sinopt\u00f3foro de TV base\u00e1base en d\u00faas destacadas achegas:\nO sinopt\u00f3foro de TV ser\u00eda suficiente para situar o seu nome na historia da oftalmolox\u00eda pero non foi esta a s\u00faa \u00fanica achega. En palabras do propio Beiras \u201co equipo encargado destes traballos obtiveron ademais outros achados en investigaci\u00f3ns que, case como un agasallo, sa\u00edron ao paso. En principio consider\u00e1molas como \u201csubprodutos\u201d deste proceso. Por\u00e9n, o certo \u00e9 que se foron desenvolvendo ata tal extremo que chegan a ter personalidade propia e unha importancia que alg\u00fans estiman igual ou quizais superior ao propio vigoscopio\u201d.\nSon estas:\nEn abril de 1968 nun Congreso da Sociedade oftalmol\u00f3xica hispano-americana celebrado en Madrid lese o \u00faltimo traballo sobre o vigoscopio ditado por Beiras nunha habitaci\u00f3n dun hospital de Par\u00eds a onde chegara buscando remedio a un c\u00e1ncer diagnosticado uns meses antes. No mesmo d\u00eda que se leu o seu traballo un telegrama anuncia ao seus compa\u00f1eiros o prematuro e doloroso falecemento do Dr. Beiras.\nA vida de A. Beiras Garc\u00eda remataba \u201cno momento m\u00e1is alto da s\u00faa actividade cient\u00edfica\u201d, segundo as sentidas palabras de W. Starkiewicz, reitor da Universidade polaca de Pomerania, sen poder atender os convites cursados dende distintas universidades de Europa e Am\u00e9rica para co\u00f1ecer o sinopt\u00f3foro de mans do seu creador e impulsor. O prototipo definitivo de vigoscopio viaxa por \u00faltima vez en outubro de 1968 ao Congreso hispano-luso-brasileiro de Porto.\n\u00c1 s\u00faa morte amigos, familiares e entidades p\u00fablicas e privadas crean o Instituto Beiras pensado para continuar o labor de A. Beiras. Grazas a el as experiencias cl\u00ednicas co sinopt\u00f3foro de TV, que xa comezaran nos meses previos, contin\u00faan ata o ano 1974. Centos de nenos e nenas de Vigo e outros chegados dende distintos lugares asisten a sesi\u00f3ns para corrixir o estrabismo no vigoscopio instalado no Colexio Fogar da Caixa de Aforros Municipal de Vigo. Al\u00ed d\u00faas auxiliares de cl\u00ednica formadas en ort\u00f3ptica por Beiras eran as encargadas de realizar as sesi\u00f3ns que curaron a tantos nenos estr\u00e1bicos devolv\u00e9ndolles a visi\u00f3n binocular. Eles son hoxe testemu\u00f1as vivas do \u00e9xito do sinopt\u00f3foro de TV ideado por Beiras.\nEpistolario.\nA intensa actividade cient\u00edfica que desenvolveu Beiras nos \u00faltimos 20 anos da s\u00faa vida lev\u00e1rono a manter un contacto directo con moitos dos estrab\u00f3logos, oftalm\u00f3logos e investigadores m\u00e1is destacados do momento. Hoxe permanece in\u00e9dito un rico epistolario de Beiras con eses cient\u00edficos entre os que destacan nomes como:"}
{"id": "316995", "revid": "23204", "url": "https://gl.wikipedia.org/wiki?curid=316995", "title": "Bell-lloc d'Urgell", "text": "Bell-lloc d'Urgell \u00e9 un concello da provincia de Lleida, en Catalu\u00f1a. Pertence \u00e1 comarca do Pla d'Urgell e ti\u00f1a en 2014 unha poboaci\u00f3n de 2.351 habitantes.\nAt\u00f3pase no extremo occidental da Plana d'Urgell, a 196 metros sobre o nivel do mar e a 14\u00a0km da cidade de Lleida. Ten unha extensi\u00f3n de 34,90\u00a0km\u00b2, e limita ao norte con Bellv\u00eds e Vilanova de la Barca, ao sur con Torregrossa e els Alam\u00fas, ao leste con Sidamon e el Palau d'Anglesola e ao oeste con Alcoletge e els Alam\u00fas."}
{"id": "316999", "revid": "25871", "url": "https://gl.wikipedia.org/wiki?curid=316999", "title": "Raposo gris das illas", "text": "O raposo gris das illas ou raposo insular (\"Urocyon littoralis\") \u00e9 un pequeno c\u00e1nido en perigo de extinci\u00f3n que s\u00f3 vive nas Illas Santa B\u00e1rbara, un pequeno arquip\u00e9lago localizado fronte \u00e1s costas de California. \u00c9 unha das d\u00faas especies actuais clasificadas no x\u00e9nero \"Urocyon\", sendo a outra o raposo gris (\"Urocyon cinereoargenteus\"), o seu devanceiro no continente. \u00c9 o raposo de menor tama\u00f1o de Am\u00e9rica do Norte e un dos m\u00e1is pequenos do mundo, pois rivaliza por este t\u00edtulo co fenec (\"Fennecus zerda\") de \u00c1frica.\nA poboaci\u00f3n do raposo gris das illas descendeu fortemente durante a d\u00e9cada de 1990 por mor das enfermidades introducidas no arquip\u00e9lago, da actividade humana e da depredaci\u00f3n da aguia real. Dende 2004, as catro subespecies m\u00e1is ameazadas est\u00e1n protexidas e pux\u00e9ronse en marcha plans de conservaci\u00f3n do seu h\u00e1bitat e de cr\u00eda en catividade."}
{"id": "317000", "revid": "23204", "url": "https://gl.wikipedia.org/wiki?curid=317000", "title": "Urocyon littoralis", "text": ""}
{"id": "317001", "revid": "23204", "url": "https://gl.wikipedia.org/wiki?curid=317001", "title": "Raposo insular", "text": ""}
{"id": "317005", "revid": "23204", "url": "https://gl.wikipedia.org/wiki?curid=317005", "title": "Fra Fee", "text": "Francis Martin \"Fra\" Fee, nado o 20 de maio de 1987 en Dungannon, \u00e9 un actor e cantante de Irlanda do Norte principalmente co\u00f1ecido como actor de musicais. Destaca o seu traballo en \"Les Mis\u00e9rables\", \"A Little Night Music\" e \"Follies\"."}
{"id": "317008", "revid": "89787", "url": "https://gl.wikipedia.org/wiki?curid=317008", "title": "Microstomus", "text": "Microstomus \u00e9 un pequeno x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pleuronectinos.\nO x\u00e9nero comprende catro especies propias das costas do norte dos oc\u00e9anos Atl\u00e1ntico e Pac\u00edfico, co\u00f1ecidas en galego como mendos.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nO x\u00e9nero foi descrito en 1835 polo naturalista alem\u00e1n Carl Moritz Gottsche.\nA especie tipo do x\u00e9nero \u00e9 \"Microstomus latidens\" , hoxe reclasificada como \"Microstomus kitt\" \nSin\u00f3nimos.\nAo longo do tempo, o x\u00e9nero, ademais de polo nome actualmente v\u00e1lido, que \u00e9 o que lle adxudicou Gottsche, co\u00f1eceuse tam\u00e9n polos sin\u00f3nimos:\nEtimolox\u00eda.\nO nome do x\u00e9nero, \"Microstomus\", est\u00e1 constru\u00eddo coa forma prefixa do lat\u00edn cient\u00edfico \"micro-\", tirada da do grego antigo \u03bc\u03b9\u03ba\u03c1\u03bf- \"mikro-\", derivada do adxectivo \u03bc\u03b9\u03ba\u03c1\u1f78\u03c2 \"mikr\u00f3s\", \"pequeno\", \"pequena\"\", e o substantivo \u03c3\u03c4\u03cc\u03bc\u03b1 \"st\u00f3ma\", \"boca\".\nEspecies.\nNa actualidade reco\u00f1\u00e9cense dentro do x\u00e9nero \"Microstoma\" as seguintes catro especies:"}
{"id": "317009", "revid": "22795", "url": "https://gl.wikipedia.org/wiki?curid=317009", "title": "Mendos", "text": ""}
{"id": "317010", "revid": "25871", "url": "https://gl.wikipedia.org/wiki?curid=317010", "title": "Flocke", "text": "Flocke (\u02c8fl\u0254k\u0259) \u00e9 unha cr\u00eda femia de oso polar nada en catividade no Zoo de N\u00faremberg o 11 de decembro de 2007. Poucas semanas despois de nacer, foi apartada da s\u00faa nai logo de que espertase preocupaci\u00f3n pola s\u00faa seguridade. Malia que o zoo estabelecera unha estrita pol\u00edtica de non interferencia cos seus animais, o equipo do zoo preferiu criar \u00e1 cr\u00eda a man. Esta decisi\u00f3n produciuse nun momento no que o zoo recib\u00eda unha atenci\u00f3n negativa dos medios de comunicaci\u00f3n despois de que outra osa polar supostamente comese as s\u00faas cr\u00edas acabadas de nacer.\nDe xeito semellante \u00e1 excitaci\u00f3n xurdida por Knut, un oso polar nado en catividade e criado no Zoo de Berl\u00edn, Flocke (\u00abfolerpa de neve\u00bb en alem\u00e1n) converteuse axi\u00f1a nunha sensaci\u00f3n dos medios. O seu recinto converteuse unha popular atracci\u00f3n tur\u00edstica despois a s\u00faa presentaci\u00f3n en p\u00fablico o 8 de abril de 2008. O seu nome foi inscrito como marca rexistrada e a s\u00faa imaxe apareceu en xoguetes e en publicidade da cidade. O zoo anunciou en maio de 2008 que o xefe do Programa das Naci\u00f3ns Unidas para o Medio Ambiente Achim Steiner ser\u00eda o padri\u00f1o oficial de Flocke. O programa agarda utilizar Flocke como embaixadora para concienciar sobre o cambio clim\u00e1tico. Unha semana despois da introduci\u00f3n dun oso nado en Rusia chamado Rasputin no recinto de Flocke, a finais do 2009 anunciouse que \u00e1mbolos dous ser\u00edan transferidos a Marineland (sur de Francia), onde chegaron en abril de 2010."}
{"id": "317011", "revid": "89787", "url": "https://gl.wikipedia.org/wiki?curid=317011", "title": "Dia\u00f1o de Tasmania", "text": "O dia\u00f1o de Tasmania (\"Sarcophilus harrisii\") \u00e9 un marsupial carn\u00edvoro que actualmente s\u00f3 se atopa en estado salvaxe no estado insular australiano de Tasmania. O dia\u00f1o de Tasmania \u00e9 o \u00fanico membro vivente do x\u00e9nero \"Sarcophilus\". Co tama\u00f1o dun can pequeno, pero robusto e musculado, o dia\u00f1o de Tasmania \u00e9 actualmente o meirande marsupial carn\u00edvoro do mundo, despois da extinci\u00f3n do tigre de Tasmania en 1936. Caracter\u00edzase pola s\u00faa pelaxe negra, o fedor que emite cando se pon nervioso e a s\u00faa ferocidade cando se alimenta. S\u00e1bese que caza presas pero que tam\u00e9n que se alimenta de prea. Malia que adoita ser solitario, tam\u00e9n se alimenta en grupos.\nO dia\u00f1o de Tasmania foi extirpado do continente australiano uns 400 anos antes da colonizaci\u00f3n europea en 1788. Como eran vistos como unha ameaza para o gando, foron cazados at\u00e9 1941, cando foron protexidos oficialmente. Dende finais da d\u00e9cada de 1990, o cancro facial do dia\u00f1o de Tasmania reduciu a poboaci\u00f3n de dia\u00f1os significativamente e, actualmente, ameaza a supervivencia da especie, que en maio de 2009 foi declarada ameazada. O goberno de Tasmania emprendeu programas para reducir o impacto da enfermidade."}
{"id": "317012", "revid": "23204", "url": "https://gl.wikipedia.org/wiki?curid=317012", "title": "Sarcophilus harrisii", "text": ""}
{"id": "317013", "revid": "23204", "url": "https://gl.wikipedia.org/wiki?curid=317013", "title": "Thylacinus cynocephalus", "text": ""}
{"id": "317014", "revid": "23204", "url": "https://gl.wikipedia.org/wiki?curid=317014", "title": "Demo de Tasmania", "text": ""}
{"id": "317015", "revid": "45576", "url": "https://gl.wikipedia.org/wiki?curid=317015", "title": "Motori Moderni", "text": "Motori Moderni foi un fabricante de motores de F\u00f3rmula Un desde ata . Foi fundado polo experimentado dese\u00f1ador de motores italiano Carlo Chiti.\nChiti, ex enxe\u00f1eiro xefe de Alfa Romeo na F\u00f3rmula Un, formou Motori Moderni facendo un motor V6 turbo para Minardi, co\u00f1ecido como o \"Tipo 615-90\". Os motores foron utilizados por Minardi na F\u00f3rmula Un de a e por AGS en .\nV6 Turbo.\n1985.\nO seu debut foi no Gran Premio de San Marino de 1985 onde Pierluigi Martini impresionou \u00e1 comunidade da F1 co novo motor cualificando o pesado motor (600\u00a0kg en comparaci\u00f3n cos outros motores turbo en torno aos 550\u00a0kg) do M185 en 19\u00aa posici\u00f3n da grella. De todos os informes da primeira carreira, o \u00fanico problema do Motori Moderni foi unha correa da bomba de combustible rota na pr\u00e1ctica.\nMartini non logrou puntuar na tempada de a s\u00faa mellor posici\u00f3n final foi oitavo e \u00faltimo na derradeira carreira da tempada o Gran Premio de Australia e ac\u00e9ptase xeralmente que Martini non estaba a\u00ednda \u00e1 altura da F1. Ademais, nos tres circu\u00edtos m\u00e1is r\u00e1pidos do calendario, o Minardi con motor Motori Moderni foi irremediablemente superado. En Silverstone no Gran Premio do Reino Unido, Martini foi 8,054 segundos m\u00e1is lento que o ga\u00f1ador da pole Keke Rosberg no Williams-Honda (Rosberg fixara a pole cunha media de 258.9\u00a0km/h, a velocidade por volta m\u00e1is r\u00e1pida dun turbo). No circu\u00edto de \u00d6sterreichring en Austria foi 11,2 segundos m\u00e1is lento que Alain Prost no McLaren TAG - Porsche, mentres que no circu\u00edto de Monza en Italia foi 8,8 segundos m\u00e1is lento que Ayrton Senna no Lotus-Renault.\nNa s\u00faa primeira tempada, o motor Motori Moderni s\u00f3 produc\u00eda aproximadamente 720 CV, poucos en comparaci\u00f3n cos aproximadamente 1000 CV dos motores turbo de Renault, Honda e BMW, e os 900 CV dos motores TAG-Porsche e Ferrari.\n1986.\nMartini foi substitu\u00eddo en xa que o equipo se expandiu e participou con dous coches, un para o r\u00e1pido piloto italiano pero propenso aos accidentes Andrea de Cesaris, e o novato na F1 Alessandro Nannini, que mostrou a s\u00faa clase por m\u00e1is das veces superando ao seu m\u00e1is experimentado paisano e xeralmente s\u00f3 decepcionou debido a pouca potencia do motor e a pouca calidade do M186. Isto molestaba moito a de Cesaris, que a mi\u00fado esixiu pilotar o coche de Nannini porque sent\u00eda que era mellor que o seu e que na medida que os equipos designaban un piloto l\u00edder deb\u00edan darlle o mellor coche. Unha tempada m\u00e1is os motores de Motori Moderni non lograron puntuar, e daban unha potencia de aproximadamente 780 CV. Isto comp\u00e1rase desfavorablemente cos principais motores de Honda, BMW, Ferrari, Renault e TAG-Porsche, que produc\u00edan m\u00e1is de 950 CV en carreira (o motor BMW dic\u00edase que era o m\u00e1is potente en torno a 1400 CV.\nAGS unicamente participou en d\u00faas carreiras durante a tempada 1986, coa retirada de Ivan Capelli tanto nos Grandes Premios de Italia e Portugal.\n1987.\n1987 ser\u00eda a \u00faltima tempada no que o motor Motori Moderni ser\u00eda utilizado na F\u00f3rmula Un. Minardi, conservou a Nannini logo da tempada de debut, substitu\u00edndo a de Cesaris (que se marchou \u00e1 Brabham) co piloto espa\u00f1ol Adri\u00e1n Campos que trouxo considerablemente m\u00e1is di\u00f1eiro para o equipo que talento de conduci\u00f3n. Unha vez m\u00e1is non puntuaron durante toda a tempada, malia que Nannini logrou acabar 11\u00ba en Hungr\u00eda e Portugal. Os motores, agora daban 800 CV logo da introduci\u00f3n da FIA da v\u00e1lvula pop-off obrigatoria destinada a limitar a potencia dos turbos, a mi\u00fado loitaba contra os 575 CV dos coches con motor V8 Cosworth DFZ.\nNo Gran Premio de Australia de 1987 en Adelaida, o Motori Moderni fixo a s\u00faa \u00faltima carreira na F\u00f3rmula Un. Nannini cualificou nunha impresionante 13\u00aa posici\u00f3n na grella soamente 3.434 sg. detr\u00e1s de Gerhard Berger ga\u00f1ador da pole no Ferrari. Desafortunadamente, a s\u00faa carreira s\u00f3 durou uns poucos centos de metros xa que tivo que abandonar ao bater ca valla xusto despois da chicana do inicio. Campos 26\u00ba cualificado (3,42 segundos m\u00e1is lento que Nannini), retirouse cun fallo na transmisi\u00f3n logo de 46 das 82 voltas programadas.\nSubaru.\nA finais de 1988 Subaru encargou a Chiti o dese\u00f1o dun novo motor boxer de 12 cilindros, co\u00f1ecido como o \"1235\" un 3\u00b45 litros de aspiraci\u00f3n atmosf\u00e9rica para a F1. Foi probado por Minardi. Logo a empresa automobil\u00edstica xaponesa comprou o equipo Coloni. O programa foi un completo desastre. En xu\u00f1o de 1990 Subaru retirouse e vendeu o equipo de novo a Enzo Coloni.\nCarreiras de Sportscars.\nLogo de abandonar a F\u00f3rmula Un, os motores atoparon uso montados no AR20 do Alba Racing Team no Campionato Mundial Sportscar de 1990, pero unha vez m\u00e1is foron un desastre.\nM\u00e1is adiante o motor m\u00e1is adiante foi usado nas carreiras de lanchas en mar a f\u00f3ra."}
{"id": "317016", "revid": "124656", "url": "https://gl.wikipedia.org/wiki?curid=317016", "title": "Rosa Mar\u00eda Otero", "text": "Rosa Mar\u00eda Otero Carballa, nada en 1962, \u00e9 unha pol\u00edtica galega do PSdeG-PSOE.\nTraxectoria.\nATS de profesi\u00f3n. Nas elecci\u00f3ns municipais de 2011 encabezou a candidatura do PSdeG-PSOE en Oia e foi elixida concelleira, sendo a segunda forza m\u00e1is votada. Nas elecci\u00f3ns municipais de 2015 presentouse de novo como cabeza de lista do PSdeG-PSOE, resultando ser de novo a segunda forza e perdendo o PPdeG a maior\u00eda absoluta, polo que foi elixida alcaldesa \u00f3 contar co apoio na investidura de Converxencia Galega e do BNG, pasando a gobernar en minor\u00eda en solitario cos concelleiros socialistas. En novembro dese mesmo ano foi desaloxada da alcald\u00eda por unha moci\u00f3n de censura impulsada polo PPdeG e Converxencia Galega. En agosto de 2016 renunciou \u00e1 s\u00faa acta como concelleira.\n "}
{"id": "317019", "revid": "5863", "url": "https://gl.wikipedia.org/wiki?curid=317019", "title": "Galiciana. Biblioteca de Galicia", "text": ""}
{"id": "317020", "revid": "27155", "url": "https://gl.wikipedia.org/wiki?curid=317020", "title": "Caretta", "text": ""}
{"id": "317022", "revid": "56817", "url": "https://gl.wikipedia.org/wiki?curid=317022", "title": "Arenteiri\u00f1o", "text": "O top\u00f3nimo galego Arenteiri\u00f1o pode referirse a:"}
{"id": "317023", "revid": "1131", "url": "https://gl.wikipedia.org/wiki?curid=317023", "title": "A Arent\u00eda", "text": ""}
{"id": "317024", "revid": "1131", "url": "https://gl.wikipedia.org/wiki?curid=317024", "title": "Os Areos", "text": ""}
{"id": "317025", "revid": "98629", "url": "https://gl.wikipedia.org/wiki?curid=317025", "title": "Natator depressus", "text": "Natator depressus \u00e9 unha tartaruga mari\u00f1a end\u00e9mica da plataforma continental de Australia, onde lle chaman tartaruga mari\u00f1a de dorso plano (\"flatback sea turtle\"), debido \u00e1 s\u00faa coiraza ou \"cuncha\" m\u00e1is plana en comparaci\u00f3n con outras tartarugas mari\u00f1as. Esta tartaruga pertence \u00e1 superfailia Cheloniidae e \u00e9 a \u00fanica especie do x\u00e9nero Natator.\nOs adultos te\u00f1en unha coiraza bastante plana, con beiras dobradas cara a arriba, a cal \u00e9 aproximadamente de 90 a 95\u00a0cm de longo. O espaldar (parte dorsal) \u00e9 de cor oliv\u00e1cea a gris e o plastr\u00f3n (parte inferior) \u00e9 de cor crema. As cr\u00edas ao eclosionaren te\u00f1en coirazas grises perfiladas en negro. O plastr\u00f3n e as beiras do espaldar son brancos.\nDistribuci\u00f3n e h\u00e1bitat.\nViven xeralmente en ba\u00edas, e augas pouco profundas con vexetaci\u00f3n, arrecifes de coral, estuarios, e lagoas costeiras da costa do noroeste de Australia e fronte \u00e1 costa de Pap\u00faa Nova Guinea.\nAs especies poden alimentarse nas augas de Indonesia e Pap\u00faa Nova Guinea, pero ani\u00f1a s\u00f3 en Australia. O desove ocorre nas costas de toda a metade norte de Australia, desde Exmouth en Australia Occidental a Mon Repos Conservation Park en Queensland. O sitio de ani\u00f1aci\u00f3n m\u00e1is significativo \u00e9 Crab Island no Estreito de Torres oeste. Tam\u00e9n se reproducen nas illas do sur da Gran Barreira de Coral, e en praias do continente e de illas como as do norte de Gladstone.\nAnatom\u00eda.\nA coiraza ou \"cuncha\" do adulto \u00e9 de media de 90\u00a0cm de lonxitude. Non \u00e9 moi alta, as beiras est\u00e1n voltas para arriba e ten catro pares de escamas costais, o que \u00e9 menos que outras tartarugas mari\u00f1as. As partes superiores son de cor oliva cincenta, e m\u00e1is p\u00e1lida ventralmente. Te\u00f1en un s\u00f3 par de escamas situadas na fronte da cabeza, que tam\u00e9n serven para distinguir esta especie.\nCiclo vital.\nAni\u00f1aci\u00f3n.\nEsta tartaruga \u00e9 peculiar polo feito de que pon poucos ovos pero de gran tamsa\u00f1o en comparaci\u00f3n con outras especies. Depositan uns 55 ovos de cada vez, e fan tres postas durante a estaci\u00f3n reprodutora. As tartarugas nunca tornan a terra, a non ser para po\u00f1er ovos, xa que o apareamento ten lugar no mar, e dura unhas 1,5 horas. A femia escava un burato usando primeiro as s\u00faas aletas dianteiras para despexar a primeira capa de area seca. Despois usan ss aletas traseiras para escavar unha pequena c\u00e1mara para os ovos. Despois de depositaren unha posta de entre 50 e 75 ovos, cobrena con area usando primeiro as aletas traseiras, e despois lanzan area cara a atr\u00e1s coas s\u00faas aletas dianteiras. As femias po\u00f1en ovos cada 16 ou 17 d\u00edas durante a tempada de ani\u00f1aci\u00f3n, o que fai un total de 1 a 4 ni\u00f1os. S\u00f3 ani\u00f1a durante dous ou tres anos e as concentraci\u00f3ns de tartarugas nos sitios de posta son pequenas.\nEstes ovos son vulnerables \u00e1 predaci\u00f3n por dingos, alg\u00fans varanos (\"Varanus gouldii\") e o raposo, que \u00e9 unha especie invasora introducida. Unha ecolox\u00eda alterada nos sitios de ani\u00f1aci\u00f3n, como ocorreu en Port Hedland, trastorna o comportamento reprodutor. Os esp\u00e9cimes adultos tam\u00e9n quedan atrapadas nas redes de pesca dos arrastreiros, e a\u00ednda son consmidas polos pobos ind\u00edxenas da s\u00faa \u00e1rea de distribuci\u00f3n.\nEclosi\u00f3n.\nAs cr\u00edas que saen do ovo son as m\u00e1is grandes de todas as tartarugas. O per\u00edodo de vida inicial \u00e9 o m\u00e1is perigoso para estas tartarugas. Guiadas polo horizonte aberto e baixo e a luz reflectida polo mar, as cr\u00edas corren cara ao mar. O \u00fanico que as protexe da depredaci\u00f3n por aves e cangrexos \u00e9 a s\u00faa sa\u00edda dos ni\u00f1os en grandes n\u00fameros. Con todo, mesmo no mar non est\u00e1n a salvo, xa que os tibur\u00f3ns e peixes patrullan as augas pouco profundas, esperando para comelos. Est\u00edmase que s\u00f3 unha de cada 100 tartarugas vive ata chegar a adulto. Por\u00e9n, unha vez que chegan a adultos, moi poucas especies as poden depredar. A s\u00faa curva de supervivencia \u00e9 de tipo III porque as cr\u00edas ao ecosionaren te\u00f1en alta mortalidade, mentres que os adultos sobreviven m\u00e1is facilmente.\nAdaptaci\u00f3ns.\nSon tartarugas bastante grandes comparados con outras tartarugas mari\u00f1as, o que dificulta que os depredadores as capturen e coman. Cando eclosionan as s\u00faas coirazas lisas e as extremidades con forma de aleta ax\u00fadanas a correr en direcci\u00f3n \u00e1 auga a unha velocidade de 29\u00a0km/h.\nEcolox\u00eda.\nAlimentaci\u00f3n.\nEstas tartarugas comen diversos organismos, como plantas mari\u00f1as, invertebrados mari\u00f1os, como moluscos, medusas e camar\u00f3ns, e peixes. Tam\u00e9n consomen coral brando, cogombros de mar e outras criaturas de corpo mol.\nConservaci\u00f3n.\nA especie consid\u00e9rase vulnerable \u00e1 extinci\u00f3n en Australia Occidental, pero a Lista Vermella da IUCN considera que os datos son deficientes e non serven para avaliar o seu risco correctamente.\nEstas tartarugas na \u00e1rea noroeste de Kimberley enfr\u00f3ntanse a ameazas inmediatas debido ao desenvolvemento industrial."}
{"id": "317026", "revid": "27155", "url": "https://gl.wikipedia.org/wiki?curid=317026", "title": "Natator", "text": ""}
{"id": "317027", "revid": "27155", "url": "https://gl.wikipedia.org/wiki?curid=317027", "title": "Dermochelys", "text": ""}
{"id": "317028", "revid": "56817", "url": "https://gl.wikipedia.org/wiki?curid=317028", "title": "La muerte del decano", "text": "La muerte del decano \u00e9 unha novela en lingua castel\u00e1 de Gonzalo Torrente Ballester publicada en 1992 por Editorial Planeta.\nTrama.\nFederico Dao\u00edz Perales \u00e9 o decano da Facultade de Letras da Universidade de Santiago de Compostela, nos primeiros anos do Franquismo. Unha tarde de inverno fai falar cun frade franciscano, o padre Fulgencio, a quen confesa que est\u00e1 convencido de que vai morrer esa mesma noite. L\u00e9galle uns papeis co fin de que os saque a luz vinte anos despois, e dille que sabe quen vai ser o asasino. Despois vai cear con Don Enrique, disc\u00edpulo seu e compa\u00f1eiro de facultade. Despois de cear empanada de lamprea en casa Ramallo van \u00e1 habitaci\u00f3n do decano, que vive nun colexio maior na periferia da vila.\nNo seu cuarto comezan a falar, e o decano conf\u00e9salle a Enrique que vai abandonar a s\u00faa carreira universitaria. Federico prepara un t\u00e9 e fai que Enrique saia do edificio e entre de novo pola vent\u00e1. Ao cabo, Enrique marcha e \u00e1 ma\u00f1\u00e1 seguinte Federico aparece morto. O comisario comeza as investigaci\u00f3ns, e cando chega o xu\u00edz expl\u00edcalle que hai indicios de que foi un asasinato. Enrique \u00e9 levado a prisi\u00f3n, e a s\u00faa muller vai testificar ante o xu\u00edz. Acusado formalmente, Enrique \u00e9 levado \u00e1 prisi\u00f3n da Coru\u00f1a, e un avogado novo defenderao. Este esperta a posibilidade de que a morte fose un suicidio, pois non hai motivo ning\u00fan para o asasinato, a pesar de que Enrique mercara veleno -cianuro- a instancias do propio decano meses antes, e a pesar de que o decano lle dixese ao frade que estaba namorado da muller de Enrique.\nFinalmente, Enrique \u00e9 liberado ante a falta de probas conclu\u00edntes.\nNarraci\u00f3n.\nA obra est\u00e1 narrada en terceira persoa por un narrador omnisciente. A primeira parte desenv\u00f3lvese en Santiago de Compostela no d\u00eda previo \u00e1 morte do decano e nos dous d\u00edas seguintes, e a segunda parte xa \u00e9 durante o xu\u00edzo na Coru\u00f1a, ag\u00e1s o \u00faltimo cap\u00edtulo que ten lugar na estrada N-550 preto de Carral.\nOs personaxes que aparecen son o decano, o frade, o bedel da facultade, o seu disc\u00edpulo Enrique, a muller deste, o director do colexio maior, o reitor da universidade -farmac\u00e9utico-, os outros decanos, o comisario, o xu\u00edz e o fiscal.\nTorrente Ballester adicoulle a obra aos seus netos Josefina e Rodrigo, e \u00e1 s\u00faa bisneta Clara."}
{"id": "317029", "revid": "23204", "url": "https://gl.wikipedia.org/wiki?curid=317029", "title": "Pili Pamp\u00edn", "text": "Mar\u00eda del Pilar Villar Rivas, nada en Ribasar (Rois) o 22 de marzo de 1971, \u00e9 unha cantante galega, m\u00e1is co\u00f1ecida como Pili Pamp\u00edn.\nTraxectoria.\nGravou o seu primeiro disco en 1991 coa Orquestra Compostela, con produci\u00f3n de Manuel Mu\u00f1iz, quen tam\u00e9n compuxo as canci\u00f3ns. Tivo un programa na televisi\u00f3n de Galicia, \"Vivan as tardes\", e \u00e9 co\u00f1ecida por sa\u00edr no \"Supermartes\", \"Land Rober Tunai Show\" e en \"Luar\". Tam\u00e9n participou en \"O clan dos impostores\".\nEn 2021 foi Premio Alecr\u00edn de Ouro, concedido anualmente pola Federaci\u00f3n Galega de Entidades Culturais de Catalu\u00f1a (Fegalcat).\nEn 2021 apareceron \"Las Pampina\u2019s Girls\" (Flavia e Ximena, fillas, e Luz e Estela sobri\u00f1as). Con elas inaugurou \"A Liga das Familias Extraordinarias\" na TVG.\nNo 2022 colaborou nunha canci\u00f3n co cantante Ortiga para o especial de fin de ano da TVG. Esta peza foi posteriormente lanzada nun videoclip, gravado na discoteca pontevedresa \"La luna\", dirixido por Xaime Miranda. Tam\u00e9n colaboraron en \"O galo...,\" cun Remix de \u00e9xito\".\"\nO 19 de maio de 2023 lanzou xunto ao cantante Ortiga o disco Ortiga e Pili Pamp\u00edn, no que versionan \u00e9xitos coma \"Como yo te amo,\" de Roc\u00edo Jurado ou \"Vete y pega la vuelta\", de Pimpinela, ademais de versionar ao galego famosos temas internacionais como \"Free from desire\" como \"Deixa que saia.\"\nVida familiar.\nOs seus pais foron Jos\u00e9 e Pilar, a s\u00faa avoa Fita e os irm\u00e1ns Jos\u00e9, Ram\u00f3n e Mar\u00eda. Durante moitos anos a s\u00faa familia tivo o restaurante Pamp\u00edn na Escravitude.\nEst\u00e1 casada con Chus Torrente e ten d\u00faas fillas, Flavia e Ximena. Vive en Cacheiras (Teo)."}
{"id": "317030", "revid": "1131", "url": "https://gl.wikipedia.org/wiki?curid=317030", "title": "Mar\u00eda del Pilar Villar Rivas", "text": ""}
{"id": "317031", "revid": "56817", "url": "https://gl.wikipedia.org/wiki?curid=317031", "title": "Argote", "text": "O top\u00f3nimo galego Argote pode referirse a:"}
{"id": "317032", "revid": "1131", "url": "https://gl.wikipedia.org/wiki?curid=317032", "title": "Aresti\u00f1o", "text": ""}
{"id": "317033", "revid": "1131", "url": "https://gl.wikipedia.org/wiki?curid=317033", "title": "Arexo", "text": ""}
{"id": "317034", "revid": "1131", "url": "https://gl.wikipedia.org/wiki?curid=317034", "title": "A Argana", "text": ""}
{"id": "317035", "revid": "1131", "url": "https://gl.wikipedia.org/wiki?curid=317035", "title": "Arganosa", "text": ""}
{"id": "317036", "revid": "1131", "url": "https://gl.wikipedia.org/wiki?curid=317036", "title": "Argomoso", "text": ""}
{"id": "317037", "revid": "1131", "url": "https://gl.wikipedia.org/wiki?curid=317037", "title": "Argonte", "text": ""}
{"id": "317038", "revid": "56817", "url": "https://gl.wikipedia.org/wiki?curid=317038", "title": "Ariz", "text": "O top\u00f3nimo galego Ariz pode referirse a:"}
{"id": "317039", "revid": "1131", "url": "https://gl.wikipedia.org/wiki?curid=317039", "title": "Arillo", "text": ""}
{"id": "317040", "revid": "1131", "url": "https://gl.wikipedia.org/wiki?curid=317040", "title": "O Ari\u00f1o", "text": ""}
{"id": "317041", "revid": "1131", "url": "https://gl.wikipedia.org/wiki?curid=317041", "title": "A Armada do Cando", "text": ""}
{"id": "317042", "revid": "1131", "url": "https://gl.wikipedia.org/wiki?curid=317042", "title": "A Armada Nova", "text": ""}
{"id": "317043", "revid": "1131", "url": "https://gl.wikipedia.org/wiki?curid=317043", "title": "A Armada Vella", "text": ""}
{"id": "317044", "revid": "1131", "url": "https://gl.wikipedia.org/wiki?curid=317044", "title": "Arme\u00e1", "text": ""}
{"id": "317045", "revid": "1131", "url": "https://gl.wikipedia.org/wiki?curid=317045", "title": "Armea de Abaixo", "text": ""}
{"id": "317046", "revid": "1131", "url": "https://gl.wikipedia.org/wiki?curid=317046", "title": "Armea de Arriba", "text": ""}
{"id": "317047", "revid": "1131", "url": "https://gl.wikipedia.org/wiki?curid=317047", "title": "Armeade", "text": ""}
{"id": "317048", "revid": "1131", "url": "https://gl.wikipedia.org/wiki?curid=317048", "title": "Armear", "text": ""}
{"id": "317049", "revid": "1131", "url": "https://gl.wikipedia.org/wiki?curid=317049", "title": "O Armental", "text": ""}
{"id": "317050", "revid": "1131", "url": "https://gl.wikipedia.org/wiki?curid=317050", "title": "Armenteiro de Abaixo", "text": ""}
{"id": "317051", "revid": "1131", "url": "https://gl.wikipedia.org/wiki?curid=317051", "title": "Armenteiro de Arriba", "text": ""}
{"id": "317052", "revid": "1131", "url": "https://gl.wikipedia.org/wiki?curid=317052", "title": "Arment\u00f3n", "text": ""}
{"id": "317053", "revid": "1131", "url": "https://gl.wikipedia.org/wiki?curid=317053", "title": "Arment\u00f3n de Arriba", "text": ""}
{"id": "317054", "revid": "55340", "url": "https://gl.wikipedia.org/wiki?curid=317054", "title": "A Armilda", "text": "A Armilda \u00e9 un top\u00f3nimo que ten a s\u00faa orixe no nome xerm\u00e1nico Hermildae que pode referirse a:"}
{"id": "317055", "revid": "1131", "url": "https://gl.wikipedia.org/wiki?curid=317055", "title": "Armilo", "text": ""}
{"id": "317056", "revid": "1131", "url": "https://gl.wikipedia.org/wiki?curid=317056", "title": "A Armucela", "text": ""}
{"id": "317057", "revid": "1131", "url": "https://gl.wikipedia.org/wiki?curid=317057", "title": "Armu\u00f1o", "text": ""}
{"id": "317059", "revid": "56817", "url": "https://gl.wikipedia.org/wiki?curid=317059", "title": "El Cura de Aldea", "text": "El Cura de Aldea, foi unha revista editada antes de 1868 en Santiago de Compostela.\nHistoria e caracter\u00edsticas.\nSubtitulado \"Revista teol\u00f3xica\", estaba editada por F\u00e9lix Moreno Astray. Tivo curta duraci\u00f3n."}
{"id": "317060", "revid": "27155", "url": "https://gl.wikipedia.org/wiki?curid=317060", "title": "Chelonidae", "text": ""}
{"id": "317062", "revid": "27155", "url": "https://gl.wikipedia.org/wiki?curid=317062", "title": "Chelonia agassizii", "text": ""}
{"id": "317063", "revid": "27155", "url": "https://gl.wikipedia.org/wiki?curid=317063", "title": "Chelonia agassizi", "text": ""}
{"id": "317064", "revid": "124656", "url": "https://gl.wikipedia.org/wiki?curid=317064", "title": "Cecilia Tarela", "text": "Cecilia Tarela Barreiro, nada en Pontecesures en 1977, \u00e9 unha pol\u00edtica galega do BNG.\nTraxectoria.\nTraballadora da CIG, estudou Administraci\u00f3n e Finanzas. Foi responsable local do BNG de Pontecesures e concelleira dende 2007, sendo a terceira tenente de alcalde dende 2011. Nas elecci\u00f3ns municipais de 2015 encabezou a candidatura do BNG en Pontecesures conseguindo 2 concelleiros e foi elixida alcaldesa grazas a un pacto de goberno cos concelleiros de Terra Galega e do PSdeG. En xaneiro de 2016 os dous concelleiros de Terra Galega abandonaron o goberno tripartito e en maio dese ano presentaron unha moci\u00f3n de censura xunto ao PP e Independentes de Pontecesures que fixo alcalde ao popular Juan Manuel Vidal Seage. Foi candidata ao senado nas Elecci\u00f3ns xerais de Espa\u00f1a de 2016. Encabezou de novo a candidatura do BNG nas municipais de 2019 logrando de novo 2 concelleiros e sen recuperala alcald\u00eda, dado que o PPdeG mantivo a maior\u00eda cos seus socios, sendo tam\u00e9n superada como segunda forza polo PSdeG."}
{"id": "317066", "revid": "1131", "url": "https://gl.wikipedia.org/wiki?curid=317066", "title": "O Arnado", "text": ""}
{"id": "317067", "revid": "1131", "url": "https://gl.wikipedia.org/wiki?curid=317067", "title": "Arnados", "text": ""}
{"id": "317069", "revid": "124656", "url": "https://gl.wikipedia.org/wiki?curid=317069", "title": "Jos\u00e9 Antonio Ucha", "text": "Jos\u00e9 Antonio Ucha Velo, nado en Santa Comba o 24 de decembro de 1968, \u00e9 un pol\u00edtico galego.\nTraxectoria.\nLicenciado en Empresariais pola UDC e en Dereito pola USC. Nas elecci\u00f3ns municipais de 2003 foi o n\u00famero 2 da candidatura socialista en Santa Comba e foi elixido concelleiro e portavoz municipal. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Santa Comba e foi elixido alcalde grazas ao apoio dos concelleiros de IxS (Independientes por Santa Comba) e TEXA (Terra de Xallas). Foi substitu\u00eddo o 25 de febreiro de 2008 por Miguel P\u00e9rez Fern\u00e1ndez (Independientes por Santa Comba) tras unha moci\u00f3n de censura que contou co apoio do PPdeG. Nas municipais de 2011 encabezou de novo a candidatura socialista e pasou de 2 a 5 concelleiros, sendo a segunda forza m\u00e1is votada e logrando o mellor resultado ata ent\u00f3n dos socialistas nunhas municipais na localidade, mais o PPdeG mantivo a alcald\u00eda ao contar co apoio dos Independentes do ata ent\u00f3n alcalde. Nas municipais de 2015 volveu encabezar a candidatura do PSdeG e logrou a primeira vitoria desta formaci\u00f3n no concello, logrando a alcald\u00eda como cabeza da lista maioritaria e conformando un goberno cos concelleiros de TEGA. Trala ruptura do pacto en novembro de 2015, en maio de 2016 TEGA apoiou ao Partido Popular nunha moci\u00f3n de censura que o botou da alcald\u00eda . \nNas municipais de 2019 logrou un empate a 6 concelleiros co PPdeG, logrando estes m\u00e1is votos pese a mellorar os socialistas o seu nivel de apoio. O edil de Compromiso por Galicia, David Barbeira, foi o \u00e1rbitro da situaci\u00f3n e neg\u00e1rase en campa\u00f1a a pactar con ningu\u00e9n, pero os socialistas chegaron a un acordo investilo alcalde e rotarse 2 anos na alcald\u00eda. Por\u00e9n, e pese a formar parte do mesmo goberno, as malas relaci\u00f3ns entre Barbeira e Ucha levaron \u00e1 negativa do primeiro de cederlle a alcald\u00eda \u00f3 segundo en xu\u00f1o de 2021. Ante isto, Ucha e outra concelleira socialista optaron por apoiar unha moci\u00f3n de censura que levou \u00e1 alcald\u00eda \u00e1 candidata do PPdeG Mar\u00eda Pose. A manobra, foi desautorizada polo partido e ambos dous concelleiros foron expulsados da formaci\u00f3n. Desta forma, Ucha optou por presentarse \u00e1s municipais de 2023 encabezando a formaci\u00f3n Espazo Com\u00fan. "}
{"id": "317070", "revid": "22795", "url": "https://gl.wikipedia.org/wiki?curid=317070", "title": "Parophrys", "text": ""}
{"id": "317071", "revid": "1888", "url": "https://gl.wikipedia.org/wiki?curid=317071", "title": "Jos\u00e9 Antonio Ucha Velo", "text": ""}
{"id": "317073", "revid": "22570", "url": "https://gl.wikipedia.org/wiki?curid=317073", "title": "Parophrys vetulus", "text": "Parophrys vetulus \u00e9 un peixe tele\u00f3steo da orde dos pleuronectiformes, familia dos pleuron\u00e9ctidos e subfamilia dos pleuronectinos, a \u00fanica do x\u00e9nero \"Parophrys\", e co\u00f1ecida en galego como linguado limanda do Pac\u00edfico.\n\u00c9 un peixe plano mari\u00f1o, demersal, que habita en augas costeiras pouco profundas, salgadas e salobres, do Pac\u00edfico oriental, desde o mar de Bering polo norte at\u00e9 a Baixa California polo sur.\nTr\u00e1tase dunha especie de grande importancia comercial, principalmente nos estados de Washington, Oreg\u00f3n e California.\nTaxonom\u00eda.\nDescrici\u00f3n.\nTanto o x\u00e9nero como a especie foron descritas en 1854 polo icti\u00f3logo estadounidense de orixe francesa Charles Fr\u00e9d\u00e9ric Girard.\nSin\u00f3nimos.\nAdemais de polo nome actualmente v\u00e1lido, que \u00e9 o orixinario que lle deu Girard, a especie co\u00f1eceuse tam\u00e9n ao longo do tempo polos seguintes sin\u00f3nimos:\nEtimolox\u00eda.\nX\u00e9nero.\nO nome xen\u00e9rico, \"Parophrys\", est\u00e1 formado polo elemento do lat\u00edn cient\u00edfico \"para-\", tirado do grego antigo \u03c0\u03b1\u03c1\u03b1- \"para\"-, derivada de \u03c0\u03b1\u03c1\u03ac \"par\u00e1\", \"ao lado\", \"cerca de\", e o nome do grego antigo \u03bf\u03c6\u03c1\u03cd\u03c2 \"ophr\u00fds\", \"cella\".\nEspecie.\nE o espec\u00edfico, do lat\u00edn \"vetulus, -i\", \"home vello\".\nCaracter\u00edsticas.\n\"Parophrys vetulus\" \u00e9 un peixe plano con ambos os ollos situados no lado dereito do seu corpo deprimido, de forma de rombidal.&lt;br&gt; A s\u00faa cabeza \u00e9 pequena, cun foci\u00f1o aguzado, coa boca pequena e asim\u00e9trica.&lt;br&gt; A cara superior est\u00e1 cuberta de escamas \u00e1speras, e adoita ser de cor parda uniforme, a\u00ednda que en ocasi\u00f3ns presenta pequenas manchas; a cara inferior \u00e9 lisa e de cor que vai da branca a amarela p\u00e1lida.&lt;br&gt; Os bordos das aleta dorsal e anal son m\u00e1is escuros.&lt;br&gt; A li\u00f1a lateral \u00e9 basicamente recta, describindo por\u00e9n unha pequena curva sobre a aleta pectoral.\nA s\u00faa columna vertebral est\u00e1 formada por de 41 a 44 v\u00e9rtebras. A aleta dorsal est\u00e1 sustentada por de 72 a 92 raios, e a anal por de 45 a 70.\nOs machos poden alcanzar un tama\u00f1o m\u00e1ximo de at\u00e9 os 49\u00a0cm, mentres que as femias poden chegar at\u00e9 os 57\u00a0cm; por\u00e9n a lonxitude media dos esp\u00e9cimes capturados \u00e9 duns 33\u00a0cm. O peso m\u00e1ximo rexitrado foi de 1,5\u00a0kg.\nBiolox\u00eda.\nH\u00e1bitat e distribuci\u00f3n.\n\"Parophrys vetulus\" \u00e9 un peixe mari\u00f1o, demersal, ocean\u00f3dromo que habita en augas costeiras pouco profundas, salgadas e salobres, entre os 0 e os 550 m de profundidade,\nOs adultos habitan en fondos areosos e lamacentos, e os individuos xuven\u00eds enc\u00f3ntranse na zona intermareal.\nA s\u00faa distribuci\u00f3n abarca as costas do nordeste do Pac\u00edfico, entre os 66\u00b0 N e os 26\u00b0 N, e entre os 170\u00b0 W e os 110\u00b0 W, desde o mar de Bering at\u00e9 a bahia San Crist\u00f3bal, na Baixa California.\nAlimentaci\u00f3n.\nA dieta do linguado limanda do Pac\u00edfico consiste sobre todo en organismos zoobent\u00f3nicos: invertebrados como pequenos crust\u00e1ceos e moluscos, veremes mari\u00f1os e ofi\u00faras.\nLonxevidade.\nA idade m\u00e1xima rexistrada para esta especie foi de 22 anos.\nPesca.\n\"Parophrys vetulus\" \u00e9 unha especie de grande importancia comercial, pesc\u00e1ndose\nno Pac\u00edfico oriental, nas zonas de pesca 67 e 77, case exclusivamente mediante artes de arrastre, dese 1876. Existen d\u00faas pesquer\u00edas importantes: unha na costa oeste dos Estados Unidos (nos estados de Washington, Oreg\u00f3n e California), e outra no mar de Bering, en Alasca."}
{"id": "317076", "revid": "124656", "url": "https://gl.wikipedia.org/wiki?curid=317076", "title": "Mar\u00eda Pose", "text": "Mar\u00eda Josefa Pose Rodr\u00edguez \u00e9 unha farmac\u00e9utica e pol\u00edtica galega do PPdeG.\nTraxectoria.\nDona dunha farmacia en Traba (Xallas de Castriz). Nas elecci\u00f3ns municipais de 2011 foi elixida concelleira de Santa Comba polo PPdeG e primeira tenente de alcalde. En novembro de 2014 dimitiu o alcalde Antonio Landeira e Pose \u00e9 elixida alcaldesa, mantendo as\u00ed a alcald\u00eda o PP cos votos a favor de Independientes por Santa Comba. Nas municipais de 2015 encabezou a candidatura do PPdeG e foi superada polo PSdeG-PSOE, o cal logrou alcald\u00eda e formou goberno con Terra Galega. Trala ruptura do pacto en novembro de 2015, en maio de 2016 o Partido Popular e Terra Galega presentaron unha moci\u00f3n de censura ao alcalde socialista Jos\u00e9 Antonio Ucha Velo trala cal recuperou a alcald\u00eda. \nNas municipais de 2019 conseguiu sela m\u00e1is votada, pero perdeu a alcald\u00eda dado o pacto entre Compromiso por Galicia e o PSdeG-PSOE. Trala ruptura deste acordo de goberno, recuperou a alclad\u00eda mediante unha moci\u00f3n de censura en xu\u00f1o de 2021, a cal contou co apoio do exalcalde socialista Ucha Velo e outra concelleira socialista, os cales foron expulsados da s\u00faa formaci\u00f3n. Nas municipais de 2023 perdeu a alcald\u00eda tras lograr o PSdeG a maior\u00eda absoluta."}
{"id": "317077", "revid": "1888", "url": "https://gl.wikipedia.org/wiki?curid=317077", "title": "Mar\u00eda Josefa Pose Rodr\u00edguez", "text": ""}
{"id": "317078", "revid": "1888", "url": "https://gl.wikipedia.org/wiki?curid=317078", "title": "Mar\u00eda Pose Rodr\u00edguez", "text": ""}
{"id": "317079", "revid": "98629", "url": "https://gl.wikipedia.org/wiki?curid=317079", "title": "Tartaruga mari\u00f1a carei", "text": "A tartaruga mari\u00f1a carei ou tartaruga carei (Eretmochelys imbricata) \u00e9 unha especie de tartaruga mari\u00f1a da familia dos quel\u00f3nidos, que se encontra en perigo cr\u00edtico de extinci\u00f3n. \u00c9 a \u00fanica especie do x\u00e9nero Eretmochelys. Existen d\u00faas subespecies, \"Eretmochelys imbricata imbricata\" que se pode encontrar no oc\u00e9ano Atl\u00e1ntico e \"Eretmochelys imbricata bissa\", localizada na rexi\u00f3n indo-pac\u00edfica. \u00c9 unha das especies de tartarugas mari\u00f1as que visita as costas galegas (ver Lista de r\u00e9ptiles de Galicia).\nO seu aspecto \u00e9 similar ao doutras tartarugas mari\u00f1as. Ten un corpo plano, unha coiraza ou \"cuncha\" protectora, e as s\u00faas extremidades en forma de aletas est\u00e1n adaptadas para nadar en mar aberto. Dist\u00ednguese doadamente doutras tartarugas mari\u00f1as polo seu peteiro bicudo e curvado cunha prominente mand\u00edbula superior (tomium) e polas beiras en forma de serra da s\u00faa coiraza. A\u00ednda que a tartaruga pasa parte da s\u00faa vida en mar aberto, at\u00f3pase m\u00e1is frecuentemente en lagoas costeiras de pouco fondo e arrecifes de coral, onde encontra facilmente ass s\u00faas presas preferidas, as esponxas de mar. Algunhas das esponxas das que se alimenta son altamente t\u00f3xicas e letais para outros organismos polo seu alto contido de \u00f3xido de silicio, o que converte \u00e1 tartaruga carei nun dos poucos animais que poden alimentarse de organismos sil\u00edceos. Tam\u00e9n se alimentan doutros invertebrados, como cten\u00f3foros e medusas.\nA causa das pr\u00e1cticas de pesca humanas, as poboaci\u00f3ns desta especie en todo o mundo est\u00e1n en serio perigo, polo que foi clasificada pola Uni\u00f3n Internacional para a Conservaci\u00f3n da Natureza como especie en perigro cr\u00edtico de extinci\u00f3n. Varios pa\u00edses, como a China e o Xap\u00f3n, caz\u00e1ronas pola s\u00faa carne, considerada un manxar. A \"cuncha\" destas tartarugas e o material que as forma (tam\u00e9n chamado carei, que tam\u00e9n se obt\u00e9n doutras tartarugas) foi empregado para a fabricaci\u00f3n de obxectos decorativos. Segundo o Convenio sobre o Comercio Internacional de Especies de Fauna e Flora Salvaxe Ameazadas (CITES), a captura e o comercio destas tartarugas e os seus produtos derivados son ilegais en moitas naci\u00f3ns.\nTaxonom\u00eda e etimolox\u00eda.\nDescribiuna inicialmente Carl von Linn\u00e9 como \"Testudo imbricata\" en 1766. Foi trasladada ao x\u00e9nero \"Eretmochelys\" polo zo\u00f3logo austr\u00edaco Leopold Fitzinger en 1843. En 1857, a especie foi redescrita como \"Eretmochelys imbricata squamata\", unha denominaci\u00f3n actualmente inv\u00e1lida.\nHai d\u00faas subespecies aceptadas no tax\u00f3n \"E. imbricata\". \"Eretmochelys imbricata bissa\" \u00e9 a subespecie que comprende todas as poboaci\u00f3ns que habitan o oc\u00e9ano Pac\u00edfico. A poboaci\u00f3n do Atl\u00e1ntico consid\u00e9rase pertencente \u00e1 outra subespecie, \"Eretmochelys imbricata imbricata\". O nome da subespecie \"imbricata\" mant\u00edvose porque o esp\u00e9cime que Linneo utilizou inicialmente para describir a especie era do Atl\u00e1ntico.\nFitzinger elixiu o nome do x\u00e9nero \"Eretmochelys\" a partir das palabras gregas \"eretmo\" e \"chelys\", correspondentes a \u00abremo\u00bb e \u00abtartaruga\u00bb, respectivamente, a causa das s\u00faas aletas dianteiras en forma de remo. O nome de especie, \"imbricata\", prov\u00e9n do lat\u00edn e significa imbricado, refer\u00edndose \u00e1s placas superpostas da coiraza desta tartaruga. O nome da subespecie do Pac\u00edfico, \"bissa\", \u00e9 o termo latino para \u00abd\u00faas veces\u00bb. A subespecie foi inicialmente descrita como \"Caretta bissa\" porque daquela era a segunda especie do x\u00e9nero, e de a\u00ed o de \"bissa\". O x\u00e9nero \"Caretta\" \u00e9 o m\u00e1is emparentado coa tartaruga carei.\nHistoria evolutiva.\n\"E. imbricata\" ten varias caracter\u00edsticas anat\u00f3micas e ecol\u00f3xicas \u00fanicas entre as tartarugas mari\u00f1as, como ser o \u00fanico r\u00e9ptil fundamentalmente esponx\u00edvoro co\u00f1ecido. Por isto, a s\u00faa posici\u00f3n evolutiva foi algo confusa. As an\u00e1lises moleculares apoian a probabilidade de que a familia Eretmochelydae evolucionase a partir de antepasados carn\u00edvoros. Como a tribo taxon\u00f3mica Carettini est\u00e1 formada por especies carn\u00edvoras (como \"Caretta caretta\"), a tartaruga carei moi probablemente evolucionou a partir desta, en vez de a partir da tribo herb\u00edvora Chelonini, que incl\u00fae a \"Chelonia mydas\".\nAnatom\u00eda e morfolox\u00eda.\nA carei ten a aparencia t\u00edpica dunha tartaruga mari\u00f1a. Igual que nos demais quel\u00f3nidos, o seu corpo \u00e9 plano e as s\u00faas extremidades en forma de aleta est\u00e1n adaptadas \u00e1 nataci\u00f3n. As tartarugas adultas te\u00f1en de media entre 60 e 90\u00a0cm de lonxitude de coiraza e entre 50 e 80\u00a0kg de peso, cun m\u00e1ximo rexistrado de 127\u00a0kg. A s\u00faa coiraza ou \"cuncha\" ten un fondo de cor \u00e1mbar, cunha combinaci\u00f3n irregular de bandas claras e escuras de cores predominantemente amarelas e marr\u00f3ns difundidas aos lados.\nOs exemplares novos son negros, menos nas beiras da coiraza, que son amarelas. Cando nacen te\u00f1en forma de coraz\u00f3n e van adquirindo forma oval cando medran. A cor da beira aserrada formada polas placas da coiraza difum\u00ednase coa idade. Os machos dist\u00ednguense por unha pigmentaci\u00f3n m\u00e1is clara, plastr\u00f3n c\u00f3ncavo, u\u00f1as m\u00e1is longas e unha cola m\u00e1is grosa.\nA carei ten varias caracter\u00edsticas que a distinguen doutras especies estreitamente relacionadas con ela. A s\u00faa cabeza alongada e afiada remata nunha boca parecida a un peteiro, que, no seu caso, \u00e9 m\u00e1is pronunciado e afiado que o doutras tartarugas mari\u00f1as. Os seus brazos te\u00f1en d\u00faas u\u00f1as visibles en cada aleta.\nUnha das s\u00faas caracter\u00edsticas m\u00e1is distintivas \u00e9 o patr\u00f3n de grosas placas que forman a s\u00faa coiraza. A\u00ednda que a s\u00faa coiraza ten cinco placas centrais e catro pares a cada lado como varios membros da s\u00faa mesma familia, as placas posteriores da carei superp\u00f3\u00f1ense de tal maneira que lle dan ao bordo posterior da s\u00faa coiraza unha aparencia aserrada, parecida ao gume dunha serra ou dun coitelo dentado. A coiraza da tartaruga pode chegar a medir 90\u00a0cm de ancho.\nAs pegadas que deixa na area son asim\u00e9tricas, xa que se arrastran por terra cun paso alterno. Esta forma de avance difer\u00e9nciase do das tartarugas verdes (\"Chelonia mydas\") e das tartarugas de coiro (\"Dermochelys coriacea\"), que se arrastran dun xeito bastante sim\u00e9trico.\nSon grandes nadadoras. Poden alcanzar velocidades de ata 24\u00a0km/h e hai rexistros de tartarugas que percorreron nadando 4.828\u00a0km. No Caribe rexistr\u00e1ronse inmersi\u00f3ns de tartarugas carei a m\u00e1is de 70 metros de profundidade durante un per\u00edodo de m\u00e1is de 80 minutos.\nDistribuci\u00f3n.\nTen unha ampla \u00e1rea de distribuci\u00f3n. Vive principalmente en augas tropicais dos oc\u00e9anos \u00cdndico, Pac\u00edfico e Atl\u00e1ntico. De todas as especies de tartarugas de mar, \"E. imbricata\" \u00e9 unha das m\u00e1is asociadas con augas tropicais. Existen d\u00faas subpoboaci\u00f3ns principais, a do Atl\u00e1ntico e a do \u00cdndico-Pac\u00edfico.\nSubpoblaci\u00f3n atl\u00e1ntica.\nNo Atl\u00e1ntico, as s\u00faas poboaci\u00f3ns principais no oeste est\u00e1n no golfo de M\u00e9xico, e a \u00e1rea de distribuci\u00f3n no leste \u00e9 o litoral do continente africano. O l\u00edmite norte da \u00e1rea de distribuci\u00f3n da especie pode estenderse ata o estreito de Long Island, ao longo do norte dos Estados Unidos (tam\u00e9n se observaron en Massachusetts e Virxinia).\n. Ao outro lado do Atl\u00e1ntico, v\u00edronse tartarugas carei tan ao norte como nas fr\u00edas augas do canal da Mancha. Tam\u00e9n se ten visto nalgunhas ocasi\u00f3ns nas costas galegas (ver Lista de r\u00e9ptiles de Galicia). A rexi\u00f3n m\u00e1is ao sur na que se viron exemplares \u00e9 o cabo de Boa Esperanza, en \u00c1frica.\nViven no Caribe, costa brasileira (en concreto en Ba\u00eda), e o sur de Florida. No Caribe v\u00edronse nas praias de Antiga e Barbuda. Costa Rica ten lugares de ani\u00f1aci\u00f3n de \"E. imbricata\", concretamente nas proximidades do Parque Nacional de Tortuguero. A illa de Cuba \u00e9 unha zona de alimentaci\u00f3n para as poboaci\u00f3ns de tartarugas carei caribe\u00f1as. En Porto Rico, as augas en torno \u00e1 illa de Mona tam\u00e9n lles serven de lugar de alimentaci\u00f3n. As costas sur e leste da Rep\u00fablica Dominicana contan tam\u00e9n con lugares de desove e h\u00e1bitats para xuven\u00eds, estas poboaci\u00f3ns enc\u00f3ntranse en zonas protexidas como a illa Saona no Parque Nacional del Este e o Parque Nacional Jaragua.\nSubpoblaci\u00f3n indo-pac\u00edfica.\nA poboaci\u00f3n da especie indo-pac\u00edfica est\u00e9ndese ao longo de toda a rexi\u00f3n. No oc\u00e9ano \u00cdndico, as carei poden verse a mi\u00fado ao longo de toda a costa oriental do continente africano, inclu\u00eddos os mares en torno a Madagascar e os grupos de illas veci\u00f1as. A variedade da especie do oc\u00e9ano \u00cdndico es\u00e9ndese ao longo da costa de Asia, inclu\u00eddo o golfo P\u00e9rsico e o mar Vermello, por todo o litoral do subcontinente indio e a trav\u00e9s do arquip\u00e9lago indonesio e da costa noroeste de Australia. A variedade pac\u00edfica de \"E. imbricata\" lim\u00edtase \u00e1s rexi\u00f3ns tropicais e subtropicais do oc\u00e9ano. A poboaci\u00f3n m\u00e1is ao norte da rexi\u00f3n sit\u00faase nas augas do extremo suroeste da pen\u00ednsula de Corea e o arquip\u00e9lago xapon\u00e9s. Esta variedade do oc\u00e9ano Pac\u00edfico habita por toda a rexi\u00f3n do Sueste Asi\u00e1tico, toda a costa norte de Australia e, desde o sur de Australia ata o norte de Nova Zelandia. En Australia \"E. imbricata\" ani\u00f1a na illa Milman, na Gran Barreira de Coral. Ao outro lado do Pac\u00edfico, p\u00f3dense ver desde o extremo norte da pen\u00ednsula de Baixa California, en M\u00e9xico, e nas augas de Centroam\u00e9rica, especialmente na Ba\u00eda de Jiquilisco no Salvador. Esta zona alberga aproximadamente o 40% da poboaci\u00f3n de todo o pac\u00edfico oriental, polo que a especie reside durante todo o ano na ba\u00eda usando os canais do esteiro para alimentarse e aparearse. O resto est\u00e9ndese por toda a zona de Am\u00e9rica do Sur ata o extremo norte de Chile.\nEn Filipinas hai varios lugares onde ani\u00f1a a especie. Atop\u00e1ronse careis na illa de Bor\u00e1cay. Un pequeno grupo de illas ao suroeste do arquip\u00e9lago filipino denom\u00ednase Illas das Tartarugas porque son co\u00f1ecidas como lugar de ani\u00f1aci\u00f3n de d\u00faas especies de tartarugas mari\u00f1as, inclu\u00edda a carei (a outra \u00e9 a tartaruga verde). No oc\u00e9ano \u00cdndico, o lugar m\u00e1is ao leste onde se ten co\u00f1ecemento sobre ni\u00f1os de tartarugas carei \u00e9 na illa Cousine, nas Seychelles, onde a especie est\u00e1 protexida legalmente desde 1994. As lagoas interiores e illotes das Seychelles, como o atol Aldabra, son bos lugares de alimentaci\u00f3n para exemplares inmaturos.\nEcolox\u00eda.\nH\u00e1bitat.\nOs adultos enc\u00f3ntranse principalmente en arrecifes de coral tropicais. En xeral pasan o d\u00eda descansando en covas e sa\u00edntes en e arredor destes arrecifes. Como \u00e9 unha especie de marcado car\u00e1cter migratorio, tam\u00e9n se pode atopar nunha ampla vriedade de h\u00e1bitats, desde o mar aberto ata lagoas costeiras e mangleirais en estuarios. Non se sabe moito sobre as preferencias de h\u00e1bitat durante os seus primeiros anos de vida pero consid\u00e9rase que, igual que outras tartarugas mari\u00f1as novas, son completamente pel\u00e1xicas, polo que o mar aberto \u00e9 o seu fogar ata que alcanzan a madurez.\nAlimentaci\u00f3n.\nA\u00ednda que son omn\u00edvoras, o seu principal alimento son as esponxas, que constit\u00faen entre o 70% e o 95% da dieta das poboaci\u00f3ns da especie na zona do Caribe. Con todo, como ocorre con moitos esponx\u00edvoros, esta tartaruga alim\u00e9ntase s\u00f3 dalgunhas especies seleccionadas, ignorando moitas outras. As poboaci\u00f3ns do Caribe alim\u00e9ntanse principalmente de esponxas da clase Demospongiae, e m\u00e1is concretamente as pertencentes \u00e1s ordes Astrophorida, Spirophorida e Hadromerida. Entre as especies de esponxas das que se ten co\u00f1ecemento que forman parte da dieta destas tartarugas est\u00e1 \"Geodia gibberosa\". As carei tam\u00e9n se alimentan de algas e cnidarios, como medusas e anemones de mar. Tam\u00e9n se alimentan dun perigoso hodrozoo, a fragata portuguesa (\"Physalia physalis\"). As carei pechan os seus desprotexidos ollos cando se alimentan deses cnidarios, para evitar o contacto cos seus cnidoblastos, que non poden penetrar nas s\u00faas cabezas blindadas.\nAs carei demostraron ser moi flexibles e resistentes \u00e1 inxesti\u00f3n das s\u00faas presas. Algunhas das esponxas que lle serven de alimento, como \"Aaptos aaptos\", \"Chondrilla nucula\", \"Tethya actinia\", \"Spheciospongia vesparium\" e \"Suberites domuncula\", son moi t\u00f3xicas (moitas veces mortais) para outros organismos. Ademais, \"E. imbricata\" escolle especies de esponxas que pos\u00faen unha cantidade significativa de esp\u00edculas sil\u00edceas, como \"Ancorina\", \"Geodia\", \"Ecionemia\" e \"Placospongia\". Coa excepci\u00f3n dalg\u00fans peixes moi especializados dos arrecifes de coral, como o peixe pallaso (\"Amphiprion\" spp.), non se co\u00f1ece ning\u00fan outro vertebrado que sexa quen de tolerar unha dieta tan t\u00f3xica.\nCiclo vital.\nDesco\u00f1\u00e9cense moitas cuesti\u00f3ns do ciclo vital desta especie. Te\u00f1en uns intervalos de ani\u00f1aci\u00f3n de entre dous u catro anos, a\u00ednda que este per\u00edodo pode variar de nove meses a dez anos, segundo a zona; utilizan preferentemente lagoas illadas de illas remotas ao longo de toda a s\u00faa \u00e1rea de distribuci\u00f3n. A \u00e9poca de apareamento da carei atl\u00e1ntica transcorre normalmente entre abril e novembro. Para as poboaci\u00f3ns do oc\u00e9ano \u00cdndico, como as das Seychelles, esta discorre entre setembro e febreiro. De igual forma que ocorre con outras tartarugas mari\u00f1as, as carei apar\u00e9anse en lagoas pouco profundas preto das praias onde probablemente far\u00e1n o ni\u00f1o. Tralo acoplamento, as femias arrastran os seus pesados corpos ata a praia durante a noite. Ent\u00f3n limpan unha zona e cavan un burato onde depositar\u00e1n os seus ovos, usando as s\u00faas aletas posteriores. Despois a femia efect\u00faa a posta no ni\u00f1o e cobre de inmediato os ovos con area. Os ni\u00f1os de \"E. imbricata\" do Caribe e de Florida conte\u00f1en xeralmente uns 140 ovos, a\u00ednda que poden chegar a 250; por\u00e9n, as postas rexistradas no golfo P\u00e9rsico son sensiblemente inferiores, cunha media duns 90 ovos. Acabado o prolongado proceso da posta, que pode durar varias horas, a femia torna ao mar. A posta \u00e9 o \u00fanico momento en que as tartarugas carei abandonan o mar.\nAs tartarugas acabadas de nacer, que xeralmente pesan menos de 24\u00a0gramos, abandonan o ni\u00f1o durante a noite despois de aproximadamente dous meses. Estes neonatos presentan cores escuras e a s\u00faa coiraza, en forma de coraz\u00f3n, mide aproximadamente 2,5 cent\u00edmetros de lonxitude. De forma instintiva dir\u00edxense ao mar, atra\u00eddos polo reflexo do luar sobre a auga (un proceso que pode ser perturbado por fontes de luz artificiais). As cr\u00edas que non alcancen a auga antes do amencer probablemente terminen sendo alimento de diversos predadores, como cangrexos, aves lim\u00edcolas e outras aves.\nA carei hibrida facilmente con outras tartarugas mari\u00f1as, como as \"Caretta caretta\". Certos h\u00edbridos encontrados no Brasil ou en Florida foron viables e f\u00e9rtiles porque exist\u00edan polo menos desde hab\u00eda d\u00faas xeraci\u00f3ns. Descubriuse tam\u00e9n un h\u00edbrido con \"Chelonia mydas\" en Suriname.\nPouco se sabe dos primeiros anos de vida das cr\u00edas: tras alcanzar o mar, crese que inician unha etapa de vida pel\u00e1xica (como outras tartarugas mari\u00f1as), durante un per\u00edodo de tempo indeterminado. A\u00ednda que se desco\u00f1ece a s\u00faa taxa de crecemento, cando os exemplares novos alcanzan preto dos 35\u00a0cm, pasan dun estilo de vida pel\u00e1xico a outro asociado aos arrecifes de coral. Alcanzan a madurez sexual entre os 20 e os 40\u00a0anos de idade.\nEst\u00edmase que poden vivir entre 30 e 50\u00a0anos, a\u00ednda que, debido \u00e1 falta de datos, non se sabe con certeza a idade que poden alcanzar en estado silvestre. Como outras tartarugas mari\u00f1as, as carei son solitarias durante a maior parte da s\u00faa vida; s\u00f3 se agrupan durante a \u00e9poca de apareamento. Antes consider\u00e1base que eran sedentarias, pero actualmente s\u00e1bese que son de marcado car\u00e1cter migratorio. Debido \u00e1 dureza das s\u00faas coirazas, non te\u00f1en grandes predadores e existen poucas criaturas que te\u00f1an a capacidade de morder a trav\u00e9s da s\u00faa \"cuncha\" protectora. Os tibur\u00f3ns e os crocodilos mari\u00f1os son alg\u00fans dos seus poucos depredadores naturais. Tam\u00e9n se ten co\u00f1ecemento de que algunhas especies de polbos e de peixes pel\u00e1xicos se alimentan destas tartarugas.\nRelaci\u00f3n cos humanos.\nEn todo o mundo c\u00e1zanse as tartarugas carei, a\u00ednda que esta pr\u00e1ctica sexa ilegal en moitos pa\u00edses. Nalgunhas partes do mundo capt\u00faranse por seren consideradas un alimento exquisito. Desde o s\u00e9culo V\u00a0a.\u00a0C. as tartarugas de mar, inclu\u00eddas as carei, levan consum\u00edndose na China.\nMoitas culturas tam\u00e9n usan as coirazas destes animais con fins decorativos e son tan demandadas como o marfil, o ouro e algunhas xemas, alcanzando elevados prezos no mercado. O material que forma as placas da s\u00faa coiraza ou \"cuncha\" denom\u00ednase carei. Este material util\u00edzase para fabricar diversos complementos persoais, como monturas de lentes, aneis ou pulseiras e en multitude de obxectos decorativos. En 1994 Xap\u00f3n deixou de importar coirazas de tartarugas carei doutras naci\u00f3ns. Con anterioridade, o comercio de \"cunchas\" de carei xapon\u00e9s era de aproximadamente 30.000\u00a0kg ao ano. En occidente as s\u00faas coirazas xa eran utilizadas polos antigos gregos e romanos para a xoier\u00eda, para facer peites, cepillos e aneis. A maior parte do comercio mundial das s\u00faas coirazas prod\u00facese no Caribe. En 2006, comprobouse que se dispo\u00f1\u00eda dunha gran cantidade de coirazas nos pa\u00edses da rexi\u00f3n, como a Rep\u00fablica Dominicana e Colombia.\nA tartaruga carei figura nos billetes de 20\u00a0bol\u00edvares venezolanos e nos de 2\u00a0reais brasileiros.\nConservaci\u00f3n.\nExiste un consenso xeral sobre considerar a todas as tartarugas mari\u00f1as, inclu\u00edda \"Eretmochelys imbricata\", como m\u00ednimo como especies ameazadas, debido \u00e1 s\u00faa lonxevidade, crecemento lento e madurez serodia, e pola s\u00faa lenta taxa de reproduci\u00f3n. Moitas tartarugas adultas morren pola acci\u00f3n dos seres humanos, tanto deliberadamente coma accidentalmente. Ademais, os lugares de ani\u00f1aci\u00f3n das tartarugas tam\u00e9n est\u00e1n ameazados pola invasi\u00f3n humana e animal. Alg\u00fans pequenos mam\u00edferos asaltan os seus lugares de ani\u00f1aci\u00f3n e desenterran os ovos. Nas Illas Virxes Estadounidenses, os ni\u00f1os de \"E. imbricata\" (xunto cos doutras tartarugas mari\u00f1as, como como \"Dermochelys coriacea\") son frecuentemente atacados por mangostas trala posta.\nEn 1996 esta especie foi inclu\u00edda na Lista Vermella da IUCN de especies ameazadas, clasificada como especie en perigo cr\u00edtico de extinci\u00f3n. O seu status como especie ameazada de extinci\u00f3n, foi cuestionada con anterioridade por d\u00faas propostas que alegaban que esta tartaruga (xunto con outras tres especies) contaba con varias poboaci\u00f3ns estables significativas en distintas partes do mundo. Esas petici\u00f3ns foron rexeitadas pola UICN base\u00e1ndose na s\u00faa an\u00e1lise dos datos presentados polo \"Marine Turtle Specialist Group\" (MTSG) que mostraban que a poboaci\u00f3n mundial de tortugas carei se reducira nun 80% nas tres \u00faltimas xeraci\u00f3ns da especie e que non se producira ning\u00fan aumento significativo das poboaci\u00f3ns desde 1996. \u00c1 vista destes datos, a UICN asignoulle a especie o status de \"en perigo cr\u00edtico\" (CR \"A1\"). Por\u00e9n, non se lle aplicou o grao \"A2\", porque a UICN considerou que non hab\u00eda datos suficientes que demostrasen que a s\u00faa poboaci\u00f3n fora a ter unha diminuci\u00f3n de m\u00e1is do 80% no futuro.\nFoi catalogada por primeira vez como especie ameazada pola UICN en 1982. Mantivo esta consideraci\u00f3n durante varias reavaliaci\u00f3ns: en 1986, 1988, 1990, e 1994, ata a s\u00faa consideraci\u00f3n como especie en perigo cr\u00edtico de extinci\u00f3n en 1996.\nA especie (xunto con toda a familia Cheloniidae) foi inclu\u00edda no Ap\u00e9ndice\u00a0I do Convenio sobre o Comercio Internacional de Especies de Fauna e Flora Salvaxe Ameazada (CITES). Por este Convenio, \u00e9 ilegal a importaci\u00f3n ou exportaci\u00f3n de produtos derivados destas tartarugas, e matar, capturar ou acosar as tartarugas carei."}
{"id": "317080", "revid": "27155", "url": "https://gl.wikipedia.org/wiki?curid=317080", "title": "Tartaruga carei", "text": ""}
{"id": "317081", "revid": "27155", "url": "https://gl.wikipedia.org/wiki?curid=317081", "title": "Eretmochelys imbricata", "text": ""}
{"id": "317082", "revid": "27155", "url": "https://gl.wikipedia.org/wiki?curid=317082", "title": "Eretmochelys", "text": ""}
{"id": "317083", "revid": "1888", "url": "https://gl.wikipedia.org/wiki?curid=317083", "title": "Andrea Porto Mato", "text": ""}
{"id": "317086", "revid": "27155", "url": "https://gl.wikipedia.org/wiki?curid=317086", "title": "\u00c1caros faciais", "text": ""}
{"id": "317088", "revid": "2635", "url": "https://gl.wikipedia.org/wiki?curid=317088", "title": "Valent\u00edn Alfons\u00edn", "text": ""}
{"id": "317089", "revid": "27155", "url": "https://gl.wikipedia.org/wiki?curid=317089", "title": "Plastr\u00f3n", "text": ""}
{"id": "317091", "revid": "12452", "url": "https://gl.wikipedia.org/wiki?curid=317091", "title": "Rafael Carlos Sisto Edreira", "text": ""}
{"id": "317093", "revid": "56817", "url": "https://gl.wikipedia.org/wiki?curid=317093", "title": "Grupo abeliano", "text": "Un grupo abeliano \u00e9 unha estrutura alx\u00e9brica determinada sobre un conxunto \"G\" que ten estrutura de grupo e no que a operaci\u00f3n interna \u00e9 conmutativa.\nOs grupos abelianos reciben o seu nome en honra ao matem\u00e1tico noruegu\u00e9s Niels Henrik Abel, que os empregou no seu estudo das ecuaci\u00f3ns alx\u00e9bricas resolubles con radicais. Os grupos que non son conmutativos denom\u00ednanse \u201cnon abelianos\u201d ou \u201cnon conmutativos\u201d.\nDefinici\u00f3n.\nDada unha estrutura alx\u00e9brica sobre un conxunto \"G\" e cunha operaci\u00f3n interna binaria \"formula_1\", dise que a estrutura formula_2 \u00e9 un grupo abeliano con respecto \u00e1 operaci\u00f3n formula_1 se:"}
{"id": "317094", "revid": "98629", "url": "https://gl.wikipedia.org/wiki?curid=317094", "title": "M\u00f3dulo (\u00e1lxebra)", "text": "Un m\u00f3dulo sobre un anel \"R\" \u00e9 unha estrutura alx\u00e9brica que se define sobre un conxunto \"M\". Sobre este conxunto def\u00ednese unha operaci\u00f3n interna que o cualifica como grupo abeliano e unha operaci\u00f3n entre os elementos de \"R\" e os de \"M\" que verifica certas propiedades.\nDefinici\u00f3n.\nEspecificamente, un m\u00f3dulo pola esquerda sobre o anel \"R\" consiste nun grupo abeliano (\"M\", +) e unha operaci\u00f3n \"R\" \u00d7 \"M\" \u2192 \"M\" (multiplicaci\u00f3n escalar, xeralmente escrita como xustaposici\u00f3n, \u00e9 dicir, \"rx\" para \"r\" en \"R\" e \"x\" en \"M\") tal que\nPara todo \"r\", \"s\" en \"R\", \"x\", \"y\" en \"M\", temos\nXeralmente, escr\u00edbese simplemente \"un R - m\u00f3dulo \"pola esquerda\" \"M\" ou \"R\"\"M\".\nUn R m\u00f3dulo pola dereita \"M\" ou \"M\"\"R\" def\u00ednese de forma semellante, s\u00f3 que o anel act\u00faa pola dereita, \u00e9 dicir, a multiplicaci\u00f3n escalar \u00e9 da forma \"M\" \u00d7 \"R\" \u2192 \"M\", e as tres propiedades escr\u00edbense cos escalares \"r\" e \"s\" \u00e1 dereita de \"x\" e \"y\".\nSe \"R\" \u00e9 conmutativo, ent\u00f3n os \"R\"-m\u00f3dulos pola esquerda son iguais c\u00f3s \"R\"-m\u00f3dulos pola dereita e ch\u00e1manse simplemente \"R\"-m\u00f3dulos.\nSubm\u00f3dulos e homomorfismos.\nSe \"M\" \u00e9 un \"R\"-m\u00f3dulo pola esquerda e \"N\" \u00e9 un subgrupo de \"M\". Ent\u00f3n \"N\" \u00e9 un subm\u00f3dulo (o \"R\"-subm\u00f3dulo, para ser m\u00e1is expl\u00edcito) se, para calquera \"n\" en \"N\" e calquera \"r\" en \"R\", o produto \"rn\" est\u00e1 en \"N\" (ou o \"nr\" para un m\u00f3dulo pola dereita).\nSe \"M\" e \"N\" son \"R\" - m\u00f3dulos, ent\u00f3n unha funci\u00f3n \"f\": \"M\" \u2192 \"N\" \u00e9 un homomorfismo de \"R\" - m\u00f3dulos se, para calquera \"m\", \"n\" en \"M\" e \"r\", \"s\" en \"R\",\nIsto, como calquera homomorfismo entre obxectos matem\u00e1ticos, \u00e9 precisamente unha funci\u00f3n que conserva a estrutura dos obxectos.\nUn homomorfismo bixectivo de m\u00f3dulos \u00e9 un isomorfismo de m\u00f3dulos, e os dous m\u00f3dulos ch\u00e1manse \"isomorfos\". Dous m\u00f3dulos isomorfos son id\u00e9nticos para todos os prop\u00f3sitos pr\u00e1cticos, diferenci\u00e1ndose soamente na notaci\u00f3n dos seus elementos.\nO n\u00facleo dun homomorfismo de m\u00f3dulos \"f\": \"M\" \u2192 \"N\" \u00e9 o subm\u00f3dulo de \"M\" que consiste en todos os elementos te\u00f1en imaxe cero por \"f\". Os teoremas de isomorf\u00eda familiares de grupos abelianos e de espazos vectorias son tam\u00e9n v\u00e1lidos para \"R\"-m\u00f3dulos.\nOs \"R-m\u00f3dulos\" pola esquerda, xunto cos seus homomorfismos de m\u00f3dulo, forman unha categor\u00eda, escrita como \"R\"Mod. Esta \u00e9 unha categor\u00eda abeliana.\nDefinici\u00f3n alternativa como representaci\u00f3ns.\nSe \"M\" \u00e9 un \"R-m\u00f3dulo\" pola esquerda, ent\u00f3n a \"acci\u00f3n\" dun elemento \"r\" en \"R\" se define como a funci\u00f3n \"M\" \u2192 \"M\" que env\u00eda cada \"x\" ao \"rx\" (ou ao \"xr\" no caso dun m\u00f3dulo pola dereita), e \u00e9 necesariamente un endomorfismo de grupo do grupo abeliano (\"M\", +). O conxunto de todos os endomorfismos de grupo de \"M\" den\u00f3tase EndZ(\"M\") e forma un anel baixo a adici\u00f3n e a composici\u00f3n, e enviando un elemento r do \"anel\" \"R\" a s\u00faa acci\u00f3n define realmente un homomorfismo de anel de \"R\" a EndZ(\"M\").\nO homorfismo \"R\" do anel \u2192 EndZ(\"M\") ch\u00e1mase \"representaci\u00f3n\" de \"R\" no grupo abeliano \"M\"; unha maneira alternativa e equivalente de definir R-m\u00f3dulos pola esquerda \u00e9 dicir que un R-m\u00f3dulo pola esquerda \u00e9 un grupo abeliano \"M\" xunto cunha representaci\u00f3n de \"R\" nel.\nUnha representaci\u00f3n ch\u00e1mase \"fiel\" se e s\u00f3 se a \"funci\u00f3n\" R \u2192 EndZ(\"M\") \u00e9 inxectiva. En termos de m\u00f3dulos, isto significa que se \"r\" \u00e9 un elemento de \"R\" tal que \"rx\" = 0 para todo \"x\" en \"M\", ent\u00f3n \"r\" = 0. Cada grupo abeliano \u00e9 un m\u00f3dulo fiel sobre os n\u00fameros enteiros ou sobre unha certa aritm\u00e9tica modular Z/\"n\" Z."}
{"id": "317095", "revid": "23204", "url": "https://gl.wikipedia.org/wiki?curid=317095", "title": "Capibara", "text": "O capibara (\"Hydrochoerus hydrochaeris\") \u00e9 o meirande roedor vivente do mundo. Est\u00e1 relacionado co \"Dasyprocta leporina\", a chinchilla, o \"Myocastor coypus\" e as cobaias. O seu nome com\u00fan, que prov\u00e9n do tup\u00ed \"ka'api\u00fbara\", significa \u00abcome-herba\u00bb (ou, literalmente, \u00abaquel que come follas finas)\u00bb, mentres que o seu nome cient\u00edfico, \"hydrochaeris\", deriva dos \u00e9timos gregos \u1f55\u03b4\u03c9\u03c1, \u00abauga\u00bb e \u03c7\u03bf\u03af\u03c1\u03bf\u03c2, \u00abporco\u00bb.\nOs capibaras te\u00f1en o corpo en forma de bocoi e unha testa pequena coa pelaxe marr\u00f3n avermellada na parte superior do corpo que se converte en marr\u00f3n amarelado na parte inferior. Poden medrar at\u00e9 os 130 cent\u00edmetros de longo e pesar at\u00e9 65 quilogramos. Os capibaras carecen de cola e te\u00f1en vinte dentes. As s\u00faas patas posteriores son lixeiramente m\u00e1is longas que as anteriores e o foci\u00f1o \u00e9 romo, cos ollos, o nariz e as orellas na parte superior da testa. As femias pesan un chisco m\u00e1is que os machos."}
{"id": "317096", "revid": "23204", "url": "https://gl.wikipedia.org/wiki?curid=317096", "title": "Hydrochoerus hydrochaeris", "text": ""}
{"id": "317097", "revid": "65337", "url": "https://gl.wikipedia.org/wiki?curid=317097", "title": "Eva C\u00e1rdenas", "text": "Eva Mar\u00eda de C\u00e1rdenas Botas, nada na Coru\u00f1a en 1965, \u00e9 unha empresaria galega, exdirectiva da multinacional Inditex e de Sargadelos.\nTraxectoria.\nFilla de Antonio de C\u00e1rdenas Sans e Cristina Botas Prego. Licenciouse en Dereito pola Universidade de Santiago de Compostela e conclu\u00edu un Mestrado en Administraci\u00f3n e Direcci\u00f3n de Empresas polo Instituto de Empresa de Madrid. Chegou a Inditex en 2003 procedente da firma de cosm\u00e9ticos L'Or\u00e9al e con 38 anos converteuse na segunda muller \u00e1 fronte dunha das cadeas do xigante t\u00e9xtil tras Carmen Sevillano (Oysho). Dirixiu o sector de perfumar\u00eda de Zara. \nDende 2003 foi directora de Zara Home ata 2018, ano no que deixou o seu posto por motivos persoais. En marzo de 2019 fundou, a canda a filla, unha axencia inmobiliaria, Niebla Azul, sociedade coa que adquiriu propiedades en Oleiros e na Coru\u00f1a.\nDende decembro de 2020 foi asesora externa do Grupo Sargadelos, ata que no ver\u00e1n de 2022 deixou ese traballo, logo de mudarse, coa parella, a Madrid.\nVida persoal.\nCasada e cunha filla, divorciouse do primeiro home. Desde 2013 diversos medios de comunicaci\u00f3n foran sinalando que manti\u00f1a unha relaci\u00f3n sentimental con Alberto N\u00fa\u00f1ez Feij\u00f3o. En febreiro de 2017 deu a luz na cidade da Coru\u00f1a o seu segundo fillo, froito da s\u00faa relaci\u00f3n co daquela presidente da Xunta."}
{"id": "317098", "revid": "23204", "url": "https://gl.wikipedia.org/wiki?curid=317098", "title": "Portishead", "text": "Portishead \u00e9 un grupo musical ingl\u00e9s de trip hop, formado en Bristol en 1991.\nHistoria.\nA banda foi formada en 1991 polo teclista Geoff Barrow e a cantante Beth Gibbons\u00a0que tomaron o nome da localidade natal de Barrow, situada a 15\u00a0km ao oeste de Bristol. Barrow traballara anteriormente con outras d\u00faas bandas de trip hop de Bristol, Massive Attack e Tricky.\nDespois de estrear a curtametraxe \"To Kill a Dead Man\", Portishead asinou un contrato coa discogr\u00e1fica Go! Beat que editou o seu primeiro \u00e1lbum \"Dummy\" en 1994, coa colaboraci\u00f3n do guitarrista Adrian Utley. A pesar da nula campa\u00f1a de publicidade da banda, o \u00e1lbum foi un \u00e9xito en Estados Unidos e Europa, os sinxelos \"Glory Box\" e \"Sour Times\" alcanzaron a cabeza das listas de \u00e9xitos.\nO seu segundo \u00e1lbum \"Portishead\", sa\u00edu \u00e1 venda en 1997 e inclu\u00edu o sinxelo \"All Mine\". Amais, gravaron un concerto con acompa\u00f1amento de orquestra en Roseland, Nova York, onde foron interpretadas as s\u00faas canci\u00f3ns m\u00e1is famosas. Este, sa\u00edu \u00e1 venda en 1998 cun DVD do concerto. En 1999 colaboraron con Tom Jones nunha canci\u00f3n do seu \u00e1lbum \"Reload\".\nPortishead e outros grupos de trip hop non est\u00e1n conformes con este termo, argumentando que \u00e9 s\u00f3 unha invenci\u00f3n dos medios para catalogar a s\u00faa m\u00fasica inclasific\u00e1bel.\nO 24 de xaneiro de 2008 Portishead anunciou a sa\u00edda dun novo disco, titulado \"Third\", programado para o 14 de abril do mesmo ano.\nNo ano 2019 anuncian novo disco para o 2020. Ademais Barrow colabora con Netflix na serie \"Black Mirror\" e Beth Gibbons con Krzysztof Penderecki e a Orquestra Sinf\u00f3nica da Radio Nacional de Polonia ."}
{"id": "317099", "revid": "23204", "url": "https://gl.wikipedia.org/wiki?curid=317099", "title": "Charles Fr\u00e9d\u00e9ric Girard", "text": "Charles Fr\u00e9d\u00e9ric Girard, nado o 8 de marzo de 1822 en Mulhouse, Alto Rin, Alsacia (Francia) e finado o 29 de xaneiro de 1895 en Neuilly-sur-Seine, Altos do Sena, Illa de Francia, foi un m\u00e9dico e zo\u00f3logo estadounidense de orixe francesa.\nTraxectoria: unha vida entra Francia e Norteam\u00e9rica.\nEstudos.\nGirard estudou en Neuch\u00e2tel (Su\u00edza), onde foi alumno do zo\u00f3logo Louis Agassiz.\nPrimeira estancia nos Estados Unidos.\nEn 1847 conv\u00e9rtese en su asistente na Universidade Harvard.\nTres anos m\u00e1is tarde, Spencer Fullerton Baird ofr\u00e9celle un posto no Museo de Historia Natural para traballar nas colecci\u00f3ns de r\u00e9ptiles e peixes de EE. UU., colecci\u00f3ns en r\u00e1pido aumento grazas ao env\u00edo gobernamental de misi\u00f3ns de exploraci\u00f3n ao Oeste americano. Girard traballa neste museo durante dez anos, publicando numerosos artigos, a maior\u00eda en colaboraci\u00f3n con Baird.\nEn 1854 Girard faise cidad\u00e1n estadounidense. En 1856 obt\u00e9n o grao de doutor en Medicina na Universidade de Georgetown de Washington, D.C..\nPrimeira volta a Francia.\nEn 1859 retorna a Francia. Dous anos m\u00e1is tarde, \u00e9 galardoado co Premio Cuvier, outorgado polo Instituto de Francia polo seu traballo sobre os r\u00e9ptiles e peixes de Am\u00e9rica do Norte.\nRetorno a Am\u00e9rica.\nDurante a Guerra de Secesi\u00f3n, Girard \u00fanese como cirurxi\u00e1n ao ex\u00e9rcito confederado.\nRegreso definitivo a Francia.\nDespois desta guerra, inst\u00e1lase en Francia, onde exerce a medicina.\nDurante a Guerra franco-prusiana de 1870 serviu como m\u00e9dico militar no ex\u00e9rcito franc\u00e9s, e realizou importantes investigaci\u00f3ns sobre a febre tifoide.\nRetirouse en 1888 a\u00ednda que continou publicando artigos de historia natural.\nEn 1891 ret\u00edrase definitivamente do mundo acad\u00e9mico, pasando o resto da s\u00faa vida en Neuilly-sur-Seine.\nObra.\nA s\u00faa obra cient\u00edfica re\u00fane 81 t\u00edtulos, a metade sobre peixes, unha trintena sobre r\u00e9ptiles e anfibios e o resto sobre invertebrados.\nObra destacada.\nEntre a s\u00faa obra destaca o seu traballo de 1854 \"Observations upon a collection of fishes made on the Pacific coast of the United States, by Lieut. W. P. Trowbridge, U. S. A., for the museum of the Smithsonian Institution\". \"Proc. Acad. Nat. Sci. Phila.\", vol. 7: 142\u2013156.\nAbreviatura.\nA abreviatura Girard empr\u00e9gase para recoi\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "317100", "revid": "98629", "url": "https://gl.wikipedia.org/wiki?curid=317100", "title": "Artesa", "text": "Unha artesa, tam\u00e9n denominada maseira, \u00e9 un recipiente grande de madeira, xeralmente con catro patas e tampa, m\u00e1is estreito no fondo que por arriba, no que se amasa o pan.\nAmasado do pan.\nEmpreg\u00e1base para mesturar a fari\u00f1a, a auga, o sal e o l\u00e9vedo, para facer a masa que posteriormente se meter\u00eda no forno para facer pan. O elemento principal no amasado do pan \u00e9 o l\u00e9vedo. Obt\u00ed\u00f1ase a partir da masa anterior. Gard\u00e1base un pedazo de masa nunha ola e po\u00f1\u00edase a car\u00f3n do lume, daquela esta fermentaba ou fac\u00edase. \u00d3 arrefriar gard\u00e1base na artesa. Cando chegaba o d\u00eda de amasar, tarefa fatigosa, \u00f3 mediod\u00eda ou pola noiti\u00f1a, a muller quitaba da ola o l\u00e9vedo, limpa de codia e balor, deposit\u00e1baa na artesa engadindo auga e fari\u00f1a, logo amas\u00e1base para finalmente ir \u00f3 forno.\nOutros usos.\nA mecanizaci\u00f3n nos obradoiros de panader\u00eda e as novas tecnolox\u00edas en fornos de pan relegaron a artesa a un uso decorativo.\nFraseolox\u00eda.\nPoes\u00eda.\nNo poema de Rosal\u00eda \"Mi\u00f1a casi\u00f1a, meu lar\", de \"Follas Novas\"."}
{"id": "317101", "revid": "1131", "url": "https://gl.wikipedia.org/wiki?curid=317101", "title": "Manuel Dios Diz", "text": "Manuel Dios Diz, nado en Santiago de Compostela o 14 de xaneiro de 1953, \u00e9 un mestre e escritor galego.\nTraxectoria.\nMestre, licenciado en Xeograf\u00eda e Historia e doutorando en Estudos Contempor\u00e1neos pola Universidade de Santiago de Compostela. Militante da UPG, foi secretario xeral da Uni\u00f3n dos Traballadores do Ensido de Galiza (UTEG). Partidario de profesionalizar e dar m\u00e1is peso ao BN-PG, foi expulsado da UPG en maio de 1981. \u00c9 profesor no IES de Cacheiras (Teo). Secretario xeral do Sindicato Galego do Ensino e a Investigaci\u00f3n-CXTG. En 1994 ao se unir a CXTG e a INTG para crearen a Confederaci\u00f3n Intersindical Galega formou parte da s\u00faa primeira executiva.\nFoi fundador e presidente do Seminario Galego de Educaci\u00f3n para a Paz (1985). En 2012 converteuse nun dos tres voceiros de Espazo Ecogaleguista e continuou como co-voceiro ao se transformar en Espazo Ecosocialista Galego. Foi concelleiro en Santiago de Compostela por Compostela Aberta entre 2015 e 2019 e asemade deputado provincial.\n\u00c9 autor de Unidades Did\u00e1cticas para o profesorado sobre educaci\u00f3n para a Paz. Xubilouse en 2013 no IES de Cacheiras."}
{"id": "317102", "revid": "85894", "url": "https://gl.wikipedia.org/wiki?curid=317102", "title": "\u00c1ngel Alvari\u00f1o Saavedra", "text": "\u00c1ngel Alvari\u00f1o Saavedra, nado en Neda o 4 de setembro de 1966, \u00e9 un pol\u00edtico galego do PSdeG-PSOE.\nTraxectoria.\nDirixente do sindicato Uni\u00f3ns Agrarias. No 1999 foi candidato do PSdeG-PSOE \u00e1 alcald\u00eda de Santa Comba, obtendo dous concelleiros e situ\u00e1ndose na oposici\u00f3n. Nas elecci\u00f3ns municipais de 2011 foi candidato \u00e1 alcald\u00eda de Neda polo PSdeG-PSOE logrando catro concelleiros, sendo a principal forza da oposici\u00f3n. Nas municipais de 2015 volveu encabezar a candidatura do PSdeG e logrou a vitoria con 5 concelleiros, sendo elixido alcalde co apoio de BNG e Converxencia Galega. Nas elecci\u00f3ns municipais de 2019 acadou de novo a alcald\u00eda cunha ampla maior\u00eda absoluta."}
{"id": "317103", "revid": "98629", "url": "https://gl.wikipedia.org/wiki?curid=317103", "title": "Rhombosolea", "text": "Rhombosolea \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos rombosoleinos. propios das costas de Nova Zelandia e o sur de Australia.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nO x\u00e9nero foi descrito en 1862 polo zo\u00f3logo brit\u00e1nico nado en Alema\u00f1a Albert G\u00fcnther.\nEtimolox\u00eda.\nO nome \"Rhombosolea\" est\u00e1 formado pola ra\u00edz do lat\u00edn cient\u00edfico \"rombo-\", que deriva do lat\u00edn cl\u00e1sico \"rhombus, -i\", \"rodaballo\", e tam\u00e9n \"rombo\" (figura xeom\u00e9trica), que \u00e1 s\u00faa vez v\u00e9n do grego antigo \u1fe5\u03cc\u03bc\u03b2\u03bf\u03c2 \"rh\u00f3mbos\", \"algo que xira\", que deriva do verbo \u03c1\u03ad\u03bc\u03b2\u03c9 \"rh\u00e9mb\u014d\", \"dar voltas e voltas\", palabra que foi utilizada tanto por Euclides como por Arqu\u00edmedes, que utilizaron o termo \"rombo s\u00f3lido\" para describir a figura formada por dous conos que comparten unha base com\u00fan, \u00e9 dicir, un rombo, unida ao nome de x\u00e9nero \"Solea\" (os linguados) que, \u00e1 s\u00faa vez, v\u00e9n do termo latino \"solea\", que era o nome que lle daban os romanos a unha certa especie de linguado, debido ao seu aspecto que recordaba a sola dunha sandalia (en lat\u00edn cl\u00e1sico, \"solea, -ae\").\nSin\u00f3nimos.\nAo longo do tempo este x\u00e9nero foi co\u00f1ecido tam\u00e9n polos sin\u00f3nimos:\nEspecies.\nSegundo o WoRMS, e FishBase o x\u00e9nero abrangue catro especies:"}
{"id": "317104", "revid": "98629", "url": "https://gl.wikipedia.org/wiki?curid=317104", "title": "Rombosoleinos", "text": "A dos rombosoleinos (\"Rhombosoleinae\") \u00e9 unha subfamilia de peixes tele\u00f3steos da orde dos pleuronectiformes, suborde dos pleuronectoideos e familia dos pleuron\u00e9ctidos.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nDescrici\u00f3n.\nA subfamilia foi descrita en 1910 polo iti\u00f3logo ingl\u00e9s Charles Tate Regan.\nEtimolox\u00eda.\nO nome \"Rhombosoleinae\" est\u00e1 formado, como \u00e9 habitual, sobre a base do nome do x\u00e9nere tipo, \"Rhombosolea\", coa desinencia do lat\u00edn cient\u00edfico \"-inae\", propia dos nomes das subfamilias de animais.\nX\u00e9neros.\nSegundo o WoRMS, e FishBase a subfamilia abrangue os x\u00e9neros seguintes:"}
{"id": "317105", "revid": "22795", "url": "https://gl.wikipedia.org/wiki?curid=317105", "title": "Rhombosoleinae", "text": ""}
{"id": "317107", "revid": "56817", "url": "https://gl.wikipedia.org/wiki?curid=317107", "title": "Lepidochelys", "text": "Lepidochelys \u00e9 un x\u00e9nero de tartarugas mari\u00f1as da familia dos quel\u00f3nidos. Incl\u00fae s\u00f3 d\u00faas especies. A tartaruga mari\u00f1a pequena (\"L. kempii\") est\u00e1 catalogada como en perigo cr\u00edtico de extinci\u00f3n e a tartaruga mari\u00f1a oliv\u00e1cea (\"L. olivacea\") como vulnerable. \u00c9 o \u00fanico x\u00e9nero actual de tartarugas mari\u00f1as que ten m\u00e1is dunha especie. Viven en augas c\u00e1lidas; \"L. kempii\" esencilamente en augas americanas e \"L. olivacea\" en augas do \u00cdndico e Pac\u00edfico, africanas e americanas, e raramente se ven en Europa. Son as tartarugas mari\u00f1as m\u00e1is raras nas costas europeas, especialmente \"L. olivacea\". Os seus rexistros nas costas galegas son moi raros e \u00e1s veces inseguros, pero \"L. kempii\" est\u00e1 inclu\u00edda na Lista de r\u00e9ptiles de Galicia. En 1988 citouse a especie \"L. olivacea\" como vista en Cangas (Pontevedra), pero alg\u00fans autores cren que \u00e9 unha identificaci\u00f3n dubidosa e que debe tratarse de \"L. kempii\".\nAs \"Lepidochelys\" adultas te\u00f1en uha lonxitude entre 51 e 71\u00a0cm e un peso de 36 a 50\u00a0kg, polo que son medianas ou pequenas dentro das tartarugas mari\u00f1as. Alim\u00e9ntanse de cangrexos, peixe, cefal\u00f3podos, ameixas e vexetaci\u00f3n mari\u00f1a.\nO nome do x\u00e9nero deriva das palabras gregas \"lepidos\", que significa escama, e \"chelys\", que se traduce por tartaruga. Isto poder\u00eda facer referencia \u00e1 cantidade supernumeraria de escudos costais que ten este x\u00e9nero."}
{"id": "317108", "revid": "23204", "url": "https://gl.wikipedia.org/wiki?curid=317108", "title": "Taraf\u0131m", "text": "Taraf\u0131m \u00e9 o himno do pa\u00eds europeo e rexi\u00f3n aut\u00f3noma moldova de Gagauzia.\nO himno foi composto por Mihail Kol\u0163a e Mina K\u00ebs\u00e4 e adoptado oficialmente o 4 de decembro de 1995 no Parlamento de Gagauzia, en Comrat, no que se aprovou o himno, anunciouse a obriga de emitir o himno nas radios locais e rexionais diariamente ap\u00f3s ao de Moldavia (\"Limba noastr\u0103\"), e a emisi\u00f3n do himno en actos oficiais de Moldavia, festivos e datas memor\u00e1beis na Gagauzia, ap\u00f3s o himno moldovo."}
{"id": "317110", "revid": "98629", "url": "https://gl.wikipedia.org/wiki?curid=317110", "title": "Rhombosolea plebeia", "text": "Rhombosolea plebeia \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos rombosoleinos, unha das catro reco\u00f1ecidas actualmente no x\u00e9nero \"Rhombosolea\", co\u00f1ecida en galego como solla de area de Nova Celandia.\nTr\u00e1tase dunha mari\u00f1a, demersal, de certa importancia comercial, que vive en augas pouco profundas das costas do suroeste do Pac\u00edfico, en torno \u00e1s illas de Nova Celandia. \nTaxonom\u00eda.\nPrimeira descrici\u00f3n.\nA especie foi descrita por primeira vez en 1843 polo naturalista escoc\u00e9s John Richardson, baixo o nome de \"Rhombus plebeius\". \nSin\u00f3nimos.\nAdemais de polo seu nome actualmente v\u00e1lido, e polo orixinario que lle impuxo Richardson, a especie foi co\u00f1ecida ao longo do tempo polos sin\u00f3nimos seguintes:\nEtimolox\u00eda.\nO nome espec\u00edfico, \"plebeia\", \u00e9 a forma feminina do adxectivo latino \"pl\u0113b\u0113ius, -a, -um\" que, ademais de \"plebeo\", significa \"ordinario\", \"corrente\".\nCatracter\u00edsticas.\n\u00c9 un peixe plano de forma romboidal que pode alcanzar unha lonxitude de 43\u00a0cm, a\u00ednda que os esp\u00e9cimes capturados roldan tan s\u00f3 os 30.\nBiolox\u00eda.\nH\u00e1bitat.\nTr\u00e1tase dun peixe mari\u00f1o, demersal, que vive en augas pouco profundas, xeralmente a profundidades de entre menos de 50 at\u00e9 uns 100 m.\nOs individuos xuven\u00eds conc\u00e9ntranse en augas costteiras protexidas, tales como estuarios e marismas pouco profundas, onde permanecen at\u00e9 os dous anos de idade.\nA especie non mostra unha marcada preferencia polo tipo de substratos, encontr\u00e1dose en fondos de area, lama, arxila, grava e pedras. \u00c9 com\u00fan encontrala nas pozas que se forman cando baixa a marea.\nDistribuci\u00f3n.\nA especie distrib\u00faese polas cosatas das d\u00faas grandes illas que constit\u00faen o estado de Nova Celandia.\nAs zonas onde \u00e9 m\u00e1is abundante son a ba\u00eda de Tasman (no norte da Illa Norte) e fronte \u00e1 costa sueste da Illa Sur.\nUsos.\n\"Rhombosolea plebeiaone\" \u00e9 unha das m\u00e1is importantes especies pesqueiras de peixes planos de Nova Celandia. Capt\u00farase na zona de pesca 81 (suroeste do Pac\u00edfico).\nEstado de conservaci\u00f3n.\nEn 2010 a Uni\u00f3n Internacional para a Conservaci\u00f3n da Natureza e dos Recursos Naturais (UICN), avaliou o estado de conservaci\u00f3n desta especie como \"LC\" (pouco preocupante), debido \u00e1 s\u00faa abundancia na s\u00faa \u00e1rea de distribuci\u00f3n e, a\u00ednda que se captura a escala comercial, no hai ningunha evidencia de diminuci\u00f3n significativa da s\u00faa poboaci\u00f3n."}
{"id": "317111", "revid": "23204", "url": "https://gl.wikipedia.org/wiki?curid=317111", "title": "Bandeira de Gagauzia", "text": "A bandeira de Gagauzia serviu como bandeira do pa\u00eds dende a disoluci\u00f3n da Uni\u00f3n Sovi\u00e9tica en 1991.\nA lei gagauza permite o uso dunha versi\u00f3n simplificada da bandeira para usos non-gobernamentais (persoal e comercial), sen estrelas. Para uso gobernamental, s\u00f3 a bandeira oficial \u00e9 valida.\nDese\u00f1o.\nA bandeira de Gagauzia \u00e9 unha tea rectangular que consiste en tres raias coloreadas arranxadas horizontalmente na orde seguinte de arriba abaixo: azul (azur) - un 60 por cento da anchura da bandeira, raias brancas e vermellas da anchura igual dun 20 por cento cada un e treis estrelas amarelas na parte azur."}
{"id": "317112", "revid": "98629", "url": "https://gl.wikipedia.org/wiki?curid=317112", "title": "Tartaruga mari\u00f1a oliv\u00e1cea", "text": "A tartaruga mari\u00f1a oliv\u00e1cea (Lepidochelys olivacea) \u00e9 unha tartaruga mari\u00f1a de mediano tama\u00f1o que vive principalmente nos oc\u00e9anos \u00cdndico e Pac\u00edfico e tam\u00e9n en augas caribe\u00f1as.\nDescrici\u00f3n.\n\u00c9 unha tartaruga mari\u00f1a m\u00e1is ben pequena, cunha coiraza ou \"cuncha\" adulta de como media 60 a 70\u00a0cm. A coiraza con forma de coraz\u00f3n est\u00e1 caracterizada por ter catro pares de escudos inframarxinais que te\u00f1en poros na ponte (que une o espaldar e o plastr\u00f3n da coiraza), dous pares de escudos prefrontais e ata 9 escudos laterias en cada lado. Esta especie \u00e9 a \u00fanica que ten un n\u00famero de escudos laterais variable e asim\u00e9trico, xa que poden variar en n\u00famero de 5 a 9, m\u00e1is comunmente de 6 a 8. Cada lado da coiraza ten de 12 a 14 escudos marxinais.\nA coiraza est\u00e1 aplanada dorsalmente. Ten unha cabeza larga de mediano tama\u00f1o, que parece triangular vista desde arriba. Os lados c\u00f3ncavos da cabeza son m\u00e1is obvios na parte superior do curto foci\u00f1o. Ten patas con forma de aleta, cada unha con d\u00faas u\u00f1as anteriores. As partes superiores son cincentas verdosas ou oliv\u00e1ceas, pero \u00e1s veces parecen avermelladas debido \u00e1s algas que crecen na coiraza. A ponte e o plastr\u00f3n sen bisagras dun adulto var\u00eda desde branco verdoso nos individuos novos a cor amarela crema nos m\u00e1is vellos.\nAs cr\u00edas que acaban de eclosionar son grises escuras cunha cicatriz da xema clara, pero parecen negras cando se humedecen. A lonxitude da coiraza das cr\u00edas vai de 37 a 50\u00a0mm. Unhas li\u00f1as brancas delgadas beirean a coiraza, igual que a cola, a parte frontal e as aletas traseiras. Tanto os neonatos coma os xuven\u00eds te\u00f1en escudos marxinais posteriores aserrados, que se fan lisos coa idade. Os xuven\u00eds te\u00f1en tam\u00e9n tres quillas dorsais; a quilla central lonxitudinal d\u00e1 \u00e1s tartarugas m\u00e1is xoves un perfl aserrado, que permanece ata que chegan \u00e1 madurez sexual.\nRaramente pesan m\u00e1is de 50\u00a0kg. Un estudo feito en Oaxaca, M\u00e9xico, tomou os pesos dunha mostra de adultos, que oscilaban entre 25 e 46\u00a0kg; as femias adultas pesaban como media 35,45\u00a0kg (tama\u00f1o da mostra: n=58), mentres que os machos adultos pesaban significativamente menos, como media 33,00\u00a0kg (n=17). Os neonatos xeralmente pesan ente 12,0 e 23,3\u00a0g.\nOs adultos son algo dim\u00f3rficos sexualmente. Os machos maduros te\u00f1en colas m\u00e1is longas e grosas, que usan para a copulaci\u00f3n, e ademais os machos presentan unhas u\u00f1as curvadas agrandadas nas aletas anteriores, que lles permiten agarrarse \u00e1 coiraza da femia durante a copuaci\u00f3n. Os machos tam\u00e9n te\u00f1en coirazas que se estreitan m\u00e1is e son m\u00e1is longas que as das femias, as cales as te\u00f1en con forma abovedada e m\u00e1is arredondadas. Os machos te\u00f1en plastr\u00f3ns m\u00e1is c\u00f3ncavos, o que se cre que \u00e9 outra adaptaci\u00f3n para o apareamento. Os plastr\u00f3ns dos machos poden ser m\u00e1is brandos que os das femias.\nDistribuci\u00f3n.\nA tartaruga mari\u00f1a oliv\u00e1cea ten unha distribuci\u00f3n circumtropical, xa que vive en augas tropicais e c\u00e1lidas do Pac\u00edfico e \u00cdndico, desde a India, Arabia, Xap\u00f3n, e sur de Micronesia ao sur de \u00c1frica, Australia, e Nova Zelandia. No Atl\u00e1ntico, observouse na costa oeste de \u00c1frica e nas do norte do Brasil, Suriname, G\u00fciana, G\u00fciana Francesa, e Venezuela. Ademais, foi rexistrada no Caribe ata chegar polo norte a Porto Rico. Tam\u00e9n se encontra no leste do Pac\u00edfico desde as Illas Gal\u00e1pagos e Chile ata o Golfo de California, e ao longo dada costa pac\u00edfica norteamericana ata polo menos Oreg\u00f3n. Os seus movementos migratorios est\u00e1n menos estudados que os doutras especies de tartarugas mari\u00f1as, pero crese que usan as augas costeiras duns oitenta pa\u00edses. Historicalmente, esta especie foi considerada a tartaruga mari\u00f1a m\u00e1is abundante do mundo. Por exemplo, m\u00e1is de 1 mill\u00f3n de tartarugas mari\u00f1as oliv\u00e1ceas foron capturadas comercialmente nas costas de M\u00e9xico s\u00f3 en 1968.\nA poboaci\u00f3n mexicana do Pac\u00edfico estim\u00e1base en polo menos 10 mill\u00f3ns antes da era da explotaci\u00f3n en masa. M\u00e1is recentemente, a poboaci\u00f3n global de femias ani\u00f1adoras anual reduc\u00edrase a uns 2 mill\u00f3ns en 2004, e reduciuse m\u00e1is ata 852.550 en 2008. Isto indica un decrecemento dr\u00e1stico do 28 ao 32% na poboaci\u00f3n global en s\u00f3 unha xeraci\u00f3n (\u00e9 dicir, en 20 anos).\nA\u00ednda hoxe, a tartaruga mari\u00f1a oliv\u00e1cea segue consider\u00e1ndose a tartaruga mari\u00f1a m\u00e1is abundante, malia a mencionada reduci\u00f3n de m\u00e1is dun 30% con respecto aos seus niveis hist\u00f3ricos. Estas tartarugas consid\u00e9ranse en perigo debido aos poucos sitios para ani\u00f1ar que lle quedan no mundo.\nEsta tartaruga non se encontra normalmente en augas europeas, a non ser alg\u00fans exemplares escasos extraviados. En Galicia en 1988 rexistrouse a s\u00faa presenza nun caso illado, pero crese que esta identificaci\u00f3n \u00e9 dubidosa e probablemente se trataba de \"Lepidochelys kempii\".\n\u00c1reas de ani\u00f1aci\u00f3n.\nAs tartarugas mari\u00f1as oliv\u00e1ceas te\u00f1en un comportamento peculiar de ani\u00f1aci\u00f3n sincronizada masiva, chamada en M\u00e9xico \"arribada\". As femias retornan \u00e1 mesma praia onde naceron, e depositan al\u00ed os seus ovos. No oc\u00e9ano \u00cdndico, a maior\u00eda ani\u00f1an en dous ou tres grandes grupos preto de Gahirmatha en Odisha. A costa de Orissa na India \u00e9 o sitio de ani\u00f1aci\u00f3n en masa m\u00e1is grande desta tartaruga, seguido das costas de M\u00e9xico e Costa Rica. En 1991, unhas 600.000 tartarugas ani\u00f1aron na costa de Odisha en s\u00f3 unha semana. A ani\u00f1aci\u00f3n ocorre tam\u00e9n en localizaci\u00f3ns esparexidas pola costa de Coromandel e en Sri Lanka. Por\u00e9n, esta especie \u00e9 considerada unha rareza na maior\u00eda das \u00e1reas do oc\u00e9ano \u00cdndico.\nSon tam\u00e9n raras no Pac\u00edfico central e occidental, e s\u00f3 se co\u00f1ecen grandes \"arribadas\" nas augas tropicais do Pac\u00edfico oriental en Am\u00e9rica Central e M\u00e9xico. En Costa Rica te\u00f1en lugar nas praias de Nancite e de Ostional. Hai d\u00faas \"arribadas\" activas en Nicaragua, nas praias de Chacocente e La Flor, e unha pequena zona de ani\u00f1aci\u00f3n na costa do Pac\u00edfico de Panam\u00e1. Historicamente, hab\u00eda varias \"arribadas\" nas costas de M\u00e9xico, a\u00ednda que actualmente s\u00f3 persiste unha en Playa Escobilla, Oaxaca.\nA\u00ednda que esta especie \u00e9 famosa polas s\u00faas masivas \"arribadas\" nalg\u00fans puntos, moitos dos terreos de ani\u00f1aci\u00f3n s\u00f3 poden soportar congregaci\u00f3ns de tama\u00f1o relativamente pequeno a moderado (unhas 1.000 femias). A contribuci\u00f3n global e a importancia destas praias de ani\u00f1aci\u00f3n para a poboaci\u00f3n poder\u00eda estar subestimada pola comunidade cient\u00edfica.\n\u00c1reas de alimentaci\u00f3n.\nAlgunhas das \u00e1reas de alimentaci\u00f3n desta especie preto do sur de California est\u00e1n contaminadas por verteduras de residuos l\u00edquidos, escorrent\u00edas de procedencia agr\u00edcola, pesticidas, disolventes, e verteduras industriais. Estes contaminantes fan decrecer a produtividade da comunidade do bentos, o que afecta negativamente a estas tartarugas, que se alimentan de ditas comunidades. A crecente demanda de constru\u00edr portos deportivos e peiraos preto de Baixa California e do sur de California tam\u00e9n afecta negativamente \u00e1s tartarugas mari\u00f1as oliv\u00e1ceas destas \u00e1reas, onde se produce un incremento de verteduras de aceite e combustible neses sensibles h\u00e1bitats. Outra ameaza para estas tartarugas son as centrais el\u00e9ctricas, nas que est\u00e1 documentado que os individuos xuven\u00eds e subadultos quedan atrapados nos sistemas de toma de auga de mar para a refrixeraci\u00f3n.\nTaxonom\u00eda.\nA primeira descrici\u00f3n desta especie f\u00edxose co nome \"Testudo mydas minor\", Suckhow, 1798. Despois foi renomeada como \"Chelonian olivacea\", Eschscholtz, 1829, e finalmente como \"Lepidochelys olivacea\" Fitzinger, 1843. Como o primeiro que propuxo o ep\u00edteto de especie \"olivacea\" foi Eschscholtz, o seu nome v\u00e1lido definitivo quedou como \"Lepidochelys olivacea\" Eschscholtz, 1829.\nO nome do x\u00e9nero deriva das palabras gregas \"lepidos\", que significa escama, e \"chelys\", que se traduce por tartaruga. Isto poder\u00eda facer referencia \u00e1 cantidade supernumeraria de escudos costais que ten este x\u00e9nero. A s\u00faa coiraza \u00e9 predominantemente de cor oliv\u00e1cea, de a\u00ed o seu ep\u00edteto espec\u00edfico. \"Lepidochelys\" \u00e9 o \u00fanico x\u00e9nero de tartarugas actual que cont\u00e9n m\u00e1is dunha especie, que son: \"L. olivacea\" e \"L. kempii\".\nEcolox\u00eda e comportamento.\nReproduci\u00f3n.\nP\u00e9nsase que o apareamento ten lugar preto das praias de ani\u00f1aci\u00f3n, pero detect\u00e1ronse parellas copulando a 1.000\u00a0km da costa. Investigaci\u00f3ns feitas en Costa Rica indican que, debido o seu n\u00famero non moi alto, as parellas copulando observadas preto das praias non poden ser as \u00fanicas responsables da fertilizaci\u00f3n dos decenas de miles de femias gr\u00e1vidas que chegan a aquelas praias, polo que un n\u00famero significativo de apareamentos debe producirse noutros lugares e noutras \u00e9pocas do ano.\nA praias de Gahirmatha no distrito de Kendrapara de Odisha (India), que forma agora parte do Santuario de vida silvestre de Bhitarkanika, \u00e9 a \u00e1rea de reproduci\u00f3n maior destas tartarugas. Os mangleirais de Bhitarkanika foron designados como Zona H\u00famida de Importancia Internacional (dentro da Convenci\u00f3n Ramsar) en 2002. \u00c9 o lugar do mundo de maior concentraci\u00f3n de femias ani\u00f1adoras desta especie. Ademais de Gahirmatha, hai outras d\u00faas praias con ani\u00f1aci\u00f3n en masa situadas nas desembocaduras dos r\u00edos Rushikulya e Devi.\nAs tartarugas mari\u00f1as oliv\u00e1ceas migran en gran n\u00famero desde inicios de novembro, todos os anos, para aparearse e ani\u00f1ar nas costas de Orissa. En Gahirmatha crese que ani\u00f1an entre 100.000 e 500.000 femias cada ano, a\u00ednda que houbo un declive na poboaci\u00f3n no recente pasado debido a mortalidades en masa. A especie est\u00e1 protexida pola Axenda - I da Lei de (Protecci\u00f3n) da Vida Silveste India de 1972 (emendada en 1991). Todas as especies de tartarugas mari\u00f1as nas costas de Orissa est\u00e1n consideradas \"en perigo\" na Lista vermella da IUCN. As tartarugas mari\u00f1as est\u00e1n protexidas pola \"Convenci\u00f3n de Especies Migratorias\" e pola CITES (Convenci\u00f3n de Comercio Internacional de Fauna e Flora Silvestre). A India \u00e9 unha das naci\u00f3ns signatarias de todas esas convenci\u00f3ns.\nAs tartarugas mari\u00f1as oliv\u00e1ceas xeralmente empezan a congregarse preto das praias de ani\u00f1aci\u00f3n uns dous meses antes da estaci\u00f3n de posta, a\u00ednda que isto pode variar ao longo da s\u00faa \u00e1rea de distribuci\u00f3n. No Pac\u00edfico leste, a ani\u00f1aci\u00f3n ocorre durante todo o ano, cun pico de eventos de ani\u00f1aci\u00f3n (\"arribadas\") entre setembro e decembro. As praias de ani\u00f1aci\u00f3n adoitan ser zonas de media praia, relativamente planas, e libres de rochas. A fidelidade por unhas determinadas praias \u00e9 a norma, pero ten as s\u00faas excepci\u00f3ns. Os eventos de ani\u00f1aci\u00f3n son xeralmente nocturnos, pero tam\u00e9n se te\u00f1en rexistrado polo d\u00eda, especialmente durante as grandes \"arribadas\". A idade exacta da madurez sexual \u00e9 desco\u00f1ecida, pero pode inferirse aproximadamente polo tama\u00f1o m\u00ednimo dos individuos que ani\u00f1an. Por exemplo, a lonxitude media da coiraza das femias que ani\u00f1an (n = 251) en Playa Nancite, Costa Rica era de 63,3\u00a0cm, e as menores med\u00edan 54,0\u00a0cm. As femias poden facer ata tres postas por tempada, pero a maior\u00eda s\u00f3 po\u00f1en unha vez. As femias permanecen preto da costa durante o per\u00edodo entre postas, que \u00e9 de aproximadamente un mes. O tama\u00f1o medio da posta var\u00eda na s\u00faa \u00e1rea de distribuci\u00f3n e dimin\u00fae con cada intento de ani\u00f1aci\u00f3n.\nUnha posta media ten uns 116 ovos (de 30 a 168) en Suriname, mentres que no leste do Pac\u00edfico a media \u00e9 de 105 (de 74 a 126 ovos). O per\u00edodo de incubaci\u00f3n \u00e9 xeralmente de entre 45 e 51 d\u00edas baixo condici\u00f3ns naturais, pero pode estenderse a 70 d\u00edas en condici\u00f3ns clim\u00e1ticas malas. Os ovos incubados a temperaturas de 31 a 32\u00a0\u00b0C producen s\u00f3 femias; e os incubados a 28\u00a0\u00b0C ou menos producen s\u00f3 machos; e as temperaturas de incubaci\u00f3n entre 29 e 30\u00a0\u00b0C producen unha posta mixta dos dous sexos. O \u00e9xito da incubaci\u00f3n pode variar moito segundo a praia e o ano, debido aos cambios nas condici\u00f3ns ambientais e nas taxas de depredaci\u00f3n dos ni\u00f1os.\nH\u00e1bitat.\nA maior\u00eda das observaci\u00f3ns desta especie fanse dentro dos 15\u00a0km pr\u00f3ximos \u00e1 costa en augas mari\u00f1as relativamente pouco profundas e protexidas (de 22 a 55 m de profundidade). As tartarugas mari\u00f1as oliv\u00e1ceas enc\u00f3ntrase ocasionalmente en augas abertas. Os h\u00e1bitats m\u00faltiples e localidades xeogr\u00e1ficas utilizadas por esta especie var\u00edan ao longo do seu ciclo de vida. C\u00f3mpre facer m\u00e1is investigaci\u00f3ns para obter datos sobre os seus h\u00e1bitats pel\u00e1xicos.\nAlimentaci\u00f3n.\n\u00c9 unha especie predominantemente carn\u00edvora, especialmente nos estadios inmaturos do seu ciclo vital. As s\u00faas presas animais consisten en protocordados ou invertebrados, que capturan en augas mari\u00f1as ou estuarios. Entre as s\u00faas presas com\u00fans est\u00e1n as medusas, tunicados, ourizos de mar, briozoos, bivalvos, caracois, camar\u00f3ns, cangrexos, lagostas, e vermes sip\u00fanculos. Adicionalmente, o consumo de medusas e peixes adultos (por exemplo, \"Sphoeroides\") e ovos de peixe pode indicar unha alimentaci\u00f3n pel\u00e1xica (no mar aberto). Tam\u00e9n se alimentan de algaas filamentosas en \u00e1reas desprovistas doutros alimentos. Os estudos en catividade indicaron certo nivel de comportamento can\u00edbal.\nAmeazas.\nEntre os predadores da tartaruga mari\u00f1a oliv\u00e1cea est\u00e1n os mapaches, coiotes, porcos e cans e asilvestrados, sarig\u00fceias, coat\u00eds, caim\u00e1ns, cangrexos fantasmas, e as serpes Xenopeltidae. As cr\u00edas son depredadas no seu cami\u00f1o pola praia cara ao mar por voitres, fregatas, cangrexos, mapaches, coiotes, iguanas, e serpes. Na auga os predadores das cr\u00edas son os peixes oce\u00e1nicos, tibur\u00f3ns, e crocodilos. Os adultos te\u00f1en relativamente poucos depredadores, ademais dos tibur\u00f3ns e candorcas, que son responsables de ataques ocasionais. As femias son a mi\u00fado atacadas polos mosquitos durante a posta de ovos. Os humanos son a principal ameaza desta tartaruga, xa que moitas veces realizan unha recollida de ovos insustentable, matanzas das femias que est\u00e1n ani\u00f1ando nas praias, e a captura de adultos no mar para a venda comercial da s\u00faa carne e coiraza.\nOutras ameazas importantes son a mortalidade asociada con colisi\u00f3ns contra embarcaci\u00f3ns, e capturas accidentais durante as actividades pesqueiras. As redes de arrastre, redes de enmalle, redes perdidas ou abandonadas, palangres, e nasas, afectan significativamente \u00e1s poboaci\u00f3ns de tartaruga mari\u00f1a oliv\u00e1cea, e a outras especies de tartarugas mari\u00f1as. Entre 1993 e 2003, m\u00e1is de 100.000 tartarugas mari\u00f1as oliv\u00e1ceas morreron en Odisha, India por pr\u00e1cticas relacionadas coa pesca. Ademais, o enredo dos restos flotantes ou a s\u00faa inxesti\u00f3n \u00e9 unha das grandes ameazas para esta especie. Tam\u00e9n se citan o desenvolvemento urban\u00edstico do litoral, os desastres naturais , o cambio clim\u00e1tico, e outras fontes de erosi\u00f3n das praias como ameazas potenciais para os terreos de ani\u00f1aci\u00f3n. Adicionalmente, o desenvolvemento do litoral tam\u00e9n pode ser un problema para as cr\u00edas que eclosionan debido aos efectos da luz el\u00e9ctrica sobre a s\u00faa orientaci\u00f3n. As cr\u00edas no seu cami\u00f1o ao mar son atra\u00eddas polas luces el\u00e9ctricas e dir\u00edxense ao interior, onde poden morrer deshidratadas, exhaustas ou morrer nas estradas ou depredadas.\nPor\u00e9n, a principal causa da perda de ovos desta tartaruga \u00e9 o resultado das s\u00faas masivas \"arribadas\", nas cales a densidade de femias que soben \u00e1 vez \u00e1 praia a ani\u00f1ar \u00e9 tan grande, que os ni\u00f1os que puxeron as tartarugas que chegaron antes son inadvertidamente destru\u00eddos ao faceren os ni\u00f1os as que chegan despois, xa que hai escaseza de espazo. Nalg\u00fans casos, os ni\u00f1os sofren a contaminaci\u00f3n por bacterias ou pat\u00f3xenos procedentes de ni\u00f1os deteriorados nos que os ovos podreceron. Por exemplo, en Playa Nancite, Costa Rica, soamente o 0,2% dos 11,5 mill\u00f3ns de ovos producidos nunha soa \"arribada\" eclosionan con \u00e9xito. A\u00ednda que algunhas destas perdas son causadas pola depredaci\u00f3n e as mareas altas, a maior\u00eda \u00e9 atribu\u00edda \u00e1 destruci\u00f3n dos ni\u00f1os causada polos seus conx\u00e9neres de forma non intencionada. O grao en que as masivas \"arribadas\" contrib\u00faen ao status da poboaci\u00f3n desta especie foi moi debatido entre os cient\u00edficos. Moitos cren que o rendemento reprodutivo masivo destes eventos de ani\u00f1aci\u00f3n \u00e9 esencial para manter as poboaci\u00f3ns, mentres que outros mante\u00f1en que o rendemento nas praias de \"arribada\" tradicionais queda moi lonxe do seu potencial reprodutivo e moi probablemente non mant\u00e9n os niveis da poboaci\u00f3n. Nalgunhas \u00e1reas este debate levou finalmente \u00e1 legalizaci\u00f3n da recolecci\u00f3n de ovos.\nImportancia econ\u00f3mica.\nHistoricamente a tartaruga mari\u00f1a oliv\u00e1cea foi explotada como fonte de alimento, isco, aceite, pel, e fertilizante. A carne non se considera unha delicadeza culinaria, pero os ovos son moi estimados. A recolecci\u00f3n de ovos \u00e9 ilegal na maior\u00eda dos pa\u00edses onde ani\u00f1a esta tartaruga, pero estas leis moitas veces non son aplicadas con efectividade. A recolecci\u00f3n de ovos contrib\u00fae \u00e1s econom\u00edas locais, polo que en varias localidades se fixeron intentos illados de permitir recollidas sustentables (e legais) de ovos. Realiz\u00e1ronse numerosos estudos de casos en rexi\u00f3ns de praias de \"arribadas\" para investigar e comprender a pr\u00e1ctica da recollida de ovos nos seus aspectos socioecon\u00f3micos, culturais e pol\u00edticos. Deles, a recollida de ovos legal en Ostional, Costa Rica, \u00e9 considerada por moitos como bioloxicamente sostible e economicamente viable. Desde que a recolecci\u00f3n de ovos se fixo legal en 1987, os habitantes locais poden recoller e vender uns tres mill\u00f3ns de ovos anualmente. A lei perm\u00edtelles recoller ovos durante as primeiras 36 horas do per\u00edodo de ani\u00f1amento, xa que moitos deses ovos van ser destru\u00eddos polas seguintes ondadas de tartarugas que cheguen, ao escavaren os seus ni\u00f1os encima dos anteriores. Na praia d\u00e9ixanse uns 27 mill\u00f3ns de ovos sen recoller, e os habitantes locais desempe\u00f1an un importante papel na protecci\u00f3n dos ni\u00f1os dos predadores, o que incrementa o \u00e9xito das incubaci\u00f3ns.\nA maior\u00edas das familias participantes consideran que a recolecci\u00f3n de ovos \u00e9 a s\u00faa actividade m\u00e1is importante, e os beneficios que obte\u00f1en son maiores que noutras empregos posibles na zona, f\u00f3ra do turismo. O prezo dos ovos de Ostional mantiv\u00e9ronse baixos \u00e1 mantenta para desanimar a s\u00faa recolecci\u00f3n ilegal noutras praias. O proxecto de Ostional rende m\u00e1is beneficios locais que outros proxectos similares de recolecci\u00f3n feitos en Nicaragua, pero a avaliaci\u00f3n de proxectos de recollida de ovos como este te\u00f1en o defecto de que son estudos feitos durante per\u00edodos curtos de tempo e os resultados te\u00f1en unha excesiva especificidade de lugar. Na maior\u00eda das rexi\u00f3ns, a recollida ilegal de ovos \u00e9 considerada unha amaeza importante para as poboaci\u00f3ns desta tartaruga, polo que a pr\u00e1ctica da recollida legal de ovos contin\u00faa tendo moitas cr\u00edticas dos conservacionistas e dos bi\u00f3logos que estudan as tartarugas.\nConservaci\u00f3n.\nA \"Lepidochelys olivacea\" est\u00e1 clasificada como vulnerable pola Uni\u00f3n Internacional para a Conservaci\u00f3n da Natureza e Recursos Naturais (IUCN), e est\u00e1 na lista do Ap\u00e9ndice I do CITES. Esta clasificaci\u00f3n nas listas foi en gran medida responsable de deter a explotaci\u00f3n comercial a grande escala e o comercio da pel desta especie. A Convenci\u00f3n sobre Especies Migratorias e a Convenci\u00f3n Interamericana para a Protecci\u00f3n e Conservaci\u00f3n das Tartarugas Mari\u00f1as tam\u00e9n lle deron protecci\u00f3n \u00e1 tartaruga mari\u00f1a oliv\u00e1cea, e levaron a incrementar os esforzos de conservaci\u00f3n e xesti\u00f3n das poboaci\u00f3ns destas tartarugas mari\u00f1as. As clasificaci\u00f3ns nacionais desta especie van desde especie en perigo a ameazada, a\u00ednda que aplicar estas clasificaci\u00f3ns a escala global non tivo \u00e9xito na maior parte dos casos. Os \u00e9xitos obtidos na conservaci\u00f3n da tartaruga mari\u00f1a oliv\u00e1cea deb\u00e9ronse \u00e1 aplicaci\u00f3n de programas nacionais ben coordinados en combinaci\u00f3n con comunidades locais e organizaci\u00f3ns non gobernamentais, que se centran principalmente na educaci\u00f3n e compromiso p\u00fablico. A xesti\u00f3n das \"arribadas\" tivo un papel esencial na conservaci\u00f3n desta tartaruga. Ultimamente, a obrigaci\u00f3n do uso de dispositivos de exclusi\u00f3n de tartarugas nas redes camaroneiras de arrastre tam\u00e9n se comprobou que foi efectiva nalgunhas zonas. En xeral, en todo o mundo, a tartaruga mari\u00f1a oliv\u00e1cea (\"L. olivacea\") segue sendo obxecto de menores esforzos de conservaci\u00f3n que a s\u00faa parente pr\u00f3xima a tartaruga mari\u00f1a pequena (\"L. kempii\").\nHai varios proxectos en diversas partes do mundo que tratan de preservar a tartaruga mari\u00f1a oliv\u00e1cea. Por exemplo, en Nuevo Vallarta, M\u00e9xico, cando as tartarugas chegan \u00e1 praia para po\u00f1er os ovos, unha fracci\u00f3n deles son levados a unha instalaci\u00f3n para a incubaci\u00f3n, onde ta\u00f1en unhas posibilidades moito maiores de sobrevivir, e despois lib\u00e9ranse as cr\u00edas.\nOutros proxectos importantes levados a cabo na India desenv\u00f3lvense en Chennai, onde se recolectan uns 10.000 ovos na costa de Marina, dos cales nacen unhas 9.000 cr\u00edas que se liberan no mar por fases."}
{"id": "317114", "revid": "22570", "url": "https://gl.wikipedia.org/wiki?curid=317114", "title": "Trofeo Emma Cuervo 2015", "text": "A 64\u00ba edici\u00f3n do Trofeo Emma Cuervo celebrouse en Ribadeo a partido \u00fanico entre o Club Deportivo Lugo e o Deportivo da Coru\u00f1a o 25 de xullo de 2015, D\u00eda Nacional de Galiza, sa\u00edndo os dous equipos ao terreo de xogo portando a bandeira e sonando o himno. O campi\u00f3n foi o Lugo tras un gol de Pablo Caballero, convert\u00e9ndose no primeiro equipo en ga\u00f1ar tres veces consecutivas o torneo."}
{"id": "317116", "revid": "124656", "url": "https://gl.wikipedia.org/wiki?curid=317116", "title": "Son (partido pol\u00edtico)", "text": "SON \u00e9 un partido pol\u00edtico instrumental galego creado no ano 2015 promovido por ANOVA e Esquerda Unida para concorrer \u00e1s elecci\u00f3ns municipais dese ano en diversas localidades de Galicia.\nA s\u00faa finalidade foi a de ofrecer soporte legal para aquelas agrupaci\u00f3ns pol\u00edticas municipais que por motivos legais non tivesen posibilidade de presentarse \u00e1s elecci\u00f3ns no seu concello. As\u00ed mesmo tam\u00e9n buscar\u00eda sumar votos para poder acadar representaci\u00f3n nas Deputaci\u00f3ns Provinciais.\nAs candidaturas unidas a esta coalici\u00f3n levaron a palabra SON no seu nome, ben como prefixo ou sufixo engadido ao nome do partido pol\u00edtico, ou baixo a f\u00f3rmula \"Son de\" m\u00e1is o nome do concello correspondente. \nNas elecci\u00f3ns municipais de 2019 concorreu de novo baixo a marca \"Son-En Com\u00fan\".\nResultados obtidos polas candidaturas adscritas.\nTras as elecci\u00f3ns de maio do ano 2015, as candidaturas coaligadas a SON acadaron as alcald\u00edas de Cangas, Ferrol, Manzaneda, Teo e Val do Dubra, \u00e1 cal se lle sumou Mugardos tras unha moci\u00f3n de censura en agosto de 2016. A suma de votos recibidos por estas candidaturas foi de 53.205, representando o 3,61% dos votos v\u00e1lidos.\nEn 2019 lograron as alcald\u00edas de Cangas, Mugardos e Teo, se ben perderon a de Mugardos nunha moci\u00f3n de censura en novembro de 2019."}
{"id": "317126", "revid": "1093", "url": "https://gl.wikipedia.org/wiki?curid=317126", "title": "SON", "text": ""}
{"id": "317127", "revid": "1093", "url": "https://gl.wikipedia.org/wiki?curid=317127", "title": "Eva C\u00e1rdenas Botas", "text": ""}
{"id": "317130", "revid": "89787", "url": "https://gl.wikipedia.org/wiki?curid=317130", "title": "Exchangeable image file format", "text": "Exchangeable image file format (Exif) \u00e9 unha especificaci\u00f3n para formatos de ficheiros de imaxes empregado por c\u00e1maras dixitais. Creouno a Japan Electronic Industry Development Association (JEIDA). Esta especificaci\u00f3n emprega formatos de ficheiros existentes coma JPEG, TIFF e RIFF, aos que engade etiquetas espec\u00edficas de metadatos. A versi\u00f3n 2.1 desta especificaci\u00f3n publicouse o 12 de xu\u00f1o de 1998 e a versi\u00f3n 2.2 en abril de 2002."}
{"id": "317131", "revid": "1576", "url": "https://gl.wikipedia.org/wiki?curid=317131", "title": "Exif", "text": ""}
{"id": "317139", "revid": "5863", "url": "https://gl.wikipedia.org/wiki?curid=317139", "title": "San Miguel de Valga", "text": ""}
{"id": "317140", "revid": "5863", "url": "https://gl.wikipedia.org/wiki?curid=317140", "title": "Shigeko Yuki", "text": "Shigeko Yuki (\u7531\u8d77 \u3057\u3052\u5b50), nada en Sakai o 2 de decembro de 1900 e finada o 30 de decembro de 1969, foi unha escritora xaponesa.\nTraxectoria.\nA s\u00faa nai faleceu cando ti\u00f1a dez anos. En 1919, matriculouse nunha escola feminina de Kobe para estudar m\u00fasica, pero a s\u00faa familia op\u00faxose. En 1924 casou co pintor Usaburo Ihara (\u4f0a \u539f \u5b87 \u4e09\u90ce, 1894-1976). De 1925 a 1929, viviu en Francia, onde estudou composici\u00f3n e piano.\nTras divorciarse de Ihara en 1945, comezou a escribir contos infant\u00eds por motivos financeiros. O redactor en xefe da publicaci\u00f3n \"Sakuhin\" (\u4f5c\u54c1) animouna a escribir novelas. Coa s\u00faa segunda novela, \"Hon no Hanashi\", ga\u00f1ou o premio Akutagawa en 1949. A s\u00faa novela \"Joch\u016bkko\"(1951) levouna ao cinema Tomotaka Tasakas (\u7530\u5742 \u5177\u9686, 1955).\nFaleceu de envelenamento sangu\u00edneo asociado a diabetes mellitus."}
{"id": "317141", "revid": "737", "url": "https://gl.wikipedia.org/wiki?curid=317141", "title": "Yuki Shigeko", "text": ""}
{"id": "317142", "revid": "23204", "url": "https://gl.wikipedia.org/wiki?curid=317142", "title": "O Pino, Setecoros, Valga", "text": "O Pino \u00e9 un lugar da parroquia de Setecoros, no concello pontevedr\u00e9s de Valga na comarca de Caldas.\nCami\u00f1o de Santiago.\nO Pino \u00e9 unha localidade da etapa Caldas de Reis-Padr\u00f3n do Cami\u00f1o Portugu\u00e9s a Santiago de Compostela."}
{"id": "317146", "revid": "47401", "url": "https://gl.wikipedia.org/wiki?curid=317146", "title": "Gianluca Ferraris", "text": "Gianluca Ferraris, nado en X\u00e9nova o 29 de novembro de 1976 e finado en Mil\u00e1n o 14 de marzo de 2022, foi un guionista e xornalista italiano.\nEstudou un posgrao en ciencia pol\u00edtica e un m\u00e1ster de xornalismo en Mil\u00e1n. Traballou para \"Panorama\", \"Chi\", \"Economy\" ou \"Quarto Grado\" de Rete 4."}
{"id": "317147", "revid": "75439", "url": "https://gl.wikipedia.org/wiki?curid=317147", "title": "Hitomi Kanehara", "text": "Hitomi Kanehara (\u91d1\u539f \u3072\u3068\u307f), nada en Toquio o 8 de agosto de 1983, \u00e9 unha escritora xaponesa.\nTraxectoria.\nDeixou os estudos con 15 anos para dedicarse \u00e1 literatura apoiada polo seu pai, o profesor de literatura, escritor de novela infantil e tradutor Mizuhito Kanehara."}
{"id": "317148", "revid": "23204", "url": "https://gl.wikipedia.org/wiki?curid=317148", "title": "Einosuke It\u014d", "text": "Einosuke It\u014d (\u4f0a\u85e4 \u6c38\u4e4b\u4ecb; \"It\u014d Einosuke\"), nado en Akita o 21 de novembro de 1903 e finado o 26 de xullo de 1959, foi un escritor xapon\u00e9s.\nTraxectoria.\nTras terminar os seus estudos, traballou nun banco e comezou a escribir artigos para revistas. En 1924, mudouse a Toquio e comezou a publicar para a revista socialista \"Bungei Sensen\" (\u6587\u82b8\u6226\u7dda) fundada por Y\u014dbun Kaneko. Pola s\u00faa publicaci\u00f3n \"Mienai K\u014dzan\" (\u898b\u3048\u306a\u3044\u9271\u5c71) de 1928 nesta publicaci\u00f3n, empezou a destacarse como escritor de literatura proletaria."}
{"id": "317149", "revid": "98629", "url": "https://gl.wikipedia.org/wiki?curid=317149", "title": "Gran Premio de Italia de 2015", "text": "O Gran Premio de Italia de 2015, formalmente co\u00f1ecido como o 2015 Gran Premio Santander d'Italia \u00e9 unha carreira de F\u00f3rmula Un, que se celebrou o 6 de setembro de 2015, no Aut\u00f3dromo Nazionale Monza en Italia. Foi a d\u00e9cimo segunda carreira do campionato de 2015, e o sesax\u00e9simo cuarto Gran Premio de Italia celebrado en Monza.\nResumo da carreira.\nCualificaci\u00f3n.\nLewis Hamilton clasificouse na pole cun tempo de 1:23.397, d\u00faas d\u00e9cimas por diante de Kimi R\u00e4ikk\u00f6nen de Ferrari. O compa\u00f1eiro de equipo de Raikkonen, Sebastian Vettel, foi o terceiro cualificado, outras cinco cent\u00e9simas abaixo.\nPost-cualificaci\u00f3n.\nO Toro Rosso de Max Verstappen foi penalizado cun drive-through dentro das tres primeiras voltas da carreira debido a unha sa\u00edda perigosa dos boxes durante a cualificaci\u00f3n, perdeu a carcasa do motor. O \nSauber de Marcus Ericsson foi penalizado con tres lugares na grella despois de que molestara a Nico H\u00fclkenberg durante a cualificaci\u00f3n.\nCarreira.\nCando a carreira se puxo en marcha, o Ferrari de Kimi Raikkonen quedou parado e s\u00f3 arrincou logo de todos os demais coches pasaren ao finland\u00e9s. Mentres tanto, Hamilton conseguiu na primeira chicana pasar por diante de Vettel, pero o seu compa\u00f1eiro de equipo Rosberg tivo que evitar o coche de Raikkonen e perdeu dous postos cos dous Williams de Felipe Massa e Valtteri Bottas. Ambos pilotos de Lotus v\u00edronse obrigados a retirarse antes do final da segunda volta, Grosjean, debido ao contacto con outro coche, mentres que Maldonado danou o seu chasis cando bateu cun bordo. Mentres R\u00e4ikk\u00f6nen remontaba na pista para estar na duod\u00e9cima posici\u00f3n na volta tres, Lewis Hamilton aumentou rapidamente a s\u00faa vantaxe sobre Vettel e colocouse a m\u00e1is dun segundo da fiestra do DRS. Nico Rosberg foi incapaz de pasar a Bottas na pista. M\u00e1is atr\u00e1s, os coches patrocinados por Red Bull quedaron na parte traseira ata o fin, con Carlos Sainz Jr., Daniel Ricciardo e Daniil Kvyat loitando pola d\u00e9cima posici\u00f3n. Sainz cedeu o seu lugar na volta 11, cando tivo que entrar a boxes para unha penalizaci\u00f3n de cinco segundos por cortar a chicana na sa\u00edda. Na volta 14, Hamilton lideraba sobre Vettel por m\u00e1is de oito segundos, e Rosberg segu\u00eda detr\u00e1s dos Williams no quinto lugar. Detr\u00e1s do alem\u00e1n estaban os dous Force India de Sergio P\u00e9rez e Nico H\u00fclkenberg.\nNa volta 18, Rosberg foi o primeiro dos pilotos de cabeza en entrar a boxes, para intentar \"socavar\" aos dous Williams, que se viron obrigados a entrar pouco despois. Massa entrou unha volta m\u00e1is tarde e Bottas na volta 22, ambos sa\u00edron dos pits detr\u00e1s do Mercedes de Rosberg, que agora era terceiro. Na volta 26, tanto Hamilton e Vettel tam\u00e9n pararon en boxes, Hamilton era l\u00edder por diante do Ferrari por m\u00e1is de doce segundos. Nese momento, Raikkonen, que a\u00ednda ti\u00f1a que parar, estaba no terceiro lugar, pero foi superado facilmente por Rosberg na volta 28. Na volta 29, Daniel Ricciardo, que a\u00ednda segu\u00eda cas s\u00faas pinas orixinais, pasou a P\u00e9rez na sexta posici\u00f3n, o mexicano recuperou o posto unha volta m\u00e1is tarde. Ao final da volta 29, R\u00e4ikk\u00f6nen parou en boxes pero case chocou con Roberto Merhi na entrada en boxes. Logo da s\u00faa parada, o finland\u00e9s sa\u00edu d\u00e9cimo, pero rapidamente recuperou o seu posto de novo, logrando o oitavo posto de Marcus Ericsson na volta 32. Na volta 36, Nico Rosberg moveuse a menos de catro segundos de Sebastian Vettel diante del, mentres que R\u00e4ikk\u00f6nen p\u00faxose s\u00e9timo a costa de Nico H\u00fclkenberg.\nNa volta 45, Vettel e Rosberg atopan pilotos dobrados na pista, o que permitiu ao Mercedes situarse a menos de tres segundos por detr\u00e1s do Ferrari. Na volta 49, Mercedes d\u00edxolle Hamilton que aumentara a s\u00faa velocidade, sen dar ao piloto unha explicaci\u00f3n. Con Hamilton l\u00edder por diante de Vettel por 23 segundos, a indicaci\u00f3n foi inesperada. M\u00e1is tarde demostrouse que fora causada polo feito de que o pneum\u00e1tico traseiro esquerdo de Hamilton ti\u00f1a moi pouca presi\u00f3n na sa\u00edda, levando ao equipo a temer unha penalizaci\u00f3n de tempo logo da carreira. Fernando Alonso retirouse da carreira na volta 50 debido \u00e1 perda de potencia. Unha volta m\u00e1is tarde, R\u00e4ikk\u00f6nen colocouse en sexto lugar logo de adiantar ao Force India de Sergio P\u00e9rez. Cunha volta para o final, Rosberg acerc\u00e1base cada vez m\u00e1is a Vettel, cando de s\u00fapeto o seu motor fallou, o que lle obrigou a retirarse, entregando a Felipe Massa o \u00faltimo lugar no podio, que defendeu a posici\u00f3n co seu compa\u00f1eiro Bottas durante a \u00faltima volta. Lewis Hamilton terminou a carreira para lograr a vitoria no que el mesmo describiu como \"o mellor [fin de semana] que conduc\u00edn\". terminado 25 segundos por diante de Vettel.\nPost-carreira.\nDurante m\u00e1is de d\u00faas horas logo da carreira, a vitoria de Hamilton a\u00ednda era un tema de debate, xa que atopouse que tanto os seus pneum\u00e1ticos traseiros esquerdos como os de Nico Rosberg ti\u00f1an 0.3psi menos de presi\u00f3n que a permitida. Mentres que Lewis Hamilton declarou na conferencia de prensa post-carreira que el non fora consciente do problema, Os representantes de Williams Pat Symonds e Rob Smedley pediron \u00e1 descualificaci\u00f3n de Hamilton, con este \u00faltimo sinalando que se trata dun \"problema de seguridade\". Os comisarios finalmente decidiron non realizar ningunha acci\u00f3n, afirmando que: \"Ao tomar esta determinaci\u00f3n con respecto \u00e1 presi\u00f3n, os comisarios sinalaron que as mantas de quecemento dos pneum\u00e1ticos foran desconectadas da s\u00faa fonte de enerx\u00eda, como \u00e9 o procedemento normal, e os pneum\u00e1ticos estaban significativamente por baixo do m\u00e1ximo permitido no momento da medici\u00f3n da FIA na grella e significativamente diferentes das temperaturas doutros coches medidos na grella. Ademais, os comisarios est\u00e1n convencidos de que o equipo seguiu o procedemento especificado na actualidade, supervisado polo fabricante de pneum\u00e1ticos para o uso seguro dos pneum\u00e1ticos. Polo tanto, os comisarios deciden non tomar ningunha acci\u00f3n adicional\".\nAs entrevistas no podio, levounas a cabo o director George Lucas, Lewis Hamilton expresou o seu agradecemento ao seu equipo e os afeccionados no lugar. Felipe Massa, preguntado pola pelexa na \u00faltima volta co seu compa\u00f1eiro Bottas, declarou: \"Estoume facendo vello para isto, ata d\u00edxenlle ao equipo que est\u00e1bame facendo vello. As tres \u00faltimas voltas da carreira eu estaba loitando co meu compa\u00f1eiro de equipo!. foi moi dif\u00edcil, pero arranx\u00e1monolas para estar aqu\u00ed\". Durante a roda de prensa posterior \u00e1 carreira, Hamilton mostrouse sorprendido polo seu liderado no campionato, xa que non fora informado da retirada de Rosberg nese punto. Cando se lle preguntou sobre o tema de presi\u00f3n de pneum\u00e1ticos, Sebastian Vettel defendeu a Hamilton, dicindo: \"Creo que non \u00e9 xusto para Lewis porque el non sab\u00eda o que est\u00e1 pasando [...] En xustiza el fixo un moi bo traballo hoxe e vostede ten que aceptar iso \".\nLogo da carreira, o director do equipo de Red Bull Christian Horner dixo que Mercedes dera \"un preocupante paso cara a adiante\" coa s\u00faa nova especificaci\u00f3n do motor, admitindo que o equipo estaba \"nunha liga propia de momento\". Nico Rosberg, que correra coa vella versi\u00f3n da especificaci\u00f3n da unidade de potencia, describiu a carreira como un \"gran paso na direcci\u00f3n equivocada\". Logo da carreira, o equipo revelou que converteran o seu motor co fin de axudarlle a coller Vettel nas \u00faltimas voltas. O equipo admitiu m\u00e1is tarde que o uso da nova unidade de enerx\u00eda no Gran Premio de Italia fora \"un risco\".\nComo resultado da carreira, Lewis Hamilton ampliou a s\u00faa vantaxe no campionato a 53 puntos de vantaxe sobre o seu compa\u00f1eiro de equipo Rosberg. O segundo posto significa que Sebastian Vettel achegouse a Rosberg, agora a 21 puntos. No Campionato de Construtores, Mercedes ten 451 puntos, con Ferrari e Williams na segunda e a terceira posici\u00f3n, con 270 e 188 puntos respectivamente."}
{"id": "317152", "revid": "27155", "url": "https://gl.wikipedia.org/wiki?curid=317152", "title": "Lepidochelys olivacea", "text": ""}
{"id": "317157", "revid": "22795", "url": "https://gl.wikipedia.org/wiki?curid=317157", "title": "Solla de area de Nova Celandia", "text": ""}
{"id": "317162", "revid": "98629", "url": "https://gl.wikipedia.org/wiki?curid=317162", "title": "Edward Turner Bennett", "text": "Edward Turner Bennett, nado en Hackney (Londres), o 6 de xaneiro de 1797 e finado o 21 de agosto de 1836 en Londres, foi un m\u00e9dico, zo\u00f3logo e escritor ingl\u00e9s.\nTraxectoria.\nE, T. Bennett naceu en Hackney, e fixo pr\u00e1cticas de cirurx\u00eda, pero o seu principal interese sempre foi a zoolox\u00eda.\nEn 1822 intentou establecer unha sociedade de entomolox\u00eda, que m\u00e1is adiante se converter\u00eda nunha sociedade de zoolox\u00eda cunha certa conexi\u00f3n coa Sociedade linneana de Londres. Este foi o comezo da \"Zoological Society of London\", da cal Bennett foi secretario entre 1831 e 1836.\nEntre as s\u00faas obras destacan \"The Tower Menagerie\" (1829) e \"The Gardens and Menagerie of the Zoological Society\" (1831). Tam\u00e9n escribiu, xunto con G. T. Lay, a secci\u00f3n sobre peixes na obra \"Zoology of Beechey's Voyage\" (1839).\nHonores.\nEponimia.\nNa s\u00faa honra dedic\u00e1ronse as seguintes especies: \nAbreviatura.\nAs abreviaturas Bennet e E. T. Bennet empr\u00e9ganse para indicar a como autoridade na descrici\u00f3n e taxonom\u00eda en zoolox\u00eda."}
{"id": "317163", "revid": "23204", "url": "https://gl.wikipedia.org/wiki?curid=317163", "title": "Psettodes belcheri", "text": "Psettodes belcheri \u00e9 unha especie de peixe tele\u00f3steo da orde dos pleuronectiformes, suborde dos psetodoideos e familia dos pset\u00f3didos, unha das tres do x\u00e9nero \"Psettodes\", co\u00f1ecida en galego como linguado espi\u00f1oso de cola manchada.\nTr\u00e1tase dunha mari\u00f1a, demersal, de certa importancia comercial, que vive en augas tropicais pouco profundas das costas do Atl\u00e1ntico oriental, desde Mauritania, a 23\u00b0 N, at\u00e9 o golfo da Guinea, aos 14\u00b0 S."}
{"id": "317172", "revid": "19415", "url": "https://gl.wikipedia.org/wiki?curid=317172", "title": "Mohandas Karamchand Gandhi", "text": ""}
{"id": "317190", "revid": "7523", "url": "https://gl.wikipedia.org/wiki?curid=317190", "title": "Rub\u00e9n Gracia Calmache", "text": ""}
{"id": "317198", "revid": "89787", "url": "https://gl.wikipedia.org/wiki?curid=317198", "title": "Evoluci\u00f3n dos mam\u00edferos", "text": "A evoluci\u00f3n dos mam\u00edferos a partir dos sin\u00e1psidos basais (\u00abr\u00e9ptiles mamiferoides\u00bb) foi un proceso gradual que durou aproximadamente 95 mill\u00f3ns de anos, dende a aparici\u00f3n dos primeiros sin\u00e1psidos, como o \"Archaeothyris\" ou \"Clepsydrops\", en Pensilvaniano at\u00e9 a aparici\u00f3n dos primeiros mamaliaformes como o \"Adelobasileus\" no andar faun\u00edtico Carniano. A li\u00f1axe sin\u00e1psida diverxeu da li\u00f1axe saur\u00f3psidos, que conducir\u00eda \u00f3s r\u00e9ptiles, \u00f3s dinosauros e \u00e1s aves, a finais do per\u00edodo Carbon\u00edfero, s\u00f3 vinte mill\u00f3ns de anos despois da formaci\u00f3n do clado dos amniotas.\nOs sin\u00e1psidos diversific\u00e1ronse durante o Permiano, producindo formas tan c\u00e9lebres coma o \"Dimetrodon\", \"Sphenacodon\" ou o edafosauro. Durante uns cuarenta mill\u00f3ns de anos, foron os animais terrestres dominantes, pero hai 251,4 mill\u00f3ns de anos a extinci\u00f3n do Permiano-Tri\u00e1sico pon remate \u00f3 seu dominio, levando \u00e1 desaparici\u00f3n de todos os grupos de pelicosauros e de ter\u00e1psidos. Despois desta extinci\u00f3n, que eliminou o 70% dos vertebrados terrestres, o grupo ter\u00e1psido dos listrosauros recup\u00e9rase e chega a exercer un dominio tan esmagador como nunca m\u00e1is se volveu repetir na historia da Terra: Durante un tempo, o 95% dos vertebrados terrestres pertenc\u00edan a este x\u00e9nero. Por\u00e9n, un acontecemento co\u00f1ecido como cambio do Tri\u00e1sico abriu a porta \u00f3 dominio dos dinosauros e obrigou \u00f3s mam\u00edferos a manter un perfil baixo durante os seguintes 160 mill\u00f3ns de anos.\nPolo xeral, os mam\u00edferos do Mesozoico eran pequenos, e a maior\u00eda s\u00f3 acadaban o tama\u00f1o dun rato. Os seus dentes indican que a meirande parte das especies aliment\u00e1banse de insectos e outros invertebrados, e a forma do seu cerebro e os seus \u00f3rganos sensoriais indican un estilo de vida principalmente nocturno. A\u00ednda se mant\u00e9n a inc\u00f3gnita de porqu\u00e9 a maior\u00eda de mam\u00edferos do Mesozoico conservaron un tama\u00f1o, unha fisiolox\u00eda e un xeito de vida relativamente homox\u00e9neos, mentres que nun per\u00edodo de tempo evolutivamente moi curto (uns cinco mill\u00f3ns de anos) a comezos do Cenozoico coneguen unha importante variaci\u00f3n de tama\u00f1o e alimentaci\u00f3n. A causa disto adoita ser considerada a competici\u00f3n dos dinosauros, que mentres exerciron unha presi\u00f3n selectiva que imped\u00eda a evoluci\u00f3n de mam\u00edferos grandes. En tempos m\u00e1is recentes fix\u00e9ronse novos descubrimentos que amosan un grao de especializaci\u00f3n m\u00e1is alta dos mam\u00edferos do Mesozoic. \"Castorocauda\" era cando menos parcialmente acu\u00e1tico, \"Volaticotherium\" estaba dotada de membranas para e \"Fruitafossor\" ti\u00f1a adaptaci\u00f3ns para comer insectos semellantes \u00e1s dos osos formigueiros.\nAs principais li\u00f1axes de mam\u00edferos do Cret\u00e1ceo sobreviviron \u00e1 extinci\u00f3n do Cret\u00e1ceo-Terciario malia sufriren perdas en cantidade e en diversidade. Malia que os mam\u00edferos comezaran a diversificarse trinta mill\u00f3ns de anos antes e que poucos grupos se diversificaron axi\u00f1a despois da extinci\u00f3n, a desaparici\u00f3n dos dinosauros permitiulles finalmente converterse nos dominadores dos medios terrestres no Cenozoico. No \u00e9poca do Eoceno tivo lugo unha explosiva radiaci\u00f3n adaptativa que deu orixe a gran parte dos grupos modernos de mam\u00edferos, e no Mioceno, a fauna mamiferoide xa era moi semellante \u00e1 actual. A finais do Plistoceno extingu\u00edronse moitos mam\u00edferos nun proceso posiblemente relacionado coa expansi\u00f3n dos humanos arredor do mundo. Estas extinci\u00f3ns a\u00ednda duran hoxe en d\u00eda: a Uni\u00f3n Internacional para a Conservaci\u00f3n da Natureza e dos Recursos Naturais (IUCN) lista 514 especies (arredor dun 10% de t\u00f3dolos mam\u00edferos) en en perigo grave ou especie ameazada.\nFiloxeneticamente, os mam\u00edferos son os \u00fanicos sin\u00e1psidos a\u00ednda viventes."}
{"id": "317200", "revid": "74207", "url": "https://gl.wikipedia.org/wiki?curid=317200", "title": "Kak\u00e1 Wer\u00e1", "text": "Kak\u00e1 Wer\u00e1 Jecup\u00e9 (S\u00e3o Paulo, 1 de febreiro de 1964) \u00e9 un escritor e pol\u00edtico brasileiro (partido verde) Pertence \u00e1 tribo caiap\u00f3."}
{"id": "317206", "revid": "737", "url": "https://gl.wikipedia.org/wiki?curid=317206", "title": "Kak\u00e1 Wer\u00e1 Jecup\u00e9", "text": ""}
{"id": "317208", "revid": "98629", "url": "https://gl.wikipedia.org/wiki?curid=317208", "title": "10.000 km", "text": "10.000\u00a0km \u00e9 filme catal\u00e1n dirixido por Carlos Marqu\u00e9s-Marcet, que foi estreada no 2014. Est\u00e1 protagonizado por Natalia Tena e David Verdaguer.\nSinopse.\nHistoria dunha parella de Barcelona que se ve obrigada a vivir por separado durante un ano cando a ela lle ofrecen unha oferta profesional nos \u00c1nxeles."}
{"id": "317209", "revid": "839", "url": "https://gl.wikipedia.org/wiki?curid=317209", "title": "Antonio Ca\u00f1izares", "text": "Antonio Ca\u00f1izares Llovera, nado o 15 de outubro de 1945 en Utiel (Comunidade Valenciana), \u00e9 un eclesi\u00e1stico latino e cardeal valenciano, arcebispo metropolitano de Valencia dende 2014.\nTraxectoria.\nFoi ordenado sacerdote da arquidiocese de Valencia o 21 de xu\u00f1o de 1970 polo seu arcebispo, Jos\u00e9 Mar\u00eda Garc\u00eda Lahiguera.\nO 6 de marzo de 1992 foi nomeado bispo de \u00c1vila polo papa Xo\u00e1n Paulo II. Recibiu a consagraci\u00f3n episcopal o 25 de abril do mesmo ano, de mans do nuncio Mario Tagliaferri, e tendo como principais co-consagradores ao arcebispo de Toledo Marcelo Gonz\u00e1lez Mart\u00edn e ao de Madrid \u00c1ngel Suqu\u00eda Goicoechea. O 10 de decembro de 1996 foi nomeado arcebispo de Granada.\nO 24 de outubro de 2002 foi nomeado arcebispo de Toledo. O papa Bieito XVI creouno cardeal no consistorio do 24 de marzo de 2006. O 4 de outubro de 2014 foi nomeado arcebispo de Valencia."}
{"id": "317210", "revid": "23204", "url": "https://gl.wikipedia.org/wiki?curid=317210", "title": "Hemley Boum", "text": "Hemley Boum, nada en Douala en 1973, \u00e9 unha novelista do Camer\u00fan.\nTraxectoria.\nEstudou ciencias sociais na Universidade cat\u00f3lica da \u00c1frica Central en Yaound\u00e9 e comercio exterior na Universidade cat\u00f3lica de Lille.\nVive en Par\u00eds co seu marido e os seus dous fillos"}
{"id": "317211", "revid": "23204", "url": "https://gl.wikipedia.org/wiki?curid=317211", "title": "Sapoconcho riscado", "text": "O sapoconcho riscado ou sapoconcho leproso (\"Mauremys leprosa\") \u00e9 unha especie de tartaruga da familia Geoemydidae semiacu\u00e1tica de auga doce, que vive en r\u00edos e pantanos. \u00c9 unha das d\u00faas tartarugas acu\u00e1ticas (sapoconchos) aut\u00f3ctonos da Pen\u00ednsula Ib\u00e9rica, xunto co sapoconcho com\u00fan (\"Emys orbicularis\"). Abunda sobre todo no sur de Espa\u00f1a, e vive tam\u00e9n en Galicia (esencialmente no Baixo Mi\u00f1o), onde \u00e9 moi escasa. Ademais de na Pen\u00ednsula, pode encontrarse tam\u00e9n no norte de \u00c1frica no Magreb. A s\u00faa conservaci\u00f3n enfr\u00f3ntase aos problemas da degradaci\u00f3n do seu h\u00e1bitat, da s\u00faa captura como mascota e da competencia de especies introducidas polo ser humano como a \"Trachemys scripta elegans\".\nAntes consider\u00e1base unha subespecie de \"Mauremys caspica\" (tam\u00e9n chamada \"Clemmys caspica\"), polo que recib\u00eda o nome de \"Mauremys caspica leprosa\", pero agora consid\u00e9rase unha especie separada.\n\u00c9 carn\u00edvora: alim\u00e9ntase basicamente doutros animais (ras, trit\u00f3ns, caracois, insectos, vermes, pequenos crust\u00e1ceos, pequenos peixes, sambesugas etc.) a\u00ednda que pode inxerir alimento de orixe vexetal. S\u00f3 adoitan sa\u00edr da auga para tomar o sol.\nTaxonom\u00eda.\nDescrib\u00edronse d\u00faas subespecies:\nDescrici\u00f3n.\nTen unha coiraza ou \"cuncha\" de cor verde pardo ou marr\u00f3n. \u00c9 ovalada e aplanada, coa quilla vertebral lixeiramente patente. O seu plastr\u00f3n \u00e9 amarelo, en ocasi\u00f3ns con manchas negras. Alg\u00fans exemplares te\u00f1en tam\u00e9n unhas li\u00f1as amareladas, alaranxadas ou avermelladas no pescozo. A lonxitude da coiraza \u00e9 normalmente de 139 a 198 mil\u00edmetros. Ten 5 placas vertebrais e 4 dorsais. O plastr\u00f3n \u00e9 moi diferente ao do outro sapoconcho galego (\"Emys orbicularis\"), xa que \u00e9 r\u00edxido (en vez de articulado), as placas anais son bicudas posterormente (en vez de arredondadas) e menores que as femorais, e te\u00f1en placas inguinais (o outro sapoconcho non).\nSchweigger, que describiu esta especie en 1812, utilizou o cualificativo de leproso porque os primeiros exemplares que examinou eran vellos e presentaban suturas infectadas nas coirazas que fac\u00edan lembrar a chagas de lepra entre as escamas. Estes sapoconchos adoitan ter un aspecto moi desgastado e sucio que reforza ese nome: adoitan crecer algas sobre a coiraza e ter a coiraza e a pel desgastados. Ademais os exemplares xuven\u00eds acostuman a ter manchas alaranxadas ou vermellas en espaldares e patas, que tam\u00e9n poden lembrar a ulceraci\u00f3ns.\nDimorfismo sexual.\nA especie presenta dimorfismo sexual, xa que os machos son m\u00e1is pequenos que as femias e te\u00f1en as u\u00f1as das patas dianteiras m\u00e1is longas, a cola m\u00e1is longa e grosa, coa cloaca m\u00e1is afastada do corpo. O seu plastr\u00f3n (parte inferior da coiraza) \u00e9 c\u00f3ncavo. A femias te\u00f1en o plastr\u00f3n plano, po\u00f1en e enterran de tres a quince ovos (\u00e9 moi variable) que se incuban s\u00f3s pola temperatura do chan. A casca destes \u00e9 dura e as nais ent\u00e9rranos en chans brandos. Cando estes eclosionan, as cr\u00edas adoitan medir dous ou tres cent\u00edmetros.\nComportamento.\nViven en pozas, lagoas, r\u00edos e regatos. Estes sapoconchos son case completamente acu\u00e1ticos, pero \u00e1s veces deixan a auga para descansar e tomar o sol, xa que, como son de \"sangue fr\u00edo\", necesitan tomar estes ba\u00f1os de sol para regular a s\u00faa temperatura.\nEstes r\u00e9ptiles son excelentes nadadores. Durante o d\u00eda buscan presas para alimentarse e intentan capturalas. Est\u00e1n alerta dos depredadores e da xente e xeralmente as\u00fastanse e foxen deles. B\u00f3tanse rapidamente \u00e1 auga desde as rochas onde est\u00e1n descansando se algu\u00e9n potencialmente perigoso se acerca a elas. Durante o d\u00eda, acostuman a sa\u00edr da auga, tomar o sol ata que estean secas e quentes, e despois merg\u00fallanse de novo para se refrescar.\nHibernaci\u00f3n.\nEstes sapoconchos poden hibernar no fondo das pozas ou lagoas pouco profundas durante os meses de inverno. Durante esta \u00e9poca, co fr\u00edo, os sapoconchos entran nun estado de sopor denominado hibernaci\u00f3n, durante o cal deixan de comer e defecar, practicamente non se moven e a s\u00faa frecuencia respiratoria red\u00facese.\nReproduci\u00f3n.\nO cortexo e as actividades do apareamento ocorren entre marzo e xullo, e l\u00e9vanse a cabo na auga ou en terra. Durante o cortexo, o macho nada arredor da femia e comeza a mover ou bater as s\u00faas patas dianteiras fronte \u00e1 face da femia, aparentemente tratando de acari\u00f1ala. A femia continuar\u00e1 nadando cara ao macho e se acepta a s\u00faa proposici\u00f3n, comenzar\u00e1n o apareamento. Se non acepta, mesmo pode iniciar unha pelexa co macho. O cortexo pode durar s\u00f3 45 minutos, pero o apareamento normalmente leva 3 horas. \u00c1s veces o macho \u00e9 tan agresivo que pode matar \u00e1 femia.\nEn ocasi\u00f3ns un macho aparentemente estar\u00e1 cortexando a outro macho. Isto en realidade \u00e9 un signo de dominio e os machos poden empezar a loitar. Os sapoconchos novos poden levar a cabo a danza de cortexo, pero ata que non cumpren os 5 anos de idade non maduran sexualmente e son incapaces de aparearse.\nDespois do apareamento, a femia pasar\u00e1 m\u00e1is tempo tomando o sol co fin de manterse quente. O per\u00edodo medio ata que pon os ovos \u00e9 duns dous meses, pero se a femia non encontra un lugar axeitado para colocar os seus ovos, pode durar m\u00e1is. Unha femia pode po\u00f1er de 2 a 20 ovos. Ademais, pode ter varias postas nunha mesma tempada de apareamento. Dependendo de varios factores, cada posta se distanciar\u00e1 de dous a catro semanas das outras. Durante as d\u00faas \u00faltimas semanas antes de po\u00f1er os ovos, a femia pasa menos tempo na auga, olfacteando e escarvando na terra. Isto indica que est\u00e1 procurando un lugar apropiado para po\u00f1er os seus ovos. Para facer o ni\u00f1o, o sapoconcho escavar\u00e1 coidadosamente un burato no sitio elixido coas s\u00faas patas traseiras e depositar\u00e1 a\u00ed os ovos.\nOs ovos te\u00f1en unha casa algo rugosa, e inc\u00fabanse soterrados durante uns 30 d\u00edas. A cr\u00eda, de s\u00f3 4 gramos, abrir\u00e1 o cascavello co dente de ovo que lle cae unha hora despois de nacer e nunca volve crecer. Se o sapoconcho non se sente seguro, permanecer\u00e1 dentro da casca despois de abrila durante un ou dous d\u00edas m\u00e1is. Se son forzadas a sa\u00edr do cascavello antes de que estean listas, regresar\u00e1n a el se lles \u00e9 posible. Cando deciden abandonar a casca, levan un pequeno saco adherido \u00e1 s\u00faa barriga, que cont\u00e9n os restos da materia que lle serviu de alimento durante a incubaci\u00f3n. O saco cae s\u00f3 e deixa unha pequena cicatriz na coiraza do sapoconcho, que axi\u00f1a cura.\nAlimentaci\u00f3n.\nOs sapoconchos riscados son omn\u00edvoros.\nOs sapoconchos m\u00e1is novos tenden a ser carn\u00edvoros (comen m\u00e1is prote\u00edna animal), e cando medran v\u00f3lvense m\u00e1is herb\u00edvoros. Cando te\u00f1en menos de 3 anos, necesitan moitas prote\u00ednas porque est\u00e1n nunha etapa crucial do seu crecemento. Adoitan alimentarse de grilos, caracois de auga, peixes guppys, mi\u00f1ocas de terra e outros pequenos animais.\nOs depredadores que comen a este sapoconcho que se citan son garzas, fur\u00f3ns e ratas.\nSa\u00fade.\nEstes r\u00e9ptiles son portadores asintom\u00e1ticos de bacterias do x\u00e9nero \"Salmonella\".\nDistribuci\u00f3n.\n\u00c9 unha especie esencialmente mediterr\u00e1nea. Aparece na Pen\u00ednsula Ib\u00e9rica (Espa\u00f1a e Portugal) sobre todo no sur, pero moi escasa ou inexistente no norte. Tam\u00e9n viven no norte de \u00c1frica (Marrocos, Alxeria e Tunisia) e no sur de Francia (esencialmente na serra de l'Albera pirenaica). En Galicia tam\u00e9n est\u00e1 rexistrada pero \u00e9 moi escasa; detect\u00e1ronse individuos soltos en moitos puntos pero seguramente son animais que escaparon das casas onde as manti\u00f1an como mascotas, e a \u00fanica poboaci\u00f3n que poder\u00eda ser estable e reprodutora atopouse en pozas do Baixo Mi\u00f1o no concello das Neves (Pontevedra).\nConservaci\u00f3n.\nEsta especie enfr\u00f3ntase a problemas como a destruci\u00f3n do seu h\u00e1bitat, a s\u00faa captura para tela en catividade e a competencia con especies tropicais introducidas polo ser humano (como o sapoconcho americano). Por este motivo, goza dunha protecci\u00f3n especial por parte da Uni\u00f3n Europea e a Convenci\u00f3n de Berna."}
{"id": "317212", "revid": "23204", "url": "https://gl.wikipedia.org/wiki?curid=317212", "title": "Psettodes erumei", "text": "Psettodes erumei \u00e9 unha especie de peixe tele\u00f3steo da orde dos pleuronectiformes, suborde dos psetodoideos e familia dos pset\u00f3didos, unha das tres do x\u00e9nero \"Psettodes\", co\u00f1ecida en galego como linguado espi\u00f1oso do \u00cdndico.\nTr\u00e1tase dunha mari\u00f1a, demersal, de certa importancia comercial, que vive en augas tropicais pouco profundas das costas da rexi\u00f3n Indo-Pac\u00edfica, desde os 26\u00b0 N e os 21\u00b0 S, e entre os 43\u00b0 L e os 156\u00b0 L."}
{"id": "317213", "revid": "27155", "url": "https://gl.wikipedia.org/wiki?curid=317213", "title": "Mauremys leprosa", "text": ""}
{"id": "317214", "revid": "23204", "url": "https://gl.wikipedia.org/wiki?curid=317214", "title": "Psettodes bennettii", "text": "Psettodes bennetti \u00e9 unha especie de peixe tele\u00f3steo da orde dos pleuronectiformes, suborde dos psetodoideos e familia dos pset\u00f3didos, unha das tres do x\u00e9nero \"Psettodes\", co\u00f1ecida en galego como linguado espi\u00f1oso.\nTr\u00e1tase dunha mari\u00f1a, demersal, de certa importancia comercial, que vive en augas tropicais pouco profundas das costas do Atl\u00e1ntico oriental, desde o S\u00e1hara Occidental at\u00e9 Liberia. "}
{"id": "317216", "revid": "98629", "url": "https://gl.wikipedia.org/wiki?curid=317216", "title": "John van de Ruit", "text": "John Howard van de Ruit, nado en Durban o 20 de abril de 1975, \u00e9 un escritor e actor surafricano co\u00f1ecido pola s\u00faa colaboraci\u00f3n no espect\u00e1culo sat\u00edrico \"Green Mamba\" con Ben Voss. Estudou arte dram\u00e1tica na Universidade de Natal."}
{"id": "317218", "revid": "89787", "url": "https://gl.wikipedia.org/wiki?curid=317218", "title": "Gaspard Musabyimana", "text": "Gaspard Musabyimana, nado en Nyamugali (Ruhengeri) o 12 de marzo de 1955, \u00e9 un escritor de Ruanda residente en B\u00e9lxica. Ten unha formaci\u00f3n multidisciplinar."}
{"id": "317220", "revid": "98629", "url": "https://gl.wikipedia.org/wiki?curid=317220", "title": "Sardi\u00f1ada", "text": "A sardi\u00f1ada \u00e9 un costume culinario da coci\u00f1a galega (orixinario na provincia de Lugo) no que se coci\u00f1an sardi\u00f1as (\"Sardina pilchardus\") asadas ao ar libre. Ad\u00f3itanse arranxar e servir nas romar\u00edas galegas en homenaxe a San Bertomeu (24 de agosto) . Tam\u00e9n nas celebraci\u00f3ns equinociais relativas \u00e1 noite de San Xo\u00e1n. Ad\u00f3itanse facer asadas nunha grella no chan ou nunha churrasqueira.\nS\u00e9rvense en xantares colectivos (denominados \"sardi\u00f1ada popular\") sempre con car\u00e1cter festivo (asociadas a unha celebraci\u00f3n, ou festividade) e se acompa\u00f1an de pan de millo e pementos de Herb\u00f3n. \u00c9 costume que sexan servidas en horas nocturnas, entre a noiti\u00f1a e o alborar. As sardi\u00f1adas a partir do s\u00e9culo XX comenzan a se realizar nalgunhas partes do interior de Espa\u00f1a."}
{"id": "317221", "revid": "18868", "url": "https://gl.wikipedia.org/wiki?curid=317221", "title": "Pan de millo", "text": ""}
{"id": "317222", "revid": "18868", "url": "https://gl.wikipedia.org/wiki?curid=317222", "title": "Pementos de Herb\u00f3n", "text": ""}
{"id": "317224", "revid": "1505", "url": "https://gl.wikipedia.org/wiki?curid=317224", "title": "Guerra do bonito", "text": ""}
{"id": "317231", "revid": "89787", "url": "https://gl.wikipedia.org/wiki?curid=317231", "title": "Selecci\u00f3n de f\u00fatbol de San Marino", "text": "A Selecci\u00f3n de f\u00fatbol de San Marino (en italiano: \"Nazionale di calcio di San Marino\") \u00e9 o equipo de f\u00fatbol representativo de San Marino nas competici\u00f3ns internacionais de f\u00fatbol. A s\u00faa organizaci\u00f3n est\u00e1 a cargo da Federaci\u00f3ns Sanmarinesa de F\u00fatbol (\"Federazione Sammarinese Giuoco Calcio\"), pertencente \u00e1 UEFA e \u00e1 FIFA.\nHistoria.\nO combinado nacional \u00e9 un dos m\u00e1is d\u00e9biles do deporte a nivel europeo, e est\u00e1 acostumado a aparecer nos \u00faltimos postos da Clasificaci\u00f3n mundial da FIFA, ao igual que selecci\u00f3ns como as de But\u00e1n ou Anguila, e na actualidade local\u00edzase no 192, sendo o \u00faltimo da clasificaci\u00f3n a nivel europeo. San Marino \u00e9 o pa\u00eds menos poboado dos que forman parte da UEFA (sen contar a membres\u00eda provisional de Cidade do Vaticano) contando s\u00f3 con 32,000 habitantes. Por iso, a federaci\u00f3n conta con poucos futbolistas aos que poida recorrer e moitos dos xogadores te\u00f1en unha dobre profesi\u00f3n. Ademais, o seu campionato de f\u00fatbol est\u00e1 formado por clubs semiprofesionais, e os xogadores que fican noutras ligas proceden das divisi\u00f3ns inferiores italianas. Desde o seu debut en 1990 at\u00e9 o de agora, San Marino non ga\u00f1ou nunca nunha competici\u00f3n oficial. A \u00fanica vitoria que asinou na s\u00faa historia foi fronte a Liechtenstein, nun partido amig\u00e1bel celebrado en 2004 ga\u00f1ando 1-0, cun tanto de Andy Selva."}
{"id": "317234", "revid": "25871", "url": "https://gl.wikipedia.org/wiki?curid=317234", "title": "Gran Premio do Canad\u00e1 de 1985", "text": "O Gran Premio do Canad\u00e1 de 1985 foi unha carreira de F\u00f3rmula 1, celebrada no Circu\u00edto \u00cele Notre-Dame, Montreal, Canad\u00e1 o 16 de xu\u00f1o de 1985. A carreira, foi a 5\u00aa carreira da tempada de , o 24\u00ba Gran Premio do Canad\u00e1 e o oitavo, que se celebrou en Montreal. A carreira disputouse sobre 70 voltas ao circu\u00edto de 4\u00b441 quil\u00f3metros de lonxitude para unha distancia total de carreira de 308 quil\u00f3metros.\nCualificaci\u00f3n.\nPor primeira vez desde que o circo da F1 chegara a Europa para a segunda carreira da tempada (o Gran Premio de Portugal), Ayrton Senna non lograra os mellores tempos na sesi\u00f3n de cualificaci\u00f3n. O Ferrari de Michele Alboreto foi o m\u00e1is r\u00e1pido o venres e o compa\u00f1eiro de equipo de Senna Elio de Angelis foi o m\u00e1is r\u00e1pido na \u00faltima sesi\u00f3n de clasificaci\u00f3n sac\u00e1ndolle a pole. Senna, foi o segundo m\u00e1is r\u00e1pido nas d\u00faas sesi\u00f3ns polo que Lotus ocupou a primeira fila por primeira vez desde a Gran Premio de Austria de 1978 onde Ronnie Peterson e Mario Andretti cualificaran co revolucionario Lotus 79 efecto chan primeiro e segundo respectivamente.\nEsta foi a \u00faltima vez que o famoso equipo fundado en 1952 por Colin Chapman cualificou 1\u00ba e 2\u00ba na grella, foi a \u00faltima vez que de Angelis cualificar\u00eda na pole ou de feito na primeira fila antes da s\u00faa prematura morte nun accidente nunhas probas 11 meses logo do Gran Premio do Canad\u00e1 de 1985.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "317242", "revid": "51821", "url": "https://gl.wikipedia.org/wiki?curid=317242", "title": "Subdivisi\u00f3ns da Ucra\u00edna", "text": ""}
{"id": "317243", "revid": "839", "url": "https://gl.wikipedia.org/wiki?curid=317243", "title": "Boris Ieltsin", "text": ""}
{"id": "317246", "revid": "839", "url": "https://gl.wikipedia.org/wiki?curid=317246", "title": "Iuri Krimov", "text": ""}
{"id": "317248", "revid": "89787", "url": "https://gl.wikipedia.org/wiki?curid=317248", "title": "Tour de Francia 2015", "text": "O Tour de Francia 2015 foi a 102\u00aa eddici\u00f3n do Tour de Francia, a carreira ciclista m\u00e1is importante do mundo. Esta edici\u00f3n disputouse entre os d\u00edas 4 e 26 de xullo de 2015. O percorrido contou con 21 etapas e 2 d\u00edas de descanso, como \u00e9 habitual, das cales 7 etapas eran de alta monta\u00f1a, 2 de contra o reloxo (unha individual e outra por equipos), 1 de pav\u00e9, 2 totalmente ch\u00e1s e 9 con final en alto. O comezo da rolda gala celebrouse en Utrecht, Pa\u00edses Baixos e finalizou, coma se v\u00e9n facendo estes \u00faltimos 40 anos, na Avenida dos Campos Elisios de Par\u00eds. Unha das novidades desta edici\u00f3n do Tour foi que se recuperaron as bonificaci\u00f3ns para todas as etapas en li\u00f1a (dende o Tour do 2007 non as hab\u00eda), premiando aos tres primeiros de cada etapa con 10, 8 e 6 segundos menos respectivamente.\nO ga\u00f1ador final do \"maillot jaune\" foi o brit\u00e1nico Chris Froome, na segunda posici\u00f3n rematou o colombiano Nairo Quintana e no terceiro lugar quedou o espa\u00f1ol Alejandro Valverde.\nO \"maillot vert\" (verde) levouno o sprinter eslovaco Peter Sagan que dominou esta clasificaci\u00f3n durante bastante tempo malia non ga\u00f1ar ningunha etapa. O \"maillot \u00e0 pois rouges\" (a puntos vermellos) ga\u00f1ouno o campi\u00f3n, Chris Froome. Na clasificaci\u00f3n do \"maillot blanc\" (branco) reinou o segundo da clasificaci\u00f3n xeral, Nairo Quintana. A clasificaci\u00f3n por equipos foi para o equipo navarro do Movistar Team e o premio supercombativo para o xove franc\u00e9s Romain Bardet.\nO sprinter alem\u00e1n Andr\u00e9 Greipel tam\u00e9n foi un dos homes importantes da carreira, xa que venceu en catro etapas (unha delas a de Par\u00eds) e vestiu o maillot verde durante varios d\u00edas.\nEquipos participantes.\nNa competici\u00f3n participaron 22 equipos diferentes, 17 da categor\u00eda UCI World Tour e 5 da categor\u00eda Profesional Continental invitados pola organzaci\u00f3n (Cofidis, Solutions Cr\u00e9dits, Bora-Argon 18, Bretagne-S\u00e9ch\u00e9 Environnement, Team Europcar e MTN Qhubeka). En total tomaron a sa\u00edda 198 ciclistas de 22 equipos (9 participantes por equipo). A participaci\u00f3n do MTN Qhubeka no Tour, foi hist\u00f3rica porque este conxunto foi o primeiro equipo africano de toda a historia en tomar a sa\u00edda da volta francesa.\nClasificaci\u00f3n xeral.\nA seguinte t\u00e1boa amosa as vinte primeiras posici\u00f3ns da clasificaci\u00f3n xeral tralo remate do Tour 2015:"}
{"id": "317251", "revid": "839", "url": "https://gl.wikipedia.org/wiki?curid=317251", "title": "Natsionalna Telekompaniya Ukra\u00efny", "text": ""}
{"id": "317253", "revid": "1093", "url": "https://gl.wikipedia.org/wiki?curid=317253", "title": "Goretti Sanmart\u00edn Rei", "text": ""}
{"id": "317254", "revid": "98629", "url": "https://gl.wikipedia.org/wiki?curid=317254", "title": "Rexi\u00f3n de Dnipropetrovsk", "text": "O \u00d3blast de Dnipropetrovsk (en ucra\u00edno: \"\u0414\u043d\u0456\u043f\u0440\u043e\u043f\u0435\u0442\u0440\u043e\u0432\u0441\u044c\u043a\u0430 \u043e\u0431\u043b\u0430\u0441\u0442\u044c\", \"Dnipropetrovs\u2019ka oblast\u2019\") \u00e9 unha provincia sit\u00faada no sueste da Ucra\u00edna. A s\u00faa capital \u00e9 a cidade de Dnipropetrovsk, outras cidades importantes son Kriv\u00ed Rih, Dniprodzerzhynsk e Nikopol.\nDemograf\u00eda.\nA s\u00faa poboaci\u00f3n en 2015 rexistraba os 3.289.481 habitantes, segundo o \"Censo Popular da Ucra\u00edna\" de 2001 o 79'3 da poboaci\u00f3n consid\u00e9rase de etnia ucra\u00edna e o 17,6% de etnia rusa. Para o 67% da poboaci\u00f3n a lingua materna \u00e9 o ucra\u00edno e para o 32% o ruso. A\u00ednda que o ucra\u00edno ten estatuto oficial, na vida coti\u00e1 nas cidades predomina o ruso.\nEtnograf\u00eda.\nOutros \u2013 0.95%;\nEconom\u00eda.\nA rexi\u00f3n e moi importante economicamente. Aqu\u00ed fican os centros principais da siderurxia ucra\u00edna. Tam\u00e9n hai f\u00e1bricas importantes de maquinaria e industria qu\u00edmica."}
{"id": "317261", "revid": "839", "url": "https://gl.wikipedia.org/wiki?curid=317261", "title": "\u00d3blast de Cherkasy", "text": ""}
{"id": "317262", "revid": "839", "url": "https://gl.wikipedia.org/wiki?curid=317262", "title": "\u00d3blast de Vinnytsia", "text": ""}
{"id": "317263", "revid": "839", "url": "https://gl.wikipedia.org/wiki?curid=317263", "title": "\u00d3blast de Poltava", "text": ""}
{"id": "317264", "revid": "23204", "url": "https://gl.wikipedia.org/wiki?curid=317264", "title": "Lista dos \u00f3blasts da Ucra\u00edna por superficie", "text": "Esta \u00e9 unha lista dos territorios e \"\u00f3blasts\" (rexi\u00f3ns) da Ucra\u00edna, clasificados segundo a s\u00faa superficie."}
{"id": "317265", "revid": "839", "url": "https://gl.wikipedia.org/wiki?curid=317265", "title": "\u00d3blast de Ternopil", "text": ""}
{"id": "317266", "revid": "839", "url": "https://gl.wikipedia.org/wiki?curid=317266", "title": "\u00d3blast de Dnipropetrovsk", "text": ""}
{"id": "317269", "revid": "22795", "url": "https://gl.wikipedia.org/wiki?curid=317269", "title": "Hippoglossoidinae", "text": ""}
{"id": "317270", "revid": "22570", "url": "https://gl.wikipedia.org/wiki?curid=317270", "title": "Gran Premio de Detroit de 1985", "text": "O Gran Premio de Detroit de 1985 foi unha carreira de F\u00f3rmula Un celebrada o 23 de xu\u00f1o de 1985 en Detroit, M\u00edchigan. Foi a sexta carreira da tempada de F\u00f3rmula Un de e o cuarto Gran Premio de Detroit. A carreira disputouse sobre 63 voltas ao circu\u00edto de catro quil\u00f3metros para unha distancia total da carreira de 260 quil\u00f3metros.\nPor primeira vez en dez anos, Estados Unidos foi anfitri\u00f3n dun \u00fanico Gran Premio. O finland\u00e9s Keke Rosberg (Williams FW10) adiantou ao pole, Ayrton Senna (Lotus 97T) na volta oito, evitou os problemas de pneum\u00e1ticos e freos que tiveron os outros pilotos de cabeza e mantivo baixo control aos Ferrari 156/85 de Stefan Johansson e Michele Alboreto para ga\u00f1ar. Stefan Bellof obtivo un cuarto lugar brillante no seu Tyrrell 012, anotando os \u00faltimos puntos para o lendario motor Cosworth-Ford V8 ata 1988. Foi a cuarta vitoria nun Gran Premio de F\u00f3rmula Un para o Campi\u00f3n do Mundo de 1982. O terceiro posto de Alboreto permitiulle ampliar os seus puntos de vantaxe sobre o piloto do equipo Lotus Elio de Angelis a sete puntos. O eventual Campi\u00f3n do Mundo de 1985 Alain Prost estaba agora a nove puntos de Alboreto.\nResumo da carreira.\nNa cualificaci\u00f3n do venres, o Lotus de Senna, adaptouse ben \u00e1 pista, foi o m\u00e1is r\u00e1pido nas d\u00faas sesi\u00f3ns, cunha media de 141,917\u00a0km/h, preto de 1,2 segundos por diante de Nigel Mansell no Williams. Con todo, os cambios na pista significaron que o tempo de Senna fose m\u00e1is dun segundo m\u00e1is lento que o tempo da pole de Nelson Piquet, ga\u00f1ador do ano anterior. Os Ferrari de Alboreto e Johansson estaban en terceiro e noveno lugar, como dixo Alboreto, \"A nosa suspensi\u00f3n non absorbe as fochancas tan ben como o Lotus. Te\u00f1o problemas para conseguir a adherencia, que \u00e9 necesaria entre as curvas lentas.\" A choiva do s\u00e1bado significou que os tempos do venres determinaran a grella, e os equipos quedaron sen un segundo d\u00eda de pr\u00e1ctica moi necesario, malia que Gerhard Berger tivo que lograr o seu tempo de clasificaci\u00f3n o s\u00e1bado xa que non puido facelo o venres logo de chocar d\u00faas veces antes de poder establecer un tempo.\nOs compa\u00f1eiros do equipo Williams utilizaron diferentes compostos de pneum\u00e1ticos na cualificaci\u00f3n e quedaron a m\u00e1is dun segundo de diferenza na grella. Rosberg, foi quinto, mentres Mansell que elixiu o composto m\u00e1is brando colocouse segundo. Este dato levou a Rosberg a apostar polo uso da goma branda para a carreira, mentres que todos os demais montaron o composto m\u00e1is duro. Axudado por unha brisa fresca o domingo, esta decisi\u00f3n tivo un papel importante no resultado da carreira.\nO domingo foi claro e ventoso cun xent\u00edo grande e entusiasta. A diferenza da carreira de 1984, os pilotos fixeron unha sa\u00edda limpa, Mansell sa\u00edu ben polo exterior e lideraba na primeira curva por diante de Senna. Pero, na curva 2, Senna tomou a dianteira de novo, e ao final da primeira volta, Rosberg tam\u00e9n pasara a Mansell. Logo dunha volta, Senna e Rosberg abriran unha brecha con Mansell, Prost, Alboreto, Derek Warwick, Elio de Angelis, Johansson, Piquet e Lauda. Os Tyrrells de Bellof e Martin Brundle, con pouca potencia nos turbos, pero sempre moi ben adaptados ao estreito circu\u00edto de Detroit, subiron seis postos na primeira volta, 12\u00ba e 13\u00ba.\nNa volta sete, Senna e Rosberg lideraban sobre Mansell por sete segundos. Na volta oito, Senna entregou o liderado cando entrou en boxes a cambiar pneum\u00e1ticos. Warwick retroced\u00eda de novo de xeito constante, para rematar retir\u00e1ndose cun eixe de transmisi\u00f3n roto, mentres que os McLarens de Prost e Lauda experimentaron rapidamente problemas de freos. Lauda entrou nos boxes para retirarse sen freos na volta 10, pero cando Prost sufriu o mesmo problema na volta 20, foi incapaz de frear na curva 2 e patinou batendo no muro de pneum\u00e1ticos.\nDoutra banda, de Angelis, estaba progresando de forma constante. Tomou o cuarto posto cando Senna entrou en boxes, logo pasou Alboreto para ser terceiro e comezou a pechar a brecha con Mansell, quen tam\u00e9n estaba loitando co sobre quecemento dos freos. Na volta 20, coa vantaxe de Rosberg en 24 segundos, de Angelis conseguiu pasar a Mansell para po\u00f1erse segundo. Mansell entrou en boxes na volta 24 logo de perder outra posici\u00f3n con Johansson. Regresou no noveno lugar s\u00f3 para retirarse inmediatamente cando golpeou o muro na curva 2.\nCando estaba a piques de ser dobrado, Gerhard Berger danou o morro do Lotus de de Angelis cando pechou a porta ao italiano. Cando de Angelis entrou en boxes para cambiar pneum\u00e1ticos e un novo morro, os Tyrrells eran cuarto e quinto, perseguindo ao Ferrari de Alboreto. Acheg\u00e1ndose \u00e1 curva 16 na volta 31, Philippe Alliot separouse para deixar pasar a Alboreto pero non viu a Brundle que vi\u00f1a xusto detr\u00e1s. Cando Alliot volveu de novo a trazada, Brundle non ti\u00f1a por onde pasar e golpeou o muro baixo unha choiva de fa\u00edscas.\nA metade de carreira, Rosberg lideraba sobre Johansson por 33 segundos. Alboreto estaba outros 10 segundos atr\u00e1s, seguido por Bellof, Senna e de Angelis. Varios voltas r\u00e1pidas sucesivas de Senna permit\u00edronlle superar a Bellof e logo pechar rapidamente a brecha con Alboreto.\nEntrando na curva 2, a superficie empez\u00e1base a romper e onde estrel\u00e1ranse tanto Prost como Mansell, Alboreto entrou recto, lonxe da trazada e da fochanca do v\u00e9rtice. Senna pasou pola esquerda, sobre os m\u00e1rmores, e golpeou a parede tal e como fixeran os outros, mentres que Alboreto continuou, unha ameaza menos ao seu terceiro posto. Mentres tanto, Rosberg, seguro \u00e1 cabeza, deuse conta da s\u00faa escalada na temperatura da auga. Cando un membro do equipo notou algo atrapado no seu radiador, entrou a boxes \u00e1 que llo retiraran. O equipo tam\u00e9n montoulle pneum\u00e1ticos novos, que non quer\u00eda porque Johansson non estaba moi lonxe. Rosberg atacou ao sa\u00edr dos pits e apenas logrou superar ao Ferrari na primeira curva. Alentados pola posibilidade da s\u00faa primeira vitoria, Johansson perseguiu ao Williams ata que, a s\u00f3 tres voltas para o final, romp\u00e9uselle un disco de freo e comezou a arrastrarse polo circu\u00edto, coa esperanza de chegar ao final.\nAlboreto, en terceiro lugar, tam\u00e9n estivera tratando de salvar os seus freos, pero agora ti\u00f1a que lidar cun Bellof \u00e1 carga. A d\u00faas voltas para o final, o alem\u00e1n estaba co Tyrrell na cola de Alboreto, esperando un erro. Xusto cando estaba a piques de pasar, o embrague de Bellof comezou o patinar, e tivo que contentarse con seguir ao Ferrari a meta. de Angelis, o \u00faltimo piloto na volta do l\u00edder logrou o quinto lugar, e Piquet levou ao Brabham a meta en sexto lugar."}
{"id": "317271", "revid": "22570", "url": "https://gl.wikipedia.org/wiki?curid=317271", "title": "Hipoglosoidinos", "text": "A dos Hipoglosoidinos (\"Hippoglossoidinae\") \u00e9, para alg\u00fans autores, como os do SIIT e a EOL, unha subfamilia de peixes tele\u00f3steos da orde dos pleuronectiformes e familia dos pleuron\u00e9ctidos.\nPor\u00e9n, outras autoridades e bases de datos, como o WoRMS e a FishBase, consideran aos x\u00e9neros deste grupo como integrados na subfamilia dos pleuronectinos.\nComo todos os peixes da familia dos pleuron\u00e9ctidos, os da subfamilia dos pleuronectino te\u00f1en un corpo aplanado, asim\u00e9trico, e os seus ollos est\u00e1n no mesmo lado do corpo.\nClasificaci\u00f3n.\nSegundo o SIIT e a EOL, a subfamilia est\u00e1 composta por tres x\u00e9neros, que comprenden sete especies actualmente existentes."}
{"id": "317272", "revid": "22795", "url": "https://gl.wikipedia.org/wiki?curid=317272", "title": "Hippoglossinae", "text": ""}
{"id": "317273", "revid": "2635", "url": "https://gl.wikipedia.org/wiki?curid=317273", "title": "TSXG", "text": ""}
{"id": "317275", "revid": "22570", "url": "https://gl.wikipedia.org/wiki?curid=317275", "title": "Mitolox\u00eda sumeria", "text": "Pante\u00f3n sumerio.\n\u00c9 pr\u00e1cticamente imposible establecer unha clasificaci\u00f3n dos deuses mesopot\u00e1micos. Por\u00e9n, p\u00f3dense entrever unha serie de estratos segundo o rango que ocupan as divindades nas listas redactadas en diversas \u00e9pocas e segundo a importancia do culto.\nNo chanzo m\u00e1is baixo adoitan estar os \"esp\u00edritos\" ou \"demos\", bos e malos, as\u00ed como o deus persoal (unha especie de anxo da garda). Logo ve\u00f1en os deuses dos instrumentos (pa, pico, arado, mole de ladrillo etc) seguido do grupo de deuses da natureza, tanto mineral como vexetal, animais dom\u00e9sticos, deuses da fertilidade, dos partos, divindades curadoras, deuses da tempestade, do vento, do lume... No seguinte chanzo atopamos os deuses do mundo subterr\u00e1neo ou Al\u00e9n (Nergal, Ereshkigal) \u00e1 par cos deuses guerreiros, como Ninurta. Por enriba deles estar\u00edan as divindades astrais, o deus l\u00faa Nanna, o deus sol Utu, e por \u00faltimo a tr\u00edade c\u00f3smica dos grandes deuses Anu, Enlil e Enki.\nAn (\"Anu\" en acadio) \u00e9 o deus ceo, soberano de t\u00f3dolos deuses que fai de \u00e1rbitro nas s\u00faas disputas pero que se ocupa pouco dos problemas dos homes polo que o aut\u00e9ntico deus supremo dos sumerios ser\u00e1 Enlil. \u00c9 el quen elixe os soberanos e goberna \u00e1 humanidade. Enki (en acadio \"Ea\") \u00e9 o se\u00f1or das augas doces, inventor e protector das t\u00e9cnicas, gardi\u00e1n dos \"me\", as palabras clave dos elementos m\u00e1xicos da civilizaci\u00f3n en Sumer, sendo o deus m\u00e1is pr\u00f3ximo \u00e1 humanidade e amigo seu.\nEste pante\u00f3n masculino dupl\u00edcase nun pante\u00f3n feminino con divindades de t\u00f3dolos tipos, algunhas son simples esposas e outras te\u00f1en funci\u00f3ns concretas \u00e1 cabeza das cales est\u00e1 Ninhursag, a deusa nai Nimah ou Nintu e Inanna.\nInanna, a \"dona do ceo\", \u00e9 a Muller por excelencia: moza, fermosa, sensual, pero tam\u00e9n p\u00e9rfida e suxeita a violentas c\u00f3leras que fan desta deusa do amor unha terrible guerreira.\nInfluencia na Biblia.\nDurante a estad\u00eda dos xudeus como poboaci\u00f3n deportada polos asirios a Babilonia entraron en contacto coa mitolox\u00eda mesopot\u00e1mica, da cal sacaron o mito do diluvio universal e as aventuras de No\u00e9.\nEn 1872 o mozo asiri\u00f3logo George Smith que traballaba no Museo Brit\u00e1nico sobre as tabo\u00ed\u00f1as provenientes da biblioteca de Asurbanipal de N\u00ednive, bateu cun texto semellante ao diluvio no relato do libro da X\u00e9nese hebraico. A tabo\u00ed\u00f1a era s\u00f3 un episodio da epopea de Gilgamesh, na cal este heroe parte \u00e1 procura do \u00fanico home ao que os deuses concederon a inmortalidade, Utanapishtim, o No\u00e9 mesopot\u00e1mico que lle contou como fora o diluvio.\nNunha \u00e9poca moi distante \"cando os deuses habitaban en Shuruppak\" decidiron exterminar a humanidade, pero o deus Ea apiadouse de Utanapishtim e contoulle o que \u00eda suceder, orden\u00e1ndolle a construci\u00f3n dun gran barco no que meter\u00eda t\u00f3dalas especies animais do mundo. Tras seis d\u00edas de choiva Utanapishtim embarrancou o barco na \u00fanica terra que se v\u00eda, o Monte Niris, e desde el soltou unha pomba, que volveu, logo unha andori\u00f1a, que tam\u00e9n volveu, e por \u00faltimo soltou un corvo que atopou onde pousarse e xa non volveu. Utanapishtim sa\u00edu do barco e fixo unha libaci\u00f3n e ofrendas aos deuses que se achegaron."}
{"id": "317278", "revid": "23204", "url": "https://gl.wikipedia.org/wiki?curid=317278", "title": "Castelo de Encinas de Esgueva", "text": "O castelo de Encinas de Esgueva \u00e9 unha fortificaci\u00f3n situada no concello de Encinas de Esgueva (Provincia de Valladolid). At\u00f3pase na li\u00f1a defensiva do r\u00edo Esgueva, preto do encoro de Encinas de Esgueva, e ti\u00f1a como misi\u00f3n protexer a entrada ao val do r\u00edo.\nHistoria.\nOrixinalmente pertenceu ao Meiri\u00f1ado do Cerrato. A s\u00faa construci\u00f3n comezou no s\u00e9culo XIV, sendo se\u00f1ores do castelo Alfonso D\u00edez e Gonzalo Guti\u00e9rrez. O escudo dos seus muros \u00e9 o dos Aguilar. En 1850 estaba habitado e era propiedade do Marqu\u00e9s de Lorca.\nArredor de 1950, o seu propietario, C\u00e1ndido Moyano, vendeuno ao Ministerio de Agricultura, cuxo Servizo Nacional do Trigo empregouno coma celeiro de cereais ata a d\u00e9cada de 1970. En 1994 foi cedido ao Concello de Encinas de Esgueva. Na actualidade enc\u00f3ntrase totalmente restaurado e baleiro no seu interior."}
{"id": "317281", "revid": "56817", "url": "https://gl.wikipedia.org/wiki?curid=317281", "title": "Ruta elite masculina no campionato do mundo de ciclismo en ruta", "text": "A carreira en li\u00f1a ou ruta elite masculina do Campionato do Mundo de ciclismo en ruta l\u00e9vase realizando dende o ano 1927. Ata o ano 1995, existiron competici\u00f3ns por separado para ciclistas profesionais e afeccionados, pero a partir de 1996 a competici\u00f3n para afeccionados substitu\u00eduse pola competici\u00f3n sub-23 e a profesional pasou a ser aberta e denominarse \"elite\"."}
{"id": "317282", "revid": "89787", "url": "https://gl.wikipedia.org/wiki?curid=317282", "title": "Nitra", "text": "Nitra \u00e9 unha cidade de Eslovaquia, localizada \u00f3 p\u00e9 da Monta\u00f1a Zobor, no val do r\u00edo Nitra. Cunha poboaci\u00f3n de 83\u00a0572, \u00e9 a cuarta meirande cidade de Eslovaquia. Nitra \u00e9 unha das cidades m\u00e1is antigas do pa\u00eds e foi o centro pol\u00edtico do Principado de Nitra. Hoxe, \u00e9 a sede \"kraj\" (Rexi\u00f3n de Nitra) e do \"okres\" (Distrito de Nitra)."}
{"id": "317283", "revid": "23204", "url": "https://gl.wikipedia.org/wiki?curid=317283", "title": "Placa da matr\u00edcula (automobilismo)", "text": "A placa da matr\u00edcula, tam\u00e9n chamada sinxelamente matr\u00edcula ou placa, \u00e9 unha placa de metal ou pl\u00e1stico fixada a un veh\u00edculo aut\u00f3mobil co fin da s\u00faa identificaci\u00f3n oficial. Estas placas te\u00f1en unha serie de caracteres num\u00e9ricos e alfab\u00e9ticos.\nNa maior\u00eda dos pa\u00edses, os autom\u00f3biles, as\u00ed como os demais veh\u00edculos dunha cilindrada de motor m\u00ednima, deben levar suxeita unha placa na parte frontal e outra na parte traseira, a\u00ednda que nalg\u00fans lugares ou nalg\u00fans tipos de veh\u00edculos s\u00f3 se exixe a placa traseira.\nHai dous sistemas de matriculaci\u00f3n. Un primeiro no que as placas as fabrican e as entregan as autoridades, como ocorre en Su\u00edza, Alema\u00f1a, a meirande parte dos pa\u00edses americanos etc... e outro no que as autoridades asignan a matr\u00edcula ao veh\u00edculo e a placa debe comprarse en lugares autorizados, que \u00e9 o caso de Espa\u00f1a ou Francia. Nalg\u00fans pa\u00edses existen placas provisionais mentres non se completaron os tr\u00e1mites de matriculaci\u00f3n."}
{"id": "317285", "revid": "2635", "url": "https://gl.wikipedia.org/wiki?curid=317285", "title": "Mar\u00eda do Carmen Silva Rego", "text": ""}
{"id": "317286", "revid": "22570", "url": "https://gl.wikipedia.org/wiki?curid=317286", "title": "Hipoglosinos", "text": "A dos hipoglosinos (\"Hippoglossinae\") \u00e9, para alg\u00fans autores, como os do SIIT e a EOL, unha subfamilia de peixes tele\u00f3steos da orde dos pleuronectiformes e familia dos pleuron\u00e9ctidos.\nPor\u00e9n, outras autoridades e bases de datos, como o WoRMS e a FishBase, consideran aos x\u00e9neros deste grupo como integrados na subfamilia dos pleuronectinos.\nComo todos os peixes da familia dos pleuron\u00e9ctidos, os da subfamilia dos pleuronectino te\u00f1en un corpo aplanado, asim\u00e9trico, e os seus ollos est\u00e1n no mesmo lado do corpo.\nClasificaci\u00f3n.\nSegundo o SIIT e a EOL, a subfamilia est\u00e1 composta por catro x\u00e9neros, que comprenden seis especies actualmente existentes."}
{"id": "317288", "revid": "56817", "url": "https://gl.wikipedia.org/wiki?curid=317288", "title": "Contra o reloxo elite masculina no Campionato do Mundo de ciclismo en ruta", "text": "A contra o reloxo elite masculina do Campionato do Mundo de ciclismo en ruta l\u00e9vase disputando dende os mundiais do ano 1994."}
{"id": "317290", "revid": "5312", "url": "https://gl.wikipedia.org/wiki?curid=317290", "title": "Placas da matr\u00edcula de Espa\u00f1a", "text": "As placas de matr\u00edcula de Espa\u00f1a implant\u00e1ronse no ano 1900, dende ent\u00f3n as placas son brancas e os n\u00fameros negros. Us\u00e1ronse tres sistemas polo de agora: o provincial num\u00e9rico, o provincial alfanum\u00e9rico e o alfanum\u00e9rico nacional. O primeiro foi usado dende 1900 at\u00e9 1971. O segundo dende o 1971 at\u00e9 setembro de 2000, cando foi introducido o terceiro.\nEn t\u00f3dolos casos a placa da matr\u00edcula se lle asigna a un veh\u00edculo at\u00e9 o seu despezamento e non se volve a repetir.\nHistoria.\nSistema provincial num\u00e9rico.\nO sistema provincial num\u00e9rico foi instaurado o 31 de outubro de 1900. Este sistema inclu\u00eda nun primeiro lugar unha, d\u00faas (A, AB, CC, CS, P, SG, TE...) ou incluso tres letras ao principio (ALB para Albacete, CAC para C\u00e1ceres etc...) que representaban unha provincia, e cifras, at\u00e9 6, de maneira que ficaba as\u00ed: \"XX-000000\".\nCando as iniciais dos nomes das provincias presentaban un parecido not\u00e1bel coas doutra, utiliz\u00e1base unha soa letra para a provincia de maior poboaci\u00f3n e d\u00faas letras para a de menor (A- Alacant fronte ao AL- Almer\u00eda; B- Barcelona fronte ao BA- Badaxoz; C- A Coru\u00f1a fronte ao CO- C\u00f3rdoba; etc...). Se a capital era heter\u00f3nima con respecto \u00e1 provincia, se preferiron as siglas da capital (PM en lugar de Illas Baleares; VI en lugar de \u00c1raba; BI en lugar de Biscaia; SS en lugar de Guip\u00fascoa) excepto no caso de NA, onde o top\u00f3nimo Pamplona non se impuxo e nas Canarias, onde o que prevaleceu foi o nome da provincia, GC e TF. No resto dos territorios onde poder\u00eda haber confusi\u00f3n, a segunda letra era a diferenciadora (CC C\u00e1ceres, CA C\u00e1diz, CE Ceuta, CU Cuenca; SE Sevilla, SG Segovia, SO Soria, PO Pontevedra, etc...)\nEste sistema rematou ao achegarse a matriculaci\u00f3n de Madrid ao \u00faltimo n\u00famero, M-999999 (chegouse at\u00e9 a placa M-960985 o 6 de outubro de 1971).\nSistema provincial alfanum\u00e9rico.\nO 7 de outubro de 1971 reiniciouse a numeraci\u00f3n, engadindo unha letra e reduc\u00edndose as cifras a catro, \"XX-0000-A\", e as\u00ed sucesivamente at\u00e9 chegar \u00e1 Z; ent\u00f3n engadiuse unha segunda letra, \"XX-0000-AB\". Antes de esgotar o sistema coa matr\u00edcula \"M-9999-ZZ\", pasar\u00edase ao \u00faltimo sistema.\nNos \u00faltimos anos nos que estivo vixente o uso das siglas provinciais, a Direcci\u00f3n Xeral de Tr\u00e1fico, no \u00e1mbito da normalizaci\u00f3n ling\u00fc\u00edstica co resto das linguas cooficiais do Estado, decidiu que tanto as placas xa instaladas como as de nova creaci\u00f3n de tres provincias puidesen ser modificadas. Deste xeito GE (Gerona) pasou a ser GI (Girona); OR (Orense) pasou a OU (Ourense) e PM (Palma de Mallorca) converteuse en IB (Illes Balears).\nSistema nacional.\nO 18 de setembro de 2000 entrou en vigor o novo sistema, introducindo placas que constan de catro d\u00edxitos e tres letras consoantes (suprimindo as cinco vogais, e as letras \"\u00d1\" e \"Q\", a\u00ednda que admitindo o \"R\", que non se usaba anteriormente porque poder\u00eda dar confusi\u00f3n coa \"P\") da forma \"|E| 0000-BBB\", que se asignan a nivel nacional, de forma que xa non se pode co\u00f1ecer pola placa de que rexi\u00f3n ou provincia \u00e9 o veh\u00edculo. O veh\u00edculo conserva a placa at\u00e9 o seu despezamento e non se volve a asignar a outro veh\u00edculo. Se o veh\u00edculo \u00e9 hist\u00f3rico, e matriculouse cunha placa de novo formato, antes dos n\u00fameros hai un \"H\" na placa.\nOs taxis e \u00f3mnibus te\u00f1en outra placa ademais da normal, coas letras \"SP\" (servizo p\u00fablico). Os veh\u00edculos antigos ou de colecci\u00f3n matriculados como hist\u00f3ricos nos que se desexa respectar a matriculaci\u00f3n antiga deben levar ademais un distintivo similar, pero coa inscrici\u00f3n \"VH\" (veh\u00edculo hist\u00f3rico).\nTodas as placas fabricadas ap\u00f3s esta data te\u00f1en a banda azul cun \"E\" de Espa\u00f1a.\nGaliza, Catalu\u00f1a e Euskadi.\nDende que se pasou ao nivel nacional e non hab\u00eda representaci\u00f3n das provincias nas placas, v\u00e9ndense adhesivos semellantes \u00e1s da \"E\" de Espa\u00f1a, pero coas s\u00faas respectivas versi\u00f3ns (GZ/GAL - Galiza; EH - Euskal Herria; CAT - Catalu\u00f1a).\nA\u00ednda que po\u00f1er adhesivos non \u00e9 ilegal nos coches, non se deben po\u00f1er sobre o \"E\" de Espa\u00f1a xa que \u00e9 sancion\u00e1bel."}
{"id": "317293", "revid": "5863", "url": "https://gl.wikipedia.org/wiki?curid=317293", "title": "Vicente Abad", "text": ""}
{"id": "317295", "revid": "89787", "url": "https://gl.wikipedia.org/wiki?curid=317295", "title": "Gran Premio de Francia de 1985", "text": "O Gran Premio de Francia de f\u00f3rmula 1 de celebrouse no Circu\u00edto Paul Ricard en Francia o 7 de xullo de 1985. Foi a s\u00e9tima proba da tempada de F\u00f3rmula Un de , o 63\u00ba Gran Premio de Francia, ou o 71\u00ba Gran Prix de l'ACF. A carreira disputouse sobre 53 voltas ao circu\u00edto de 5\u00b481 quil\u00f3metros para unha distancia total de carreira de 308 quil\u00f3metros.\nEsta foi a \u00faltima vez que o circu\u00edto longo de Paul Ricard foi utilizado para o Gran Premio de Francia. En 1986 foi utilizado o trazado m\u00e1is curto de 3\u00b4813 quil\u00f3metros (versi\u00f3n \"club\") logo de que Elio de Angelis morrera nun fatal accidente no circu\u00edto durante unha sesi\u00f3n de probas. Isto foi unha reacci\u00f3n instintiva dea FIA ao accidente, xa que se sab\u00eda que o circu\u00edto non era o culpable do accidente. O aler\u00f3n traseiro do Brabham BT55 de de Angelis rompera ao entrar a alta velocidade na curva Verriere ao final da recta de boxes, o que resultou nunha perda completa da carga aerodin\u00e1mica na parte traseira do coche provocando que se bloqueara.\nNelson Piquet ga\u00f1ou a carreira pilotando un Brabham BT54 - BMW. Resultou ser a \u00faltima vitoria do equipo Brabham na F\u00f3rmula Un. Tam\u00e9n foi a primeira vitoria nun Gran Premio desde o seu regreso \u00e1 F\u00f3rmula Un para o fabricante italiano de pneum\u00e1ticos Pirelli. Piquet ga\u00f1ou a carreira con seis segundos sobre ga\u00f1ador da pole Keke Rosberg que pilotaba un Williams FW10 - Honda. Terceiro foi o franc\u00e9s Alain Prost pilotando un McLaren MP4 / 2B - TAG Porsche. O podio de Prost permitiulle pechar a cinco puntos a diferenza co l\u00edder do campionato, Michele Alboreto (Ferrari).\nCualificaci\u00f3n.\nO piloto de Williams e Campi\u00f3n Mundial en Keke Rosberg, rompeu o dominio do equipo Lotus - Renault nas poles en 1985 po\u00f1endo o seu coche na pole position en Paul Ricard, cunha media de 226\u00b4612\u00a0km/h. Ayrton Senna foi segundo no seu Lotus - Renault, seguido polo Ferrari 156/85 de Michele Alboreto e o McLaren - TAG de Prost. A terceira fila da grella foi ocupada polo primeiro dos pilotos de Pirelli Nelson Piquet, mentres que o defensor do campionato do mundo (e ga\u00f1ador do Gran Premio de Francia de 1984) Niki Lauda (McLaren) redondeou os seis primeiros. Os pilotos de f\u00e1brica de Renault Patrick Tambay e Derek Warwick cualificaron noveno e d\u00e9cimo. Tambay pilotaba unha versi\u00f3n actualizada do Renault RE60, co\u00f1ecido como o RE60B, mentres que Warwick pilotaba o vello RE60.\nNigel Mansell (Williams) tivo un accidente na curva de alta velocidade Signes, que se atopa ao final da recta Mistral de 1\u00b48\u00a0km., durante a pr\u00e1ctica, e sufriu unha conmoci\u00f3n cerebral que o deixou f\u00f3ra da carreira. Mansell bateu a marca do accidente a m\u00e1is velocidade na historia da F\u00f3rmula Un, pilotaba a m\u00e1is de 322\u00a0km/h.\nO motor BMW de 4 cilindros en li\u00f1a, de aproximadamente , demostrou a s\u00faa val\u00eda na recta Mistral, a caracter\u00edstica m\u00e1is distintiva do Circu\u00edto Paul Ricard, cando impulsou o Brabham do piloto su\u00edzo Marc Surer a unha velocidade de 338\u00a0km/h a m\u00e1is r\u00e1pida da tempada, durante a cualificaci\u00f3n. En comparaci\u00f3n o coche m\u00e1is lento, cos do Tyrrell - Ford de Stefan Bellof s\u00f3 puido lograr 277\u00a0km/h na Mistral.\nO Gran Premio de Francia tam\u00e9n marcou a primeira vez que o equipo Tyrrell utilizou o motor Renault turboalimentado con Martin Brundle montado no novo chasis do Tyrrell 014 mentres o seu compa\u00f1eiro de equipo Stefan Bellof a\u00ednda utilizou o Cosworth DFY no 012. Permitiu que Brundle cualificara uns catro segundos m\u00e1is r\u00e1pido que o seu compa\u00f1eiro de equipo. Brundle contou que durante a cualificaci\u00f3n, en certo momento mentres ambos estaban nunha volta r\u00e1pida, que no inicio da recta Mistral estaba a 91 metros do 012 de Bellof e no momento en que chegou a Signes, Bellof non era m\u00e1is que un punto nos seus espellos. A velocidade m\u00e1xima do novo coche con motor turbo foi de ao redor de 310\u00a0km/h, uns 33\u00a0km/h m\u00e1is r\u00e1pido que o V8.\nTyrrell foi o \u00faltimo equipo de F1 en cambiar o motor atmosf\u00e9rico a un motor turboalimentado logo de chegar a un acordo con Renault a finais de 1984, pero o novo 014 non estivo listo ata esta carreira. Como era o equipo m\u00e1is baixo na xerarqu\u00eda de Renault detr\u00e1s do equipo de f\u00e1brica, Lotus e Ligier, Tyrrell soamente forneceuse co motor EF4 de Renault de .\nCarreira.\nAo comezo, Keke Rosberg e Ayrton Senna chegaron as curvas Verriere nas s\u00faas respectivas posici\u00f3ns na grella, seguidos por Nelson Piquet, quen fixo unha excelente sa\u00edda desde o quinto lugar, Michele Alboreto, Elio de Angelis, Niki Lauda, Gerhard Berger e Alain Prost que fixo unha mala sa\u00edda desde o 6\u00ba lugar.\nA medida que pasaron as voltas, a calor comezou a afectar a alg\u00fans dos coches. O motor Renault do piloto de Ligier Jacques Laffite explotou na volta 3, o compa\u00f1eiro de equipo de Laffite Andrea De Cesaris retirouse na volta 5 con problemas na direcci\u00f3n e o l\u00edder do campionato, Alboreto terminou na seguinte volta marchaba no 4\u00ba lugar cando o turbocompresor do seu Ferrari fallou.\nPero Nelson Piquet, que ata ent\u00f3n tivera pouco \u00e9xito en 1985, comezou a correr a un ritmo m\u00e1is alto por toda a pista. Armado co motor m\u00e1is potente da F\u00f3rmula Un, o BMW 4 en li\u00f1a e con mellores pneum\u00e1ticos que Rosberg e Senna, foi capaz de pasar o seu compatriota facilmente na recta Mistral e na volta 11 pasou a Rosberg (cuxo potente motor Honda fixo dif\u00edcil que Piquet pasara na recta) na curva logo de Signes. Piquet comezou a afastarse de Rosberg, que esnaquizara os seus pneum\u00e1ticos empuxando forte desde o principio. Berger m\u00e1is tarde retirouse na volta 20 logo dunha colisi\u00f3n con Pierluigi Martini.\nSenna entrou nos boxes con problemas co seu Lotus e quedou f\u00f3ra da contenda. Lauda e Prost pasaron a de Angelis con certa dificultade e logo capturaron e loitaron con Rosberg durante un longo per\u00edodo de tempo. A\u00ednda que os coches de McLaren eran m\u00e1is r\u00e1pidos, o m\u00e1is potente motor Honda do Williams de Rosberg permit\u00edalle afastarse nas partes m\u00e1is r\u00e1pidas do circu\u00edto franc\u00e9s de alta velocidade. A batalla seguiu e seguiu, e Piquet estaba cada vez m\u00e1is e m\u00e1is lonxe.\nMentres apuraba para recuperar o tempo, Senna tivo un grande accidente na extremadamente r\u00e1pida curva Signes ao final da longa recta Mistral cando o motor Renault do seu Lotus estalou, derrapou no seu propio aceite que estaba goteando nos pneum\u00e1ticos traseiros, trompeou a unha velocidade extremadamente alta e bateu contra os gardarailes Armco. Sa\u00edu ileso a\u00ednda que con algunhas contusi\u00f3ns.\nA batalla Rosberg / Lauda / Prost continuou, pero na volta 31 a caixa de cambios de Lauda fallou na recta de boxes e quedou f\u00f3ra da carreira diante dos boxes. Prost finalmente conseguiu pasar a Rosberg nas curvas Verriere e acelerou o ritmo, empezou a captura de Piquet (que agora ti\u00f1a 23 segundos de vantaxe) reducindoa en 1\u00b45 a 2 segundos por volta. Rosberg entrou en boxes para cambiar pneum\u00e1ticos e reincorporouse detr\u00e1s de Prost e Piquet.\nPero Piquet, co potente motor BMW e os seus pneum\u00e1ticos Pirelli traballando ben por primeira vez na tempada, foi capaz de manter baixo control tanto a Prost como a Rosberg para lograr a que ser\u00eda a \u00faltima vitoria de Brabham. Rosberg capturou e pasou a Prost (que diminu\u00edra o seu ritmo) na \u00faltima volta. O segundo piloto de Ferrari Stefan Johansson (que remontara a trav\u00e9s da pista desde o posto 15 da grella e agora loitaba con De Angelis) logrou o cuarto posto un pouco m\u00e1is dunha d\u00e9cima de segundo por diante de De Angelis, e Patrick Tambay no Renault completou os puntos.\nNotas.\n\"A menos que se indique o contrario, todos os resultados da carreira t\u00f3manse de \""}
{"id": "317296", "revid": "98629", "url": "https://gl.wikipedia.org/wiki?curid=317296", "title": "Grella", "text": "Unha grella \u00e9 unha estrutura de vari\u00f1as met\u00e1licas paralelas que serve para coci\u00f1ar sobre as brasas, principalmente carne ou peixe.\nAt\u00f3pase a unha distancia prudencial do lume ou das brasas. Os alimentos reciben calor amodo, e unha vez que as carnes est\u00e1n prontas, ach\u00e9gase un pouco m\u00e1is a grella \u00e1 calor e as\u00ed se consegue que a parte externa das carnes se tornen dunha cor m\u00e1is dourada, d\u00e1ndolle unha mellor presentaci\u00f3n, ademais de ficar crocante e eliminar pos\u00edbeis graxas residuais da carne. A carne arranxada sobre grellas \u00e9 especialmente t\u00edpica nas gastronom\u00edas espa\u00f1ola (moi salient\u00e1bel en Galicia), portuguesa, estadounidense, arxentina, boliviana, chilena, uruguaia, peruana, paraguaia e venezolana, mais especialmente na arxentina.\nNo R\u00edo da Prata, dada o estendido costume de comer carne asada con gran frecuencia, \u00e9 com\u00fan que o patio traseiro das vivendas te\u00f1a unha barbacoa ou churrasqueira feita en ladrillo e con cheminea, na que se fai lume de le\u00f1a e se coci\u00f1a o asado a pouco lume. Tam\u00e9n \u00e9 com\u00fan en Galicia ter unha lareira ou churrasqueira exterior nun alpendre para facer churrascos na grella: carnes, costelas, chourizos crioulos ou peixes (sardi\u00f1as, bacallau...) e hoxe en d\u00eda pola influencia anglosaxoa: salchichas e hamburguesas.\nHistoria.\nDisque a grella foi desenvolvida cando ao colocar un valo que arrodeaba un fastuoso \"ch\u00e2teau\" (castelo), errou no c\u00e1lculo. O bar\u00f3n dono da propiedade se negara a pagar ao fabricante o ferro sobrante e, en vinganza, o ferreiro utilizou a reixa sobrante coma soporte para asar carne fronte o castelo. O recendo aloucou ao at\u00e9 que accedeu a desembolsar os dous ducados que deb\u00eda, polo que obtivo a reixa-grella en pugna.\nContra finais do s\u00e9culo XIX, nos arrabaldes do R\u00edo da Prata, empreg\u00e1banse reixas de ferro forxado para tensar os coiros mentres enxugaban. Atrib\u00faeselles aos gauchos daquela o uso desta ferramenta para asar as carnes que sobraban dos animais faenados.\nDespois dunha lei de amnist\u00eda ditada en 1832 no Uruguai, milleiros de presos com\u00fans e prisioneiros pol\u00edticos viron novamente a luz. No c\u00e1rcere de Colonia del Sacramento o festexo desembocou en esc\u00e1ndalo cando se comezou a destru\u00edr o c\u00e1rcere. En poucas horas, unha banda de ladr\u00f3ns amnistiados roubou gado vac\u00fan dos veci\u00f1os da zona. Un convicto arrincou a porta da s\u00faa propia cela e improvisou a primeira grella moderna, cuxos resultados compartiron liberados, polic\u00edas e transe\u00fantes."}
{"id": "317297", "revid": "22570", "url": "https://gl.wikipedia.org/wiki?curid=317297", "title": "Grella (hom\u00f3nimos)", "text": "O termo grella p\u00f3dese referir a:"}
{"id": "317299", "revid": "98629", "url": "https://gl.wikipedia.org/wiki?curid=317299", "title": "Lavandeira real", "text": "A lavandeira real, \"Motacilla cinerea\", \u00e9 unha ave da orde dos paseriformes e familia dos motac\u00edlidos, dos que \u00e9 a especie m\u00e1is esvelta, e coa caracter\u00edstica cola m\u00e1is longa.\nDescrici\u00f3n.\n\u00c9 unha ave duns 19\u00a0cm de lonxitude, de coloraci\u00f3n gris verdosa no dorso, e amarela na rabadilla e en partes inferiores. A cola est\u00e1 sempre en movemento, e voando amosa unha li\u00f1a branca na \u00e1. Os machos difer\u00e9ncianse das femias pola presenza neles dunha mancha negra na gorxa durante o per\u00edodo de reproduci\u00f3n.\nDistribuci\u00f3n e h\u00e1bitat.\nOcupa o norte de \u00c1frica e gran parte de Europa, estend\u00e9ndose por Asia at\u00e9 o Xap\u00f3n, estando representada por varias subespecies. A poboaci\u00f3n ib\u00e9rica peninsular nidifica nas zonas monta\u00f1osas, acudindo na invernada \u00e1s chairas cerealeiras e campi\u00f1as, procedente do centro e norte de Europa, morando na pen\u00ednsula uns seis meses, chegando de agosto a novembro, e retornando \u00e1s s\u00faas \u00e1reas de procedencia entre febreiro e abril.\nSubespecies.\nReco\u00f1\u00e9cense as seguintes subespecies:\nComportamento.\nNormalmente solitaria, vese cerca da auga movendo continuamente a cola. Polo chan despr\u00e1zase dando lixeiros choutos, botando a cabeza cara a adiante. Os voos son tam\u00e9n r\u00e1pidos, con fortes xiros, para os que se axuda da s\u00faa longa cola.\nConstr\u00fae os seus ni\u00f1os en rochas pr\u00f3ximas a r\u00edos e regatos, xa que est\u00e1 moi ligada \u00e1 auga, doce, de onde obt\u00e9n a maior\u00eda dos d\u00edpteros dos que se alimenta. En inverno, co aumento da poboaci\u00f3n polos individuos migradores, pode ani\u00f1ar incluso en cidades. Realiza d\u00faas postas anuais, de 4 a 6 ovos, incubados sobre todo pola femia. O macho oc\u00fapase da alimentaci\u00f3n dos piti\u00f1os.\nEn canto aos seus patr\u00f3ns sociais, as parellas m\u00f3stranse territoriais na \u00e9poca reprodutora. En inverno forman pequenos grupos, podendo chegar a constitu\u00edr dormitorios nalgunhas construci\u00f3ns."}
{"id": "317301", "revid": "27249", "url": "https://gl.wikipedia.org/wiki?curid=317301", "title": "Motacilla cinerea", "text": ""}
{"id": "317332", "revid": "839", "url": "https://gl.wikipedia.org/wiki?curid=317332", "title": "Vlad\u00edmir Kr\u00e1mnik", "text": ""}
{"id": "317334", "revid": "98629", "url": "https://gl.wikipedia.org/wiki?curid=317334", "title": "Tomoko Yoshida", "text": "Tomoko Kira (en xapon\u00e9s \u5409\u826f \u77e5\u5b50), nada en Hamamatsu o 6 de febreiro de 1934, e unha escritora xaponesa, m\u00e1is co\u00f1ecida co alcume de Tomoko Yoshida (\u5409\u7530 \u77e5\u5b50).\nTraxectoria.\nEstudou econom\u00eda na Universidade Nacional Feminina de Nagoya e creceu en Shinky\u014d (actual Changchun, capital de Manchukuo). Tras a segunda guerra mundial, residiu en Toyohara (hoxe d\u00eda Ioujno-Sakhalinsk) e regresou ao Xap\u00f3n en 1947, onde traballou como profesora de secundaria en Hamamatsu e para as publicaci\u00f3ns \"Ise Shimbun\", \"Gomu\" (\u30b4\u30e0) e \"Fabeln, Parabeln\" (\u5bd3\u8a71) ."}
{"id": "317335", "revid": "737", "url": "https://gl.wikipedia.org/wiki?curid=317335", "title": "Tomoko Kira", "text": ""}
{"id": "317340", "revid": "98629", "url": "https://gl.wikipedia.org/wiki?curid=317340", "title": "Hiroko Takenishi", "text": "Hiroko Takenishi (en xapon\u00e9s \u7af9\u897f \u5bdb\u5b50), nada en Hiroshima o 11 de abril de 1929, \u00e9 unha escritora xaponesa membro da Academia Xaponesa das Artes.\nTraxectoria.\nNada nunha familia de cervexeiros, a s\u00faa infancia estivo marcada pola segunda guerra mundial. Na s\u00faa obra, fala do bombardeo at\u00f3mico de Hiroshima e Nagasaki e das s\u00faas consecuencias. Estudou literatura xaponesa na Universidade Waseda."}
{"id": "317341", "revid": "839", "url": "https://gl.wikipedia.org/wiki?curid=317341", "title": "Jacques Yves Cousteau", "text": ""}
{"id": "317344", "revid": "839", "url": "https://gl.wikipedia.org/wiki?curid=317344", "title": "Lev Yashin", "text": ""}
{"id": "317346", "revid": "839", "url": "https://gl.wikipedia.org/wiki?curid=317346", "title": "Alexander Suvorov", "text": ""}
{"id": "317348", "revid": "89787", "url": "https://gl.wikipedia.org/wiki?curid=317348", "title": "Damon Galgut", "text": "Damon Galgut, nado en Pretoria o 12 de novembro de 1963, \u00e9 un escritor surafricano.\nTraxectoria.\nNaceu nunha familia de xuristas e comezou a escribir a cando estivo convalecente en hospitais cun cancro aos 6 anos. Estudou arte dram\u00e1tica na Universidade de Cidade do Cabo e debutou con \"A Sinless Season\" aos 17 anos. A s\u00faa obra m\u00e1is exitosa \u00e9 \"The Good Doctor\", 2003. \u00c9 abertamente homosexual.\nEn novembro de 2021, a s\u00faa novela The Promise ga\u00f1ou o Booker Prize 2021. Damon Galgut \u00e9 o terceiro escritor de Sur\u00e1frica en ga\u00f1ar o Booker, despois de Nadine Gordimer e JM Coetzee, que ga\u00f1ou d\u00faas veces. Damon Galgut xa foi preseleccionado outras d\u00faas veces para o Booker Prize.\nObra.\nNovelas\nTeatro"}
{"id": "317350", "revid": "56817", "url": "https://gl.wikipedia.org/wiki?curid=317350", "title": "Xaqu\u00edn das Herbas", "text": "Xaqu\u00edn das Herbas, finado en 1958, foi un ermit\u00e1n galego que viviu entre os anos 1936 e 1958 no concello das Pontes de Garc\u00eda Rodr\u00edguez. Segundo a tradici\u00f3n oral viv\u00eda nun carballo oco ao car\u00f3n do r\u00edo Eume, de forma autosuficiente, fabric\u00e1ndose el mesmo a roupa con peles e aliment\u00e1ndose a base de insectos, herbas e ra\u00edces.\nA s\u00faa orixe \u00e9 desco\u00f1ecida, pero sospeit\u00e1base que proced\u00eda dalg\u00fan lugar das provincias de Pontevedra ou Lugo, e que era un canteiro anarquista que fuxira do seu fogar por mor da Guerra Civil. Trala s\u00faa morte f\u00edxose unha colecta popular no concello para o pago do seu enterro, e posteriormente nomeouse unha r\u00faa na s\u00faa memoria, a R\u00faa Xaqu\u00edn das Herbas."}
{"id": "317352", "revid": "89787", "url": "https://gl.wikipedia.org/wiki?curid=317352", "title": "Rie Yasumi", "text": "Rieko Yasumi (en xapon\u00e9s \u4f11 \u7406\u82f1\u5b50), nada en Kobe o 1 de marzo de 1972, \u00e9 unha poeta \"senryu\" xaponesa. Estudou na Universidade Otemae."}
{"id": "317354", "revid": "737", "url": "https://gl.wikipedia.org/wiki?curid=317354", "title": "Rieko Yasumi", "text": ""}
{"id": "317355", "revid": "839", "url": "https://gl.wikipedia.org/wiki?curid=317355", "title": "Antanas Baranauskas", "text": "Antanas Baranauskas, nado o 17 de xaneiro de 1835 en Onikshty (gobernaci\u00f3n de Vilna, Imperio Ruso) e finado o 26 de novembro de 1902, foi un eclesi\u00e1stico cat\u00f3lico latino lituano, poeta e matem\u00e1tico, bispo de August\u00f3w dende 1897 at\u00e9 o seu pasamento."}
{"id": "317363", "revid": "18868", "url": "https://gl.wikipedia.org/wiki?curid=317363", "title": "Grellada", "text": ""}
{"id": "317364", "revid": "6939", "url": "https://gl.wikipedia.org/wiki?curid=317364", "title": "Barbacoa", "text": "O termo barbacoa p\u00f3dese referir a:\nToponimia.\nBarbacoas:"}
{"id": "317365", "revid": "23204", "url": "https://gl.wikipedia.org/wiki?curid=317365", "title": "Catedral de Mil\u00e1n", "text": "A catedral de Mil\u00e1n (en ) sit\u00faase na praza central da cidade de Mil\u00e1n, na Lombard\u00eda, no norte de Italia. \u00c9 a s\u00e9 da arquidiocese de Mil\u00e1n e unha das m\u00e1is c\u00e9lebres e complexas edificaci\u00f3ns en estilo g\u00f3tico de Europa.\nHistoria e arte.\nTr\u00e1tase dunha catedral inmensa, con 157 m de lonxitude e 109 m de largura. O interior ten cinco naves cunha altura que chega aos 45 metros, divididas por 40 piares. Pos\u00fae un transepto con tres naves. O estilo g\u00f3tico da catedral \u00e9 \u00fanico (g\u00f3tico flam\u00edxero).\nA construci\u00f3n do edificio comezou en 1386 baixo a iniciativa do arcebispo Antonio da Saluzzo, nun estilo g\u00f3tico serodio de influencia francesa e centroeuropea, distinto ao estilo corrente daquela en Italia. Os traballos foron apoiados polo se\u00f1or da cidade, o duque Gian Galeazzo Visconti, que impulsou a obra a trav\u00e9s de facilidades fiscais e promoveu o uso do m\u00e1rmore de Candoglia como material de construci\u00f3n. A obra avanzou axi\u00f1a, e en 1418 o altar mor da catedral foi consagrado polo papa Marti\u00f1o V. Xa a mediados do s\u00e9culo XV a parte leste (\u00e1bsida) da igrexa estaba completa. A partir desta data, por\u00e9n, as obras proseguiron amodo at\u00e9 fins do s\u00e9culo XV.\nEntre 1500 e 1510 a c\u00fapula octagonal do cruceiro foi completada e o interior foi decorado con varias series de estatuas. Por\u00e9n, a fachada oeste do edificio permaneceu a\u00ednda inacabada. En 1577 a catedral foi consagrada novamente polo arcebispo Carlos Borromeu. A fachada non foi constru\u00edda at\u00e9 o s\u00e9culo XVII, en estilo manierista. A mediados do s\u00e9culo XVIII foi completada a parte externa da c\u00fapula, onde se colocou a estatua da \"Madoninna\".\nEn 1805, por iniciativa directa de Napole\u00f3n, que invadira a Italia, as obras foron recomezadas. Nesa \u00e9poca a fachada principal e gran parte dos detalles exteriores, como os pin\u00e1culos, foi completada nunha mestura de estilos, entre o neog\u00f3tico e o neobarroco. Non foi at\u00e9 1813 cando a catedral foi dada por finalizada, m\u00e1is de catrocentos anos ap\u00f3s o inicio das obras. Por\u00e9n no s\u00e9culo XX foi necesario trocar as cinco portas da fachada, traballos que remataron en 1965.\nA catedral \u00e9 actualmente un importante punto tur\u00edstico de Mil\u00e1n, e dende o alto \u00e9 pos\u00edbel ollar toda a cidade."}
{"id": "317367", "revid": "5863", "url": "https://gl.wikipedia.org/wiki?curid=317367", "title": "Gonzalo Aguiar", "text": "Gonzalo Aguiar Mart\u00ednez, nado en Vigo o 11 de abril de 1966, \u00e9 un ex-ciclista galego.\nTraxectoria.\nIniciouse no ciclocross, e en 1988 ga\u00f1ou o campionato de Espa\u00f1a afeccionado. Nese mesmo ano participou nos Xogos Ol\u00edmpicos de Se\u00fal, convert\u00e9ndose no primeiro ciclista galego en participar nunhas olimp\u00edadas. Rematou no posto 80 na proba de ciclismo en ruta.\nGa\u00f1ou a Volta a Ourense, a Vuelta a Zamora e a Vuelta a Sedavi. Deixou o ciclismo profesional para pasar a correr no equipo Augas de Mondariz. Tras retirarse montou unha tenda de bicicletas na s\u00faa cidade natal."}
{"id": "317368", "revid": "22570", "url": "https://gl.wikipedia.org/wiki?curid=317368", "title": "Vuelta a Espa\u00f1a 1936", "text": "A Vuelta a Espa\u00f1a 1936 foi a segunda edici\u00f3n da Vuelta a Espa\u00f1a. A competici\u00f3n ciclista tivo lugar entre o 5 e o 31 de maio de 1936, cun percorrido de 4364\u00a0km dividido en 21 tiradas, con sa\u00edda e chegada en Madrid.\nTomaron a sa\u00edda 53 corredores, dos cales remataron 26. Entre eses 53 estaban 44 espa\u00f1ois, dos cales dous eran galegos: o ponteare\u00e1n Delio Rodr\u00edguez, que rematou no posto 24\u00ba, e o cambad\u00e9s Marcelino S\u00e1nchez, retirado na cuarta etapa.\nO vencedor foi o belga Gustaaf Deloor, que xa ga\u00f1ara a edici\u00f3n anterior. Cubriu a proba a unha velocidade media de 29,068\u00a0km/h, e viuse favorecido pola ca\u00edda na primeira etapa do seu gran rival no ano anterior, Mariano Ca\u00f1ardo. Salvador Molina foi o ga\u00f1ador da clasificaci\u00f3n da monta\u00f1a.\nClasificaci\u00f3ns.\nNesta edici\u00f3n da Vuelta a Espa\u00f1a disput\u00e1ronse tres clasificaci\u00f3ns: a xeral, a da monta\u00f1a e a de equipos:"}
{"id": "317372", "revid": "23204", "url": "https://gl.wikipedia.org/wiki?curid=317372", "title": "Paralichthodes algoensis", "text": "Paralichthodes algoensis \u00e9 unha especie de peixe tele\u00f3steo da orde dos pleuronectiformes, suborde dos pleuronectoideos, familia dos pleuron\u00e9ctidos, a \u00fanica da subfamilia dos paralictodinos e m\u00e1is do x\u00e9nero \"Paralichthodes\".\nComo todos os peixes da familia dos pleuron\u00e9ctidos ten o corpo aplanado, asim\u00e9trico, e cos dous ollos situados no lado pigmentado do corpo.\nTr\u00e1tase dun peixe mari\u00f1o, demersal, ocean\u00f3dromo, de at\u00e9 50\u00a0cm, que vive en fondos areosos e lamacentos en augas subtropicais, a profundidades de at\u00e9 100 m, nas costas do sueste do Atl\u00e1ntico e o oeste do \u00cdndico, especialmente entre a Mossel Bay, Sur\u00e1frica e a ba\u00eda de Delagoa, Mozambique.\nA poboaci\u00f3n de \"Paralichthodes algoensis\" consid\u00e9rase relativamente abundante, e est\u00e1bel, en toda a s\u00faa \u00e1rea de distribuci\u00f3n.\nDesde o ano 2010 a situaci\u00f3n da especie est\u00e1 avaliada pola UICN como \"LC\" (pouco preocupante) debido \u00e1 s\u00faa ampla \u00e1rea de distribuci\u00f3n e \u00e1 s\u00faa abundancia. E a\u00ednda que est\u00e1 sometida \u00e1s capturas por parte da industria pesqueira comercial, isto non se considera como unha grande ameaza para a conservaci\u00f3n desta especie na actualidade. Por\u00e9n, a comprobaci\u00f3n continua dos seus niveis poboacionais \u00e9 necesaria para garantir que, no futuro, non sexa necesrio inclu\u00edla nunha categor\u00eda de ameaza."}
{"id": "317373", "revid": "22795", "url": "https://gl.wikipedia.org/wiki?curid=317373", "title": "Paralichthodinae", "text": ""}
{"id": "317374", "revid": "22795", "url": "https://gl.wikipedia.org/wiki?curid=317374", "title": "Paralictodinos", "text": ""}
{"id": "317375", "revid": "22795", "url": "https://gl.wikipedia.org/wiki?curid=317375", "title": "Paralichthodes", "text": ""}
{"id": "317376", "revid": "839", "url": "https://gl.wikipedia.org/wiki?curid=317376", "title": "Anatoli K\u00e1rpov", "text": ""}
{"id": "317379", "revid": "98629", "url": "https://gl.wikipedia.org/wiki?curid=317379", "title": "Festus Ezeli", "text": "Ifeanyi Festus Ezeli-Ndulue, nado o 21 de outubro de 1989 en Benin City, Edo, \u00e9 un xogador profesional de baloncesto nixeriano. Cunha altura de 2,11 m e 116 kg de peso, Ezeli xoga na posici\u00f3n de pivote. O seu maior \u00e9xito \u00e9 o anel de campi\u00f3n conseguido como membro dos Warriors na temporada .\nTraxectoria.\nNado en Benin City, formouse no instituto Igbinedion Education Centre de Nixeria, traslad\u00e1ndose posteriormente ao Jesuit de Sacramento (California), xa nos Estados Unidos. Posteriormente xogou durante catro tempadas cos \"Commodores\" da Universidade de Vanderbilt, onde fixo unha media de 7,7 puntos, 4,5 rebotes e 1,7 tap\u00f3ns por partido. En 2011 foi inclu\u00eddo no segundo mellor quinteto da Southeastern Conference.\nFoi elixido na trix\u00e9sima posici\u00f3n do Draft da NBA de 2012 por Golden State Warriors, equipo co que debutou o 31 de outubro ante os Phoenix Suns, conseguindo 3 puntos e 5 rebotes. En xu\u00f1o de 2013, anunciouse que Ezeli perder\u00edase a tempada 2013-2014 debido a unha lesi\u00f3n no xeonllo dereito. A principios de 2015 \u00e9 cedido aos Santa Cruz Warriors da NBA Development League entre o 28 de xaneiro e o 2 de febreiro. Tras volver aos Warriors consegue ese mesmo ano o seu primeiro anel de campi\u00f3n."}
{"id": "317380", "revid": "5132", "url": "https://gl.wikipedia.org/wiki?curid=317380", "title": "Ifeanyi Festus Ezeli-Ndulue", "text": ""}
{"id": "317381", "revid": "98629", "url": "https://gl.wikipedia.org/wiki?curid=317381", "title": "James Michael McAdoo", "text": "James Michael Ray McAdoo, nado o 4 de xaneiro de 1993 en Norfolk, Virxinia, \u00e9 un xogador profesional de baloncesto estadounidense que xoga para os Sun Rockers Shibuya da B.League xaponesa. Cunha altura de 2,06 m e 104 kg de peso, McAdoo xoga na posici\u00f3n de pivote. Na s\u00faa etapa universitaria xogou para os North Carolina Tar Heels. O seu maior \u00e9xito \u00e9 o anel de campi\u00f3n da NBA conseguido como membro dos Warriors na temporada .\nTraxectoria.\nInstituto.\nMcAdoo asistiu ao instituto \"Norfolk Christian High School\" en Norfolk, Virxinia. No seu terceiro ano, como \"j\u00fanior\" en 2009-10, fixo unha media de 22,5 puntos e 9,9 rebotes por partido, e na s\u00faa \u00faltima campa\u00f1a, como \"s\u00e9nior\" en 2010-11, 21,6 puntos e 8,1 rebotes. Liderou ao instituto Norfolk Christian a campionatos estatais consecutivos e ga\u00f1ou o premio Gatorade ao xogador do ano en Virxinia en 2010 e 2011. Durante a s\u00faa carreira no instituto conseguiu formar parte do quinteto ideal USA Today e do terceiro equipo Parade All-America, as\u00ed como o trofeo de co-MVP do McDonald's All-American Game (17 puntos) en Chicago e do Jordan Brand Classic (26 puntos e 14 rebotes) en Charlotte.\nEn 2009 McAdoo comprometeuse a unirse aos North Carolina Tar Heels. Despois de que Travis Wear e David Wear foran transferido de North Carolina, McAdoo considerou graduarse uns anos antes para que puidese unirse aos Tar Heels en 2010, pero ao final decidiu quedar no instituto \"Norfolk Christian\" para o seu \u00faltimo ano. Foi cualificado como o cuarto xogador na clase de 2011 por Scout.com, o sexto xogador por ESPN, e o oitavo xogador por Rivals.com.\nUniversidade.\nMcAdoo xogou tres tempadas para os Tar Heels da Universidade de Carolina do Norte, facendo medias de 11,4 puntos, 5,9 rebotes, 1,0 asistencias e 1,2 roubos en 24,9 minutos durante 108 partidos. Na s\u00faa terceira tempada (2013-14) McAdoo ga\u00f1ou foi seleccionado no segundo mellor quinteto da Atlantic Coast Conference por segundo ano consecutivo despois de facer unha media de 14,2 puntos, 6,8 rebotes, 1,7 asistencias e 1,3 roubos en 34 partidos. A principios de abril de 2014, declarouse o elix\u00edbel para o draft da NBA, renunciando ao seu \u00faltimo ano universitario.\nProfesional.\nDespois de non ser elixido no Draft da NBA de 2014, McAdoo uniuse aos Golden State Warriors para disputar a Liga de Ver\u00e1n da NBA. O 2 de setembro de 2014, asinou cos Golden State Warriors, pero no mes de outubro de 2014, antes do comezo da temporada 2014-15 da NBA, foi descartado polos Warriors, pasando a xogar co seu equipo vinculado da NBA Development League, os Santa Cruz Warriors. O 19 de xaneiro de 2015 asinou contrato por dez d\u00edas cos Warriors da NBA. No seu debut, ese mesmo d\u00eda ante os Denver Nuggets, conseguiu 11 puntos e 5 rebotes en menos de 13 minutos de xogo. Ese mesmo anao gana o anel de campi\u00f3n da NBA co equipo californiano."}
{"id": "317382", "revid": "5132", "url": "https://gl.wikipedia.org/wiki?curid=317382", "title": "James McAdoo", "text": ""}
{"id": "317383", "revid": "5132", "url": "https://gl.wikipedia.org/wiki?curid=317383", "title": "James Michael Ray McAdoo", "text": ""}
{"id": "317384", "revid": "1131", "url": "https://gl.wikipedia.org/wiki?curid=317384", "title": "Belv\u00eds", "text": "O top\u00f3nimo Belv\u00eds pode referirse a:"}
{"id": "317385", "revid": "23204", "url": "https://gl.wikipedia.org/wiki?curid=317385", "title": "Pecilopsetinos", "text": "A dos pecilopsetinos (\"Poecilopsettinae\") \u00e9 unha subfamilia de peixes tele\u00f3steos da orde dos pleuronectiformes e familia dos pleuron\u00e9ctidos.\nNalgunhas clasificaci\u00f3ns, esta subfamilia \u00e9 elevada ao nivel de familia.\nAs especies desta subfamilia son tipicamente demersais que viven nos fondos mari\u00f1os a profundidades de entre os 60 e os 500 m, no Atl\u00e1ntico noroccidental e na rexi\u00f3n Indo-Pac\u00edfica.\nTr\u00e1tase de pequenos peixes cuxo tama\u00f1o vai desde 9 a 19\u00a0cm de lonxitude, a\u00ednda que a maior\u00eda das especies son xeralmente menores de 15\u00a0cm.\nAlim\u00e9ntanse de organismos zoobent\u00f3nicos.\nTaxonom\u00eda.\nA subfamilia foi descrita en 1934 polo icti\u00f3logo brit\u00e1nico John Roxborough Norman.\nX\u00e9neros.\nA subfamilia comprende tres x\u00e9neros, cun total de 15 especies."}
{"id": "317386", "revid": "22795", "url": "https://gl.wikipedia.org/wiki?curid=317386", "title": "Poecilopsettinae", "text": ""}
{"id": "317387", "revid": "98629", "url": "https://gl.wikipedia.org/wiki?curid=317387", "title": "Justin Holiday", "text": "Justin Alaric Holiday , nado o 5 de abril de 1989 no barrio de Mission Hills dos \u00c1nxeles (California), \u00e9 un xogador profesional de baloncesto estadounidense que xoga para os Atlanta Hawks da National Basketball Association (NBA). Cunha altura de 1,98 m e 84 kg de peso, Holiday pode xogar nas posici\u00f3ns de escolta e ala. O seu maior \u00e9xito \u00e9 o anel de campi\u00f3n da NBA conseguido como membro dos Warriors na temporada . \u00c9 irm\u00e1n do tam\u00e9n xogador profesional Jrue Holiday.\nTraxectoria.\nUniversidade.\nXogou durante catro tempadas cos \"Huskies\" da Universidade de Washington, nas que fixo unha media de 5,3 puntos, 3,6 rebotes e 1,5 asistencias por partido. Na s\u00faa \u00faltima tempada foi elixido Defensor do Ano da Pacific Ten Conference.\nProfesional.\nTras non ser elixido no Draft da NBA de 2011, comezou a s\u00faa traxectoria profesional no Okapi Aalstar da liga belga, cos que xogou unha tempada na que fixo unha media de 7,3 puntos e 3,0 rebotes por partido. Ao ano seguinte regresou ao seu pa\u00eds para xogar nos Idaho Stampede da NBA D-League, completando unha tempada na que fixo unha media de 17,3 puntos e 5,3 rebotes por partido, sendo inclu\u00eddo no terceiro mellor quinteto da NBA D-League e no segundo quinteto defensivo.\nEn abril de 2013, asinou un contrato cos Philadelphia 76ers da NBA, onde coincidiu co seu irm\u00e1n Jrue, disputando 9 partidos da tempada regular, nos que fixo unha media de 4,7 puntos e 1,7 asistencias por partido. En xullo de 2014, Holiday uniuse aos Golden State Warriors para a Liga de Ver\u00e1n da NBA, despois de ga\u00f1ar en Hungr\u00eda o t\u00edtulo de Liga e de Copa. O 8 de setembro de 2014, asinou un contrato para xogar cos Warriors. O 14 de novembro de 2014, foi asignado aos Santa Cruz Warriors, sendo reclamado ao d\u00eda seguinte. Esa tempada consegue ga\u00f1ar o anel de campi\u00f3n co equipo californiano, axudando cunha media de 4,3 puntos e 1,2 rebotes en 59 partidos de liga regular. O 9 de xullo de 2015 anunciouse a s\u00faa fichaxe polos Atlanta Hawks.\nO 18 de febreiro de 2016, Holiday foi traspasado \u00f3s Chicago Bulls nun traspaso entre os Bulls, os Hawks e os Utah Jazz.\nO 22 de xu\u00f1o de 2016, foi traspasado \u00f3s New York Knicks xunto a Derrick Rose e unha elecci\u00f3n da segunda rolda do Draft de 2017, a cambio de Jos\u00e9 Calder\u00f3n, Jerian Grant e Robin Lopez.\nO 3 de xaneiro de 2019, Holiday foi traspasado \u00f3s Memphis Grizzlies a cambio de MarShon Brooks, Wayne Selden Jr. e d\u00faas futuras elecci\u00f3ns da segunda rolda do Draft.\nO 31 de xullo de 2019, Holiday asinou cos Indiana Pacers.\nO 8 de febreiro de 2022, Holiday foi traspasado xunto a Domantas Sabonis, Jeremy Lamb e unha elecci\u00f3n da segunda rolda do Draft de 2023 \u00f3s Sacramento Kings, a cambio de Tyrese Haliburton, Buddy Hield e Tristan Thompson.\nO 6 de xullo de 2022, Holiday e Maurice Harkless foron traspasados \u00f3s Atlanta Hawks a cambio de Kevin Huerter."}
{"id": "317388", "revid": "5132", "url": "https://gl.wikipedia.org/wiki?curid=317388", "title": "Justin Alaric Holiday", "text": ""}
{"id": "317389", "revid": "1131", "url": "https://gl.wikipedia.org/wiki?curid=317389", "title": "A Arnosa", "text": ""}
{"id": "317390", "revid": "1131", "url": "https://gl.wikipedia.org/wiki?curid=317390", "title": "Arnoia Seca", "text": ""}
{"id": "317391", "revid": "1131", "url": "https://gl.wikipedia.org/wiki?curid=317391", "title": "O Aro", "text": ""}
{"id": "317392", "revid": "56817", "url": "https://gl.wikipedia.org/wiki?curid=317392", "title": "Arosa", "text": "O top\u00f3nimo galego Arosa pode referirse a:\nAmais, como apelido pode referirse a:"}
{"id": "317393", "revid": "98629", "url": "https://gl.wikipedia.org/wiki?curid=317393", "title": "Rolf Stommelen", "text": "Rolf Johann Stommelen nado o 11 de xullo de 1943 e finado o 24 de abril de 1983, foi un piloto de carreiras de Siegen, Alema\u00f1a. Participou en 63 Grandes Premios do Campionato Mundial de F\u00f3rmula Un, logrando un podio, e anotou un total de 14 puntos no campionato. Tam\u00e9n participou en varias carreiras de F\u00f3rmula 1 f\u00f3ra de Campionato.\nUn dos mellores pilotos de coches deportivos en carreiras de resistencia dos anos 1960, 1970 e principios de 1980, Stommelen ga\u00f1ou as 24 Horas de Daytona 4 veces; en 1968, 1978, 1980 e 1982 e o Targa Florio en 1967 nun Porsche 910.\nStommelen pilotando un [[Brabham]] no [[Gran Premio de Alema\u00f1a de 1976]].\nAndaina.\nStommelen ga\u00f1ou a pole position para nas 24 Horas de Le Mans de 1969 nun Porsche 917 un ano despois de terminar terceiro nun Porsche 908. Neste ano, converteuse no primeiro home en chegar a velocidades superiores a 350\u00a0km/h na recta Mulsanne no seu Porsche 917 LH. En 1970, fixo o seu debut na F\u00f3rmula Un con Brabham co patrocinio obtido da revista alem\u00e1 \"Auto Motor und Sport\" e correu tanto en coches deportivos (equipos oficiais Toj e Porsche) e como na F\u00f3rmula 1 ao longo da d\u00e9cada de 1970.\nPor desgraza, xogar\u00eda un papel no final do Gran Premio de Espa\u00f1a disputado en Montjuich en Barcelona cando se estrelou al\u00ed na carreira de 1975 despois de que rompera o aler\u00f3n traseiro do seu Embassy-Hill- Lola, o que provocou a morte de catro espectadores e a el feridas graves.\nLogo da s\u00faa recuperaci\u00f3n, Stommelen regresou \u00e1s carreiras de autos deportivos, ga\u00f1ando carreiras para Alfa Romeo e tam\u00e9n ga\u00f1ou as 24 Horas de Daytona outras tres veces.\nEn 1976 Stommelen tivo o honor de pilotar a carreira inaugural do Porsche 936 nos 300\u00a0km de N\u00fcrburgring. Cunha carrozar\u00eda negra e sen admisi\u00f3n de aire, o 936 desta carreira co\u00f1ec\u00edase como a vi\u00fava negra. Clasificouse segundo, entre o Renault Alpine A442 de f\u00e1brica de Patrick Depailler e Jean-Pierre Jabouille primeiro e terceiro. O equipo Renault estaba ansioso por ga\u00f1ar no feudo de Porsche. O d\u00eda da carreira chov\u00eda forte, Stommelen logrou adiantar ao Renault xusto logo da sa\u00edda. Agora l\u00edder, acometeu Nordkehre, freou e deixou deliberadamente espazo para os Renault que procuraban superalo. Os Renault, con ganas de recuperar o liderado logo de 2 dos 300\u00a0km, apresur\u00e1ronse a pasar a Stommelen sobre os charcos de auga e estrel\u00e1ronse os dous contra as vallas, Stommelen retomou o liderado de novo. Isto creou o dito \"En Nordschleife, nunca se pode frear m\u00e1is tarde que Rolf Stommelen!\". Logo da sexta volta, o cable do acelerador do 936 quedou atascado na posici\u00f3n \"aberta\". Pero en lugar de darse por vencido, Stommelen continuou a carreira apagando o interruptor principal nas curvas para frear, e acend\u00eda o interruptor principal de novo logo das curvas para acelerar todo o resto da carreira, logrando un incrible segundo lugar ao final da carreira.\nEn 1978 a f\u00e1brica de Porsche deulle a tarefa de pilotar o potente Porsche 935 \"Moby Dick\" coas cores de Martini. O \"Moby Dick\" 78 ti\u00f1a un motor Turbo de 3,2 litros que produc\u00eda 845 HP, Stommelen p\u00faxoo a 365\u00a0km/h, convert\u00e9ndoo no home m\u00e1is r\u00e1pido na recta de Mulsanne, m\u00e1is r\u00e1pido que os prototipos como o Porsche 936 e o finalmente ga\u00f1ador A442B. Debido ao elevado consumo de combustible do motor, Stommelen tivo que entrar en boxes con demasiada frecuencia durante a batalla pola vitoria.\nContinuou en Le Mans co Porsche 935, case ga\u00f1a as 24 horas de Le Mans con Dick Barbour e o actor Paul Newman como copilotos en 1979 nun Porsche 935, perderon a causa dunha longa parada en boxes de 23 minutos causada por unha porca da roda atascada. O equipo non chegar\u00eda tan lonxe, si Stommelen non fora constantemente 25 segundos m\u00e1is r\u00e1pido que os seus compa\u00f1eiros por volta.\nTam\u00e9n pilotou o prototipo Toj SC320 con certo \u00e9xito en contra do equipo oficial Alfa (Toj era un pequeno construtor alem\u00e1n).\nTam\u00e9n competiu nunha carreira de NASCAR Grand National Series en 1971 en Talladega Superspeedway nun antigo Holman-Moody Ford que Mario Andretti utilizara para ga\u00f1ar as 500 Millas de Daytona de 1967, que foi reconstru\u00eddo como un Mercurio Cicl\u00f3n, con Jake Elder como xefe de equipo. Ese coche finalmente foi vendido ao piloto independente Darrell Waltrip para utilizalo un ano m\u00e1is tarde no seu debut nas Winston Cup Series en 1972, comezando unha carreira que levou a Waltrip a entrar no International Motorsports Hall of Fame en abril de 2005.\nTam\u00e9n participou no Campionato GT alem\u00e1n Deutsche Rennsport Meisterschaft, ga\u00f1ando o campionato en 1977 para Gelo Racing Team nun Porsche 935. Un mestre no cruel circu\u00edto de Nurburgring, el foi un ga\u00f1ador constante de carreiras celebradas al\u00ed.\nNa d\u00e9cada de 1980 a\u00ednda era un cobizado piloto de prototipos e correu con \u00e9xito nos Kremer CK5, Lancia LC1 e Porsche 956.\nMorte.\nStommelen morreu nun accidente durante unha carreira da IMSA Camel GT en Riverside International Raceway. Estaba correndo para John Fitzpatrick nun Porsche 935 co copiloto Derek Bell. Stommelen acababa relevar a Derek Bell e marchaba en segundo lugar cando o aler\u00f3n traseiro rompeuse debido a unha falla mec\u00e1nica a 305\u00a0km/h. O coche converteuse en incontrolable, estrelouse contra un muro de formig\u00f3n, deu un salto mortal e incendiouse. Stommelen morreu por lesi\u00f3ns na cabeza.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados na F\u00f3rmula 1 f\u00f3ra de campionato.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "317394", "revid": "1131", "url": "https://gl.wikipedia.org/wiki?curid=317394", "title": "A Arosa", "text": ""}
{"id": "317395", "revid": "1131", "url": "https://gl.wikipedia.org/wiki?curid=317395", "title": "Arou", "text": ""}
{"id": "317396", "revid": "1131", "url": "https://gl.wikipedia.org/wiki?curid=317396", "title": "Arovello", "text": ""}
{"id": "317397", "revid": "1131", "url": "https://gl.wikipedia.org/wiki?curid=317397", "title": "A Aroxa", "text": ""}
{"id": "317398", "revid": "1131", "url": "https://gl.wikipedia.org/wiki?curid=317398", "title": "O Aroxo", "text": ""}
{"id": "317399", "revid": "23204", "url": "https://gl.wikipedia.org/wiki?curid=317399", "title": "Poecilopsetta", "text": "Poecilopsetta \u00e9 un x\u00e9nero de peixes tele\u00f3steos da orde dos pleuronectiformes, suborde dos pleuronectoideos, familia dos pleuron\u00e9ctidos e subfamilia dos pecilopsetinos.\nO x\u00e9nero comprende varias especies de pequenos peixes planos propios das augas profundas da rexi\u00f3n Indo-Pac\u00edfica, ag\u00e1s d\u00faas (\"P. beanii\" e \"P. inermis\"), que viven no Atl\u00e1ntico occidental.\nComo todos os peixes da familia dos pleuron\u00e9ctidos, as especies deste x\u00e9nero te\u00f1en o corpo aplanado, asim\u00e9trico, e cos dous ollos situados no lado pigmentado do corpo.\nTaxonom\u00eda.\nO x\u00e9nero foi descrito en 1880 polo zo\u00f3logo, icti\u00f3logo e herpet\u00f3logo brit\u00e1nico nado en Alema\u00f1a Albert G\u00fcnther.\nEspecies.\nNa actualidade reco\u00f1\u00e9cense no x\u00e9nero as seguintes 15 especies:\nX\u00e9nero \"Poecilopsetta\""}
{"id": "317400", "revid": "56817", "url": "https://gl.wikipedia.org/wiki?curid=317400", "title": "Arrabal", "text": "O top\u00f3nimo Arrabal pode referirse a:\nAmais, como apelido pode referirse a:"}
{"id": "317401", "revid": "56817", "url": "https://gl.wikipedia.org/wiki?curid=317401", "title": "Arrabalde", "text": "O top\u00f3nimo Arrabalde pode referirse a:"}
{"id": "317402", "revid": "1131", "url": "https://gl.wikipedia.org/wiki?curid=317402", "title": "O Arrabal", "text": ""}
{"id": "317403", "revid": "1131", "url": "https://gl.wikipedia.org/wiki?curid=317403", "title": "A Arrasa", "text": ""}
{"id": "317404", "revid": "1131", "url": "https://gl.wikipedia.org/wiki?curid=317404", "title": "Arrescalvo", "text": ""}
{"id": "317405", "revid": "56817", "url": "https://gl.wikipedia.org/wiki?curid=317405", "title": "A Arredoada", "text": "O top\u00f3nimo A Arredoada pode referirse a:"}
{"id": "317406", "revid": "1131", "url": "https://gl.wikipedia.org/wiki?curid=317406", "title": "A Arriba", "text": ""}
{"id": "317407", "revid": "23204", "url": "https://gl.wikipedia.org/wiki?curid=317407", "title": "Canto das baleas", "text": "O canto das baleas \u00e9 o son que emiten as baleas para comunicarse. A expresi\u00f3n \u00abcanto\u00bb empr\u00e9gase m\u00e1is concretamente para facer referencia \u00e1 serie de sons regulares e predicibles emitidos por algunhas especies de baleas (particularmente o xibardo). O son lembra o canto dun humano.\nOs mecanismos empregados para emitir os sons var\u00edan entre as diversas familias de cet\u00e1ceos. Os mam\u00edferos mari\u00f1os, como as baleas, os golfi\u00f1os e toni\u00f1as, dependen moito m\u00e1is do son para comunicarse que os mam\u00edferos terrestres, xa que o resto de sentidos te\u00f1en unha efectividade limitada dentro da auga. A vista dos mam\u00edferos mari\u00f1os queda limitada polo xeito no que a auga absorbe a luz. O olfacto tam\u00e9n queda limitado, xa que as mol\u00e9culas se difunden m\u00e1is amodo na auga que no ar, de xeito que o olfacto \u00e9 menos eficaz. Ademais, a velocidade do son \u00e9, aproximadamente, catro veces superior que na atmosfera no nivel do mar."}
{"id": "317408", "revid": "1131", "url": "https://gl.wikipedia.org/wiki?curid=317408", "title": "O Arroxo", "text": ""}
{"id": "317409", "revid": "1131", "url": "https://gl.wikipedia.org/wiki?curid=317409", "title": "Caf\u00e9s Candelas", "text": "Caf\u00e9s Candelas S.L. S.L. \u00e9 unha empresa familiar galega con sede no pol\u00edgono do Ceao en Lugo que se adica ao sector do caf\u00e9. Fundada en 1973 por Ram\u00f3n e Manuel Alonso, \u00e9 a l\u00edder do sector en Galicia e a segunda empresa a nivel estatal. As s\u00faas vendas superan os 5 mill\u00f3ns de quilos anuais.\nPromoci\u00f3n.\nTras patrocinar ao Prone Lugo Asociacion Deportiva de 1998 a 2002, desde o ano 2015 Caf\u00e9s Candelas \u00e9 o principal patrocinador do Club Baloncesto Breog\u00e1n de Lugo."}
{"id": "317410", "revid": "56817", "url": "https://gl.wikipedia.org/wiki?curid=317410", "title": "Arribada", "text": "O top\u00f3nimo Arribada pode referirse a:"}
{"id": "317411", "revid": "1131", "url": "https://gl.wikipedia.org/wiki?curid=317411", "title": "A Arribada", "text": ""}
{"id": "317412", "revid": "1131", "url": "https://gl.wikipedia.org/wiki?curid=317412", "title": "As Arribas", "text": ""}
{"id": "317413", "revid": "56817", "url": "https://gl.wikipedia.org/wiki?curid=317413", "title": "Arroio", "text": "O top\u00f3nimo galego O Arroio fai menci\u00f3n a unha pequena corrente de auga non permanente, propia das \u00e9pocas de chuvia. Pode referirse a:"}
{"id": "317414", "revid": "1131", "url": "https://gl.wikipedia.org/wiki?curid=317414", "title": "O Arroio", "text": ""}
{"id": "317415", "revid": "1131", "url": "https://gl.wikipedia.org/wiki?curid=317415", "title": "A Arrotea", "text": ""}
{"id": "317416", "revid": "56817", "url": "https://gl.wikipedia.org/wiki?curid=317416", "title": "Arroxi\u00f1a", "text": "O top\u00f3nimo Arroxi\u00f1a pode referirse a:"}
{"id": "317417", "revid": "1131", "url": "https://gl.wikipedia.org/wiki?curid=317417", "title": "Arriba do Agro", "text": ""}
{"id": "317418", "revid": "1131", "url": "https://gl.wikipedia.org/wiki?curid=317418", "title": "Arriba do R\u00edo", "text": ""}
{"id": "317419", "revid": "1131", "url": "https://gl.wikipedia.org/wiki?curid=317419", "title": "Arrigada", "text": ""}
{"id": "317420", "revid": "1131", "url": "https://gl.wikipedia.org/wiki?curid=317420", "title": "A Arroxi\u00f1a", "text": ""}
{"id": "317421", "revid": "89787", "url": "https://gl.wikipedia.org/wiki?curid=317421", "title": "Nafissatou Dia Diouf", "text": "Nafissatou Dia Diouf, nada en Dacar o 11 de setembro de 1973, \u00e9 unha escritora senegalesa.\nTraxectoria.\nA s\u00faa nai era profesora e o seu pai era diplom\u00e1tico. Estudou na Universidade de Bordeus III (Michel de Montaigne)."}
{"id": "317426", "revid": "25871", "url": "https://gl.wikipedia.org/wiki?curid=317426", "title": "Ulpia Marciana", "text": "Ulpia Marciana (48-112), irm\u00e1 de Traxano, viviu en harmon\u00eda e entra\u00f1able amizade con Pompeia Plotina, a esposa do emperador, e ambas recibiron do Senado o t\u00edtulo e as honras de Augusta, \u00f3 redor de 105. Casada co senador C. Salonino Matidio, tivo unha filla chamada Matidia, quen \u00e1 s\u00faa vez ser\u00eda a nai de Sabina, a esposa de Hadriano. Traxano non tivo descendencia e elixiu como sucesor a Hadriano, seguramente tendo en conta, entre outras raz\u00f3ns, estes afastados pero afectivos lazos familiares. O senador C. Salonino morreu antes da chegada ao trono de Traxano, polo que Marciana viviu sempre xunto \u00e1 esposa do emperador, Pompeia Plotina. Cando Marciana morreu, no ano 112, o emperador deificouna e o seu t\u00edtulo de Augusta pasou \u00e1 s\u00faa filla. Todas as s\u00faas moedas foron acu\u00f1adas a partir de finais dese ano, \u00e9 dicir, postumamente."}
{"id": "317427", "revid": "56817", "url": "https://gl.wikipedia.org/wiki?curid=317427", "title": "O Arrueiro", "text": "O top\u00f3nimo O Arrueiro pode referirse a:"}
{"id": "317428", "revid": "56817", "url": "https://gl.wikipedia.org/wiki?curid=317428", "title": "Arrufana", "text": "O top\u00f3nimo Arrufana pode referirse a:"}
{"id": "317429", "revid": "1131", "url": "https://gl.wikipedia.org/wiki?curid=317429", "title": "A Arrufana", "text": ""}
{"id": "317430", "revid": "56817", "url": "https://gl.wikipedia.org/wiki?curid=317430", "title": "Arruxo", "text": "O top\u00f3nimo Arruxo pode referirse a:"}
{"id": "317432", "revid": "1131", "url": "https://gl.wikipedia.org/wiki?curid=317432", "title": "Arrubial", "text": ""}
{"id": "317433", "revid": "1131", "url": "https://gl.wikipedia.org/wiki?curid=317433", "title": "O Arr\u00fas", "text": ""}
{"id": "317434", "revid": "1131", "url": "https://gl.wikipedia.org/wiki?curid=317434", "title": "Ar\u00edns", "text": ""}
{"id": "317435", "revid": "87663", "url": "https://gl.wikipedia.org/wiki?curid=317435", "title": "Grupo Anticolonialista Balear", "text": "O Grupo Anticolonialista balear (Grup Anticolonialista Balear) foi unha organizaci\u00f3n pol\u00edtica independentista das Illas Baleares fundada o xaneiro de 1978. O GAB denunciaba que as Illas Baleares eran unha colonia espa\u00f1ola e reclamaba a s\u00faa independencia, tanto de Espa\u00f1a coma de Catalu\u00f1a. Este programa deixou illado o GAB respecto da corrente maioritario do nacionalismo de esquerdas, que defend\u00eda a integraci\u00f3n das Illas Baleares nos Pa\u00edses Catal\u00e1ns que ter\u00edan que independizar no futuro do Estado espa\u00f1ol e franc\u00e9s. Reivindicaba o pasado isl\u00e1mico de Mallorca.\nO GAB xirou politicamente na \u00f3rbita do Partido Comunista de Espa\u00f1a."}
{"id": "317436", "revid": "98629", "url": "https://gl.wikipedia.org/wiki?curid=317436", "title": "Arulfe", "text": "O top\u00f3nimo Arufe pode referirse a:"}
{"id": "317438", "revid": "1131", "url": "https://gl.wikipedia.org/wiki?curid=317438", "title": "O Aruxo", "text": "O top\u00f3nimo O Aruxo pode referirse a:"}
{"id": "317442", "revid": "56817", "url": "https://gl.wikipedia.org/wiki?curid=317442", "title": "Arz\u00e1degos", "text": "O top\u00f3nimo Arz\u00e1degos pode referirse a:"}
{"id": "317443", "revid": "89787", "url": "https://gl.wikipedia.org/wiki?curid=317443", "title": "William Lawes", "text": "William Lawes, nado en Salisbury (Wiltshire) o 1 de maio de 1602 e finado en Rowton Heath o 24 de setembro de 1645, foi un compositor barroco ingl\u00e9s.\nTraxectoria.\nO seu pai foi Thomas Lawes e a s\u00faa nai Lucris Shepharde. Alistouse no ex\u00e9rcito e foi nomeado comisario da garda persoal do rei, foi ferido mortalmente en 1645.\nWilliam Lawes consid\u00e9rase un nexo de uni\u00f3n entre dous m\u00fasicos do s\u00e9culo XVII. John Dowland e Henry Purcell. A s\u00faa morte foi laiada na corte e inspirou moitas elex\u00edas musicais dos seus compa\u00f1eiros, fundamentalmente no seu irm\u00e1n. Foi unha persoa querida e compa\u00f1eiro exemplar, compo\u00f1endo gran n\u00famero de canci\u00f3ns tabernarias e canci\u00f3ns can\u00f3nicas humor\u00edsticas.\nObra.\nA s\u00faa primeira obra publicouse en 1648, composta por trinta salmos con m\u00fasica a tres voces, editado por Henry Lawes, inclu\u00edndo dez canons, e salmos e elex\u00edas compostos polo propio Henry. Sobresae na s\u00faa obra, as sonatas para un e dous viol\u00edns, baixo de viola e \u00f3rgano. Cada un dos grupos consta de oito obras que seguen unha orde id\u00e9ntica tanto en tonalidade coma de movemento, o que suxire que foron pensadas para facer maior fincap\u00e9 no contrapunto.\nAs sonatas comp\u00f3\u00f1ense en tres movementos: unha fantas\u00eda seguida por unha \"allemande\" e unha gallarda. Os movementos iniciais son os que levan o peso emotivo, agreg\u00e1ndolle unha coda lenta e extensa \u00e1 gallarda. Revelan o esp\u00edrito libre e rom\u00e1ntico de Lawes.\nEntre as s\u00faas composici\u00f3ns destacan, sete \"consorts\" para arpa, orquestrados por viol\u00edn, baixo de viola, arpa e tiorba, interes\u00e1ndose polas variaci\u00f3ns. Cada obra componse de variaci\u00f3ns emparelladas de movementos de danzas, aparecendo tres pavanas para baixo de viola (n.\u00ba 10 en sol menor). Comp\u00f3n tam\u00e9n nove \"consorts\" para viola e agrupados posteriormente baixo o t\u00edtulo de \"For ye Violls\" (Consrt Setts), cinco deles instrum\u00e9ntanse seis partes, e os outros catro son obras a cinco partes, asignando unha das voces ao \u00f3rgano.\nOutra obra destac\u00e1bel de Lawes \u00e9 a pavana do sett en d\u00f3 menor a cinco partes, discurso sobre o motivo das \"Lachrimas\" de Dowland, d\u00faas fantas\u00edas en d\u00f3 menor a seis partes, suced\u00e9ndolle a este movemento a instrumentaci\u00f3n dun dos \"cantus firmi\" m\u00e1is antigos utilizados, o In nomee. Puxo tam\u00e9n m\u00fasica a poes\u00edas dram\u00e1ticas realizadas por el, e compuxo canci\u00f3ns para teatro, como a \"Ye feindsand Furies\"."}
{"id": "317444", "revid": "1131", "url": "https://gl.wikipedia.org/wiki?curid=317444", "title": "Arx\u00e1", "text": ""}
{"id": "317445", "revid": "1131", "url": "https://gl.wikipedia.org/wiki?curid=317445", "title": "Arxellas", "text": ""}
{"id": "317446", "revid": "1131", "url": "https://gl.wikipedia.org/wiki?curid=317446", "title": "O Arxomil", "text": ""}
{"id": "317461", "revid": "1576", "url": "https://gl.wikipedia.org/wiki?curid=317461", "title": "Wikisource", "text": ""}
{"id": "317462", "revid": "1131", "url": "https://gl.wikipedia.org/wiki?curid=317462", "title": "Galifontes", "text": "Wikisource \u00e9 unha biblioteca dixital de fontes de texto libres en formato wiki, operado pola Wikimedia Foundation. O proxecto \u00e9 un repositorio de obras no dominio p\u00fablico ou con licenza libre. O contido incl\u00fae obras publicadas ou documentos hist\u00f3ricos, que cumpran certos requisitos de verificabilidade.\nO concepto orixinal para o Wikisource foi o de ser un almac\u00e9n de textos hist\u00f3ricos \u00fatiles ou importantes, coa intenci\u00f3n de dar apoio aos artigos da Wikipedia coma fonte primaria de evidencias e verificabilidade, e coma arquivo de seu. A colecci\u00f3n tivo un enfoque inicial nos materiais hist\u00f3ricos e culturais, distingu\u00edndose doutros arquivos dixitais coma o Proxecto Gutenberg.\nA versi\u00f3n en lingua galega de Wikisource co\u00f1\u00e9cese tam\u00e9n como Galifontes."}
{"id": "317468", "revid": "1576", "url": "https://gl.wikipedia.org/wiki?curid=317468", "title": "Nikolai G\u00f3gol", "text": ""}
{"id": "317472", "revid": "839", "url": "https://gl.wikipedia.org/wiki?curid=317472", "title": "Vlad\u00edmir", "text": ""}
{"id": "317482", "revid": "89787", "url": "https://gl.wikipedia.org/wiki?curid=317482", "title": "Khady Hane", "text": "Khadidjatou Hane, Khady Hane (Dacar, 6 de decembro de 1962) \u00e9 unha escritora senegalesa. Vive actualmente en Francia onde estudou na Universidade de Par\u00eds."}
{"id": "317483", "revid": "737", "url": "https://gl.wikipedia.org/wiki?curid=317483", "title": "Khadi Hane", "text": ""}
{"id": "317485", "revid": "23204", "url": "https://gl.wikipedia.org/wiki?curid=317485", "title": "Khadidjatou Hane", "text": ""}
{"id": "317487", "revid": "839", "url": "https://gl.wikipedia.org/wiki?curid=317487", "title": "Gregorio Pedro XX Kaproyean", "text": "Gregorio Pedro XX Kaproyean (en , \"Grigor Petros I. Kaproyean\" ), nado o 15 de novembro de 1934 en Alepo e finado o 25 de maio de 2021 en Beirut, foi o 20\u00ba Catholicos-Patriarca de Cilicia da Igrexa cat\u00f3lica armenia dende o 24 de xullo de 2015 at\u00e9 o seu pasamento.\nTraxectoria.\nNaceu o 15 de novembro de 1934 na comunidade armenia de Alepo (Rep\u00fablica Siria).\nO 28 de marzo de 1959 foi ordenado sacerdote do Instituto do Clero Patriarcal de Bsumar.\nO 3 de xaneiro de 1977 foi nomeado exarca apost\u00f3lico de Francia e bispo titular de Amida dos Armenios. Co gallo da elevaci\u00f3n da s\u00e9 ao rango de eparqu\u00eda, pasou a ser bispo da Santa Cruz de Par\u00eds. Retirouse o 2 de febreiro de 2013.\nO 24 de xullo de 2015 foi elixido o 20\u00ba patriarca de Cilicia da Igrexa cat\u00f3lica armenia.\nFinou no cargo o 25 de maio de 2021 na s\u00e9 do patriarcado en Beirut."}
{"id": "317494", "revid": "72012", "url": "https://gl.wikipedia.org/wiki?curid=317494", "title": "Suso D\u00edaz", "text": "O nome Suso D\u00edaz pode referirse a:"}
{"id": "317496", "revid": "89787", "url": "https://gl.wikipedia.org/wiki?curid=317496", "title": "Dermoqu\u00e9lidos", "text": "Os dermoqu\u00e9lidos ou dermoquel\u00edidos (Dermochelyidae) son unha familia de tartarugas que comprende oito x\u00e9neros extintos e un s\u00f3 x\u00e9nero actual. A \u00fanica especie viva \u00e9 a \"Dermochelys coriacea\" ou tartaruga de coiro, unha tartaruga mari\u00f1a, que \u00e9 a tartaruga m\u00e1is grande que existe actualmente.\nClasificaci\u00f3n dos x\u00e9neros co\u00f1ecidos.\nA familia pertence ao clado Dermochelyoidae. A seguinte lista de especies de dermoqu\u00e9lidos \u00e9 a publicada por Hirayama e Tong en 2003, a non ser que se indique outra cousa."}
{"id": "317501", "revid": "27155", "url": "https://gl.wikipedia.org/wiki?curid=317501", "title": "Timon lepidus", "text": ""}
{"id": "317502", "revid": "27155", "url": "https://gl.wikipedia.org/wiki?curid=317502", "title": "Lacerta lepida", "text": ""}
{"id": "317505", "revid": "75439", "url": "https://gl.wikipedia.org/wiki?curid=317505", "title": "Submarino nuclear", "text": "Un submarino nuclear \u00e9 un submarino que se move por medio dun reactor nuclear. As vantaxes de rendemento dos submarinos nucleares fronte aos \"convencionais\" submarinos di\u00e9sel-el\u00e9ctricos son considerables. A propulsi\u00f3n nuclear independente do aire permite ao submarino manterse m\u00e1is tempo baixo a superficie, ao non necesitalo para a combusti\u00f3n. A gran cantidade de enerx\u00eda xerada polo reactor tam\u00e9n permite aos submarinos nucleares operar a unha alta velocidade durante per\u00edodos de tempo longos, e apenas consomen combustible para operar. As \u00faltimas xeraci\u00f3ns de submarinos nucleares non necestitan recargar o combustible en todo o seu per\u00edodo \u00fatil de 25 anos."}
{"id": "317506", "revid": "5863", "url": "https://gl.wikipedia.org/wiki?curid=317506", "title": "Antonio Betancort Barrera", "text": ""}
{"id": "317507", "revid": "23204", "url": "https://gl.wikipedia.org/wiki?curid=317507", "title": "Ruta j\u00fanior masculina no Campionato do Mundo de ciclismo en ruta", "text": "A carreira en li\u00f1a ou ruta j\u00fanior masculina do Campionato do Mundo de ciclismo en ruta \u00e9 unha carreira disputada anualmente no Campionato do Mundo de Ciclismo en Ruta na que participan ciclistas de pa\u00edses de too o mundo que te\u00f1en idade j\u00fanior (18 a 20 anos). L\u00e9vase realizando dende o ano 1975. A carreira comezou celebr\u00e1ndose en 1975 no Campionato do Mundo J\u00fanior de ciclismo en ruta. Do 1997 a o 2004, a carreira pasou a formar parte do Campionato do Mundo de ciclismo en ruta. En 2005, xuntouse co Campionato do Mundo J\u00fanior de ciclismo en pista e creouse o UCI Juniors World Championships. No ano 2010, a carreira disputouse outra vez no Campionato do Mundo J\u00fanior de ciclismo en ruta, pero en 2011 regresou a formar parte do Campionato do Mundo de ciclismo en ruta. Como premio, o ga\u00f1ador da proba viste ata o campionato do ano seguinte o \"maillot arco da vella\" s\u00f3 en carreiras de categor\u00eda j\u00fanior."}
{"id": "317509", "revid": "5863", "url": "https://gl.wikipedia.org/wiki?curid=317509", "title": "Mar Dinkha IV", "text": ""}
{"id": "317510", "revid": "1576", "url": "https://gl.wikipedia.org/wiki?curid=317510", "title": "Circus macrourus", "text": "Circus macrourus \u00e9 unha especie de aves da familia dos accip\u00edtridos.\nMorfolox\u00eda.\nEspecie moi semellante \u00e1 tartara\u00f1a cincenta e \u00e1 gatafornela. O ventre do macho \u00e9 branco e o dorso agrisado claro, namentres que o baixo ventre \u00e9 gris. A femia \u00e9 m\u00e1is pequena e m\u00e1is clara.\nReproduci\u00f3n.\nO ni\u00f1o sit\u00faase no chan, cunha posta entre 3 e 5 ovos realizada en maio. Os ovos son chocados \u00f3 redor de 30 d\u00edas.\nNutrici\u00f3n.\nPequenos mam\u00edferos e paxaros. Tam\u00e9n r\u00e9ptiles e insectos\nDistribuci\u00f3n.\nHabita nos pa\u00edses lim\u00edtrofes co mar Negro e na cordilleira cauc\u00e1sica, sur de Rusia occidental e sur de Ucra\u00edna. Ocasionalmente migra cara o oeste e cr\u00eda na Europa central e do norte."}
{"id": "317511", "revid": "23204", "url": "https://gl.wikipedia.org/wiki?curid=317511", "title": "Bufo nival", "text": "O bufo nival (Bubo scandiacus) \u00e9 unha especie da familia das estr\u00edxidas. Nos Estados Unidos \u00e9 tam\u00e9n co\u00f1ecida coma bufo do \u00e1rtico ou gran bufo branco.\nMorfolox\u00eda.\nBufo de gran tama\u00f1o, cabeza redonda e orellas case invis\u00edbeis. A plumaxe \u00e9 branca con pintas negras na cabeza, dorso e cola. En ocasi\u00f3ns hai individuos totalmente brancos. O peteiro negro e o iris amarelo contrastan fortemente coa plumaxe. Actividade crepuscular e tam\u00e9n di\u00farna. Adoita medir entre 53 a 65\u00a0cm de longo e uns 120 a 150\u00a0cm de envergadura. A femia pos\u00fae unhas raias de cor marr\u00f3n.\nReproduci\u00f3n.\nPon entre 4 e 10 ovos en maio, nun ni\u00f1o colocado nalg\u00fan lugar seco e con boa visibilidade. \u00c9 unha especie mon\u00f3gama. Os xuven\u00eds son de cor acasta\u00f1ada e con bandas de cor branca.\nNutrici\u00f3n.\nA s\u00faa base alimentaria son os lemmings, mais tam\u00e9n captura lebres e aves. En \u00e9pocas de escaseza, alim\u00e9ntase das reservas que vai acumulando \u00f3 longo de todo o ano. Isto perm\u00edtelle sobrevivir en ambientes moi inh\u00f3spitos.\nDistribuci\u00f3n.\nPresente no norte e interior de Escandinavia. Tam\u00e9n en Islandia e as costas \u00e1rticas de Am\u00e9rica e Siberia. Adoitan facer migraci\u00f3n cara a zonas m\u00e1is meridionais coa chegada do outono. Excepcionalmente poden chegar ata Holanda ou Alema\u00f1a central.\nCultura popular.\nHedwig, a curuxa de Harry Potter, \u00e9 un bufo nival. A\u00ednda que os libros a identifican coma femia, para gravar os filmes empregaron machos, por seren dunha cor branca m\u00e1is brillante."}
{"id": "317512", "revid": "26995", "url": "https://gl.wikipedia.org/wiki?curid=317512", "title": "Nyctea scandiaca", "text": ""}
{"id": "317514", "revid": "120266", "url": "https://gl.wikipedia.org/wiki?curid=317514", "title": "Avelaiona dos Urais", "text": "A avelaiona dos urais (\"Strix uralensis\") \u00e9 unha especie da familia das Estr\u00edxidas.\nMorfolox\u00eda.\nAve cun disco facial moi marcado e agrisado. Plumaxe branca con pintas marr\u00f3ns. Salientan os ollos completamente negros e o peteiro amarelo p\u00e1lido. Tr\u00e1tase dunha especie que tolera a presenza humana. As parellas son mon\u00f3gamas de por vida e non adoitan abandonar o seu territorio.\nReproduci\u00f3n.\nAproveita os ni\u00f1os abandonados doutras especies ou cr\u00eda en covas. A posta oscila entre 3 e 4 ovos, sendo chocados unicamente pola femia.\nNutrici\u00f3n.\nDepreda roedores de todo tipo. Tam\u00e9n aves, ata o tama\u00f1o de pombas ou corvos. Esporadicamente tam\u00e9n caza anfibios e insectos.\nDistribuci\u00f3n.\nDende o leste de Escandinavia e Pa\u00edses B\u00e1lticos ata o Xap\u00f3n. Existe unha poboaci\u00f3n permanente nos C\u00e1rpatos, Albania e na antiga Iugoslavia. Rara no resto de Europa."}
{"id": "317515", "revid": "1576", "url": "https://gl.wikipedia.org/wiki?curid=317515", "title": "E=mc\u00b2", "text": ""}
{"id": "317516", "revid": "23204", "url": "https://gl.wikipedia.org/wiki?curid=317516", "title": "Strix nebulosa", "text": "Strix nebulosa \u00e9 unha especie da familia das Estr\u00edxidas.\nMorfolox\u00eda.\nEstr\u00edxida moi grande. Disco facial grande e cun raiado fino moi caracter\u00edstico. Ollos negros moi contrastados co iris amarelo. A plumaxe \u00e9 estriada e con matices marr\u00f3ns, brancos e grises.\nReproduci\u00f3n.\nNi\u00f1o nos ocos de \u00e1rbores ou no chan. Tam\u00e9n pode aproveitar ni\u00f1os abandonados doutras aves Posta entre 3-6 ovos, realizada entre abril e maio. En anos de escaseza, poden chegar a non criar.\nNutrici\u00f3n.\nRoedores e aves, podendo cazar especies de gran tama\u00f1o, coma lebres ou perdices nivais.\nDistribuci\u00f3n.\nPresente no norte de Escandinavia, Norte de Rusia, Siberia, illa de Saxal\u00edn e en Norteam\u00e9rica."}
{"id": "317519", "revid": "23204", "url": "https://gl.wikipedia.org/wiki?curid=317519", "title": "Bubo scandiacus", "text": ""}
{"id": "317520", "revid": "23204", "url": "https://gl.wikipedia.org/wiki?curid=317520", "title": "Strix uralensis", "text": ""}
{"id": "317522", "revid": "865", "url": "https://gl.wikipedia.org/wiki?curid=317522", "title": "The Pretty Reckless", "text": "The Pretty Reckless \u00e9 unha banda estadounidense de hard rock orixinaria de Nova York, integrada actualmente por Taylor Momsen (voz e guitarra r\u00edtmica), Ben Phillips (guitarra l\u00edder e coros), Mark Damon (baixo) e Jamie Perkins (bater\u00eda). En 2010, a banda asinou co selo discogr\u00e1fico Interscope Records e lanzou o seu \u00e1lbum debut titulado Light Me Up, que debutou no sexto posto no Reino Unido e resultou no top-100 en varios pa\u00edses; deste extra\u00e9ronse tres sinxelos, entre eles o m\u00e1is relevante foi \u00abMake Me Wanna Die\u00bb que debutou primeiro no UK Rock Chart."}
{"id": "317523", "revid": "23204", "url": "https://gl.wikipedia.org/wiki?curid=317523", "title": "Haliaeetus albicilla", "text": ""}
{"id": "317528", "revid": "27249", "url": "https://gl.wikipedia.org/wiki?curid=317528", "title": "Siarnaq", "text": ""}
{"id": "317529", "revid": "98629", "url": "https://gl.wikipedia.org/wiki?curid=317529", "title": "Cinema de Alema\u00f1a", "text": "O cinema de Alema\u00f1a ref\u00edreses \u00e1 industria do cinema establecida en Alema\u00f1a e pode ser identificada desde finais do s\u00e9culo XIX. O cinema alem\u00e1n fixo importantes contribuci\u00f3ns t\u00e9cnicas e art\u00edsticas no per\u00edodo entre 1918 e 1933.\nAo contrario que outros cinemas nacionais, que se desenvolveron nun contexto de continuidade relativa e estable de sistemas pol\u00edticos, Alema\u00f1a viu grandes cambios na s\u00faa identidade durante o s\u00e9culo XX. Estes cambios determinaron o cinema alem\u00e1n e divid\u00edrono en diferentes eras e movementos.\nImperio Alem\u00e1n (1895\u20131918).\nA historia do cinema de Alema\u00f1a comeza o 1 de novembro de 1895, cando Max Skladanowsky e o seu irm\u00e1n Emil fixeron a demostraci\u00f3n do proxector da s\u00faa invenci\u00f3n o Bioscop no teatro Wintergarten de Berl\u00edn. Unha serie de quince minutos de curtametraxes foi a primeira exhibici\u00f3n de pago en Europa. A primeira proxecci\u00f3n dos irm\u00e1ns Lumi\u00e8re foi o 28 de decembro dese ano, exhibici\u00f3n \u00e1 que acudiu Max Skladanowsky e na que descubriu que o cinemat\u00f3grafo era tecnicamente superior ao Bioscop.\nAs curtametraxes triviais convert\u00e9ronse nunha atracci\u00f3n nas feiras, mostr\u00e1ndose en cabinas chamadas \"Kintopps\". Os primeiros filmes alem\u00e1ns \"art\u00edsticos\" comezaron a producirse en 1910, como foi \"Der Student von Prag\" (1913) codirixido por Paul Wegener e Stellan Rye e protagonizado por actores da compa\u00f1\u00eda de Max Reinhardt.\nOs cines comezaron a establecerse nos anos inmediatamente anteriores \u00e1 primeira guerra mundial. Antes, os cineastas fac\u00edan xiras amosando o seu traballo nas feiras. Neses cines comezaron tam\u00e9n a importarse filmes mudos estranxeiros, especialmente filmes dinamarqueses e italianos.\nO desexo do p\u00fablico de ver determinados actores levou ao desenvolvemento do cinema. A actriz Henny Porten foi unha das primeiras estrelas alem\u00e1s.\nO inicio da primeira guerra mundial e o consecuente boicot aos filmes franceses, entre outros, fixo un gran salto no mercado. En 1917 o proceso de concentraci\u00f3n e nacionalizaci\u00f3n parcial da industria levou \u00e1 fundaci\u00f3n de Universum Film AG (UFA). A industria alem\u00e1 converteuse na maior de Europa.\nRep\u00fablica de Weimar (1918\u20131933).\nEn 1918 tres inventores crearon o sistema de son Tri-Ergon e entre 1922 e 1926 tentaron introducilo no proceso de produci\u00f3n. A UFA amosou un certo interese, mais, posiblemente debido a dificultades financeiras, nunca realizou un filme sonoro. Trala primeira guerra mundial a industria cinematogr\u00e1fica tivo un forte pulo. Os orzamentos eran baixos e a necesidade de aforro contribu\u00edu ao ascenso do Expresionismo Alem\u00e1n. Os filmes expresionistas estaban cheos de s\u00edmbolos e imaxes art\u00edsticas e centr\u00e1ronse especialmente en temas criminais e de terror. O primeiro filme popular definido como expresionista \u00e9 \"Das Cabinet des Dr. Caligari\" (1920), de Robert Wiene e outros exemplos notables son \"Nosferatu\" (1922), de Friedrich Wilhelm Murnau ou \"Der Golem, wie er in die Welt kam\" (1920), de Carl Boese e Paul Wegener. O movemento esvaeceuse a mediados da d\u00e9cada de 1920, mais continuou a influenciar o cinema mundial durante anos.\nEn 1921 a UFA foi privatizada. Ademais desta, en Berl\u00edn hab\u00eda unhas 230 compa\u00f1\u00edas cinematogr\u00e1ficas. Por\u00e9n, o finanzamento da industria era un negocio fr\u00e1xil debido a econom\u00eda inestable da rep\u00fablica de Weimar e isto, unido \u00e1 tendencia ao exceso das compa\u00f1\u00edas (como na produci\u00f3n de Fritz Lang \"Metropolis\") levou \u00e1 bancarrota a moitas destas empresas. A propia UFA tivo que aliarse de xeito desvantaxoso con Paramount e MGM en 1925. A\u00ednda as\u00ed puido producir filmes como \"Madame DuBarry\", de Ernst Lubitsch, \"Die Nibelungen\" de Fritz Lang, e \"Der letzte Mann\", de Murnau. O desenvolvemento dos estudios Babelsberg, establecidos en 1912 e adquiridos despois por UFA deu \u00e1 industria cinematogr\u00e1fica alem\u00e1 unha grande infraestrutura. Babelsberg foi o centro do cinema alem\u00e1n durante varios anos, \"o equivalente alem\u00e1n de Hollywood\".\nNeste per\u00edodo naceu ademais a cr\u00edtica de cinema.\nDespois da influencia do expresionismo comezou a aparecer unha gran variedade doutros x\u00e9neros e estilos: filmes influenciados pola Nova Obxectividade con temas sociais e a volta ao realismo, como \"Die B\u00fcchse der Pandora\" (1929), de Georg Wilhelm Pabst. Tam\u00e9n estaban en activo animadores e directores de filmes experimentais como Lotte Reiniger, Oskar Fischinger e Walter Ruttmann. O documental de Ruttman \"\" (1927) \u00e9 o ep\u00edtome da enerx\u00eda do Berl\u00edn da d\u00e9cada de 1920.\nAs outras d\u00faas p\u00f3las fundamentais eran os espect\u00e1culos hist\u00f3ricos con estreas internacionais, como algunhas das obras de Lubitsch, e os Kammerspiel ou \"dramas de c\u00e1mara\", asociados co guionista Carl Meyer e o director Murnau.\nA chegada do cinema sonoro produciu un novo florecemento art\u00edstico. \"Der blaue Engel\" (1930) do director austr\u00edaco Josef von Sternberg foi o primeiro filme alem\u00e1n falado. Foi rodado simultaneamente en alem\u00e1n e ingl\u00e9s e converteu a Marlene Dietrich nunha estrela mundial. Pabst adaptou a Bertolt Brecht en \"Die 3-Groschen-Oper\" e Lang dirixiu \"M - Eine Stadt sucht einen M\u00f6rder\", ambas as d\u00faas en 1931.\nAlema\u00f1a Nazi (1933\u20131945).\nA situaci\u00f3n econ\u00f3mica e pol\u00edtica da Alema\u00f1a de Weimar xa levara a deixar o pa\u00eds alg\u00fans cineastas, como Ernst Lubitsch e Michael Curtiz, que marcharan aos Estados Unidos en 1923 e 1926, respectivamente. Trala chegada dos nazis ao poder, emigraron uns 1500 profesionais do cinema. Entre eles figuras chave como o xefe da UFA Erich Pommer, os actores Marlene Dietrich e Peter Lorre e o director Fritz Lang. O resultado da fuxida foi unha grande influencia no cinema estadounidense: varios filmes de terror da Universal foron dirixidos por Karl Freund, Joe May e Robert Siodmak e tam\u00e9n chegaron ao pa\u00eds Edgar Ulmer, Douglas Sirk e o austr\u00edaco Billy Wilder. Pola contra, o actor e director Kurt Gerron non conseguiu marchar e faleceu nun campo de concentraci\u00f3n.\nEn marzo de 1933, Alfred Hugenberg xa converteu a UFA nunha ferramenta do nazismo expulsando os empregados xudeus. En xu\u00f1o creouse a \"Reichsfilmkammer\" (C\u00e1mara de cinema do Reich), encargada do control da industria cinematogr\u00e1fica. Todas as produci\u00f3ns estaban sometidas a esta c\u00e1mara, que depend\u00eda directamente do ministerio de Propaganda de Joseph Goebbels. Como os xornalistas tam\u00e9n estaban organizados como unha divisi\u00f3n do ministerio, Goebbels tam\u00e9n puido abolir en 1936 a cr\u00edtica cinematogr\u00e1fica, substitu\u00edndoa pola \"Filmbeobachtung\" (observaci\u00f3n cinematogr\u00e1fica): os xornalistas s\u00f3 pod\u00edan informar do contido dun filme, non facer ning\u00fan outro xu\u00edzo de valor. Ademais, a importaci\u00f3n de filmes estranxeiros restrinxiuse a partir de 1936.\nDurante estes anos, a pesar dalg\u00fans filmes de propaganda antisemita, como \"Jud S\u00fc\u00df\" (1940), a maior\u00eda dos filmes do per\u00edodo eran obras de entretemento. Estes filmes tam\u00e9n foron importantes nos \u00faltimos anos da segunda guerra mundial, pois serv\u00edan de distracci\u00f3n no medio dos bombardeos. Os maiores \u00e9xitos de p\u00fablico deses anos foron \"Die gro\u00dfe Liebe\" (1942) e \"Wunschkonzert\" (1941), que combinaban o musical, o romance en tempos de guerra e a propaganda patri\u00f3tica, \"Frauen sind doch bessere Diplomaten\" (1941), comedia musical en cores, e \"Vienna Blood\" (1942), adaptaci\u00f3n dunha opereta c\u00f3mica de Johann Strau\u00df.\nA pesar da emigraci\u00f3n dos profesionais e das restrici\u00f3ns pol\u00edticas houbo innovaci\u00f3ns est\u00e9ticas. Resulta especialmente espectacular a obra de Leni Riefenstahl, con \"Triumph des Willens\" (1935) e \"Olympia\" (1938). Ambos os filmes, particularmente \"Triumph des Willens\", resultan controvertidos, xa que o seu m\u00e9rito est\u00e9tico \u00e9 inseparable da s\u00faa propaganda dos ideais nazis.\nAlema\u00f1a Oriental (1945\u20131989).\nO cinema da Rep\u00fablica Democr\u00e1tica Alem\u00e1 aproveitou inicialmente o feito de que unha gran parte da infraestrutura cinematogr\u00e1fica do pa\u00eds, especialmente os antigos estudios UFA estaban na \u00e1rea de ocupaci\u00f3n sovi\u00e9tica. O 17 de maio de 1946 fundouse a \"Deutsche Film-Aktiengesellschaft\" (DEFA), que tomou o control da produci\u00f3n. En total a DEFA produciu 900 longametraxes durante a s\u00faa existencia, ademais de 800 filmes animados e m\u00e1is de 3000 documentais e curtametraxes.\nNos primeiros anos a produci\u00f3n foi limitada polos estritos controis impostos polas autoridades, que restrinx\u00edan os argumentos dos filmes. Por\u00e9n a partir de 1953 realiz\u00e1ronse numerosos filmes de temas variados. DEFA foi especialmente forza no cinema para nenos, especialmente con adaptaci\u00f3ns de contos como \"Drei Haseln\u00fcsse f\u00fcr Aschenbr\u00f6del\" (1973), pero tam\u00e9n noutros x\u00e9neros: ciencia ficci\u00f3n (\"Der schweigende Stern\", 1960) ou westerns, coma \"Die S\u00f6hne der Gro\u00dfen B\u00e4rin\" (1966), nos que os heroes adoitaban ser os nativos americanos.\nO cinema da RDA estivo sempre orientado pola situaci\u00f3n pol\u00edtica do pa\u00eds. A finais da d\u00e9cada de 1970 numerosos cineastas abandonaron o pa\u00eds cara ao Oeste polas restrici\u00f3ns no seu traballo, como o director Egon G\u00fcnther e os actores Angelica Domr\u00f6se, Eva-Maria Hagen, Katharina Thalbach, Hilmar Thate, Manfred Krug e Armin Mueller-Stahl.\nRep\u00fablica Federal Alem\u00e1 (1945\u20131989).\nReconstruci\u00f3n (1945\u20131960).\nTrala guerra as posesi\u00f3ns da UFA foron confiscadas polos aliados e as licenzas para producir filmes foron compartidas con outras compa\u00f1\u00edas moito m\u00e1is pequenas. Ademais, o Estatuto de Ocupaci\u00f3n de 1949, que garant\u00eda unha independencia parcial da Rep\u00fablica Federal Alem\u00e1 prohib\u00eda especificamente as cotas de importaci\u00f3n para protexer os filmes alem\u00e1ns.\nCoa devastaci\u00f3n de 1945 a asistencia aos cines baixaron en relaci\u00f3n aos tempos de guerra, mais a finais da d\u00e9cada xa volv\u00eda superar ao per\u00edodo preb\u00e9lico. Por primeira vez os alem\u00e1ns ti\u00f1an acceso libre ao cinema de todo o mundo, triunfando os filmes de Charlie Chaplin e os melodramas estadounidenses. Non obstante o cinema local chegou ao 40 por cento do mercado total, moitos deles dentro do x\u00e9nero do \"Tr\u00fcmmerfilm\" (literalmente, \"filme rubble film\"). Eran filmes emparentados co neorrealismo italiano e narraban a vida na Alema\u00f1a devastada e a reacci\u00f3n contra os acontecementos da era nazi. Alg\u00fans destes filmes foron \"Die M\u00f6rder sind unter uns\" (1946), de Wolfgang Staudte, e \"Liebe 47\" (1949), de Wolfgang Liebeneiner.\nA pesar da chegada da televisi\u00f3n en 1952 o p\u00fablico dos cines continuou a aumentar, acadando o m\u00e1ximo en 1956. Na d\u00e9cada de 1950 triunfaron filmes de entretemento, sen pretensi\u00f3ns art\u00edsticas nin compromiso social (\"Heimatfilm\" ou \"filmes da patria\"), decot\u00edo ambientadas en espazos rurais. Tam\u00e9n foron x\u00e9neros t\u00edpicos as adaptaci\u00f3ns de operetas, os melodramas de hospitais, as comedias e os musicais. Dende 1955 realiz\u00e1ronse filmes nos que se retrataban os soldados alem\u00e1ns da segunda guerra mundial como valentes e apol\u00edticos. Os filmes criminais m\u00e1is co\u00f1ecidos foron as adaptaci\u00f3ns de novelas de Edgar Wallace producidas por Rialto Film entre 1959 e 1972.\nO cinema alem\u00e1n deses anos non pod\u00eda competir co de Francia, Italia ou Xap\u00f3n, mais alg\u00fans cineastas alem\u00e1ns si lograron reco\u00f1ecemento internacional, como o filme \"Die Br\u00fccke\" (1959), de Bernhard Wicki, e as actrices Hildegard Knef e Romy Schneider.\nCinema en crise e produci\u00f3ns populares (1960\u20131970).\nA finais da d\u00e9cada de 1950 estancouse o n\u00famero de espectadores no cinema e seguiu en ca\u00edda libre durante a d\u00e9cada seguinte. Como consecuencia moitas compa\u00f1\u00edas de produci\u00f3n e distribuci\u00f3n alem\u00e1s entraron en bancarrota neses anos e moitos cines pecharon.\nInicialmente viuse a crise como un problema de sobreproducci\u00f3n, o que fixo que se pasase de 123 filmes en 1955 a s\u00f3 65 en 1965. Moitas compa\u00f1\u00edas seguiron a tendencia das coproduci\u00f3ns internacionais con Italia e Espa\u00f1a, con x\u00e9neros como os spaghetti westerns e o eurospy, rodados neses pa\u00edses ou en Iugoslavia e con actores alem\u00e1n no elenco. A mayor\u00eda dos filmes produciron foron obras de x\u00e9nero, westerns adaptados de Karl May ou suspense. A finais da d\u00e9cada de 1960 triunfaron tam\u00e9n filmes de softcore.\nAs ra\u00edces do problema vi\u00f1an do cambio das circunstancias econ\u00f3micas e sociais. Apareceron novas alternativas de lecer e a televisi\u00f3n estaba a converterse nun medio de masas.\nNovo Cinema Alem\u00e1n (1960\u20131980).\nComo reacci\u00f3n ao estancamento art\u00edstico e econ\u00f3mico do cinema alem\u00e1n, un grupo de cineastas novos asinaron o Oberhausen Manifesto o 28 de febreiro de 1962. Entre eles estaban Alexander Kluge, Edgar Reitz, Peter Schamoni e Franz-Josef Spieker. Chegaron logo tam\u00e9n simpatizantes como Rainer Werner Fassbinder, Volker Schl\u00f6ndorff, Werner Herzog, Jean-Marie Straub, Wim Wenders, Werner Schroeter e Hans-J\u00fcrgen Syberberg que tam\u00e9n rexeitaban a industria existente e buscaban constru\u00edr unha nova, fundada na excelencia art\u00edstica e non nas imposici\u00f3ns do comercio.\nMoitos destes directores organiz\u00e1ronse eles mesmos ou cooperaron na produci\u00f3n e distribuci\u00f3n. Ao rexeitar o apoio oficial v\u00edronse dependentes dos cartos da televisi\u00f3n.\nO novo movemento volveu dar ao cinema alem\u00e1n reco\u00f1ecemento internacional que non ti\u00f1a desde a Rep\u00fablica de Weimar, con filmes como \"Abschied von Gestern\" (1966), de Kluge, \"Aguirre, der Zorn Gottes\" (1972), de Herzog, \"Angst essen Seele auf\" (1974) e \"Die Ehe der Maria Braun\" (1979), de Fassbinder e \"Paris, Texas\" (1984), de Wenders. Autores como Heinrich B\u00f6ll e G\u00fcnter Grass foron fonte de adaptaci\u00f3ns, como en \"\" (1975), de Schl\u00f6ndorff e Margarethe von Trotta, e \"O tambor de folla de lata\" (1979), de Schl\u00f6ndorff, que se converteu no primeiro filme alem\u00e1n en ga\u00f1ar o Oscar ao mellor filme en lingua non inglesa.\n1980\u20131989.\nNa d\u00e9cada de 1980, xa reco\u00f1ecido internacionalmente, o Novo Cinema Alem\u00e1n comezaba a mostrar signos de fatiga, a\u00ednda que moitos dos seus membros continuaban a ter \u00e9xito individual.\nEntre os filmes de \u00e9xito deses anos destacan \"The NeverEnding Story\" (1984) e \"O submarino\" (1981), de Wolfgang Petersen e a serie de filmes \"Otto\" (comezada en 1985), co c\u00f3mico Otto Waalkes. Debutaron tam\u00e9n directores como Doris D\u00f6rrie e Uli Edel.\nAlema\u00f1a contempor\u00e1nea (1990-actualidade).\nFilmes como \"Lola rennt\" de Tom Tykwer, \"Good Bye, Lenin!\" de Wolfgang Becker, \"Gegen die Wand\" de Fatih Akin e \"Das Leben der Anderen\" de Florian Henckel von Donnersmarck, mantiveron unha natureza provocativa e innovadora. Unha serie de filmes como \"Der Untergang\", \"Sophie Scholl \u2013 Die letzten Tage\" e \"Der Baader Meinhof Komplex\" trataron temas hist\u00f3ricos.\nCineastas alem\u00e1n como Roland Emmerich ou Wolfgang Petersen constru\u00edron as s\u00faas carreiras internacionais con \u00e9xito como directores e produtores. O m\u00fasico Hans Zimmer converteuse nun dos m\u00e1is reco\u00f1ecidos compositores de bandas sonroras.\nEn 2003 fundouse en Berl\u00edn a Deutsche Filmakademie. Desde 2005 a Academia elixe os ga\u00f1adores do premio Deutscher Filmpreis, tam\u00e9n co\u00f1ecido como \"Lolas\". Cun premio en efectivo de tres mill\u00f3ns de euros, \u00e9 o mellor dotado da cultura alem\u00e1.\nFestivais.\nO Festival Internacional de Cinema de Berl\u00edn, tam\u00e9n chamado \"Berlinale\", \u00e9 un dos m\u00e1is importantes festivais cinematogr\u00e1ficos do mundo. Foi creado en Berl\u00edn Occidental en 1951 e cel\u00e9brase anualmente en febreiro desde 1978. Est\u00e1 considerado o festival de maior asistencia do mundo."}
{"id": "317530", "revid": "35560", "url": "https://gl.wikipedia.org/wiki?curid=317530", "title": "Observatorio astron\u00f3mico de Forcarei", "text": "O observatorio astron\u00f3mico de Forcarei \u00e9 un observatorio astron\u00f3mico situado no concello de Forcarei. Foi fundado no ano 2009 e \u00e9 propiedade da Fundaci\u00f3n Ceo, Ciencia e Cultura (FC\u00b3).\nSituaci\u00f3n.\n\u00c1chase nun outeiro cunha altitude de 670 msnm no lugar das Casetas, a 3\u00a0km de Forcarei na estrada EP-7001 que une Forcarei coa Estrada. Na zona no existen industrias nin grandes vilas, tr\u00e1tase logo dunha zona con moi pouca poluci\u00f3n lum\u00ednica. Ademais as monta\u00f1as abeiran o lugar da luz de Santiago de Compostela, A Estrada ou Lal\u00edn. O ceo \u00e9 escuro, transparente e limpo.\nInstalaci\u00f3ns.\nTr\u00e1tase dun edificio con dous andares: o inferior de 8 m de di\u00e1metro con diversos cuartos e control do telescopio, e o superior cunha c\u00fapula de 5 m que acolle o telescopio principal.\nEquipamento.\nTelescopio Ritchey Chretien Carbon Trust fabricado por RC Optical Systems\nLi\u00f1a de traballo.\nDiversos labores de divulgaci\u00f3n cient\u00edfica a todos os niveis. Dende a s\u00faa primeira luz desenv\u00f3lvense tarefas de investigaci\u00f3n.\nHistoria.\nO centro viu a primeira luz o 13 de marzo de 2009 tendo estado en per\u00edodo de proba e axuste final de equipos at\u00e9 inicios de abril do mesmo ano. Anteriormente, e co observatorio a\u00ednda en construci\u00f3n, dende o venres 8 ao domingo 10 de agosto de 2008, tivo lugar na s\u00faa contorna a primeira edici\u00f3n da Astrofesta Galega - \"Astrogalicia 2008\" \u00e1 que acudiron astr\u00f3nomos de todo o pa\u00eds. Entre outras actividades realiz\u00e1ronse obradoiros e d\u00e9ronse varias conferencias a cargo de po\u00f1entes de alto nivel, como Jos\u00e9 Luis Comellas, \u00c1ngel G\u00f3mez Roldan, \u00c1ngel Huelmo e Ram\u00f3n Naves.\nAs primeiras sesi\u00f3ns p\u00fablicas de observaci\u00f3n nocturna, co observatorio totalmente operativo realiz\u00e1ronse despois da Semana Santa do mesmo ano da s\u00faa apertura, concretamente o venres 17 e o s\u00e1bado 18 de abril de 2009.\nEntre os actos que celebraron o ano 2009 como Ano Internacional da Astronom\u00eda desenvolveuse, entre o 25 e o 27 de xu\u00f1o de 2009, o Encontro Astron\u00f3mico titulado \"Da teor\u00eda \u00e1 pr\u00e1ctica no OAF\" de 30 horas lectivas. Durante os anos 2009 e 2010 o observatorio continuou coas s\u00faas tarefas investigadoras, formativas e divulgativas, en especial a atenci\u00f3n de grupos de visitantes, escolares, afeccionados e interesados pola astronom\u00eda.\nEn 2011 o observatorio viuse obrigado a modificar o seu funcionamento sustent\u00e1ndose coa axuda do Concello de Forcarei e dedic\u00e1ndose a labores do padroado que o dirixe e os seus colaboradores. A actividade contin\u00faa a\u00ednda que de xeito reducido e actualmente permanece aberto cun horario limitado."}
{"id": "317541", "revid": "89787", "url": "https://gl.wikipedia.org/wiki?curid=317541", "title": "Festa do vi\u00f1o da Ulla", "text": "A festa do vi\u00f1o da Ulla \u00e9 unha festa gastron\u00f3mica que se celebra todos os anos o segundo domingo de abril na vila de San Miguel de Sarand\u00f3n, no concello coru\u00f1\u00e9s de Vedra.\nA festa leva organiz\u00e1ndose dende o ano 1980; s\u00f3 interrompida en 2020 e 2021 por mor da pandemia de COVID-19; e \u00e9 levada a cabo por unha comisi\u00f3n sen \u00e1nimo de lucro, formada polos veci\u00f1os.\nA festa.\nCada ano, o campo da festa \u00e9nchese de xente dende a ma\u00f1\u00e1 que empeza cunha misa, sa\u00fado do alcalde e preg\u00f3n levado a cabo por un persoeiro.\nDurante o resto da xornada at\u00e9 a entrada da noite cons\u00f3mese moito vi\u00f1o, c\u00f3mese e g\u00f3zase da m\u00fasica de diferentes bandas folk, bandas de m\u00fasica, charangas etc. Ademais real\u00edzanse sorteos, premios e se pode beber vi\u00f1o de balde situado nunhas botas xigantes penduradas nunhas \u00e1rbores, que son atractivo e s\u00edmbolo da festa.\nOrixe e obxectivos.\nDita festa procura a exaltaci\u00f3n dos vi\u00f1os da zona do val do Ulla e promover a demarcaci\u00f3n de ditos vi\u00f1os na Denominaci\u00f3n de Orixe R\u00edas Baixas, unha das principais variedades con denominaci\u00f3n de orixe de Galicia, obxectivo que se cumpriu no ano 2000.\nDende hai uns anos e de xeito paralelo organ\u00edzase unha pequena mostra da industria, agricultura, artesan\u00eda e turismo do Concello de Vedra, que se pode visitar durante todo o d\u00eda. Ademais organ\u00edzanse unhas xornadas t\u00e9cnicas sobre o vi\u00f1o.\nOutra das actividades que se realizan co gallo da festa son as xornadas gastron\u00f3micas que se realizan d\u00edas antes, contando con profesionais do sector do vi\u00f1o."}
{"id": "317543", "revid": "54334", "url": "https://gl.wikipedia.org/wiki?curid=317543", "title": "Festa do vi\u00f1o do Condado", "text": "A Festa do vi\u00f1o do Condado \u00e9 unha feira gastron\u00f3mica celebrada no Castelo, en Salvaterra de Mi\u00f1o o \u00faltimo domingo de agosto de cada ano co obxectivo de exaltar os vi\u00f1os do Condado (D.O. R\u00edas Baixas) e Mon\u00e7\u00e3o-Melga\u00e7o (D.O. Vinhos Verdes)\nOrixe e localizaci\u00f3n.\nA festa celebrouse por vez primeira en 1959. Dende aquela, el\u00edxense os mellores vi\u00f1os e nom\u00e9anse os novos confrades que promocionaron o vi\u00f1o.\nOs postos para a cata do vi\u00f1o inst\u00e1lanse no interior da muralla do castelo de Salvaterra de Mi\u00f1o, na comarca do Condado, zona de grande tradici\u00f3n e calidade de vi\u00f1os, dentro da Denominaci\u00f3n de Orixe R\u00edas Baixas. No mesmo lugar organ\u00edzanse concertos e outras actividades.\nFestexos.\nO \u00faltimo domingo de agosto deg\u00fastase o propio vi\u00f1o do Condado xunto con xantares de comida t\u00edpica (empanadas, polbo, lamprea etc). Ademais cel\u00e9branse os d\u00edas anteriores xornadas t\u00e9cnicas, catas, exposici\u00f3ns, obradoiros, mostras de m\u00fasica galega e outras artes. Ademais dende o ano 2000 pr\u00e9mianse os \"Vi\u00f1os deliciosos do Ano\"."}
{"id": "317544", "revid": "18868", "url": "https://gl.wikipedia.org/wiki?curid=317544", "title": "Castelo de Salvaterra de Mi\u00f1o", "text": ""}
{"id": "317548", "revid": "98629", "url": "https://gl.wikipedia.org/wiki?curid=317548", "title": "Hoorn", "text": "Hoorn \u00e9 un concello e cidade dos Pa\u00edses Baixos, na provincia de Holanda Setentrional. At\u00f3pase en IJsselmeer, 35 quil\u00f3metros \u00f3 norte de \u00c1msterdam, e ten dereitos de cidade dende 1357. Hoorn ti\u00f1a unha poboaci\u00f3n de 71\u00a0888 no 2014. Ten unha \u00e1rea de 53,25 km\u00b2, dos cales 33,00 km\u00b2 son auga, principalmente do Markermeer. A cidade est\u00e1 formada polas vilas ou distritos: Blokker, Hoorn, Zwaag, e parte de Bangert e De Hulk."}
{"id": "317549", "revid": "98629", "url": "https://gl.wikipedia.org/wiki?curid=317549", "title": "Adhesina bacteriana", "text": "As adhesinas bacterianas son compo\u00f1entes da superficie celular ou de ap\u00e9ndices das bacterias que facilitan a adhesi\u00f3n a outras c\u00e9lulas (eucariotas ou procariotas) ou a superficies. Son un tipo de factor de virulencia.\nA adherencia \u00e9 esencial na patoxenia bacteriana ou infecci\u00f3ns, necesaria para que as bacterias colonicen o novo h\u00f3spede\nIntroduci\u00f3n.\nAs bacterias at\u00f3panse normalmente adheridas e vivindo en estreita asociaci\u00f3n con superficies. \nDurante a vida dunha bacteria esta est\u00e1 suxeita frecuentemente a forzas de cizalla. As adhesinas serven de \u00e1ncoras que axudan a que as bacterias resistan esas forzas de cizalla ambientais, e as\u00ed permanezan no ambiente desexado. Por\u00e9n, as adhesinas bacterianas non serven como un adhesivo universal para estes microorganismos, sen\u00f3n que act\u00faan m\u00e1is ben como mol\u00e9culas de reco\u00f1ecemento de superficie espec\u00edficas, xa que permiten que unha determinada bacteria se una a unha determinada superficie, como pode ser un tecido das ra\u00edces das plantas, tecidos dos condutos lacrimais de mam\u00edferos ou mesmo ao esmalte dental.\nA maior\u00eda das fimbrias das bacterias gramnegativas funcionan como adhesinas, pero en moitos casos \u00e9 unha subunidade menor proteica situada no extremo da fimbria a que funciona como verdadeira adhesina. Nas bacterias grampositivas, unha capa superficial de prote\u00edna ou polisac\u00e1rido serve como adhesina espec\u00edfica. Para conseguir unha adherencia efectiva \u00e1s superficies do h\u00f3spede, moitas bacterias producen moitos destes factores de adherencia chamados adhesinas.\nAs adhesinas bacterianas proporcionas un tropismo de especie e de tecido. Expresan adhesinas tanto as bacterias pat\u00f3xenas coma as saprof\u00edticas. Esta prevalencia m\u00e1rcaas como factores de virulencia microbiana claves, xunto coa capacidade das bacterias de producir toxinas e de resistir \u00e1s defensas inmunitarias do h\u00f3spede.\nEstruturas.\nNo decurso da evoluci\u00f3n distintas especies de bacterias desenvoloveron diferentes soluci\u00f3ns ao problema de unirse a prote\u00ednas receptoras espec\u00edficas da superficie celular. Actualmente co\u00f1\u00e9cense varios tipos e subclases de adhesinas bacterianas.\nA estrutura t\u00edp\u00ecca dunha adhesi\u00f3n bacteriana \u00e9 a dunha fimbria ou pili. A adhesi\u00f3n bacteriana consiste principalmente nunha prote\u00edna estrutural intramembranosa que serve de armaz\u00f3n no cal se poden unir varias adhesinas extracelulares. Por\u00e9n, como ocorre no caso das fimbrias CFA1, a prote\u00edna estrutural por si soa pode \u00e1s veces actuar como unha adhesi\u00f3n se unha porci\u00f3n da prote\u00edna se estende pola matriz extracelular.\nEstrutura da adhesina FimH.\nA adhesina bacteriana mellor cracterizada \u00e9 a adhesina FimH de fimbria de tipo 1. Esta adhesina \u00e9 responsable da adhesi\u00f3n sensible a D-manosa. A bacteria sintetiza unha prote\u00edna precursora que consta de 300 amino\u00e1cidos despois procesa a prote\u00edna eliminando varios p\u00e9ptidos sinais quedando finalmete unha prote\u00edna de 279 amino\u00e1cidos. A FimH madura est\u00e1 exposta na superficie bacteriana como un cmpo\u00f1ente da fimbria de tipo 1.\nEn 1999, a estrutura de FimH foi resolta por cristalograf\u00eda de raios X. FimH est\u00e1 pregada en dous dominios. O dominio adhesivo N-terminal \u00e9 o que desempe\u00f1a o papel principal no reco\u00f1ecemento de superficies, mentres que o dominio C-terminal \u00e9 responsable da integraci\u00f3n en org\u00e1nulos. Un bucle tetrap\u00e9ptido une os dous dominios. Ademais, identificouse un peto de uni\u00f3n a carbohidratos no extremo do dominio adhesivo N-terminal. Esta estrutura b\u00e1sica est\u00e1 conservada entre as adhesinas de fimbria de tipo 1, a\u00ednda que estudos recentes mostraron que as mutaci\u00f3ns inducidas in vitro poden orixinar a adici\u00f3n de especificidade ao dominio C-terminal, o que d\u00e1 lugar a unha adhesi\u00f3n bacteriana con dous sitios de uni\u00f3n e fenotipos de uni\u00f3n relacionados.\nAs adhesinas como factores de virulencia.\nA maior\u00eda dos pat\u00f3xenos bacterianos utilizan a s\u00faa adhesi\u00f3n espec\u00edfica \u00e1s c\u00e9lulas do h\u00f3spede como o seu principal factor de virulencia. \u201cIdentificouse un gran n\u00famero de adhesinas bacterianas con especificidades de receptor individualizadas.\u201d Moitos pat\u00f3xenos bacterianos poden expresar un conxunto de adhesinas diferentes. A expresi\u00f3n destas adhesinas en diferentes fases durante a infecci\u00f3n xoga o papel m\u00e1is importante na virulencia baseada na adhesi\u00f3n. Numerosos estudos indican que a inhibici\u00f3n dunha soa adhesina neste esforzo coordinado pode a mi\u00fado ser suficiente para facer que unha bacteria pat\u00f3xena se faga non virulenta. Isto levou a que se empezase a explorar a interrupci\u00f3n da actividade das adhesinas como m\u00e9todo de tratamento de infecci\u00f3ns bacterianas.\nVacinas baseadas en adhesinas.\nO estudo das adhesinas pode servir para crear vacinas como indicaban xa os primeiros estudos que demostraron que un importante compo\u00f1ente de protecci\u00f3n inmunitaria contra certas bacterias procede da capacidade de impedir a uni\u00f3n das adhesinas. Ademais, as adhesinas son candidatos atractivos para crear vacinas porque a mi\u00fado son esenciais para a infecci\u00f3n e est\u00e1n localizadas na superficie, o que as fai doadamente accesibles aos anticorpos.\nA efectividade dos anticorpos antiadhesinas demostrouse en estudos con FimH, a adhesina da \"Escherichia coli\" uropat\u00f3xena (UPEC). En pa\u00edses subdesenvolvidos \u00e9 frecuente que os nenos sufran repetidos episodios de diarreas asociadas con \"E. coli\" durante os seus primeiros tres anos de vida. Se o neno sobrevive a este per\u00edodo inicial de susceptibilidade, as taxas de infecci\u00f3n caen substancialmente, debido a que se crea unha inmunidade adquirida contra as adhesinas bacterianas.\nEstudos recentes do Instituto Polit\u00e9cnico de Worchester indican que o consmo de zume de arandos pode inhibir a acci\u00f3n das adhesinas da \"E. coili\" uropat\u00f3xena, xa que as forzas de adhesi\u00f3n dimin\u00faen, como se descubriu utilizando o microscopio de forza at\u00f3mica. Este tipo de investigaci\u00f3ns abren o cami\u00f1o \u00e1 creaci\u00f3n de vacinas orais contra as adhesinas bacterianas.\nNa creaci\u00f3n de vacinas antiadhesinas hai que vencer varios problemas. O primeiro \u00e9 o gran n\u00famero de adhesinas bacterianas diferentes que te\u00f1en como diana os mesmos tecidos humanos. Outros problemas xorden pola capacidade de cada bacteria individual de producir moitos tipos de adhesinas xeralmente en diferentes momentos e lugares, e en resposta a diferentes causantes ambientais. Finalmente, moitas adhesinas presentan diversas variedades inmunoloxicamente diferentes, incluso no mesmo clon (como por exemplo en \"Neisseria gonorrhoeae\").\nMalia todos estes problemas, estanse a facer progresos na creaci\u00f3n de vacinas antiadhesinas. En modelos animais, a inmunizaci\u00f3n pasiva con anticorpos anti-FimH e a vacinaci\u00f3n coa prote\u00edna reduce significativamene a colonizaci\u00f3n por \"E. coli\" uropat\u00f3xenas. Ademais, as adhesinas FHA de \"Bordetella pertussis\" e a pertactina son compo\u00f1entes de 3 das 4 vacinas acelulares contra a pertussis que actualmente foron aprobadas nos Estados Unidos. Adicionalmente, as vacinas antiadhesi\u00f3n est\u00e1n sendo exploradas como solci\u00f3n para infecci\u00f3ns do tracto urinario. O uso de p\u00e9ptidos de adhesi\u00f3n FimH sint\u00e9ticos impide as infecci\u00f3ns da mucosa uroxenital por \"E. coli\" en ratos.\nExemplos.\nFamilia Dr.\nAs adhesinas da familia Dr de adhesinas \u00fanense ao ant\u00edxeno do grupo sangu\u00edneo humano Dr compo\u00f1ente do factor acelerador da descomposici\u00f3n (DAF). Estas prote\u00ednas conte\u00f1en tanto estruturas de adherencia de fimbrias e non de fimbrias e median a adherencia da \"Escherichia coli\" uropat\u00f3xena ao tracto urinario. Fano inducindo o desenvolvemento de longas extensi\u00f3ns celulares que rodean a bacteria. Tam\u00e9n confiren o fenotipo de hemaglutinaci\u00f3n resistente \u00e1 manosa, que pode ser inhibida polo cloranfenicol. A porci\u00f3n N-terminal da prote\u00edna madura crese que \u00e9 responsable da sensibilidade ao cloranfenicol. Ademais, inducen a activaci\u00f3n de varias fervenzas de transduci\u00f3n de sinais, inclu\u00edndo a activacion da PI-3 quinase.\nA s adhesinas da familia Dr est\u00e1n especialmente asociadas coa cistite e a pielonefrite asociada co embarazo.\n\"Neisseria gonorroheae\".\n\"N. gonorrhoeae\" afecta case exclusivamente a humanos. \u201cEstableceuse en amplos estudos que as adhesinas de fimbria de tipo 4 dos factores de virulencia de \"N. gonorrhoeae\".\u201d Estes estudos mostraron que s\u00f3 son pat\u00f3xenas as cepas que poden expresar fimbrias. A alta supervivencia de neutr\u00f3filos polimorfonucleares (PMNs) \u00e9 caracter\u00edstica das infecci\u00f3ns por \"N. gonorrhoeae\". Ademais, estudos recentes indican que \"Neisseria\" pode adherirse aos PMNs utilizando os seus pili de adhesinas o que os oculta da actividade fagoc\u00edtica dos neutr\u00f3filos. Esta acci\u00f3n facilita o espallamento do pat\u00f3xeno polas capas de c\u00e9lulas epiteliais.\n\"Escherichia coli\".\nCertas cepas de \"E. coli\" que poden causar diarrea poden encontrarse en tecidos intestinais de porcos e humanos, nos que expresan as prote\u00ednas K88 e CFA1 para adherirse ao revestimento intestinal. Ademais, as cepas de \"E. coli\" uropat\u00f3xenas causan un 90% das infecci\u00f3ns do tracto urinario. Das \"E. coli\" que causan infecci\u00f3ns do tracto urinario, o 95% expresa fimbrias de tipo 1. A FimH en \"E. coli\" vence a resposta inmunitaria baseada en anticorpos pola s\u00faa conversi\u00f3n natural desde o estado de afinidade alta ao de baixa. Por medio desta conversi\u00f3n, a adhesi\u00f3n FimH pode protexerse dos anticorpos dirixidos contra ela. A FimH de \"E. coli\" \u00e9 un bo exemplo de resposta inmunitaria espec\u00edfica de conformaci\u00f3n, que potencia o impacto sobre a prote\u00edna. Estudando esta adhesi\u00f3n, os investigadores esperan desenvolver vacinas espec\u00edficas de adhesi\u00f3n, que poden servir como modelo para a mediaci\u00f3n por anticorpo da adhesi\u00f3n do pat\u00f3xeno.\nV\u00e9xase tam\u00e9n.\nOutros artigos.\nAdhesina autotransportadora trim\u00e9rica (TAA)"}
{"id": "317550", "revid": "27155", "url": "https://gl.wikipedia.org/wiki?curid=317550", "title": "Adhesina", "text": ""}
{"id": "317551", "revid": "89787", "url": "https://gl.wikipedia.org/wiki?curid=317551", "title": "Khady Sylla", "text": "Khady Sylla, nada en Dacar o 27 de marzo de 1963 e finada na mesma cidade o 8 de outubro de 2013, foi unha escritora senegalesa.\nTraxectoria.\nEstudou en Par\u00eds e fou profesora de alem\u00e1n na Universidade Cheikh Anta Diop de Dakar."}
{"id": "317553", "revid": "737", "url": "https://gl.wikipedia.org/wiki?curid=317553", "title": "Khadi Sylla", "text": ""}
{"id": "317554", "revid": "25871", "url": "https://gl.wikipedia.org/wiki?curid=317554", "title": "Kaori Ekuni", "text": "Kaori Ekuni (en xapon\u00e9s: \u6c5f\u570b \u9999\u7e54), nada en Setagaya (Toquio) o 21 de marzo de 1964, \u00e9 unha escritora xaponesa.\nTraxectoria.\nO seu pai \u00e9 o poeta haiku e ensa\u00edsta Shigeru Ekuni. Os seus libros est\u00e1n entre os m\u00e1is vendidos de Corea dos \u00faltimos anos."}
{"id": "317557", "revid": "1131", "url": "https://gl.wikipedia.org/wiki?curid=317557", "title": "Observatorio Astron\u00f3mico de Forcarei", "text": ""}
{"id": "317559", "revid": "1131", "url": "https://gl.wikipedia.org/wiki?curid=317559", "title": "Zo\u00f1\u00e1n", "text": "O top\u00f3nimo galego Zo\u00f1\u00e1n pode referirse a:"}
{"id": "317561", "revid": "1576", "url": "https://gl.wikipedia.org/wiki?curid=317561", "title": "Marshall Islands", "text": ""}
{"id": "317562", "revid": "1131", "url": "https://gl.wikipedia.org/wiki?curid=317562", "title": "A Rigueira", "text": ""}
{"id": "317564", "revid": "1505", "url": "https://gl.wikipedia.org/wiki?curid=317564", "title": "Francisco Dom\u00ednguez Romero", "text": "Francisco Dom\u00ednguez Romero, nado en Ferrol en 1939 e finado en Santiago de la Ribera, Provincia de Murcia, en 2005, foi un mestre e poeta galego.\nTraxectoria.\nNado en Ferrol, de moi novo foi para Cartaxena, onde transcorreu parte da s\u00faa adolescencia. Cursou estudos de n\u00e1utica en C\u00e1diz e na Coru\u00f1a; e tam\u00e9n de maxisterio en Murcia. De volta en Galicia, residiu en Xinzo de Limia, e m\u00e1is tarde en Corcubi\u00f3n, dedicado ao ensino. En Cartaxena publicou os seus primeiros poemarios biling\u00fces ao abeiro do c\u00edrculo intelectual da librar\u00eda Athenas. No Ourense dos anos sesenta, mantivo unha estreita relaci\u00f3n, e, sobor de todo, unha fonda amizade cos escritores Carlos Casares e Ant\u00f3n Tovar. E xunto a eles participou, como poeta, nalg\u00fans actos culturais e recitais de poes\u00eda. No ano 1965 tomou parte, en Barcelona, xunto a Celso Emilio Ferreiro e Xos\u00e9 Luis M\u00e9ndez Ferr\u00edn, nun ciclo de conferencias, lecturas e recitais po\u00e9ticos. Unha boa parte da s\u00faa obra -poemas, artigos e comentarios- anda espallada en xornais e revistas. Foi membro das Redes Escarlata e colaborador da revista po\u00e9tica en rede. Publicou poemas en \"Dorna\"."}
{"id": "317565", "revid": "89787", "url": "https://gl.wikipedia.org/wiki?curid=317565", "title": "Scholastique Mukasonga", "text": "Scholastique Mukasonga, nada en 1956, \u00e9 unha escritora tutsi ruandesa. Residente en Normand\u00eda (Francia)."}
{"id": "317567", "revid": "5863", "url": "https://gl.wikipedia.org/wiki?curid=317567", "title": "Archive.org", "text": ""}
{"id": "317569", "revid": "89787", "url": "https://gl.wikipedia.org/wiki?curid=317569", "title": "Zahrad", "text": "Zareh Yaldcyan (en , \"Zareh Yalt\u00ebz\u010d\u0323yan\" ), nado no distrito de Ni\u015fanta\u015f\u0131 (Constantinopla) o 10 de maio de 1924 e finado en Istambul o 20 de febreiro de 2007, foi un poeta turco-armenio, m\u00e1is co\u00f1ecido como Zahrad (en , \"Zahrat\" ).\nCriouse coa s\u00faa avoa materna tras perder ao seu pai ao tres anos. Graduouse nunha escola mequitarista e empezou a estudar medicina, pero deixou a medicina ao terceiro ano. Casou en 1963 con Ana\u00ees Antreassyan."}
{"id": "317571", "revid": "54334", "url": "https://gl.wikipedia.org/wiki?curid=317571", "title": "Escaravello vermello", "text": "O escaravello vermello (Rhynchophorus ferrugineus) \u00e9 unha especie de cole\u00f3ptero curculionoideo bicudo, da familia Curculionidae, orixinario da Asia tropical. \u00c9 un gurgullo de gran tama\u00f1o, entre dous e cinco cent\u00edmetros. A s\u00faa cor avermellada ferruxinosa faino inconfund\u00edbel. A larva fura galer\u00edas de m\u00e1is dun metro de lonxitude no estipe (o tipo do talo das palmeiras), podendo matar a planta hospedeira. As s\u00faas plantas hospedantes son fundamentalmente da familia das palmeiras, como o \"Cocos nucifera\" (o coqueiro), \"Elaeis guineensis\" (palma da Guinea) e o x\u00e9nero \"Phoenix\", entre elas \"Phoenix canariensis\" (palmeira canaria) e \"Phoenix dactylifera\" (a datileira), a\u00ednda que se te\u00f1en constatado ataques noutras especies inclu\u00edndo a palmeira anana \"Chamaerops humilis\". As plantas, cando se ven afectadas pola peste, sofren amarelamento e murchamento, podendo chegar a se producir a morte do p\u00e9 afectado. O control desta praga \u00e9 complicado e polo de agora, a falla de m\u00e9todo seguro, se procede \u00e1 eliminaci\u00f3n dos p\u00e9s afectados e os que se sospeitan puideira estalo, para evitar a propagaci\u00f3n do insecto.\nO escaravello vermello tense espallado a numerosos pa\u00edses, de \u00c1frica, Europa e Am\u00e9rica, alleos \u00e1 s\u00faa \u00e1rea de distribuci\u00f3n natural (sueste asi\u00e1tico) por mor do transporte antr\u00f3pico. Atinxiu o Mediterr\u00e1neo en 1980. \u00c1 Pen\u00ednsula Ib\u00e9rica chegou en 1995 a trav\u00e9s de palmeiras infectadas procedentes de Exipto ou outros pa\u00edses do norte de \u00c1frica. O primeiro caso no sur de Galicia veuse nunha palmeira de Gondomar.\nCiclo de vida.\nO escaravello normalmente infecta palmeiras con menos de doce anos. O adulto pode causar alg\u00fans danos ao alimentarse, no entanto, \u00e9 a larva a que, ao escavar t\u00faneles polo estipe da palmeira, provoca a morte da planta. A femia adulta pon aproximadamente 200 ovos nas zonas de crecemento da coroa da palmeira, na base das follas novas ou noutras zonas lesionadas da planta. Do ovo nace unha larva branca que se alimenta de fibras tenras e de rebentos de follas, escavando buracos polos tecidos internos da \u00e1rbore durante un mes. As larvas poden ocasionalmente crecer entre 4 a 6 cent\u00edmetros. Na metamorfose, a larva deixa a \u00e1rbore e forma un casulo feito con fibras secas de follas de palma na base da palmeira. O ciclo de vida compl\u00e9tase en 7 a 10 semanas.\nSintomas de infestaci\u00f3n.\nOs sinais de infestaci\u00f3n polo escaravello vermello son:\nAs larvas do escaravello son as que producen os danos no interior da palmeira, que non manifesta os s\u00edntomas at\u00e9 meses despois da colonizaci\u00f3n, normalmente cando se atopa nun estado avanzado de infestaci\u00f3n. Os s\u00edntomas que se ollan son as follas centrais m\u00e1is novas pouco desenvolvidas, con parte dos fol\u00edolos comidos e falla de vizosidade. As follas afectadas do centro amarelecen e murchan at\u00e9 se desprender; a palmeira vai perdendo a coroa. Na base das follas \u00f3llanse galer\u00edas realizadas polas larvas ou presenza de casulos, individuos adultos e restos de fibra esmagados.\nOs primeiros sinais de infestaci\u00f3n son os buracos no tronco e as follas cortadas. Cando achegamos o ouvido ao tronco da palmeira podemos ouvir os sons das larvas a escavaren o tronco e a aliment\u00e1rense . Existen tam\u00e9n equipamentos electr\u00f3nicos de amplificaci\u00f3n sonora para inspeccionar as \u00e1rbores.\nNunha fase seguinte, a coroa da palmeira perde o vigor ou vizosidade, e as follas m\u00e1is novas comezan a pendurar e secar, ficando a coroa con forma achatada e cor casta\u00f1a. Segue co murchamento das follas da parte de baixo da coroa. Cando estes s\u00edntomas comezan a ser vis\u00edbeis, a palmeira xa est\u00e1 infestada hai algunhas semanas e os seus tecidos vasculares internos xa est\u00e1n danados, sendo xa moi dif\u00edcil recuperar a palmeira que, provabelmente, morrer\u00e1. Poden observarse tam\u00e9n infecci\u00f3ns secundarias por bacterias e fungos oportunistas que, aproveitando as feridas causadas polo escaravello, aceleran o declinio.\nUnha palmeira pode estar infectada sen presentar vestixios aparentes vis\u00edbeis, s\u00f3 cunha boa inspecci\u00f3n pormenorizada se pode eventualmente detectar a infestaci\u00f3n.\nControl.\nO principal m\u00e9todo de control da praga \u00e9 a aplicaci\u00f3n sistem\u00e1tica de insecticidas nos t\u00faneles escavados arredor de 5\u00a0cm por riba das zonas infestadas do estipe. A praga pode ser monitorizada coa utilizaci\u00f3n de armadillas con feromonas. Formas de control alternativo incl\u00faen a descontaminaci\u00f3n da zona e a utilizaci\u00f3n maciza de armadillas de feromonas e outros compostos qu\u00edmicos. Est\u00e1n a se desenvolver novas tecnolox\u00edas, inclu\u00edndo bioinsecticidas, para controlar esta forte praga das palmeiras.\nAs medidas trala infecci\u00f3n son a protecci\u00f3n e illamento da zona; a eliminaci\u00f3n de todas as follas con motoserras. Tanto o que fique de palmeira (coroa e est\u00edpite) coma os restos vexetais deben pulverizarse cun tratamento fitosanitario autorizado a tal fin. A coroa da palmeira envolverase nun pl\u00e1stico dun espesor superior a 200 galgas, para impedir a sa\u00edda de adultos de escaravello vermello ou a ca\u00edda dos casulos. Despois \u00e9 recomend\u00e1bel cortar o p\u00e9 (est\u00edpite) a rentes do chan e selar con m\u00e1stic e, se for pos\u00edbel, decepar (arrincar a cachopa ou toco). Por \u00faltimo limar a zona e pulverizar todo, inclu\u00edndo os restos a eliminar e desinfecci\u00f3n das ferramentas. Tam\u00e9n se pode soterrar a palmeira a polo menos 2 metros de fondo, aplicando o tratamento fitosanitario.\nPrevenci\u00f3n.\nUnha vez que o escaravello pon ovos nos tecidos m\u00e1is tenros da palmeira, evitar a existencia de cortes e feridas no estipe, xa que pode axudar a reducir a infestaci\u00f3n, polo que se deben cubrir as feridas ou cortes con produtos apropiados para cicatrizaci\u00f3n e protecci\u00f3n.\nTam\u00e9n se debe evitar o transporte e movemento de follas ou restos de palmeiras infectadas, que deben ser eliminadas no mesmo lugar.\nO escaravello entra tam\u00e9n polos orificios das palmas cortadas desde o chan at\u00e9 o cume, polo que s\u00f3 as inxecci\u00f3ns localizadas non producen o efecto desexado.\nDistribuci\u00f3n.\nEsta praga afecta a gran variedade de palmeiras; mais en Galicia son as palmeiras canarias as m\u00e1is afectadas, por seren as m\u00e1is com\u00fans.\nPalmeiras afectadas.\n\"Areca catechu\", \"Arenga pinnata\", \"Borassus flabellifer\", \"Caryota maxima\", \"C. cumingii\", \"Cocos nucifera\" (coqueiro), \"Corypha gebanga\", \"C. elata\", \"Elaeis guineensis\", \"Livistona decipiens\", \"Metroxylon sagu\", \"Oreodoxa regia\", \"Phoenix canariensis\", \"P. dactylifera\" (datileira), \"P. sylvestris\", \"Sabal umbraculifera\", \"Trachycarpus fortunei\", \"Washingtonia\" spp.. Tam\u00e9n pode afectar a \"Agave americana\", e \"Saccharum officinarum\".\nPa\u00edses afectados.\nOrixe: Bangladesh, Bahrain, Brasil, Camboxa, China, India, Indonesia, Xap\u00f3n, Kuwait, Laos, Malaisia, Myanmar, Om\u00e1n, Paquist\u00e1n, Filipinas, Qatar, Arabia Saudita, Sri Lanka, Taiw\u00e1n, Tailandia, Emiratos \u00c1rabes Unidos, Vietnam, Pap\u00faa-Nova Guinea e Illas Salom\u00f3n. Foi reportada m\u00e1is recentemente na Eslovenia, Francia, Italia, Malta, Grecia, Espa\u00f1a, Portugal, Turqu\u00eda, Chipre, Siria, Marrocos, Aruba e os Estados Unidos.\nPen\u00ednsula Ib\u00e9rica.\nEn Espa\u00f1a apareceu o primeiro foco en Granada en 1995, de a\u00ed pasou ao Pa\u00eds Valenciano en 2004, Catalu\u00f1a e Murcia (2005), Illas Baleares e Illas Canarias (2006), Arag\u00f3n (2009).\nEn Portugal os primeiros ataques de escaravello vermello foron detectados en setembro de 2007 en palmeiras emblem\u00e1ticas no Algarve. En 2011 a praga xa ti\u00f1a atinxido Silves, Ferreira do Alentexo, Porto Covo, Set\u00fabal, Cascais, Oeiras, Lisboa, Montemor-o-Novo e Porto.\nGalicia.\nEn xaneiro de 2013 det\u00e9ctase o primeiro caso en Galicia, no concello de Gondomar (Pontevedra). En 2015 xa se olla por Baiona, Vigo e Nigr\u00e1n."}
{"id": "317572", "revid": "18868", "url": "https://gl.wikipedia.org/wiki?curid=317572", "title": "Rhynchophorus ferrugineus", "text": ""}
{"id": "317573", "revid": "3054", "url": "https://gl.wikipedia.org/wiki?curid=317573", "title": "Escaravello da palmeira", "text": ""}
