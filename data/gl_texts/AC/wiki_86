{"id": "363058", "revid": "89787", "url": "https://gl.wikipedia.org/wiki?curid=363058", "title": "Guerra civil siria", "text": "A guerra civil siria (en : [al-\u1e24arb al-ahliyya al-s\u016briyya]) \u00e9 un conflito b\u00e9lico iniciado a principios de 2011 e que a\u00ednda se d\u00e1 na actualidade Siria. Nesta guerra enfront\u00e1ronse no seu inicio as Forzas Armadas de Siria do goberno do presidente sirio, Bashar al-Assad, contra grupos armados rebeldes de diversa \u00edndole, co\u00f1ecidos en Occidente como a \u00aboposici\u00f3n siria\u00bb. M\u00e1is adiante, numerosos grupos e combatentes dos \u00abrebeldes\u00bb un\u00edronse aos xihadistas do Estado Isl\u00e1mico de Iraq e o Levante \u2014Estado Isl\u00e1mico (abreviado como \"EI\") en galego; ISIS en ingl\u00e9s\u2014, tam\u00e9n co\u00f1ecido como Daesh (en \u00e1rabe \u062f\u0627\u0639\u0634), o que lle permitiu a este \u00faltimo expandirse e invadir vastas extensi\u00f3ns de Siria desde as zonas que xa ocupaba en Iraq. Con todo, alg\u00fans grupos rebeldes xihadistas combaten tanto contra o goberno como contra o Estado Isl\u00e1mico, un dos m\u00e1is grandes e activos \u00e9 a Fronte Al-Nusra, considerado a rama de Al Qaeda en Siria e que controla pequenas franxas de territorio entre zonas doutros grupos rebeldes e o goberno.\nA oposici\u00f3n armada ao goberno componse de varios grupos formados durante o conflito. Os principais son o Ex\u00e9rcito Libre Sirio, o primeiro en tomar as armas en 2011, e a Fronte Isl\u00e1mica, formado en 2013. Doutra banda, o Estado Isl\u00e1mico ocupa a maior parte do territorio sirio, as\u00ed como a maior parte das reservas de petr\u00f3leo e gas, polo que est\u00e1 considerado a principal forza de oposici\u00f3n ao goberno sirio; tras r\u00e1pidos avances militares desde Iraq, en xullo de 2014 o Estado Isl\u00e1mico controlaba un terzo do territorio sirio e un ano despois, a mediados de 2015, m\u00e1is da metade. En xullo de 2013, o goberno sirio controlaba entre o 30 e o 40 % do territorio e reun\u00eda ao 60 % da poboaci\u00f3n.\nUn informe de Naci\u00f3ns Unidas de finais de 2012 describiu o conflito como \u00ababertamente sectario na s\u00faa natureza\u00bb pola loita entre a minor\u00eda alau\u00ed, que controla o Estado, e milicias e grupos xi\u00edtas que loitan contra grupos rebeldes sunnitas, situaci\u00f3n que todos os bandos negaron. Debido \u00e1 participaci\u00f3n de numerosas potencias estranxeiras denominoulla tam\u00e9n como unha guerra subsidiaria. O goberno sirio, presidido por Bashar al-Assad, conta co apoio de Rusia, que o considera un pa\u00eds aliado desde tempos da Uni\u00f3n Sovi\u00e9tica, a Rep\u00fablica Isl\u00e1mica de Ir\u00e1n e a organizaci\u00f3n libanesa Hezbol\u00e1. O goberno e os seus aliados defenden que as manifestaci\u00f3ns e primeiras revoltas armadas foron organizadas e financiadas por Occidente, as\u00ed como a alg\u00fans grupos xihadistas, para precipitar a ca\u00edda do goberno e controlar o pa\u00eds, opini\u00f3n apoiada por alg\u00fans analistas. Doutra banda a \u00aboposici\u00f3n siria\u00bb \u00e9 apoiada por Estados Unidos, Turqu\u00eda, Arabia Saudita e outros pa\u00edses aliados occidentais e do golfo P\u00e9rsico. A \u00aboposici\u00f3n\u00bb e estes pa\u00edses defenden que a insurrecci\u00f3n foi consecuencia da Primavera \u00c1rabe e acusan o goberno de represi\u00f3n, corrupci\u00f3n e de falta de democracia e liberdade. O Estado Isl\u00e1mico n\u00fatrese da chegada de miles de combatentes desde pa\u00edses de todo o mundo e, financeiramente, da venda de antig\u00fcidades espoliadas e o petr\u00f3leo que extrae, vendido sobre todo en Turqu\u00eda; est\u00e1 en guerra contra todos os demais bandos e \u00e9 bombardeado por numerosos pa\u00edses estranxeiros. No norte do pa\u00eds as zonas fronteirizas son controladas por milicias kurdas, que loitan principalmente contra o Estado Isl\u00e1mico, a\u00ednda que tam\u00e9n contra outros grupos rebeldes e o goberno; con todo, algunhas facci\u00f3ns kurdas como o PKK son atacadas por Turqu\u00eda, a pesar de ter, oficialmente, ao EI como inimigo com\u00fan.\nA guerra civil en Siria deixou para o 2015 m\u00e1is de 220\u00a0000 mortos e xa en 2013 cont\u00e1banse 63\u00a0072 v\u00edtimas civ\u00eds e a maior\u00eda das cidades atop\u00e1banse nun estado case de devastaci\u00f3n. En decembro de 2016, o OSDH estimaba que o total de mortos, tanto civ\u00eds como combatentes de todos os bandos, era de entre 312\u00a0000 e 437\u00a0363 persoas, mentres que as estimaci\u00f3ns do SCPR citadas por alg\u00fans medios internacionais ascend\u00edan a 470\u00a0000 s\u00f3 at\u00e9 febreiro de 2016. Para finais de 2016, estim\u00e1base que entre 233\u00a0000 e 320\u00a0000 combatentes de todos os bandos morreran na guerra, e segundo o OSDH, 90\u00a0506 civ\u00eds morreran na guerra at\u00e9 decembro de 2016. De acordo coas cifras do Alto Comisionado das Naci\u00f3ns Unidas para os Refuxiados, en Siria hab\u00eda 7,6 mill\u00f3ns de persoas desprazadas dentro das fronteiras do pa\u00eds en xullo de 2015, mentres que segundo os seus c\u00e1lculos 4 mill\u00f3ns de refuxiados abandonaran o pa\u00eds nas mesmas datas; unhas cifras de refuxiados que \"NRC Handelsblad\" elevou a 4,8 mill\u00f3ns para agosto de 2016. A guerra de Siria elevou o n\u00famero de desprazados a escala mundial ao seu m\u00e1ximo nivel nos \u00faltimos 18 anos, mentres que o 40 % da poboaci\u00f3n est\u00e1 nunha situaci\u00f3n de crise. Us\u00e1ronse armas qu\u00edmicas en repetidas ocasi\u00f3ns, e ambos os bandos do conflito foron acusados desde diversas organizaci\u00f3ns e gobernos de cometer crimes de guerra e graves violaci\u00f3ns dos dereitos humanos, as\u00ed como tam\u00e9n danos patrimoniais hist\u00f3ricos. Este c\u00famulo de atrocidades converteron ao conflito na m\u00e1is brutal crise da Primavera \u00e1rabe e unha das peores guerras do s\u00e9culo XXI.\nNa maior parte das zonas onde o goberno perdeu o control, os diferentes grupos rebeldes islamitas como o Estado Isl\u00e1mico e Al Nusra, instauraron un califato rexido baixo unha interpretaci\u00f3n radical da Xaria, a lei isl\u00e1mica.\nConsecuencias da guerra.\nBaixas.\nA principal e m\u00e1is tr\u00e1xica consecuencia da guerra son os mortos, na s\u00faa maior\u00eda soldados do ex\u00e9rcito oficial. As batallas en cidades e os bombardeos indiscriminados en zonas residenciais, causan moitas baixas, feridos e unha devastaci\u00f3n total.\nAta maio de 2014, na guerra morreron m\u00e1is de 160\u00a0000 persoas, das cales 40\u00a0000 eran civ\u00eds, 45\u00a0000 soldados do ex\u00e9rcito oficial e 21\u00a0000 rebeldes. Isto fai do conflito unha moi grave crise humanitaria, e unha das guerras m\u00e1is mort\u00edferas do s\u00e9culo XXI.\nOutros datos, entregados pola organizaci\u00f3n opositora Observatorio Sirio de Dereitos Humanos, soste\u00f1en que as baixas estar\u00edan pr\u00f3ximas aos 120\u00a0000, mentres o contador oficial das Naci\u00f3ns Unidas pechou o n\u00famero en 100\u00a0000 muertos.\nM\u00e1is al\u00f3 dos mortos en total, impresiona a cantidade de v\u00edtimas civ\u00eds inocentes que perderon a vida. Preto de 7000 mulleres e 15\u00a0000 nenos finaron por mor do conflito.\nA partir de 2016, os medios empezaron a falar dun balance de m\u00e1is de 400.000 mortos pola guerra civil desde 2011, entre civ\u00eds e militares sirios ou estranxeiros, ata decembro de 2016.\nRefuxiados.\nOs refuxiados da guerra tam\u00e9n son unha consecuencia importante e a cifra destes alcanza niveis hist\u00f3ricos que non se alcanzaran desde o s\u00e9culo pasado. Para mediados de 2013, estimouse que m\u00e1is de 2\u00a0000\u00a0000 de persoas escaparon de Siria a outras naci\u00f3ns, das cales 1\u00a0800\u00a0000 o fixeron no ano 2013 e sen tomar en conta que todos os d\u00edas 6000 sirios m\u00e1is escapan do seu pa\u00eds. Os civ\u00eds tiveron que fuxir desesperadamente dos seus fogares para salvarse de morrer na guerra e o 50 % dos refuxiados son nenos menores de 18 anos.\nOs pa\u00edses veci\u00f1os de Siria, ao ser m\u00e1is accesibles, son os m\u00e1is ocupados polos inmigrantes civ\u00eds. Xordania, L\u00edbano e Turqu\u00eda, ostentan a maior taxa de refuxiados sirios nas s\u00faas terras, albergando non menos de 400\u00a0000 persoas cada un. Naci\u00f3ns como Iraq, Exipto e moitos pa\u00edses do Norte de \u00c1frica, tam\u00e9n contan cun gran n\u00famero de refuxiados sirios no seu territorio. O n\u00famero de refuxiados sirios en L\u00edbano chega a m\u00e1is de 700\u00a0000 persoas, o que representa o 20 % da poboaci\u00f3n libanesa, impactando \u00e1 comunidade internacional. Xordania, en tanto, acolleu a 520\u00a0000 sirios e Turqu\u00eda a 460\u00a0000, facendo que estas naci\u00f3ns se involucren cada vez m\u00e1is na guerra civil da s\u00faa naci\u00f3n veci\u00f1a.\nAs imaxes de sat\u00e9lite confirmaron que os primeiros campos sirios apareceron en Turqu\u00eda en xullo de 2011, pouco despois de que as cidades de Deraa, Homs e Hama foran sitiadas."}
{"id": "363060", "revid": "23204", "url": "https://gl.wikipedia.org/wiki?curid=363060", "title": "Robert Morton", "text": "Robert Morton (con variedades do apelido \"Mourton\" e \"Moriton\"), nado cara ao ano 1430 e finado despois do 13 de marzo de 1479, foi un compositor ingl\u00e9s do Renacemento temper\u00e1n, moi reco\u00f1ecido no seu tempo e activo na corte de Borgo\u00f1a, polo que se adscribe adoito \u00e1 co\u00f1ecida como escola de Borgo\u00f1a. Da s\u00faa autor\u00eda s\u00f3 se conserva m\u00fasica vocal profana, sempre en forma de rond\u00f3s para tres voces.\nTraxectoria.\nPouco se co\u00f1ece con certeza da s\u00faa vida, ag\u00e1s no relativo \u00e1 s\u00faa vinculaci\u00f3n coa escola de Borgo\u00f1a. \u00c1 parte do seu nacemento en Inglaterra, non se co\u00f1ece dato ning\u00fan sobre os seus primeiros anos. Desde 1457 ata 1476 foi membro do coro de capela, e cara a 1460 os documentos da capela dan testemu\u00f1o de que xa ti\u00f1a o tratamento de sacerdote.\nO longo per\u00edodo de relativa paz na corte borgo\u00f1oa baixo Filipe III de Borgo\u00f1a (Filipe o Bo) acabou coa morte deste en 1467, e baixo o seu sucesor, Carlos o Temerario, as actividades musicais da corte v\u00edronse moi minguadas. Moitos dos cantantes e compositores da corte, entre os que estaba Hayne van Ghizeghem, con quen Morton tivo relaci\u00f3n, participaron nas numerosas campa\u00f1as militares.\u00a0\nOs rexistros de pagamentos co\u00f1ecidos a nome de Morton rematan en 1476 e, por ese motivo, durante moito tempo asumiuse que morrera nese ano. Por\u00e9n, hai evidencias m\u00e1is recentes nos arquivos do Vaticano de que estaba vivo cara a 1479, xa que se co\u00f1ece que dimitiu dunha parroquia holandesa nese ano.\n\u00c9 probable, a\u00ednda que nunca se constatou, que fose o mesmo Robert Morton que chegou a ser bispo de Worcester e que morreu en 1497.\u00a0\nObra.\nDado que case non se conserva ning\u00fan manuscrito de m\u00fasica do s\u00e9culo XV en Inglaterra, non sorprende que a maior parte da m\u00fasica de Morton se conservase en fontes da Europa continental. Por iso se desco\u00f1ece se anteriormente exerceu como m\u00fasico nas illas brit\u00e1nicas.\nSobreviviron oito pezas, todas rond\u00f3s. Un dos m\u00e1is famosos \u00e9 o co\u00f1ecido como \"L'homme arm\u00e9\", que foi moi utilizado por moitos compositores de principios do Renacemento como un \"cantus firmus\" para as misas. Esta peza, probabelmente datable en maio de 1464, parece que foi escrita como agasallo para outro compositor da corte, Simon le Breton.\nOutro do seu rond\u00f3s, \"Le souvenir de vous me tue\", foi extremadamente famoso, como testemu\u00f1a a gran cantidade de copias esparexidas por cancioneiros de toda Europa.\nTodo o conservado da m\u00fasica de Morton\u00a0\u00e9 en franc\u00e9s. Canto \u00e1 melod\u00eda, a s\u00faa m\u00fasica \u00e9 algo m\u00e1is sinxela que a dos seus contempor\u00e1neos, como Hayne ou Antoine Busnois.\nMoitas das s\u00faas composici\u00f3ns foron utilizadas como material de partida para misas por compositores m\u00e1is tard\u00edos, como \u00e9 o caso de Josquin des Pr\u00e9s."}
{"id": "363074", "revid": "1576", "url": "https://gl.wikipedia.org/wiki?curid=363074", "title": "A Galicia altomedieval", "text": ""}
{"id": "363080", "revid": "7802", "url": "https://gl.wikipedia.org/wiki?curid=363080", "title": "Rep\u00fablica \u00c1rabe Siria", "text": ""}
{"id": "363081", "revid": "7802", "url": "https://gl.wikipedia.org/wiki?curid=363081", "title": "Estado Isl\u00e1mico de Irak e o Levante", "text": ""}
{"id": "363086", "revid": "10599", "url": "https://gl.wikipedia.org/wiki?curid=363086", "title": "Aeroporto de La Seu d'Urgell", "text": ""}
{"id": "363090", "revid": "65337", "url": "https://gl.wikipedia.org/wiki?curid=363090", "title": "Coenwulf de Mercia", "text": "Coenwulf (tam\u00e9n escrito Cenwulf, Kenulf, ou Kenwulph), finado en 821, foi rei de Mercia desde decembro do 796 at\u00e9 a s\u00faa morte en. Foi un descendente dun irm\u00e1n do rei Penda, quen gobernou Mercia a mediados do s\u00e9culo VII.\nTraxectoria.\nSucedeu a Ecgfrith, fillo de Offa. Ecgfrith s\u00f3 reinou uns meses, e Coenwulf subiu ao trono no mesmo ano en que Offa morreu. Nos primeiros anos do reinado de Coenwulf tivo que se enfrontar a un levantamento en Kent, que estivera baixo o control de Offa. Eadberht Pr\u00e6n regresara desde o exilio en Francia para reclamar o trono de Kent, e Coenwulf viuse forzado a esperar o apoio papal antes de poder intervir. Cando o papa Le\u00f3n III estivo de acordo en anatematizar a Eadberht, Coenwulf invadiu e retomou o reino; fixeron prisioneiro a Eadberht, ceg\u00e1rono, e cort\u00e1ronlle as mans. Semella que Coenwulf tam\u00e9n perdeu o control do reino de Anglia Oriental durante a primeira parte do seu reinado, pois existen moedas a nome do rei Eadwald. As moedas de Coenwulf reaparecen en 805, o que suxire que o reino estaba outra vez baixo o control de Mercia. Rexistr\u00e1ronse varias campa\u00f1as contra os galeses, mais s\u00f3 un conflito con Northumbria, no 801, a\u00ednda que \u00e9 prob\u00e1bel que Coenwulf continuase a apoiar aos adversarios do rei northumbrio, Eardwulf.\nCoenwulf entrou en conflito co arcebispo Wulfred de Canterbury sobre se os leigos pod\u00edan controlar instituci\u00f3ns relixiosas, como os mosteiros. A ruptura na s\u00faa relaci\u00f3n chegou a tal punto que o arcebispo foi incapacitado para realizar os seus deberes durante polo menos catro anos. Logrouse unha resoluci\u00f3n parcial no 822 co sucesor de Coenwulf , o rei Ceolwulf, mais non foi at\u00e9 aproximadamente o 826 que se acadou un acordo final entre Wulfred e Cwenthryth, a filla de Coenwulf, quen era a beneficiaria principal das concesi\u00f3ns da propiedade relixiosa.\nSucedeuno o seu irm\u00e1n, Ceolwulf. Unha lenda posterior \u00e1 conquista normanda afirma que o seu fillo Cynehelm foi asasinado para obter a sucesi\u00f3n. Ao cabo de dous anos Ceolwulf foi deposto, e a familia de Coenwulf perdeu definitivamente o trono. Coenwulf foi o \u00faltimo rei de Mercia en exercer un dominio substancial sobre outros reinos anglosax\u00f3ns. Pasada unha d\u00e9cada da s\u00faa morte, deu comezo o auxe de Wessex so o rei Ecgberht, e Mercia nunca recuperou a s\u00faa anterior posici\u00f3n de preeminencia.\nAntecedentes e fontes.\nDurante a maior parte do s\u00e9culo VIII, Mercia era o dominante entre os reinos anglosax\u00f3ns ao sur do r\u00edo Humber. \u00c6thelbald, quen subiu ao trono en 716, fac\u00edase tratar como o se\u00f1or supremo dos anglosax\u00f3ns do sur sobre o 731. Foi asasinado no 757, e sucedeuno por pouco tempo Beornred, pero ao cabo dun ano Offa expulsou a Beornred e acadou o trono. Eadburh, filla de Offa, casou con Beorhtric de Wessex en 789, e Beorhtric converteuse logo nun aliado. En Kent, Offa interveu con decisi\u00f3n na d\u00e9cada do 780, e nun determinado momento converteuse en se\u00f1or supremo de Anglia Oriental, cuxo rei, \u00c6thelred, fora decapitado por orde de Offa no 794.\nOffa parece que manobrou para eliminar rivais din\u00e1sticos para a sucesi\u00f3n do seu fillo, Ecgfrith. Segundo unha carta contempor\u00e1nea de Alcu\u00edno de York, un di\u00e1cono e erudito ingl\u00e9s que pasou m\u00e1is dunha d\u00e9cada como principal asesor no tribunal de Carlomagno, \u00ab\"a vinganza polo sangue vertido polo pai chegou ao fillo\"\u00bb, engadindo que \u00ab\"isto non foi un fortalecemento do reino, sen\u00f3n a s\u00faa ru\u00edna\"\u00bb. Offa morreu en xullo de 796. Ecgfrith sucedeuno, pero s\u00f3 reinou uns cinco meses antes de que Coenwulf chegase ao trono. As fontes coet\u00e1neas non rexistran se Ecgfrith morreu de causas naturais ou foi asasinado, a\u00ednda que a carta de Alcu\u00edno parece suxerir isto \u00faltimo.\nDesta \u00e9poca data un corpus significativo de cartas, especialmente de Alcu\u00edno, quen mantivo correspondencia con reis, nobres e eclesi\u00e1sticos de toda Inglaterra. tam\u00e9n quedan cartas entre Coenwulf e o Papa. Outra fonte clave para o per\u00edodo \u00e9 a \"Cr\u00f3nica anglosaxoa\", unha colecci\u00f3n de anais en ingl\u00e9s antigo que narran a historia dos anglosax\u00f3ns. A \"Cr\u00f3nica\" era un produto dos sax\u00f3ns occidentais; con todo, p\u00e9nsase que est\u00e1 por veces orientada a favor de Wessex. Sobreviviron documentos, datados no reinado de Coenwulf, que conced\u00edan terras a s\u00fabditos ou a eclesi\u00e1sticos, e neles actuaban os reis como testemu\u00f1as, pois eran os que ti\u00f1an a autoridade para facelo. Un documento poder\u00eda rexistrar os nomes dun rei dependente e do seu se\u00f1or na lista de testemu\u00f1as anexa \u00e1 doaz\u00f3n. Unha desas listas de testemu\u00f1as pode verse no Diploma Ismere, por exemplo, onde \u00c6thelric, fillo do rei Oshere de Hwicce, \u00e9 descrito como \"subregulus\", ou subrei, de \u00c6thelbald\nMercia e a Inglaterra meridional \u00e1 morte de Ecgfrith.\nSegundo a \"Cr\u00f3nica anglosaxoa\", Ecgfrith s\u00f3 reinou 141 d\u00edas. S\u00e1bese que Offa morreu en 796, o 26 ou o 29 de xullo, as\u00ed que a data da morte de Ecgfrith foi o 14 ou o 17 de decembro do mesmo ano. Coenwulf sucedeu a Ecgfrith como rei. O nome do pai de Coenwulf era Cuthberht, quen pode ser a mesma persoa que un \"ealdorman\" dese nome que asinou documentos como testemu\u00f1a durante o reinado de Offa. Coenwulf aparece tam\u00e9n rexistrado como testemu\u00f1a doutros documentos durante o reinado de Offa. Segundo a xenealox\u00eda dos reis de Mercia, Coenwulf descend\u00eda dun irm\u00e1n de Penda chamado Cenwealh, do cal non quedou ning\u00fan outro rexistro. \u00c9 pos\u00edbel que se refira a Cenwealh de Wessex, quen casou cunha irm\u00e1 de Penda, \u00e1 que m\u00e1is tarde repudiou.\nA li\u00f1axe de Coenwulf pode ser conectada coa familia real do Hwicce, un subreino de Mercia no curso inferior do r\u00edo Severn. Parece que a familia de Coenwulf era poderosa, pero non pertenc\u00edan \u00e1 nova familia real de Mercia. Nunha carta escrita por Alcu\u00edno ao pobo de Kent no 797, l\u00e1iase de que \u00ab\"dificilmente se pode atopar a ningu\u00e9n do antigo grupo de reis'\u00bb. Eardwulf de Northumbria ga\u00f1ara o seu trono, como Coenwulf, en 796, polo que o significado das palabras de Alcu\u00edno est\u00e1 por aclarar, pero pode ser que pretendera calumniar a Eardwulf ou a Coenwulf ou aos dous. Alcu\u00edno certamente ti\u00f1a unha visi\u00f3n negativa sobre Coenwulf, ao que consideraba un tirano e criticaba por apartar \u00e1 s\u00faa esposa para tomar outra. Alcu\u00edno escribiu a un nobre mercio para pedirlle que o recibise apracibelmente, \u00ab\"se \u00e9 pos\u00edbel facer tal\"\u00bb, implicando incerteza sobre a pol\u00edtica de Coenwulf cara aos carolinxios.\nOs principios do reinado de Coenwulf estiveron marcados por unha desaparici\u00f3n do poder mercio na Inglaterra meridional. No reino de Anglia Oriental, o rei Eadwald cu\u00f1ou moedas nesta \u00e9poca, o que implica que xa non estaba suxeito a Mercia. Un documento de 799 parece mostrar que Wessex e Mercia levaban separados un tempo antes desa data, a\u00ednda que non se est\u00e1 totalmente seguro de que o documento sexa xenu\u00edno. En Kent, comezou unha sublevaci\u00f3n, probabelmente despois da morte de Ecgfrith, a\u00ednda que hai quen suxire que empezou moito antes nese ano, antes da morte de Offa. A sublevaci\u00f3n foi liderada por Eadberht Pr\u00e6n, quen era un exiliado na corte de Carlomagno, polo que a causa de Eadberht \u00e9 case seguro que gozou do apoio carolinxio. Eadberht converteuse en rei de Kent, e \u00c6thelheard, o arcebispo de Canterbury naquel tempo, fuxiu da s\u00faa s\u00e9, sendo probabel que a Catedral de Canterbury fose saqueada.\nReinado.\nCoenwulf non estaba disposto a emprender acci\u00f3n militar ningunha en Kent sen o reco\u00f1ecemento por parte do papa Le\u00f3n III de que Eadberht era un impostor. O fundamento para esta aseveraci\u00f3n era que Eadberht disque era un sacerdote, e como tal renunciou a calquera dereito ao trono. Coenwulf escribiu ao papa e solicitoulle que considerase facer Londres s\u00e9 do arcebispado do sur, quitando a honra a Canterbury. \u00c9 probabel que as raz\u00f3ns de Coenwulf inclu\u00edsen a perda do control mercio sobre Kent. Le\u00f3n rexeitou trasladar o arcebispado a Londres, mais na mesma carta estivo de acordo en que a anterior ordenaci\u00f3n de Eadberht o fac\u00eda inelix\u00edbel para o trono:\nEsta autorizaci\u00f3n do Papa para proceder contra Eadberht foi atrasado at\u00e9 798, mais unha vez foi recibida Coenwulf emprendeu acci\u00f3ns. Os mercios capturaron a Eadberht, cegando os seus ollos e cort\u00e1ndolle as mans, e levouno encadeado cara a Mercia, onde segundo unha tradici\u00f3n m\u00e1is tard\u00eda foi encarcerado en Winchcombe, unha casa relixiosa estreitamente afiliada coa familia de Coenwulf. Sobre finais do 801, Coenwulf impuxo ao seu irm\u00e1n, Cuthred, no trono de Kent. Cuthred Gobernou at\u00e9 a s\u00faa morte en 807, tralo que Coenwulf tomou o control de feito de Kent para si mesmo. Coenwulf proclamouse \"Rei dos Mercios e a Provincia de Kent\" (\"rex Merciorum atque provincie Cancie\") nun cartulario datado no 809.\nO dominio de Offa sobre o reino de Essex foi continuado por Coenwulf. O rei Sigeric de Essex marchou cara Roma no 798, segundo a \"Cr\u00f3nica anglosaxoa\", presumibelmente abdicando a favor do seu fillo, Sigered. Sigered aparece en dous cartularios de Coenwulf no 811 como rei (\"rex\") de Essex, mais o seu t\u00edtulo \u00e9 minguado despois, primeiro a \"subregulus\" (subrei), e despois a \"dux\" (\"ealdorman\").\nO curso dos acontecementos en Anglia Oriental \u00e9 menos claro, mais a emisi\u00f3n de moedas de Eadwald cesou, mentres unha nova emisi\u00f3n de Coenwulf empezou sobre o 805, as\u00ed que \u00e9 probabel que Coenwulf restablecera pola forza o dominio mercio al\u00ed. O reinicio de relaci\u00f3ns amig\u00e1beis con Wessex baixo Beorhtric tivo un retroceso cando Beorhtric morreu e o trono de Wessex pasou a Egbert, quen, como Eadberht, estaba exiliado na Corte de Carlomagno. A \"Cr\u00f3nica anglosaxoa\" recolle que, no mesmo d\u00eda que Egbert veu ao trono, un \"ealdorman\" do reino de Hwicce chamado \u00c6thelmund comandou unha forza a trav\u00e9s do T\u00e1mese en Kempsford, mais foi derrotado polos homes de Wiltshire baixo o liderado de Weohstan, outro \"ealdorman\". Egbert debeu ter realizado unha reclamaci\u00f3n ao trono de Kentish, segundo a \"Cr\u00f3nica\", por\u00e9n non fixo ning\u00fan movemento para recuperalo durante reinado de Coenwulf. Egbert semella ter sido independente de Mercia desde o inicio do seu reinado, e a independencia de Wessex significou que Coenwulf nunca foi capaz de afirmar o seu dominio sobre o sur ingl\u00e9s que pertencera a Offa e \u00c6thelbald. Con todo, reclamou para si o t\u00edtulo de \"Emperador\" nun cartulario, o \u00fanico rei anglosax\u00f3n en facelo antes do s\u00e9culo X.\nEn 796 ou 797 os galeses detiveron as tropas mercias Rhuddlan. Sobre o 798 Coenwulf estivo en disposici\u00f3n de invadirlles, matando a Caradog ap Meirion, o Rei de Gwynedd. Unha guerra civil en Gwynedd na d\u00e9cada do 810 rematou coa sucesi\u00f3n de Hywel ap Caradog no 816 ou o 817, e Coenwulf invadiunos outra vez, esta vez devastando Snowdonia e tomando o control de Rhufuniog, un territorio gal\u00e9s pequeno preto de Rhos. Non est\u00e1 claro se os mercios estiveron nunha batalla celebrada en Anglesey no 817 ou o 818, pero ao ano seguinte Coenwulf e o seu ex\u00e9rcito desolaron Dyfed.\nO rei de Northumbria, \u00c6thelred, foi asasinado en abril de 796, e menos que un mes m\u00e1is tarde o seu sucesor, Osbald, foi deposto en favor de Eardwulf. Eardwulf matou a Alhmund no 800. Alhmund era o fillo do rei Alhred de Northumbria, quen reinou desde o 765 at\u00e9 o 774. A morte de Alhmund considerouse un martirio, e o seu culto posteriormente desenvolveuse en Derby, no territorio mercio, quizais implicando \u00e1 influencia mercia na pol\u00edtica northumbria naquel tempo. Coenwulf deu refuxio aos inimigos de Eardwulf, quen estaba exiliado de Northumbria, e consecuentemente Eardwulf invadeu Mercia no 801. Con todo, a invasi\u00f3n non foi concluinte, e a paz foi arranxada mantendo o \"statu quo\". Coenwulf tam\u00e9n puido estar detr\u00e1s do golpe do 806 que levou a Eardwulf a perder o seu trono, e igualmente continuou apoiando aos inimigos de Eardwulf despois do seu regreso no 808.\nRelaci\u00f3ns coa igrexa.\nEn 787, Offa persuadiu \u00e1 Igrexa para crear un novo arcebispado en Lichfield, dividindo a arquidiocese de Canterbury. A nova arquidiocese inclu\u00edu as s\u00e9s de Worcester, Hereford, Leicester, Lindsey, Dommoc e Elmham, que eran esencialmente os territorios centrais dos anglos. Canterbury retivo as s\u00e9s do sur e do sueste. Hygeberht, bispo de Lichfield, foi o primeiro bispo da nova archidiocese e o seu \u00fanico arcebispo.\nD\u00faas versi\u00f3ns dos acontecementos que levaron \u00e1 creaci\u00f3n da nova arquidiocese aparecen en forma dun intercambio de cartas en 798 entre Coenwulf e o Papa Le\u00f3n III. Coenwulf afirmaba na s\u00faa que Offa quixera crear a nova arquidiocese f\u00f3ra de inimizade algunha para Jaenberht, o Arcebispo de Canterbury no tempo da divisi\u00f3n. Por\u00e9n, Le\u00f3n III respondeulle que o \u00fanico motivo polo que o papado estivo de acordo coa s\u00faa creaci\u00f3n era debido ao tama\u00f1o do reino de Mercia. Os comentarios de ambos os dous, Coenwulf e Le\u00f3n, eran partidistas, tendo cada un as s\u00faas propias raz\u00f3ns para levar a situaci\u00f3n como o fixeron: Coenwulf tentaba entreter ao Papa para facer de Londres a \u00fanica arquidiocese do sur, mentres Le\u00f3n III estaba preocupado por evitar a aparencia de complicidade coas indignas motivaci\u00f3ns que Coenwulf imputaba a Offa. O desexo de Coenwulf de trasladar o arcebispado do sur a Londres ser\u00eda influ\u00eddo pola situaci\u00f3n en Kent, onde o arcebispo \u00c6thelheard foi forzado a fuxir por Eadberht Pr\u00e6n. Coenwulf desexar\u00eda reter o control sobre o asento arcebispal, e no tempo escribiu ao Papa dic\u00edndolle que Kent era independente de Mercia.\n\u00c6thelheard, quen sucedeu a Jaenberht no 792, era abade dun mosteiro en Louth (Lindsey). O 18 de xaneiro do 802, \u00c6thelheard recibiu un privilexio papal que restablec\u00eda a s\u00faa autoridade sobre todas as igrexas na arquidiocese de Lichfield, as\u00ed como as de Canterbury. \u00c6thelheard convocou un Concilio en Clovesho para o 12 de outubro do 803, que finalmente retirou a Lichfield a consideraci\u00f3n de arcebispado. Con todo, semella que Hygeberht xa fora expulsado do seu posto. De feito, Hygeberht asistiu ao Concilio de Clovesho como a cabeza da Igrexa en Mercia, por\u00e9n asinara como un abade m\u00e1is.\nO arcebispo \u00c6thelheard morreu en 805 e foi sucedido por Wulfred. Wulfred tivo a liberdade de cu\u00f1ar moedas que non nomeaban a Coenwulf no seu reverso, probabelmente pretendendo dar a entender que Wulfred ti\u00f1a boas relaci\u00f3ns co rei de Mercia. No 808 era evidente que hab\u00eda unha rifa dalgunha clase: unha carta do Papa Le\u00f3n III a Carlomagno contaba que Coenwulf non acadara a\u00ednda a paz con Wulfred. Despois disto, ningunha outra discordia foi mencionada at\u00e9 o 816, cando Wulfred presidiu un Concilio no que queix\u00e1base do control exercido sobre as casas relixiosas. no Concilio, celebrado en Chelsea, afirm\u00e1base que Coenwulf non ti\u00f1a dereito a intervir en conventos e mosteiros, a pesar de que tanto Le\u00f3n III como o seu predecesor, o Papa Hadri\u00e1n I, garantiron a Offa e Coenwulf poder facelo. Coenwulf nomeara naquel tempo \u00e1 s\u00faa filla, Cwoenthryth, abadesa de Minster-in-Thanet. Le\u00f3n III morreu en 816, e o seu sucesor, Estevo V, morreu o mes de xaneiro seguinte. O novo Papa, Pascual confirmou a Coenwulf os seus privilexios, mais isto non rematou coa disputa. No 817 Wulfred asinou dous cartularios nos que Coenwulf conced\u00eda terras a Deneberht, bispo de Worcester, mais non hai outro rexistro posterior no que figure Wulfred como arcebispo durante o resto do reinado de Coenwulf. Unha nova da \u00e9poca manifesta que o enfrontamento entre Wulfred e Coenwulf levara a Wulfred a ser privado da s\u00faa s\u00e9 durante seis anos, non realiz\u00e1ndose bautismos durante aquel tempo, mais isto pode ser unha esaxeraci\u00f3n, sendo o m\u00e1is probable que o tempo da suspensi\u00f3n fora de catro anos.\nEn 821, o ano do falecemento de Coenwulf, un Concilio foi convocado en Londres no cal Coenwulf ameazou co exilio a Wulfred se o arcebispo non entregaba unha propiedade de 300 \"hides\" e fac\u00eda un pago de 120 libras ao rei. Wulfred foi obrigado a aceptar estes termos, pero o conflito continuou incluso despois da morte de Coenwulf, cun aparente acordo final entre Wulfred e a filla de Coenwulf, Cwoenthryth, acadado en 826 ou 827. Con todo, Wulfred oficiou na consagraci\u00f3n do irm\u00e1n e herdeiro de Coenwulf, Ceolwulf, o 17 de setembro do 822, as\u00ed que \u00e9 evidente que alg\u00fan tipo de convenio tivo que se lograr por aquel tempo. Wulfred probabelmente retomou os seus deberes arcebispais a principios dese ano.\nMoedas.\nA cu\u00f1axe de moedas de Coenwulf segue o formato do penique de prata ancho estabelecido baixo Offa e os seus contempor\u00e1neos. As s\u00faas primeiras moedas son moi similares \u00e1s pesadas moedas dos derradeiros anos de Offa, e, debido a que a ceca de Canterbury e as de Anglia Oriental estaban baixo o control de Eadbert Praen e de Eadwald, respectivamente, estes peniques m\u00e1is temper\u00e1ns foron cu\u00f1adas na ceca de Londres. Antes do 798 apareceu o novo \"tribrach\", cun dese\u00f1o consistente en tres li\u00f1as radiais que converx\u00edan no centro. Ao principio, o \"tribrach\" foi cu\u00f1ado s\u00f3 en Londres, pero pronto foi estendido a Canterbury despois de ser reconquistada. Non foi cu\u00f1ada en Anglia Oriental, por\u00e9n hai peniques de \"tribrach\" con Cuthred, sub-rei de Kent. Ao redor do 805 un novo dese\u00f1o para moeda introduciuse para as tres cecas do sur. Ao redor do 810, elaborouse unha nova gama de dese\u00f1os de reversos, a\u00ednda que moitas eran similares a moitas outras, inclu\u00edndo \u00e1s cecas privadas ou \"moneyers\". Despois desta data houbo evidencias dunha nova ceca, a de Rochester en Kent.\nRecentemente, deuse un avance na numism\u00e1tica do per\u00edodo de Coenwulf cando no 2001 descubriuse en Biggleswade (Bedfordshire, Inglaterra) unha moeda de ouro que cont\u00e9n o nome Coenwulf , nun sendeiro xunto ao R\u00edo Ivel. O mancuso de 4,33 gramos (0.15\u00a0oz), cun valor duns 30 peniques de prata, \u00e9 s\u00f3 a oitava moeda de ouro anglosaxoa co\u00f1ecida do per\u00edodo Anglosax\u00f3n medio tard\u00edo. A inscrici\u00f3n contida na moeda, \"DE VICO LUNDONIAE\", indica que foi cu\u00f1ada en Londres. Inicialmente foi vendida ao coleccionista norteamericano Allan Davisson por 230.000\u00a3 nunha poxa promovida pola Casa de Poxas Spink no 2004, polo que o Goberno brit\u00e1nico decretou unha prohibici\u00f3n de exportaci\u00f3n coa esperanza de salvalo para o pobo brit\u00e1nico. En febreiro de 2006 a moeda foi comprada polo Departamento de Moedas e Medallas do Museo Brit\u00e1nico por 357.832 libras esterlinas coa axuda financeira do National Heritage Memorial Fund e The British Museum Friends, facendo dela a moeda brit\u00e1nica m\u00e1is cara adquirido at\u00e9 ent\u00f3n, a\u00ednda que o prezo foi superado o mes de xullo seguinte polo terceiro exemplar co\u00f1ecido de flor\u00edn ou \"leopardo dobre\". A moeda actualmente at\u00f3pase exposta na Galer\u00eda Numism\u00e1tica do museo.\nFamilia e sucesi\u00f3n.\nUn cartulario do 799 recolle a unha muller de Coenwulf chamada Cynegyth. Por\u00e9n, o cartulario perdeuse, mais esta nova \u00e9 posiblemente veraz. \u00c6lfthryth \u00e9 a esposa m\u00e1is probable de Coenwulf, segundo evidencian outros cartularios datados entre o 804 e o 817. A filla de Coenwulf, Cwoenthryth, sobreviviulle e herdou o mosteiro de Winchcombe, que Coenwulf mantivo como parte do patrimonio familiar. Cwoenthryth posteriormente veuse involucrada nunha longa disputa co Arcebispo Wulfred sobre os dereitos ao mosteiro. Coenwulf tam\u00e9n tivo un fillo, Cynehelm, quen m\u00e1is tarde foi tratado como un santo, tendo datado o seu culto polo menos desde a d\u00e9cada do 970. Segundo o bi\u00f3grafo de Alfredo o Grande, o monxe gal\u00e9s e bispo Asser, a muller de Alfredo, Ealhswith, descend\u00eda de Coenwulf pola s\u00faa nai, Eadburh, a\u00ednda que Asser non sinala de que fillos de Coenwulf descende Eadburh.\nCoenwulf morreu no 821 en Basingwerk, preto de Holywell (Flintshire), probabelmente mentres fac\u00eda preparaci\u00f3ns para unha campa\u00f1a contra os galeses que, finalmente, tivo lugar ao ano seguinte baixo o reinado do seu irm\u00e1n e sucesor, Ceolwulf. Unha fonte de mediados do s\u00e9culo XI afirma que Cynehelm sucedeulle brevemente no trono mentres a\u00ednda era un neno, pero que foi asasinado polo seu tutor \u00c6scberht por encargo de Cwoenthryth. Esta versi\u00f3n dos feitos \u00ab\"est\u00e1 chea de problemas hist\u00f3ricos\"\u00bb, segundo un historiador, e \u00e9 pos\u00edbel que Cynehelm sexa confundido cun \"ealdorman\" que atopouse en cartularios de principios do reinado de Coenwulf, e que semella que morreu sobre o 812. A opini\u00f3n dos historiadores non \u00e9 un\u00e1nime neste punto: Simon Keynes suxeriu que o \"ealdorman\" \u00e9 improb\u00e1bel que sexa a mesma persoa que o pr\u00edncipe e que Cynehelm por tanto ben puido sobrevivir ao fin do reinado do seu pai. A pesar de como se interprete a lenda de Cynehelm, semella que houbo unha disputa din\u00e1stica a principios do reinado de Ceolwulf, xa que un documento do 825 conta que, despois da morte de Coenwulf, \u00ab\"houbo moita discordia e numerosas desavinzas xurdiron entre varios reis, nobres, bispos e ministros da Igrexa de Deus en moi moitos asuntos de tipo secular\"\u00bb.\nCoenwulf foi o derradeiro rei dunha serie de reis mercios, que comezou con Penda a principios do s\u00e9culo VII, que exerceron o dominio sobre case toda ou mesmo todo o sur de Inglaterra. Nos anos posteriores \u00e1 s\u00faa morte, a posici\u00f3n dominante de Mercia debilitouse, e a batalla de Ellendun no 825 impuxo firmemente a Ecgberht de Wessex como o rei dominante ao sur do estuario Humber."}
{"id": "363091", "revid": "624", "url": "https://gl.wikipedia.org/wiki?curid=363091", "title": "Cenwulf de Mercia", "text": ""}
{"id": "363094", "revid": "56817", "url": "https://gl.wikipedia.org/wiki?curid=363094", "title": "Adriana Karembeu", "text": "Adriana Sklena\u0159\u00edkov\u00e1-Karembeu, nada en Brezno o 17 de setembro de 1971, \u00e9 unha modelo e actriz eslovaca. Foi titular dun r\u00e9cord\u00a0Guinness por ter as pernas m\u00e1is longas entre as modelos femininas (case 1,24 m)."}
{"id": "363095", "revid": "23204", "url": "https://gl.wikipedia.org/wiki?curid=363095", "title": "Adriana Sklena\u0159\u00edkov\u00e1-Karembeu", "text": ""}
{"id": "363100", "revid": "23204", "url": "https://gl.wikipedia.org/wiki?curid=363100", "title": "Adriana Sklena\u0159\u00edkov\u00e1", "text": ""}
{"id": "363106", "revid": "1505", "url": "https://gl.wikipedia.org/wiki?curid=363106", "title": "Alfonso Rey L\u00f3pez", "text": "Alfonso Rey L\u00f3pez, nado en Chantada, Lugo, en 1951 e finado en Ames o 21 de febreiro de 2015, foi un profesor, escritor e pol\u00edtico galego.\nTraxectoria.\nProfesor de galego no Colexio Alca. Nas elecci\u00f3ns municipais de 2007 formou parte da lista do PPdeG ao concello de Ames encabezada por Santiago Amor e foi elixido concelleiro. Nas municipais de 2011 volveu presentarse polo PPdeG e ao obter a maior\u00eda absoluta foi designado concelleiro de Cultura, Educaci\u00f3n e Patrimonio. As divisi\u00f3ns internas do goberno lev\u00e1rono a presentar a s\u00faa renuncia o 10 de abril de 2012 e a creaci\u00f3n de Pacto por Ames, cuxo grupo encabezou Alfonso Rey."}
{"id": "363108", "revid": "23204", "url": "https://gl.wikipedia.org/wiki?curid=363108", "title": "Home escorpi\u00f3n", "text": "Un home escorpi\u00f3n \u00e9 un ser mitol\u00f3xico presente en moitos mitos acadios, inclu\u00edndo o \"Enuma Elish\" e a versi\u00f3n babil\u00f3nica da epopea de \" Gilgamesh\". Eran tam\u00e9n co\u00f1ecidos como aqrabuamelu ou girtablilu . Segundo as lendas foron creados por Tiamat a fin de librar a guerra contra os deuses menores pola traiz\u00f3n do seu compa\u00f1eiro Apsu. No poema de Gilgamesh, est\u00e1n de garda f\u00f3ra das portas do Deus Sol (Shamash), nas monta\u00f1as de Mashu, as portas que dan entrada a Kurnugi, a terra da escuridade."}
{"id": "363109", "revid": "22570", "url": "https://gl.wikipedia.org/wiki?curid=363109", "title": "Primeira Liga 2016/17", "text": "A tempada 2016\u201317 da Primeira Liga (por motivos de patrocinio Liga NOS) foi a 83.\u00aa edici\u00f3n da m\u00e1xima competici\u00f3n ligueira de f\u00fatbol en Portugal. O defensor do t\u00edtulo era o Benfica, e o Chaves e Feirense\u00a0ascenderon desde a Segunda Liga. O campi\u00f3n foi o SL Benfica, que logrou o seu 36.\u00ba t\u00edtulo. Descenderon a Segunda Liga o FC Arouca e CD Nacional."}
{"id": "363111", "revid": "23204", "url": "https://gl.wikipedia.org/wiki?curid=363111", "title": "The Lady of Shalott", "text": "\"The Lady of Shalott\" \u00e9 unha\u00a0balada\u00a0do poeta ingl\u00e9s Alfred Tennyson. Como os seus outros poemas \u00a0\u2013 \"Lancelot,\u00a0\"Ra\u00ed\u00f1a Xenevra\", e \"Galaaz\" \u2013 o poema enf\u00f3case no\u00a0Rei Artur\u00a0e est\u00e1 baseado en fontes medievais. Tennyson escribiu d\u00faas versi\u00f3ns do poema, , de 20 estrofas, e , de 19 estrofas.\nDescrici\u00f3n.\nO poema est\u00e1 baseado na lenda do Rei Artur de Elaine de Astolat, como reconto dunha novela italiana do s\u00e9culo XIII titulada\u00a0\"Donna di Scalotta.\" Tennyson centrouse no illamento da \"Lady\" (Se\u00f1ora) na torre e a s\u00faa decisi\u00f3n para participar no mundo vivente, dous asuntos nin sequera mencionados en \"Donna di Scalotta\".\"\nEstrutura.\nAs primeiras catro estrofas\u00a0do poema describen un contorno pastoril. \"The Lady of Shalott\" (A Se\u00f1ora de Shalott) vive nun castelo dunha illa nun r\u00edo que fl\u00fae a Camelot, mais os labradores locais saben pouco sobre ela.\nDende a estrofa cinco ata a oito describe a vida da se\u00f1ora. Padece unha maldici\u00f3n misteriosa e ten que crear imaxes na s\u00faa cabeza continuamente sen ollar directamente f\u00f3ra, no mundo. Pola contra, olla a un espello o cal reflicte a estrada ocupada e as persoas de Camelot que pasan pola s\u00faa illa. As imaxes reflectidas son descritas como \"shadows of the world\" (\"sombras do mundo\"), unha met\u00e1fora que fai aclarar que son un mal substituto da ollada directa \u00f3 mundo (\"I am half-sick of shadows\", \"estoy medio-enferma de sombras\").\nDa estrofa nove \u00e1 doce, describe ao \"Se\u00f1or Lancelot\" cando monta a cabalo e \u00e9 visto pola se\u00f1ora.\nAs sete estrofas restantes describen o efecto de ver a Lancelot na se\u00f1ora; para de crear imaxes na s\u00faa cabeza e olla Camelot desde a s\u00faa fiestra, deixando atr\u00e1s a maldici\u00f3n. Deixa a s\u00faa torre, atopa unha barca \u00e1 cal escribe o seu nome, e navega r\u00edo abaixo cara Camelot. Ela morre antes de chegar ao palacio. Entre os cabaleiros e se\u00f1oras que a viron est\u00e1 Lancelot, quen pensa que \u00e9 preciosa.\nTemas.\nSegundo o erudito Anne Zanzucchi, \"nun sentido m\u00e1is xeral, \u00e9 xusto dicir que a fascinaci\u00f3n do poema est\u00e1 \u00e1 altura do traballo de Tenysson\". O bi\u00f3grafo de Tenysson Leon\u00e9e Ormonde comenta do poema que est\u00e1 \"presentado como un axuste v\u00e1lido para o estudo do artista e os perigos do illamento persoal\".\nOs cr\u00edticos feministas ven o poema preocupados de asuntos da sexualidade das mulleres e o seu sitio no mundo victoriano. Os cr\u00edticos argumentan que The Lady of Shalott c\u00e9ntrase ao redor da tentaci\u00f3n da sexualidade e a s\u00faa inocencia preservada por morte. Christine Poulson fala desde un punto de vista feminista e suxire: \"a fuxida da Lady of Shalott (Se\u00f1ora de Shalott) desde a s\u00faa torre \u00e9 un acto de rebeld\u00eda, un s\u00edmbolo do poder feminino...\". Desde o punto de vista de Poulson, fuxir desde a torre permite Se\u00f1ora de Shalott romper emocionalmente, sendo comparable coa sexualidade feminina.\nA representaci\u00f3n da morte tam\u00e9n foi interpretada como sono. O cr\u00edtico Christine Poulson di que o sono ten unha connotaci\u00f3n de vulnerabilidade e abandono f\u00edsico, os cales tampouco poden suxerir cumprimento sexual ou ser unha met\u00e1fora para a virxindade. Alg\u00fans contos de fadas, como Sleeping Beauty ou Brancaneves, tradicionalmente dependeron desta asociaci\u00f3n. As\u00ed que, ao que \u00e1 Lady of Shalott (Se\u00f1ora de Shalott) se refire, Poulson di: \"ao moriren converteuse nunha Sleeping Beauty que nunca pode ser espertada, s\u00edmbolos de pasividade feminina perfecta.\"\nCr\u00edticos como Hatfield suxeriron que \"The\"\u00a0\"Lady of Shalott\u00a0\"\u00e9 unha representaci\u00f3n de como Tennyson v\u00eda a sociedade; a distancia \u00e1 que outras persoas est\u00e1n nos ollos da se\u00f1ora \u00e9 simb\u00f3lico da distancia que sente coa sociedade. O feito de que ela s\u00f3 os ve reflectidos por un espello sinala o xeito en que Shalott e Tennyson ven o mundo. Esta distancia est\u00e1 por tanto vinculada \u00e1 licenza art\u00edstica coa cal Tennyson escribiu.\nInfluencia cultural na arte.\nO poema era particularmente popular entre artistas da Irmandade Prerrafaelista, que compart\u00edan intereses con Tennyson; moitos destes artistas te\u00f1en\u00a0pinturas baseadas en episodios deste poema. Dous aspectos, en particular, do poema, intrigaron a estes artistas: a idea da se\u00f1ora atrapada na s\u00faa torre e a moza moribunda r\u00edo abaixo cara a Camelot.\nNo ano 1857, en Moxon\u00a0escr\u00edbese unha edici\u00f3n do poema de Tennyson ilustrada por William Holman Hunt\u00a0e Dante Gabriel Rossetti, Hunt describiu o momento cando a Se\u00f1ora volve para ver a Lancelot. No fondo da ilustraci\u00f3n, Hunt engade a xanela que con Lancelot cunha pintura da crucifixi\u00f3n de Cristo. Segundo Christine Poulson, esta crucifixi\u00f3n representa un modelo de sacrificio que resalta o ideal que a Se\u00f1ora de Shalott non logra representar. Poulson tam\u00e9n considera esta representaci\u00f3n do asunto no contexto das funci\u00f3ns cambiantes das mulleres nos 1880 e 1890, suxerindo que serviu como advertencia de morte inminente a mulleres que deron un paso desde as s\u00faas funci\u00f3ns restrinxidas e exploraron os seus desexos.Rossetti describiu a contemplaci\u00f3n de Lancelot da cara preciosa da Se\u00f1ora. Tampouco a ilustraci\u00f3n compraceu a Tennyson, quen deu a Hunt a tarefa para describir a Se\u00f1ora collida nos f\u00edos do seu tapiz, algo que non \u00e9 descrito no poema. Hunt explicou que quixo resumir o poema enteiro nunha imaxe soa, e que o aprisionamento polos f\u00edos suxeriron o seu \"destino estra\u00f1o\". A escena fascinaba a Hunt, quen regresou \u00e1 composici\u00f3n en puntos da s\u00faa vida e finalmente pintou unha versi\u00f3n de escala grande pouco antes da s\u00faa morte. Requiriu axudantes, cando estaba demasiado feble para completalo. Isto considerouse unha alusi\u00f3n profunda da Se\u00f1ora, atrapada afastada da realidade, creando imaxes na s\u00faa cabeza.\u00a0Este traballo est\u00e1 recollido na colecci\u00f3n do Museo de Arte\u00a0Wadsworth Atheneum de Hartford, Connecticut.\nJohn William Waterhouse pintou tres episodios do poema. En 1888, pintou a Se\u00f1ora que marcha para Camelot na s\u00faa barca; este traballo est\u00e1 recollido na Tate.\u00a0En 1894, Waterhouse pintou a Se\u00f1ora no momento en que mira pola xanela para ollar a Lancelot; este traballo est\u00e1 recollido na Galer\u00eda de Arte da Cidade en Leeds. Poulson argumenta que o estilo impresionista da pintura de Waterhouse na s\u00faa interpretaci\u00f3n da Se\u00f1ora de Shalott de 1894 evoca un \"sentido de vitalidade e urxencia\". En 1915, Waterhouse pintou \"\"I Am Half-Sick of Shadows,\" Said the Lady of Shalott\", cando senta antes dunha das s\u00faas visi\u00f3ns; este traballo est\u00e1 recollido na Galer\u00eda de Arte de Ontario.Debido \u00e1 semellanza nas historias, as pinturas de Elaine de Astolat adoitan ser moi similar a pinturas da Se\u00f1ora de Shalott. A presenza dun criado que rema a barca \u00e9 un aspecto que as distingue."}
{"id": "363118", "revid": "7523", "url": "https://gl.wikipedia.org/wiki?curid=363118", "title": "Daniel Iglesias Gago", "text": ""}
{"id": "363121", "revid": "10599", "url": "https://gl.wikipedia.org/wiki?curid=363121", "title": "Pireneos catal\u00e1ns", "text": ""}
{"id": "363123", "revid": "6", "url": "https://gl.wikipedia.org/wiki?curid=363123", "title": "Phaethon", "text": "Phaethon (\u00e1s veces Phaeton) pode referirse a:\nOutros termos relacionados.\nFaetonte.\nO nome de orixe grega Phaethon \u00e9 normalmente traducido por Faetonte ou Faet\u00f3n, que \u00e9 o nome de diversos personaxes mitol\u00f3xicos ou hist\u00f3ricos antigos e o nome que se lle deu a un planeta hipot\u00e9tico ou a certas carruaxes (ver as entradas correspondentes; por exemplo, Faetonte)."}
{"id": "363150", "revid": "23204", "url": "https://gl.wikipedia.org/wiki?curid=363150", "title": "Solidariedade (sociolox\u00eda)", "text": "En sociolox\u00eda, solidariedade ref\u00edrese ao sentimento de unidade baseado nas metas ou intereses com\u00fans, \u00e9 un termo que se refire a axudar sen recibir nada a cambio a aplicaci\u00f3n do que se considera bo. As\u00ed mesmo, ref\u00edrese aos lazos sociais que unen aos membros dunha sociedade entre si. Alg\u00fans soci\u00f3logos introduciron definici\u00f3ns espec\u00edficas deste termo. Entre eles, un dos m\u00e1is famosos foi \u00c9mile Durkheim.\nA Real Academia Galega define o concepto de solidariedade como:\nTipos de solidariedade segundo Durkheim.\nA solidariedade \u00e9 o aspecto social que se entende como a capacidade de entregarse a outros individuos pensando nestes como semellantes; \u00e9 dicir, poder compartir un fogar, alimentos, sentimentos, etc, con outro ser vivo sen pensar na s\u00faa situaci\u00f3n econ\u00f3mica, tomando en conta tam\u00e9n que os bens non son s\u00f3 o material. Existen dous tipos fundamentais de solidariedade:\nEmerxe por mor da diferenciaci\u00f3n de funci\u00f3ns e da divisi\u00f3n do traballo. Na medida en que os individuos especializan as s\u00faas funci\u00f3ns requiren doutros individuos para sobrevivir. Por exemplo, a familia. A familia que antes era auto suficiente, era capaz de servir entrelazada. A familia moderna require doutros, \u00e9 dependente do resto dos individuos da sociedade. Nas formas de solidariedade org\u00e1nica os individuos desm\u00e1rcanse do grupo, formando unha esfera propia de acci\u00f3n, pero ao mesmo tempo a divisi\u00f3n do traballo e a separaci\u00f3n de funci\u00f3ns \u00e9 a fonte ou condici\u00f3n de equilibrio social."}
{"id": "363153", "revid": "6939", "url": "https://gl.wikipedia.org/wiki?curid=363153", "title": "Den allvarsamma leken", "text": ""}
{"id": "363167", "revid": "127505", "url": "https://gl.wikipedia.org/wiki?curid=363167", "title": "Arco de triunfo", "text": "Un arco de triunfo \u00e9 un monumento constru\u00eddo para conmemorar unha vitoria militar, a\u00ednda que, en realidade, se usou para festexar e aumentar o prestixio dun gobernante. Os primeiros arcos de triunfo foron levantados polos romanos na Antig\u00fcidade e cada un estaba dedicado a un xeneral vitorioso. O arco de triunfo cl\u00e1sico \u00e9 unha estrutura aut\u00f3noma, bastante separada das portas ou murallas da cidade.\nNa s\u00faa forma m\u00e1is simple, un arco de triunfo consiste en d\u00faas pilastras macizas unidas por un arco, rematadas por unha superestrutura plana ou \u00e1tico na que pode estar unha estatua ou pode presentar inscrici\u00f3ns conmemorativas. A estrutura deb\u00eda estar decorada con tallas, destacadamente con figuras aladas femininas da vitoria (moi parecidas a anxos), un par das cales tipicamente ocupan os tri\u00e1ngulos curvados \u00e1 beira da parte superior da curva do arco. Arcos de triunfo m\u00e1is elaborados te\u00f1en outros arcos secundarios flanque\u00e1ndoo, tipicamente un par.\nO motivo r\u00edtmico ABA, dun van central en forma de arco flanqueado por outros m\u00e1is pequenos, foi adaptado na arquitectura cl\u00e1sica, particularmente a partir do Renacemento, para articular os muros das estruturas. Os vans poden tomar a forma dunha fornela ou estar \u00abcegos\u00bb, cunha cachotar\u00eda continua detr\u00e1s deles."}
{"id": "363182", "revid": "5863", "url": "https://gl.wikipedia.org/wiki?curid=363182", "title": "Transici\u00f3n Espa\u00f1ola", "text": ""}
{"id": "363197", "revid": "5863", "url": "https://gl.wikipedia.org/wiki?curid=363197", "title": "Conde de Salvaterra", "text": ""}
{"id": "363200", "revid": "126913", "url": "https://gl.wikipedia.org/wiki?curid=363200", "title": "Valeri Kharlamov", "text": "Valeri Borisovich Kharlamov (), nado o 14 de xaneiro de 1948 en Moscova (Uni\u00f3n Sovi\u00e9tica) e finado o 27 de agosto de 1981 preto de Solnechnogorsk (Uni\u00f3n Sovi\u00e9tica), foi un xogador de h\u00f3ckey sobre xeo ruso que xogou no CSKA Moscova na Liga Sovi\u00e9tica entre 1967 e 1981. Kharlamov foi amplamente considerado un dos mellores xogadores do seu tempo, as\u00ed como un dos mellores xogadores de todos os tempos. A pesar da s\u00faa curta estatura, Kharlamov era r\u00e1pido, intelixente e h\u00e1bil. Os seus compa\u00f1eiros de equipo e rivais consider\u00e1rono un dos mellores xogadores do mundo.\nNo que respecta \u00e1 s\u00faa carreira internacional, Kharlamov representou \u00e1 Uni\u00f3n Sovi\u00e9tica en 11 Campionatos do Mundo, ga\u00f1ando oito medallas de ouro, d\u00faas pratas e un bronce. Participos nos Xogos Ol\u00edmpicos de Inverno de 1972, 1976 e 1980, conquistando d\u00faas medallas de ouro e unha de prata. Pasou a maior parte da s\u00faa carreira xogando nunha li\u00f1a con Vladimir Petrov e Boris Mikhailov, e o seu tr\u00edo foi considerado un dos mellores da historia do h\u00f3ckey sobre xeo. Kharlamov era un xogador ofensivo, que foi considerado moi creativo e intelixente no xeo. Era un patinador dotado que era capaz de realizar xogadas \u00e1 m\u00e1xima velocidade.\nA carreira de Kharlamov estivo marcada por dous accidentes de tr\u00e1fico. O primeiro, en 1976, pensou que supor\u00eda o final da s\u00faa carreira, mais logo da s\u00faa rehabilitaci\u00f3n regresou ao xeo. Permaneceu activo no CSKA Moscova ata 1981, o ano no que se produciu o segundo accidente que lle custou a vida a el, a s\u00faa muller e un primo seu. O fillo de Kharlamov, Alexander, chegou a ser elixido no \"draft\" da National Hockey League (NHL) polos Washington Capitals. Logo da s\u00faa morte, Kharlamov foi elixido para ingresar no International Ice Hockey Federation Hall of Fame, o Hockey Hall of Fame, o Sal\u00f3n da Fama do h\u00f3ckey sobre xeo ruso e foi seleccionado como un dos dianteiros do IIHF Centennial All-Star Team. O Kharlamov Trophy \u00e9 entregado cada ano ao mellor xogador ruso da NHL elixido polos seus compa\u00f1eiros. A Kharlamov Cup \u00e9 entregada ao campi\u00f3n dos \"play-offs\" da Minor Hockey League."}
{"id": "363205", "revid": "5863", "url": "https://gl.wikipedia.org/wiki?curid=363205", "title": "Bispo de Astorga", "text": ""}
{"id": "363206", "revid": "5863", "url": "https://gl.wikipedia.org/wiki?curid=363206", "title": "Morgad\u00e1ns", "text": ""}
{"id": "363207", "revid": "1987", "url": "https://gl.wikipedia.org/wiki?curid=363207", "title": "Nicolas Grenon", "text": "Nicolas Grenon, nado entre 1375 e 1380, e finado na localidade francesa de Cambrai o 17 de outubro de 1456, foi un compositor francoflamengo da escola de Borgo\u00f1a.\nTraxectoria.\nEn 1385 pasou a formar parte dos m\u00fasicos da corte do duque Filipe II de Borgo\u00f1a en Dijon. Foi c\u00f3engo do cap\u00edtulo de Santo Sepulcro en Par\u00eds, en 1399, posto no que sucedeu o seu irm\u00e1n, e al\u00ed ficou ata 1401.\nFoi nomeado mestre de nenos\u00a0 da catedral de Laon (1403 -1408) e m\u00e1is tarde mestre de gram\u00e1tica en Cambrai (1408). Foi tam\u00e9n mestre dos coristas novos do duque de Berry en 1412 e mestre de m\u00fasica na catedral de Cambrai (1421-1424), e entrou ao servizo do duque Xo\u00e1n Sen Medo. Chegou a ser cantante da capela papal (1425-1427) de Marti\u00f1o V en Roma. En 1437, foi resudir a Bruxas e, posteriormente, regresou a Cambrai, onde remata a s\u00faa existencia en 1456.\nObra.\nA s\u00faa m\u00fasica, tanto a profana como a relixiosa, est\u00e1 asociada ao final da \"Ars nova\", como evidencian as s\u00faas canci\u00f3ns \"Je say defait\"\u00a0 e \"Se ne vous say\", dunha escrita complexa, e os seus motetes, constru\u00eddos baixo o principio da isoritmia. As\u00ed e todo, \u00e1chanse tam\u00e9n nel os trazos caracter\u00edsticos da m\u00fasica borgo\u00f1oa do s\u00e9culo XV, na s\u00faa procura dunha simplificaci\u00f3n mel\u00f3dica e r\u00edtmica, e na adopci\u00f3n dun canto sil\u00e1bico. Entre as s\u00faas obras destacan cinco canci\u00f3ns para tres voces, tres canci\u00f3ns para catro voces, catro motetes e un fragmento dunha misa titulada \"Et in terra.\"\nEstas son as composici\u00f3ns hoxe co\u00f1ecidas, segundo a clasificaci\u00f3n feita por Reaney:"}
{"id": "363208", "revid": "89787", "url": "https://gl.wikipedia.org/wiki?curid=363208", "title": "Pierre Fontaine", "text": "Pierre Fontaine, nado arredor de 1380 e finado cara a 1450, foi un compositor franc\u00e9s da era de transici\u00f3n entre a baixa Idade Media e o abrente do Renacemento, membro da escola de Borgo\u00f1a de compositores francoflamengos. Malia ter sido ben popular no seu tempo, hoxe non se conserva a maior\u00eda da s\u00faa m\u00fasica. Todo o conservado son canci\u00f3ns profanas.\nTraxectoria.\nNaceu en Rouen, onde se sup\u00f3n que recibiu a s\u00faa primeira formaci\u00f3n musical. Cara a 1403 era cantante no coro da grande capela do duque Filipe II de Borgo\u00f1a e, ao disolverse esta en 1404, pasou a ser crego da Santa Capela deBourges, onde ficou ata, polo menos, 1407.\nVoleu exercer como cantante na capela da corte de Borgo\u00f1a cando esta foi reconstitu\u00edda en 1415, logo dun per\u00edodo de inactividade, por Xo\u00e1n I de Borgo\u00f1a (Xo\u00e1n Sen Medo), o novo duque de Borgo\u00f1a. \u00c1 morte do duque en 1419, Fontaine deixou a capela e foi ao norte de Italia, onde se uniu aos cantantes da capela do papa Marti\u00f1o V. A\u00ed debeu permanecer, polo menos, ata o principio da d\u00e9cada de 1420. Arredor da fin desa d\u00e9cada volveu a Borgo\u00f1a, onde volveu cantar na capela, esta vez baixo Filipe o Bo, e onde ficou polo menos ata 1447.\nO \u00fanico dato co\u00f1ecido en relaci\u00f3n coa s\u00faa morte \u00e9 a contrataci\u00f3n do seu substituto en 1451, o que fai pensar que falecera recentemente.\nObra.\nHoxe co\u00f1\u00e9cense sete composici\u00f3ns de Fontaine, todas elas para tres voces:\u00a0seis rond\u00f3s, unha balada (dous dos tres tipos de canci\u00f3nsco\u00f1ecidos como \"formas fixas\" ou \"formes fixes\".\nEstas pezas conte\u00f1en algunhas caracter\u00edsticas pouco habituais. \"J'ayme bien celui\", un rond\u00f3, incl\u00fae a infrecuente anotaci\u00f3n \"trompeta contratenor\" para a voz m\u00e1is baixa, indicando que se deb\u00eda executar cunha trompeta de varas, un instrumento relacionado co tromb\u00f3n. Non s\u00f3 se trata dun caso raro de requirimento dun instrumento espec\u00edfico nas composici\u00f3ns do s\u00e9culo XV, sen\u00f3n que a peza cont\u00e9n notas que est\u00e1n fora do que era habitual nesa \u00e9poca: a parte de trompeta contratenor descende m\u00e1is abaixo do sol grave habitual. Chegouse a suxerir que Fontaine non fose o autor desta parte, xa que esta aparece s\u00f3 nunha das fontes nas que se conservou o rond\u00f3: o manuscrito Escorial V.III.24.\nA maior\u00eda das pezas de Fontaine son sinxelas, coa melod\u00eda por baixo das voces, coma as composici\u00f3ns t\u00edpicas da Borgo\u00f1a da \u00e9poca."}
{"id": "363209", "revid": "89787", "url": "https://gl.wikipedia.org/wiki?curid=363209", "title": "Condados catal\u00e1ns", "text": "Os condados catal\u00e1ns (en catal\u00e1n: \"comtats catalans\") son os condados que apareceron na zona da actual Catalu\u00f1a a partir da Marca Hisp\u00e1nica do Imperio carolinxio, no s\u00e9culo IX.\nO seu territorio ocupaba parte das actuais Catalu\u00f1a, Andorra e a Catalu\u00f1a Norte, no sur de Francia.\nHistoria.\nOs condados m\u00e1is orientais acabaron sendo incorporados ao condado de Barcelona e formaron parte da uni\u00f3n din\u00e1stica co reino de Arag\u00f3n na chamada Coroa de Arag\u00f3n (1162), mentres que o condado de Urgell mantivo a s\u00faa dinast\u00eda propia ata 1413 e o de Pallars Sobir\u00e0 ata 1491.\nOs taifas de Tortosa e Lleida foran conquistadas polo conde de Barcelona Ramon Berenguer IV (en 1148 e 1149 respectivamente), e non se constitu\u00edron como novos condados sen\u00f3n que Ramon Berenguer adoptou o t\u00edtulo de marqu\u00e9s deses territorios.\nA\u00ednda que os termo \"Catalania\" at\u00f3pase por primeira vez en forma escrita cara a 1172 no poema pisano \"Liber maiolichinus de gestis pisanorum illustribus\", xa se atopan referencias ao conde de Barcelona como \"Princeps\" nas actas de consagraci\u00f3n da catedral rom\u00e1nica de Barcelona (1058), e nos Usatges de Barcelona, a denominaci\u00f3n Principado de Catalu\u00f1a (\"Principatus Cathaloniae\") non aparece documentalmente ata 1350."}
{"id": "363211", "revid": "25871", "url": "https://gl.wikipedia.org/wiki?curid=363211", "title": "Igrexa de San Francisco do Porto", "text": "A igrexa de San Francisco do Porto (\"Igreja de S\u00e3o Francisco\") \u00e9 a igrexa do convento de San Francisco que se constru\u00edu a principios do s\u00e9culo XIV no Porto, Portugal.\nEst\u00e1 constru\u00edda en granito, e na arquitectura da mesma apr\u00e9cianse elementos rom\u00e1nicos e g\u00f3ticos de influencia galega. O p\u00f3rtico \u00e9 de estilo barroco, edificado entre os s\u00e9culos XVII-XVIII.\nHistoria.\nDespois de que os Franciscanos chegasen ao Porto, no ano 1233, tiveron not\u00e1beis dificultades para se instalar na cidade, debido \u00e1 hostilidade que, durante d\u00e9cadas, manifestou cara \u00e1 Orde Franciscana o daquela bispo do Porto, Pedro Salvadores, quen mesmo chegou a expulsalos da cidade. A primitiva igrexa do convento de San Francisco foi mandada constru\u00edr polos frades franciscanos no ano 1245, grazas \u00e1 intervenci\u00f3n do papa Inocencio V, que a trav\u00e9s da bula \"Doelentis accepimus\" confirmou a posesi\u00f3n do terreo \u00e1 orde franciscana. A actual igrexa empezouse a constru\u00edr en 1383, cun grande apoio popular, e a s\u00faa construci\u00f3n finalizou no ano 1410.\nDurante un espazo duns 160 anos, entre os s\u00e9culos XVI e XVII, o interior da igrexa foi revestido en madeira por imaxineiros portugueses, grazas \u00e1s achegas das familias do Porto que estableceron os seus pante\u00f3ns no adro, como consecuencia do cal, presenta o aspecto actual.\nNo s\u00e9culo XIX, a igrexa sufriu graves danos como consecuencia da inest\u00e1belsituaci\u00f3n pol\u00edtica que atravesaba o pa\u00eds. En 1809, durante a ocupaci\u00f3n napole\u00f3nica de Portugal, o edificio foi usado como corte das bestas, sufrindo diversos danos alg\u00fans dos retablos e outros elementos art\u00edsticos do templo, como columnas. Durante a guerra civil portuguesa (1828-1834) o convento ficou derru\u00eddo, conserv\u00e1ndose soamente a igrexa. Ao finalizar a guerra, os membros da Orde Franciscana foron expulsados do pa\u00eds por orde do rei Pedro IV, dado que durante a contenda apoiaran o seu adversario, o rei Miguel I. No espazo que no seu d\u00eda ocupaba o convento constru\u00eduse o actual Palacio da Bolsa.\nEn 1910 foi declarada Monumento Nacional. En 1996 a igrexa foi integrada no Patrimonio da Humanidade, ao formar parte do conxunto monumental da cidade vella do Porto.\nArquitectura.\nA estrutura da igrexa non sufriu alteraci\u00f3ns significativas desde 1410, sendo o mellor exemplo de arquitectura g\u00f3tica do Porto.\nA nova igrexa rematada en 1410 representa unha ampliaci\u00f3n significativa do espazo anterior, agora con tres naves en cinco tramos, transepto sa\u00ednte e cabeceira tripartita cintada por contrafortes. A fachada principal est\u00e1 reforzada por dous contrafortes gradados (a mesma soluci\u00f3n \u00e9 utilizada como reforzo do transepto, a\u00a0\u00e1bsida e absidiolas)\nO modelo planim\u00e9trico adoptado \u00e9 semellante ao xa ensaiado en numerosos templos portugueses a partir do g\u00f3tico mendicante do s\u00e9culo XII. Unha caracter\u00edstica rexional importante \u00e9 a presenza de motivos lacrimais decorados con esferas na parte superior da capela maior, de influencia galega.\nNa fachada principal dist\u00ednguese un roset\u00f3n compartimentado en doce secci\u00f3ns por columni\u00f1as radiais unidas por arcos. No s\u00e9culo XVIII engadiuse o portal-retablo do frontispicio de estilo barroco, ten dous andares, o primeiro flanqueado por columnas salom\u00f3nicas xeminadas e o segundo cunha fornela coa imaxe de San Francisco flanqueada por columnas salom\u00f3nicas e m\u00e9nsula.\nAo longo da fachada lateral sur, face ao r\u00edo Douro, apr\u00e9ciase unha cornixa que acouga sobre canzorros. Nesta fachada dist\u00ednguese un portal moi simple, con tres arquivoltas oxivais. A moldura interior est\u00e1 decorada con relevos de estilo mud\u00e9xar. O portal ten un gablete decorado cun pentagrama.\nNa fachada posterior, por riba do altar, hai outro pentagrama, enmarcado nun pequeno roset\u00f3n, delineado con trazar\u00eda.\nA igrexa actual ten tres naves de cinco treitos, sendo a central m\u00e1is alta que as laterais e con cobertura de artesoado de madeira, a d\u00faas augas. As naves est\u00e1n formadas por dez treitos de arcos oxivais que apoian en columnas fasciculadas e con chapiteis zoom\u00f3rficos e fitom\u00f3rficos, catro das cales demarcan o coro alto. O transepto \u00e9 sa\u00ednte e profusamente iluminado e a cabeceira, tripartita, como se mencionou. O altar maior m\u00e1is profundo e est\u00e1 cinguido por grandes contrafortes. A luz do transepto v\u00e9n s\u00f3 da fiestra ao lado sur, xa que a do norte ficou cega pola construci\u00f3n do Palacio da Bolsa. O revestimento de tama\u00f1o do teito da nave central e do transepto data do 1732.\nArte.\nO \u00fanico elemento de imaxinar\u00eda que se conserva da primeira igrexa \u00e9 unha estatua de San Francisco de As\u00eds, do s.XIII. Durante o reinado de Xo\u00e1n I real\u00edzase unha pintura mural referente \u00e1 Nosa Se\u00f1ora da Rosa, atribu\u00edda a Antonio Florentim, unha das m\u00e1is antigas pinturas murais intactas do pa\u00eds. O conxunto at\u00f3pase actualmente enmarcado nun retablo que data de 1740.\nNo lateral esquerdo da igrexa at\u00f3pase a Capela de Nosa Se\u00f1ora da Conceici\u00f3n ou da \u00c1rbore de Xes\u00e9, a talla \u00e9 obra dos escultores Antonio Gomes e Filipe da Silva. Tr\u00e1tase dunha reformulaci\u00f3n dunha obra preexistente, realizada entre 1718 e 1721. Da obra anterior, o m\u00e1is salient\u00e1bel son as esculturas que realizou o escultor bracarense Manuel Carneiro Ad\u00e3o en 1719. Tr\u00e1tase dunha talla policromada que representa a \u00e1rbore xeneal\u00f3xica de Xes\u00fas, cos doce reis de Xud\u00e1 ligados polas p\u00f3las da \u00e1rbore no corpo xacente de Xes\u00e9. Na parte superior da \u00e1rbore est\u00e1 Xos\u00e9, baixo dunha imaxe da Virxe co Neno. As fornelas que flanquean o conxunto conte\u00f1en estatuas de San Xoaqu\u00edn e Santa Ana (pai e nai de Mar\u00eda) e de catro doutores franciscanos que escribiron sobre a Inmaculada Concepci\u00f3n.\nA d\u00e9cada de 1750 marca a fase final do barroco xoanino portugu\u00e9s, atop\u00e1ndose no templo obras desta \u00e9poca con influencia rococ\u00f3. Dous exemplos disto son o retablo da Anunciaci\u00f3n e o dos santos m\u00e1rtires franciscanos de Marrocos. Entre 1760 e 1773, novos elementos foron incorporados \u00e1 igrexa, grazas a Jos\u00e9 Teixeira Guimar\u00e3es e Francisco Pereira Campanha. Desta \u00e9poca datan os retablos de San Xo\u00e1n Bautista, na capela dos Carneiros, que se atopa no transepto, e os retablos da Virxe da Soidade e da Virxe da Anunciaci\u00f3n.\nAs catacumbas da igrexa.\nAs catacumbas da igrexa de San Francisco foron constru\u00eddas so da casa anexa \u00e1 igrexa, constru\u00edda entre 1746 e 1749, para habilitar a secretar\u00eda e o escritorio da orde no Porto. \u00c1 primeira fase de construci\u00f3n seguiron outras d\u00faas m\u00e1is: en 1795, levou a cabo unha ampliaci\u00f3n por baixo da igrexa, na que intervi\u00f1eron os arquitectos Antonio Pinto Miranda e Vicente Mazzonneschi. A segunda ampliaci\u00f3n, levada a cabo en 1802, abarcou o chan por baixo da capela de Santo Antonio.\nEntre 1749 e 1866, os benfeitores da Orde no Porto e as s\u00faas familias foron soterrados aqu\u00ed. En 1866, os soterramentos cesaron, en base \u00e1 Lei da Sa\u00fade P\u00fablica do ministro Costa Cabral. De acordo co estatuto de 1751, as sepulturas do cemiterio eran com\u00fans a todos os irm\u00e1ns, salvo as dos irm\u00e1ns m\u00e1is vellos. A partir de 1866, os irm\u00e1ns empezaron a ser sepultados nun espazo privado do cemiterio municipal de Agramonte."}
{"id": "363214", "revid": "1131", "url": "https://gl.wikipedia.org/wiki?curid=363214", "title": "Palacio da Bolsa do Porto", "text": "O Palacio da Bolsa do Porto, Portugal (en portugu\u00e9s, Pal\u00e1cio da Bolsa) \u00e9 un edificio (pazo urbano) neocl\u00e1sico que comezou a se constru\u00edr en 1842 polo arquitecto Joaquim da Costa Lima como sede da Asociaci\u00f3n Comercial do Porto. At\u00f3pase situado na R\u00faa Ferreira Borges, \u00e1 beira da Igrexa de San Francisco\u00a0(\"S\u00e3o Francisco\"), centro hist\u00f3rico da cidade, clasificado pola Unesco como Patrimonio da Humanidade.\nHistoria e caracter\u00edsticas.\nPlaneado por Gon\u00e7alves de Sousa, salienta\u00a0a ampla e pintoresca Sala Ar\u00e1biga, inspirada no Palacio da Alhambra de Granada en Espa\u00f1a, cuxa construci\u00f3n empezou en 1862 onde a s\u00faa rica decoraci\u00f3n se ve potenciada pola iluminaci\u00f3n, que produce uns fermosos efectos crom\u00e1ticos. Tam\u00e9n est\u00e1n o Patio das Naci\u00f3ns (\"P\u00e1tio das Na\u00e7\u00f5es\") completamente acristalado, a Sala do Presidente, a Biblioteca con m\u00e1is de 10.000 volumes, as esculturas de Soares dos Reis e Teixeira Lopes e as pinturas de Ant\u00f3nio Ramalho, Veloso Salgado, Ant\u00f3nio Carneiro and Henrique Medina. \u00c9 a sede da C\u00e1mara de Comercio e Industria do Porto.\nServiu de recepci\u00f3n de grandes mandatarios e alberga diferentes eventos e actividades. \u00c9 unha das atracci\u00f3ns arquitect\u00f3nicas m\u00e1is importantes da cidade, visitada por m\u00e1is de 200.000 turistas ao ano. Est\u00e1 clasificado como Monumento Nacional.\nMedidas das salas:"}
{"id": "363216", "revid": "10599", "url": "https://gl.wikipedia.org/wiki?curid=363216", "title": "Segre", "text": ""}
{"id": "363221", "revid": "18868", "url": "https://gl.wikipedia.org/wiki?curid=363221", "title": "Pazo da Bolsa do Porto", "text": ""}
{"id": "363222", "revid": "10599", "url": "https://gl.wikipedia.org/wiki?curid=363222", "title": "Poble Nou, Valencia", "text": ""}
{"id": "363223", "revid": "56817", "url": "https://gl.wikipedia.org/wiki?curid=363223", "title": "El Poble-sec", "text": "El Poble-sec \u00e9 un top\u00f3nimo catal\u00e1n que significa \"pobo seco\". Pode referirse a:"}
{"id": "363224", "revid": "10599", "url": "https://gl.wikipedia.org/wiki?curid=363224", "title": "Poble-sec", "text": ""}
{"id": "363225", "revid": "1131", "url": "https://gl.wikipedia.org/wiki?curid=363225", "title": "Aeroporto Internacional de San Francisco", "text": "O Aeroporto Internacional de San Francisco (IATA: SFO, ICAO: KSFO, FAA LID: SFO) \u00e9 un aeroporto internacional situado a 21 quil\u00f3metros ao sur do centro de San Francisco, preto de Millbrae e San Bruno no condado de San Mateo. Ten voos punto a punto a toda Norteam\u00e9rica e \u00e9 unha importante porta de entrada a Europa e Asia.\nSFO \u00e9 o aeroporto m\u00e1is grande da \u00c1rea da Ba\u00eda de San Francisco e do norte de California, e \u00e9 o segundo m\u00e1is concorrido dese estado, tras o Aeroporto Internacional dos \u00c1nxeles. No ano 2014 foi o s\u00e9timo aeroporto m\u00e1is concorrido dos Estados Unidos e o 21 a nivel mundial en n\u00famero de pasaxeiros. \u00c9 o quinto centro de conexi\u00f3ns m\u00e1is grande dos Estados Unidos para United Airlines e opera como a s\u00faa principal porta de entrada transpac\u00edfica. \u00c9 tam\u00e9n a principal base de operaci\u00f3ns para Virgin America. Ten o \u00fanico centro de mantemento de United Airlines e alberga o museo e biblioteca Louis A. Turpen Aviation.\nSFO \u00e9 propiedade da cidade e o condado de San Francisco, pero at\u00f3pase no condado de San Mateo. Entre 1999 e 2004 a Comisi\u00f3n do Aeroporto de San Francisco operou a compa\u00f1\u00eda propiedade da cidade SFO Enterprises, Inc., para supervisar as s\u00faas compras e operaci\u00f3ns."}
{"id": "363226", "revid": "1987", "url": "https://gl.wikipedia.org/wiki?curid=363226", "title": "Igrexa de Santa Clara do Porto", "text": "A Igrexa de Santa Clara \u00e9 un templo cat\u00f3lico localizado na fregues\u00eda da S\u00e9, na cidade do Porto, en Portugal. No seu interior podemos encontrar un dos mellores exemplares da arte da talla dourada do Barroco Xoanino.\nConstru\u00edda ao lado do treito m\u00e1is vis\u00edbel das Murallas Fernandinas, tanto a Igrexa de Santa Clara, coma o mosteiro do que formaba parte, ficaron conclu\u00eddos en 1457. A obra debeuse a unha demanda das freiras franciscanas clarisas que pretend\u00edan renovar o mosteiro anterior, do s\u00e9culo XIII, m\u00e1is pequeno e modesto.\nCoa supresi\u00f3n de varios mosteiros m\u00e1is pequenos nas diversas localidades entre o s\u00e9culo XV e o s\u00e9culo XVI, as freiras f\u00f3ronse congregando en Santa Clara levando para este as s\u00faas rendas, sendo unha delas unha portaxe por todas as mercador\u00edas que pasaban polo R\u00edo Douro.\nA finais do s\u00e9culo XIX, coa morte da \u00faltima freira, o mosteiro fechou, o que causou algunha deterioraci\u00f3n do edificio. Posteriormente, sendo patrimonio do estado, fix\u00e9ronse obras de restauraci\u00f3n para adaptalo a Centro de Sa\u00fade e outras instituci\u00f3ns de car\u00e1cter social e p\u00fablico.\nA entrada da igrexa arr\u00e1nxase cunha porta barroca, datada de 1697 e reformulada no s\u00e9culo XVIII, con elementos renacentistas como columnas salom\u00f3nicas e capiteis corintios. No interior podemos vislumbrar toda a magnificiencia desta igrexa, toda cuberta por talla dourada (t\u00e9cnica escult\u00f3rica t\u00edpica de Portugal, na que madeira \u00e9 tallada e posteriormente revestida por unha pel\u00edcula de ouro) da primeira metade do s\u00e9culo XVIII."}
{"id": "363227", "revid": "1131", "url": "https://gl.wikipedia.org/wiki?curid=363227", "title": "Freira", "text": "O termo freira pode referirse a:\nComo top\u00f3nimo, Freira pode referirse a:"}
{"id": "363228", "revid": "98629", "url": "https://gl.wikipedia.org/wiki?curid=363228", "title": "Freire", "text": "O termo freire pode referirse a:\nComo top\u00f3nimo, Freire pode referirse a:\nAmais, o apelido Freire \u00e9 o 44\u00ba m\u00e1is frecuente en Galiza, con 13\u00a0962 ocorrencias. Pode referirse a:"}
{"id": "363229", "revid": "98629", "url": "https://gl.wikipedia.org/wiki?curid=363229", "title": "Pol\u00edtica do fillo \u00fanico", "text": "A pol\u00edtica dun fillo por parella ou pol\u00edtica do fillo \u00fanico \u00e9 unha medida de control da poboaci\u00f3n establecida en zonas urbanas de China , vixente entre o ano 1979 e finais do 2015, co obxectivo de establecer un radical control da natalidade que reducise o crecemento da poboaci\u00f3n excesivo ou superpoboaci\u00f3n. China \u00e9 o pa\u00eds m\u00e1is poboado do mundo, alberga a quinta parte da poboaci\u00f3n mundial.\nO goberno chin\u00e9s introduciu a pol\u00edtica en 1978 para aliviar os problemas sociais e ambientais da China. A pol\u00edtica \u00e9 pol\u00e9mica tanto dentro como f\u00f3ra da China debido \u00e1s cuesti\u00f3ns que exp\u00f3n; debido \u00e1 maneira na cal se aplicou (para algunhas persoas agresiva), e debido \u00e1s preocupaci\u00f3ns polas consecuencias econ\u00f3micas e sociais negativas. No entanto, exames recente emprendidos polo centro de investigaci\u00f3n do banco da China, demostraron que preto do 75% da poboaci\u00f3n, apoia a pol\u00edtica.\nEn febreiro de 2008 o oficial do goberno chin\u00e9s, Wu Jachutomiko, dixo que a pol\u00edtica do \"sempai\" ser\u00eda reconsiderada.\nA pol\u00edtica fac\u00edase cumprir a nivel provincial a trav\u00e9s de multas na renda ou pago da familia e doutros factores. En novembro de 2013, no Terceiro Pleno do 18 Comit\u00e9 Central do Partido Comunista Chin\u00e9s (PCCh), tomouse a decisi\u00f3n de permitir ter dous fillos \u00e1s parellas nas cales o pai ou a nai non te\u00f1an irm\u00e1ns. Esta medida sup\u00f3n un cambio na controvertida pol\u00edtica do fillo \u00fanico.\nEn outubro de 2015 China abandonou definitivamente esta pol\u00edtica, mantendo con todo, un l\u00edmite de dous fillos por parella. A implantaci\u00f3n da nova pol\u00edtica ser\u00e1 gradual; as parellas que desexen ter un segundo fillo seguir\u00e1n un proceso de solicitude simplificado.\nContexto hist\u00f3rico - Natalismo e antinatalismo na China.\n1949- Natalismo inicial da revoluci\u00f3n comunista.\nA doutrina oficial da revoluci\u00f3n comunista de 1949 sobre a demograf\u00eda e o crecemento da poboaci\u00f3n pasou a ser parte da ortodoxia marxista: non hai problema na cantidade de poboaci\u00f3n sen\u00f3n na produci\u00f3n, sen propiedade privada non haber\u00e1 problema de repartici\u00f3n da produci\u00f3n e a alimentaci\u00f3n para unha poboaci\u00f3n numerosa.\nEn palabras de Mao Zedong:Non todos defend\u00edan o natalismo nacionalista, o presidente da Universidade de Pequ\u00edn Ma Yinchu consideraba necesaria a planificaci\u00f3n familiar xa en 1950, raz\u00f3n pola que foi cesado-.\n1953 - Intentos de control da natalidade: primeiro censo moderno.\nA ra\u00edz do primeiro censo moderno de 1953, que revela unha poboaci\u00f3n de 583 mill\u00f3ns de persoas as autoridades chinesas m\u00f3stranse receptivas ao neomaltusianismo dominante no pensamento demogr\u00e1fico occidental deses anos.\nA partir de agosto de 1959, o Ministerio de Sa\u00fade P\u00fablica desenvolve unha campa\u00f1a de control da natalidade rodeada dun grande esforzo propagand\u00edstico, a\u00ednda que sen efectos visibles na fecundidade. \u00c9 o primeiro intento que apenas dura uns meses xa que a Revoluci\u00f3n Cultural, co seu Gran Salto Adiante provocou o caos e para numerosos autores a gran fame negra do per\u00edodo 1958 a 1961, facendo descender a poboaci\u00f3n. Nese contexto a planificaci\u00f3n familiar \u00e9 un asunto menor. Co fin de facer fronte ao problema do r\u00e1pido crecemento da poboaci\u00f3n, a finais de 1954 entraba en vigor oficialmente a primeira campa\u00f1a de planificaci\u00f3n familiar ou da natalidade (denominado \"jihua shengyu\"), centrada principalmente en animar as parellas a planear con antelaci\u00f3n o n\u00famero de fillos e a tomar medidas co fin de evitar embarazos non desexados. Para iso, recomendouse atrasar a idade de matrimonio e espazar o tempo entre un nacemento e o seguinte, recorrendo \u00e1 vez ao uso de anticonceptivos\n1963/1966 - Reduci\u00f3n da fecundidade polo matrimonio tard\u00edo.\nPor\u00e9n, ret\u00f3manse algunhas medidas indirectas dirixidas ao control da poboaci\u00f3n como a promoci\u00f3n das virtudes do matrimonio tard\u00edo. As\u00ed, os primeiros anos da d\u00e9cada de 1960 -nas cidades- red\u00facese a fecundidade case \u00e1 metade entre os anos 1963 e 1966.\n1972 - Antinatalismo e pol\u00edticas de control poboacional.\n\u00c9 en 1972, cando o partido comunista chin\u00e9s asume como unha pol\u00edtica nacional de primeira orde o control do aumento da poboaci\u00f3n e promove, a pesar da reticencia dalg\u00fans dirixentes, unha campa\u00f1a de car\u00e1cter nacional, coa creaci\u00f3n de supervisores e estruturas administrativa e secci\u00f3ns espec\u00edficas nas comisar\u00edas urbanas para o control rigoroso da poboaci\u00f3n. No medio rural env\u00edanse conselleiros m\u00e9dicos co fin de informar e facilitar o acceso e distribuci\u00f3n de anticonceptivos.\nPrimeiros l\u00edmites ao n\u00famero de fillos.\nA mediados do setenta establ\u00e9cense obxectivos de control num\u00e9ricos por unidades administrativas e por primeira vez establ\u00e9cense l\u00edmites no n\u00famero de fillos por familia:\n1979 - Instauraci\u00f3n da pol\u00edtica de fillo \u00fanico.\nAs proxecci\u00f3ns demogr\u00e1ficas derivadas das inercias demogr\u00e1ficas a finais da d\u00e9cada de 1970, se non se corrix\u00edan, apuntaban a crecementos enormes e insostibles da poboaci\u00f3n, que impedir\u00edan os programas de desenvolvemento, econ\u00f3micos e modernizaci\u00f3n que se estableceron nesa \u00e9poca polo goberno chin\u00e9s.\nO obxectivo era conseguir a estabilizaci\u00f3n da poboaci\u00f3n no ano 2000, unha vez alcanzados os 1.200 mill\u00f3ns de habitantes. Para iso establ\u00e9cese o obxectivo do fillo \u00fanico en todo o pa\u00eds -con excepci\u00f3ns en territorios considerados especiais ou para algunhas minor\u00edas \u00e9tnicas-.\nEra un obxectivo radical e sen precedentes. Combinouse a propaganda, a presi\u00f3n social, o establecemento de beneficios e penalizaci\u00f3ns econ\u00f3micas.\nAs\u00ed, as parellas cun s\u00f3 fillo, se deciden non ter m\u00e1is, obte\u00f1en unha certificaci\u00f3n que lles outorga distintos beneficios: baixa de maternidade m\u00e1is prolongada, servizos pedi\u00e1tricos preferentes, asignaci\u00f3n prioritaria de vivenda... chegando a recibir axudas en di\u00f1eiro.\nCon todo, no medio rural, a forza da tradici\u00f3n fai que a fecundidade sexa moito maior, polo que os controis son moi rigorosos: s\u00e9guese potenciando o atraso no matrimonio -en 1980 proh\u00edbese o matrimonio antes dos 22 e os 20 anos de homes e mulleres respectivamente-, e o atraso para ter o primeiro fillo.\n2015 - Fin da pol\u00edtica de fillo \u00fanico - Novos l\u00edmites.\nEn outubro de 2015 China abandonou definitivamente esta pol\u00edtica, mantendo con todo, un l\u00edmite de dous fillos por parella. A implantaci\u00f3n da nova pol\u00edtica ser\u00e1 gradual; as parellas que desexen ter un segundo fillo seguir\u00e1n un proceso de solicitude simplificado.\nPol\u00edtica de fillo \u00fanico na China.\nA pol\u00edtica dun-\"neno\", incentiva aos pais a ter soamente un neno en zonas rurais e espazos urbanos. Con todo,os pais con varios fillos reciben as mesmas vantaxes que os que te\u00f1en soamente un neno. O l\u00edmite f\u00edxose cumprir fortemente en zonas urbanas, pero a posta en pr\u00e1ctica real var\u00eda en funci\u00f3n da localizaci\u00f3n. Na maior\u00eda das zonas rurais, perm\u00edtese \u00e1s familias ter dous nenos si o primeiro neno \u00e9 feminino ou lisiado. Os segundos nenos est\u00e1n conforme \u00e1 cadencia de nacementos (xeralmente 3 ou 4 anos). Os nenos adicionais dar\u00e1n lugar a multas elevadas: requiren pagar penas monetarias e poder\u00edanselles denegar \u00e1s familias que violan a pol\u00edtica primas no seu lugar de traballo. Non contan aos nenos nados en pa\u00edses de ultramar baixo pol\u00edtica si non obte\u00f1en cidadan\u00eda chinesa. Os cidad\u00e1ns chineses que volven do estranxeiro poden ter un segundo neno.\nEn abril de 2007 un estudo realizado pola Universidade de California, Irvine demandou ser o primeiro estudo sistem\u00e1tico da pol\u00edtica, atopando que fora \u00fatil.\". Outros informes demostraron envellecemento da poboaci\u00f3n e crecemento demogr\u00e1fico negativo nalgunhas \u00e1reas.\nCrecemento demogr\u00e1fico e reduci\u00f3n do \u00edndice de fertilidade.\nDesde a introduci\u00f3n da pol\u00edtica de fillo \u00fanico en 1972, o \u00edndice de fertilidade na China caeu de tres nacementos por muller en 1980 (xa unha reduci\u00f3n aguda de preto de cinco nacementos por muller a principios dos anos 70) a aproximadamente 1.8 nacementos en 2008. (O termo familiar \"nacementos por muller\" formal\u00edzase xeralmente como o \u00cdndice de fertilidade total(TFR), un termo t\u00e9cnico en an\u00e1lise demogr\u00e1fica, que significa o n\u00famero medio de fillos que nacer\u00edan a unha muller no seu curso de vida se ela experimentase os \"\u00edndices de fertilidade\" espec\u00edficos \u00e1 s\u00faa idade).\nEn total, China estima que ten 300 a 400 mill\u00f3ns de persoas en 2008 coa pol\u00edtica dun-neno. Chinese authorities thus consider the policy as a great success in helping to implement China's current economic growth.&lt;/ref&gt; A reduci\u00f3n no \u00edndice de fertilidade e crecemento demogr\u00e1fico reduciu a severidade dos problemas que ve\u00f1en coa superpoblaci\u00f3n, como epidemias, os tugurios, servizos sociais ateigados (tales como sa\u00fade, educaci\u00f3n, aplicaci\u00f3n de lei), e a tensi\u00f3n no ecosistema por abuso da terra f\u00e9rtil e produci\u00f3n de altos volumes de lixo. Con todo, mesmo coa pol\u00edtica dun-neno, \"China a\u00ednda ten un mill\u00f3n m\u00e1is nacementos que mortes cada cinco semanas\".\nAs estimaci\u00f3ns de estudante e oficiais da fertilidade chinesa total actual (o n\u00famero medio de nenos que unha muller ten na vida) var\u00edan sobre unha ampla gama, de preto de 1.3 a 2.0:\nOs estudos de demogr\u00e1ficos chineses, financiados en parte polo fondo da ONU para as actividades de poboaci\u00f3n, demostraron que combinar o alixeiramento e o coidado m\u00e9dico de pobreza cos obxectivos flexibles para a planificaci\u00f3n familiar era m\u00e1is eficaz na reduci\u00f3n de fertilidade que a aplicaci\u00f3n vigorosa dos obxectivos moi ambiciosos de reduci\u00f3n da fertilidade.\nRelaxaci\u00f3n da pol\u00edtica de fillo \u00fanico.\nEn novembro de 2013, no Plenario do Comit\u00e9 Central do Partido Comunista Chin\u00e9s, tomar a decisi\u00f3n de relaxar a pol\u00edtica do fillo \u00fanico. Esta decisi\u00f3n foi tomada pola Asemblea Nacional Popular, o m\u00e1ximo \u00f3rgano lexislativo, tras unha semana de deliberaci\u00f3ns e un mes e medio despois de que o partido anunci\u00e1seo.\nA partir dese momento, algunhas parellas poder\u00edan ter un segundo fillo. Baixo a nova pol\u00edtica, as parellas poder\u00edan ter dous fillos se un dos pais \u00e9 fillo \u00fanico. Antes, unha parella s\u00f3 pod\u00eda ter un segundo fillo se ambos os pais eran fillos \u00fanicos.\nFin da pol\u00edtica de fillo \u00fanico.\nNo mes de outubro de 2015 un cambio na lexislaci\u00f3n informou de que se permitir\u00eda a todas as parellas casadas do pa\u00eds ter 2 fillos de forma universal. A axencia oficial Xinhua foi a que deu a noticia tras o peche do Plenario do Comit\u00e9 Central do Partido Comunista Chin\u00e9s, unha reuni\u00f3n de catro d\u00edas durante a cal as s\u00faas 205 membros e 170 suplentes acordaron o 13\u00ba Plan Quinquenal. Este importante documento, que ver\u00e1 a luz este ano 2016, cont\u00e9n as gu\u00edas mestras da pol\u00edtica econ\u00f3mica e social que seguir\u00e1 o pa\u00eds entre os anos 2016 e 2020.\nNo texto, Xinhua declaraba que a China \u201cabandona a pol\u00edtica do fillo \u00fanico\u201d e \u201cpor\u00e1 en marcha outra que permita a cada parella ter dous fillos como resposta proactiva ao envellecemento da s\u00faa poboaci\u00f3n\u201d, a\u00ednda que en ning\u00fan momento daba detalles de como se implantar\u00e1.\nDurante moitos meses estivo a especularse acerca da posibilidade de que Pequ\u00edn abandonase a s\u00faa controvertida medida de planificaci\u00f3n familiar, xa que cada vez m\u00e1is estudos e expertos alertaban da \u201cbomba de reloxar\u00eda\u201d que se est\u00e1 fraguando no pa\u00eds.\nNa actualidade, China conta cunha poboaci\u00f3n superior aos 1.300 mill\u00f3ns de persoas. O principal problema \u00e9 o envellecemento poboacional xuntamente coa diminuci\u00f3n da capacidade laboral. Este envellecemento fai que cada vez haxa menos xente en idade de traballar e far\u00eda crecer m\u00e1is os desequilibrios sociais, o que prexudica \u00e1 econom\u00eda do pa\u00eds.\nVarios estudos, entre eles un das Naci\u00f3ns Unidas, estiman que no ano 2050 haber\u00e1 no pa\u00eds preto de 440 mill\u00f3ns de persoas maiores de 60 anos. Todos coinciden en sinalar que esta cantidade supor\u00e1 unha presi\u00f3n enorme para os recursos do Estado, polo que necesitaban investir a tendencia canto antes. Ademais, tam\u00e9n se espera que, desde o ano 2010 e at\u00e9 o 2030, o n\u00famero de traballadores chineses descenda en 57 mill\u00f3ns."}
{"id": "363231", "revid": "89787", "url": "https://gl.wikipedia.org/wiki?curid=363231", "title": "Fernandel", "text": "Fernandel \u00e9 o nome art\u00edstico co que era co\u00f1ecido Fernand Joseph D\u00e9sir\u00e9 Contandin, nado en\u00a0Marsella\u00a0o\u00a08 de maio\u00a0de 1903\u00a0e finado en\u00a0Par\u00eds\u00a0o\u00a026 de febreiro de 1971. Foi un actor, c\u00f3mico e cantante franc\u00e9s\u00a0de orixe occitana, que comezou no\u00a0vodevil e na\u00a0opereta, onde ga\u00f1ou popularidade pouco a pouco. O seu nome art\u00edstico prov\u00e9n do seu matrimonio con Henriette Manse, a irm\u00e1 do seu mellor amigo e colaborador de cine Jean Manse. Tan atento era coa s\u00faa muller que a s\u00faa sogra refer\u00edase a el como \"Fernand d'elle\" (\"o seu Fernand\").\nTraxectoria.\nEn 1930, Fernandel apareceu no seu primeiro\u00a0filme\u00a0e, a continuaci\u00f3n converteuse no principal actor c\u00f3mico de Francia. A s\u00faa carreira de actor durou preto de corenta anos. Fernandel estaba orgulloso da s\u00faa cara de cabalo e os dentes grandes que lle daban un car\u00e1cter inconfundible cando r\u00eda ou se anoxaba.\nO papel de Fernandel que m\u00e1is o caracterizou e o que m\u00e1is gustou \u00f3 p\u00fablico foi a representaci\u00f3n da figura do irascible sacerdote italiano da aldea que sempre estaba confrontado co conselleiro comunista na serie de filmes\u00a0\"Don Camillo\".\nFernandel actuou con outros comediantes famosos, como Bourvil (\"La cuisine au Beurre\") e tam\u00e9n coproduciu alg\u00fans dos seus filmes.\nContra a fin da s\u00faa carreira activa, Fernandel apareceu nalg\u00fan filme de Hollywood. No ano 1956, participou con David Niven na \"Volta ao mundo en oitenta d\u00edas\"\u00a0no papel do condutor. A continuaci\u00f3n, actuou tam\u00e9n con Bob Hope e Anita Ekberg na comedia \"Paris Holiday\".\nFernandel morreu de cancro de pulm\u00f3n e foi enterrado no cemiterio de Passy en Par\u00eds.."}
{"id": "363232", "revid": "23204", "url": "https://gl.wikipedia.org/wiki?curid=363232", "title": "Fernand Joseph D\u00e9sir\u00e9 Contandin", "text": ""}
{"id": "363236", "revid": "1822", "url": "https://gl.wikipedia.org/wiki?curid=363236", "title": "C\u00e1stor e P\u00f3lux", "text": "Na mitolox\u00eda grega e romana, C\u00e1stor e P\u00f3lux (en\u00a0, \"K\u00e1st\u00f4r\"; e \"Polyde\u00fak\u00eas\", \"moi doce\") foron os fillos xemelgos de Leda con Tind\u00e1reo e Zeus respectivamente, irm\u00e1ns de Helena de Troia e Clitemnestra, e medio irm\u00e1ns de Timandra, Febe, Heracles e Fil\u00f3noe. Eran co\u00f1ecidos colectivamente como Di\u00f3scuros (en\u00a0, \"Di\u00f3skouroi\", \"fillos de Zeus\"), ou como os Xemelgos (\"Gemini\") ou Castores.\nSegundo o mito, os xemelgos comparten a mesma nai, por\u00e9n te\u00f1en pais diferentes - o que significa que P\u00f3lux, por ser fillo de Zeus, era inmortal, mais Castor non o era. Cando C\u00e1stor foi asasinado, P\u00f3lux pediu \u00f3 seu pai que deixase que o seu irm\u00e1n tam\u00e9n tivese a inmortalidade, e as\u00ed foron transformados na constelaci\u00f3n X\u00e9mini. Os dous son tidos como patr\u00f3ns dos navegantes."}
{"id": "363237", "revid": "23204", "url": "https://gl.wikipedia.org/wiki?curid=363237", "title": "P\u00f3lux", "text": ""}
{"id": "363238", "revid": "23204", "url": "https://gl.wikipedia.org/wiki?curid=363238", "title": "C\u00e1stor", "text": ""}
{"id": "363239", "revid": "23204", "url": "https://gl.wikipedia.org/wiki?curid=363239", "title": "Di\u00f3scuros", "text": ""}
{"id": "363240", "revid": "56817", "url": "https://gl.wikipedia.org/wiki?curid=363240", "title": "Columna salom\u00f3nica", "text": "Nas diversas artes a columna salom\u00f3nica\u00a0ou\u00a0retorneada \u00e9 unha columna\u00a0co fuste labrado en espiral que se utilizou fundamentalmente en Europa e nas\u00a0Am\u00e9ricas na arquitectura barroca. Recibe o seu nome pola crenza, daquela, de que as\u00ed foran as columnas do antigo\u00a0Templo de Salom\u00f3n.\nHistoria.\nNon foi un elemento de construci\u00f3n empregado na \u00e9poca antiga pero o seu nome procede da denominaci\u00f3n dada polos arquitectos barrocos, a partir da descrici\u00f3n que se fai na Biblia das columnas do gran templo do rei Salom\u00f3n en Xerusal\u00e9n, destru\u00eddo no ano 586 antes de Cristo. Disque este templo ti\u00f1a d\u00faas columnas principais flanqueando o vest\u00edbulo, con fuste retorto, cuxos nomes eran Boaz e Jachin, que simbolizaban respectivamente a forza e a estabilidade.\nEste peculiar tipo de fuste pode evolucionar desde o estilo manifestado na Columna de Traxano da Roma antiga, erixida como homenaxe ao Emperador do mesmo nome, a antiga columna ten o fuste decorado cunha fita \u00fanica continua, en forma de espiral. Esta banda ten unha serie de imaxes que representan o poder militar de Traxano na batalla.\nEstas columnas tam\u00e9n parecen ter uso na arquitectura e decoraci\u00f3n bizantina.\nA s\u00faa difusi\u00f3n no per\u00edodo barroco debeuse aos debuxos de Rafael para os tapices dos \"Feitos dos Ap\u00f3stolos\", que \u00e1 s\u00faa vez deron lugar ao soporte do baldaquino de San Pedro de Roma realizado en 1624 por Bernini.\nDescrici\u00f3n.\nUnha columna salom\u00f3nica comeza nun baseamento e termina nun chapitel, como a columna cl\u00e1sica, mais o fuste ten un desenvolvemento retorto de forma helicoidal que d\u00e1 comunmente seis voltas e que produce un efecto de movemento, forza e dramatismo. A introduci\u00f3n da columna salom\u00f3nica no barroco manifesta a condici\u00f3n de arte en movemento. En moitas ocasi\u00f3ns at\u00f3pase o fuste cuberto con decoraci\u00f3n vexetal a base de follas de videira. Os chapiteis poden ser de diversas ordes, predominando a composta e a corintia. \u00c9 frecuente que o seu uso sexa m\u00e1is como unha columna ornamental, que tect\u00f3nica, polo que \u00e9 moi habitual que apareza en retablos ou encostada xunto con outros enfeites.\nUtilizaci\u00f3n desta columna en arquitectura.\nUn dos usos m\u00e1is destacados de columnas salom\u00f3nicas d\u00e1se no baldaquino dese\u00f1ado por Bernini dentro da Bas\u00edlica de San Pedro no Vaticano.\nEste tipo de columna f\u00edxose popular na Europa cat\u00f3lica, inclu\u00edndo a parte sur de Alema\u00f1a, estendeuse \u00e1 Pen\u00ednsula Ib\u00e9rica, case ao mesmo tempo que Bernini constru\u00eda as s\u00faas columnas, e de Espa\u00f1a pasou en moi pouco tempo \u00e1s Am\u00e9ricas, onde se usou moito en igrexas como elemento caracter\u00edstico do estilo churrigueresco.\nA s\u00faa utilizaci\u00f3n foi menos frecuente en Gran Breta\u00f1a, o \u00fanico exemplo atopado por Robert Durman (Durman 2002) foi o soportal sur de St. Mary the Virgin, en Oxford e tam\u00e9n foi raro no dese\u00f1o de interiores ingleses, un exemplo, quizais \u00fanico, \u00e9 o monumento funerario para Helena Gorges, morta en 1635, en Salisbury.\nDespois de 1660, este tipo de ornamentaci\u00f3n converteuse en caracter\u00edstica b\u00e1sica de dese\u00f1o de mobiliario en Francia, Holanda e Inglaterra, tanto nas patas dos mobles como nas portas de cristal dos reloxos de parede de finais do s\u00e9culo XVII e principios do XVIII.\nExpansi\u00f3n en Espa\u00f1a.\nA columna salom\u00f3nica chegou axi\u00f1a a Espa\u00f1a. En Andaluc\u00eda usouse por vez primeira no retablo maior da igrexa da Cartuxa de Xerez da Fronteira, realizada polo arquitecto Alejandro de Saavedra con esculturas de Jos\u00e9 de Arce, realizado entre 1636 e 1639. Posibelmente a s\u00faa incorporaci\u00f3n foi realizada a proposta de Arce, que co\u00f1ecera o baldaquino de Bernini de Roma durante a s\u00faa construci\u00f3n.\nEn Madrid, a primeira utilizaci\u00f3n desta columna foi no retablo da Igrexa do Bo Suceso de Pedro de la Torre. Desde ent\u00f3n estendeuse na arquitectura de retablos castel\u00e1 cos exemplos destacados de Juan Fern\u00e1ndez na igrexa da Clerecia en Salamanca e o de Jos\u00e9 Benito de Churriguera no retablo da igrexa de Santo Estevo\u00a0de Salamanca, realizada en 1693.\nAparece nalgunhas igrexas en Galiza, non sendo tan frecuente coma noutras zonas de Espa\u00f1a."}
{"id": "363241", "revid": "1131", "url": "https://gl.wikipedia.org/wiki?curid=363241", "title": "Les Masies de Voltreg\u00e0", "text": "Les Masies de Voltreg\u00e0 \u00e9 un concello da provincia de Barcelona, en Catalu\u00f1a, pertencente \u00e1 comarca de Osona.\nXeograf\u00eda.\nO concello limita ao norte con Or\u00eds, ao leste con Torell\u00f3 e Manlleu, ao sur con Gurb e Santa Cec\u00edlia de Voltreg\u00e0, e ao oeste con Sant Mart\u00ed de Sobremunt. No interior do termo municipal at\u00f3pase o concello de Sant Hip\u00f2lit de Voltreg\u00e0, rodeado en todas as direcci\u00f3ns por terras de Les Masies.\nAt\u00f3pase entre a serra que pecha por po\u00f1ente a Plana de Vic ao oeste, e o curso do r\u00edo Ter ao leste.\nDemograf\u00eda.\nTi\u00f1a en 2014 unha poboaci\u00f3n de 3.186 habitantes agrupados en 12 entidades de poboaci\u00f3n: "}
{"id": "363242", "revid": "10599", "url": "https://gl.wikipedia.org/wiki?curid=363242", "title": "Masies de Voltreg\u00e0", "text": ""}
{"id": "363243", "revid": "56817", "url": "https://gl.wikipedia.org/wiki?curid=363243", "title": "El Poble-sec, La Seu d'Urgell", "text": "El Poble-sec \u00e9 un barrio de La Seu d'Urgell, na provincia de Lleida. O barrio est\u00e1 situado ao norte de La Seu e ao oeste do barrio de Sant Antoni. At\u00f3pase por encima da N-260, illada de La Seu d'Urgell e Sant Antoni. Para mellorar as conexi\u00f3ns do barrio co centro abriuse unha r\u00faa por baixo da estrada.\nTi\u00f1a en 2001 unha poboaci\u00f3n de 116 habitantes."}
{"id": "363245", "revid": "98629", "url": "https://gl.wikipedia.org/wiki?curid=363245", "title": "Es Cal\u00f3", "text": "Es Cal\u00f3 \u00e9 un n\u00facleo de poboaci\u00f3n da illa de Formentera que forma parte da parroquia de El Pilar de la Mola, na v\u00e9nda de Es Carnatge e de Ses Clotades. Est\u00e1 situado na costa norte da illa, no extremo nord\u00e9s do istmo de Es Carnatge, ao p\u00e9 de La Mola.\nAntes cham\u00e1base Es Cal\u00f3 des Frares ou Es Cal\u00f3 de Sant Agust\u00ed, xa que se cre que os eremitas do antigo mosteiro de Sant Agust\u00ed de la Mola acud\u00edan \u00e1 zona. Tradicionalmente foi un dos portos da illa, a\u00ednda que s\u00f3 para pequenas embarcaci\u00f3ns e impracticable con vento de tramuntana. O pequeno porto est\u00e1 rodeado de barracas de pescadores.\nTi\u00f1a en 2008 unha poboaci\u00f3n de 435 habitantes, 52 no n\u00facleo urbano e 383 diseminados. Desenvolveuse a partir da d\u00e9cada de 1970 con edificaci\u00f3ns encaradas ao turismo. Xunto ao porto at\u00f3panse Ses Platgetes, un tramo de litoral composto por unha serie de pequenas praias alternadas con zonas rochosas."}
{"id": "363246", "revid": "23204", "url": "https://gl.wikipedia.org/wiki?curid=363246", "title": "Lilit", "text": "Lilith (; \"L\u00eel\u00ee\u1e6f\") \u00e9 unha figura da mitolox\u00eda xud\u00eda, pronto desenvolvida no Talmud de Babilonia (s\u00e9culos III a V). Lilith \u00e9 a mi\u00fado vista como un demo perigoso da noite, que \u00e9 sexualmente promiscua e que rouba beb\u00e9s na escuridade. Xeralmente p\u00e9nsase que o personaxe deriva, en parte, dunha clase de demo feminino historicamente m\u00e1is antigo (\"lil\u012btu\") da antiga relixi\u00f3n mesopot\u00e1mica, que se atopou nos textos cuneiformes de Sumeria, o Imperio acadio, Asiria, e Babilonia.\nNo folclore xudeu, a partir do libro sat\u00edrico Alfabeto de Sirach (c. 700-1000), Lilith aparece como a primeira esposa de Ad\u00e1n, creada ao mesmo tempo (Rosh Hashanah no inicio) e do mesmo po da terra que Ad\u00e1n, comp\u00e1rense co X\u00e9nese 1:27. (Isto contrasta con Eva, que foi creada a partir dunha das costelas de Ad\u00e1n: X\u00e9nese 2:22.) A lenda desenvolveuse extensamente durante a Idade Media, na tradici\u00f3n de Aggadah, o Zohar, e o misticismo xudeu. Por exemplo, nas escrituras do s\u00e9culo XII, de Isaac ben Jacob ha-Cohen, Lilith deixou a Ad\u00e1n despois de que ela rexeitase deitarse debaixo del, xa que consideraba que foran creados como iguais, abandonou o Ed\u00e9n por propia iniciativa e instalouse xunto ao mar Vermello, un\u00edndose al\u00ed co arcanxo Samael ou Satan\u00e1s, que chegou a ser o seu amante, e con outros demos. M\u00e1is tarde, converteuse nun demo que rapta os nenos nos seus berces pola noite e \u00fanese aos homes como un s\u00facubo, procreando fillos (os \"lilim\") co seme que os var\u00f3ns derraman involuntariamente cando est\u00e1n durmindo (poluci\u00f3n nocturna). Repres\u00e9ntaselle co aspecto dunha muller moi fermosa, \u00e1s veces alada.\nA evidencia en escritos xudeus posteriores \u00e9 abundante, pero sobreviviu pouca informaci\u00f3n sobre a orixe destes demos en Sumeria, no Imperio acadio, Asiria e Babilonia. Mentres que a conexi\u00f3n est\u00e1 case universalmente aceptada, investigaci\u00f3ns recentes dubidan da relevancia de d\u00faas fontes previamente usadas para conectar \u00e1 lilith xud\u00eda coa lil\u012btu acadia, o ap\u00e9ndice Gilgamesh e os Amuletos Arslan Tash. (Ver o debate das d\u00faas fontes problem\u00e1ticas.)\nEn textos de lingua hebrea, o termo \"lilith\" ou \"lilit\" (traducido como \"criatura nocturna\", \"monstro nocturno\", \"bruxa nocturna\" ou \"curuxa\") ocorre por primeira vez nunha lista de animais en Isa\u00edas 34:14, ben en forma singular ou plural segundo variaci\u00f3ns nos primeiros manuscritos. Nos Manuscritos do Mar Morto \"4Q510-511\", o primeiro termo aparece nunha lista de monstros. Nas inscrici\u00f3ns m\u00e1xicas en copas e amuletos do s\u00e9culo VI a.C., Lilith identif\u00edcase como un demo feminino e aparecen as primeiras representaci\u00f3ns visuais.\nFoi acusada de ser a serpe que levou Eva a comer o froito prohibido.\nA lenda resultante de Lilith segue a servir como material de orixe na cultura occidental, literatura, ocultismo, fantas\u00eda e horror. Tam\u00e9n \u00e9 considerada como a primeira feminista."}
{"id": "363247", "revid": "1888", "url": "https://gl.wikipedia.org/wiki?curid=363247", "title": "Mar\u00eda Anxos Garc\u00eda Sumai", "text": ""}
{"id": "363248", "revid": "1888", "url": "https://gl.wikipedia.org/wiki?curid=363248", "title": "Anxos Garc\u00eda Sumai", "text": ""}
{"id": "363261", "revid": "75883", "url": "https://gl.wikipedia.org/wiki?curid=363261", "title": "Biblia Kennicott", "text": "A Biblia de Kennicott, \u00e1s veces denominada primeira Biblia de Kennicott, \u00e9 unha copia manuscrita da Biblia hebrea escrita na cidade da Coru\u00f1a en 1476, sendo un dos manuscritos iluminados m\u00e1is exquisitos que se co\u00f1ecen en lingua hebrea; est\u00e1 considerado como unha das obras cume da ilustraci\u00f3n medieval, e mesmo o manuscrito sefard\u00ed m\u00e1is luxosamente ilustrado do s\u00e9culo XV. O manuscrito foi redactado na cidade da Coru\u00f1a polo cal\u00edgrafo Mois\u00e9s Ibn Zabarah e iluminado por Joseph Ibn Hayyim e foi descuberto no s\u00e9culo XVIII. \u00c9 considerado por alg\u00fans, como o historiador Carlos Barros, o manuscrito relixioso m\u00e1is importante da Idade Media galega.\nO manuscrito recibe o seu nome de Benjamin Kennicott, un c\u00f3engo da catedral da Igrexa de Cristo de Oxford (Inglaterra), que mercou o manuscrito \u00e1 Biblioteca Radcliffe, de onde foi transferido \u00e1 Biblioteca Bodleian en 1872.\nUn dos aspectos m\u00e1is destacados do exemplar \u00e9 a estreita colaboraci\u00f3n que amosa entre o autor do texto e o iluminador, algo poucas veces conseguido neste tipo de traballo, segundo o historiador da cultura xud\u00eda Cecil Roth.\nContexto hist\u00f3rico.\nNon se co\u00f1ece con exactitude cando chegaron e se estableceron na cidade da Coru\u00f1a\u00a0persoas xud\u00edas, mais o primeiro documento da presenza hebrea data de 1375. A xudar\u00eda coru\u00f1esa foi medrando rapidamente ao longo da Baixa Idade Media. P\u00e9nsase que logo das persecuci\u00f3ns que o pobo xudeu sufriu en Castela, un gran n\u00famero de persoas xud\u00edas se refuxiou en Galicia en xeral, e na cidade herculina en particular. S\u00e1bese que a comunidade xud\u00eda coru\u00f1esa comerciaba con Castela e Arag\u00f3n, e que en 1451 contribu\u00edron ao rescate da xudar\u00eda de Murcia cunha elevada suma de cartos, o que poder\u00eda demostrar a prosperidade da comunidade.\nA chamada Biblia de Kennicott foi redactada na cidade da Coru\u00f1a en 1476, pouco antes da expulsi\u00f3n dos xudeus de Espa\u00f1a. Na \u00e9poca, a cidade herculina contaba cunha pr\u00f3spera comunidade xud\u00eda que, segundo Cecil Roth, era unha das comunidades hebreas m\u00e1is ricas da pen\u00ednsula Ib\u00e9rica, posu\u00edndo varias biblias en hebreo, entre as cales cita a Biblia de Cervera. Amais da prosperidade econ\u00f3mica, a comunidade xud\u00eda herculina ti\u00f1a unha relevante actividade cultural, destacando a maior escola de iluminadores hebreos de Europa, entre os que salientou a mediados do s\u00e9culo XV Abrah\u00e1n Ibn Hayyim, que era considerado o mestre m\u00e1is distinguido do continente na arte de mesturar cores para iluminar manuscritos e que realizou un dos libros m\u00e1is empregados en Europa a finais da Idade Media e nos inicios do Renacemento, o \"Tratado del arte de mezclar colores\". A fama dos artistas iluminadores coru\u00f1eses queda patente na obra de Roth \"The Jews in the Renaissance\", na que cita os xudeus co\u00f1ecidos m\u00e1is importantes nesta arte en Europa, se ben explica:\nA pesar disto c\u00f3mpre sinalar que non se co\u00f1ece a existencia de tradici\u00f3n anterior no que se refire \u00e1 iluminaci\u00f3n de textos hebreos en Galicia, polo que a Biblia Kennicott non pode atribu\u00edrse a unha escola en concreto, sen\u00f3n que segundo Kogman-Appel tr\u00e1tase dun fen\u00f3meno illado.\nPoucos anos despois da realizaci\u00f3n da Biblia, en 1492, os Reis Cat\u00f3licos asinaron en Granada o chamado Decreto da Alhambra, que obrigou as persoas que profesasen a relixi\u00f3n xud\u00eda a abandonar o reino ou a converterse ao cristianismo. Este feito provocou o exilio de moitas familias hebreas, a moitas das cales se lles perdeu a pista, como no caso da familia Hayyim, cuxo apelido aparece en distintas partes de Europa, en Turqu\u00eda e en Palestina, a\u00ednda que se desco\u00f1ece se se trata de descendentes dos iluminadores coru\u00f1eses, ou se estes morreron na Coru\u00f1a ou marcharon de Espa\u00f1a.\nHistoria.\nEn 1476 Isaac, un prateiro xudeu da Coru\u00f1a fillo de Salom\u00f3n de Braga, encargou unha biblia iluminada ao escriba Mois\u00e9s Ibn Zabarah, quen viviu na cidade herculina xunto coa s\u00faa familia por conta do seu patr\u00f3n durante os dez meses que se prolongou o seu traballo escribindo dous folios diarios. Pola s\u00faa banda, o traballo de iluminaci\u00f3n do manuscrito foi encomendado a Jos\u00e9ph ibn Hayyim, un dos poucos iluminadores dos que se lembra o nome e do que s\u00f3 se ten constancia de que asinara esta obra. Segundo o catedr\u00e1tico Cecil Roth, o encargo da biblia puido ter sido motivado pola presenza na cidade herculina da chamada Biblia de Cervera, que era propiedade da familia xud\u00eda coru\u00f1esa Mordechai cando menos dende 1375; o historiador brit\u00e1nico suxeriu:\nA presenza da Biblia catal\u00e1 na Coru\u00f1a dem\u00f3strase pola anotaci\u00f3n do rexistro de nacemento na cidade herculina de Samuel, fillo de Mordechai, no seu folio 450v. Outro nacemento, desta volta de Jud\u00e1 Ibn Mordechai, rexistrado no folio 451v, seguramente \u00e9 da mesma familia. Non se pode asegurar que a Biblia de Cervera permanecese na cidade cando Isaac encargou a Biblia Kennicott, mais parece posible que a\u00ednda permanecese na Coru\u00f1a 37 anos despois, cando Isaac de Braga poder\u00eda tela visto e encargado un exemplar similar.\nCo\u00f1\u00e9cese a data exacta e o lugar de finalizaci\u00f3n da biblia e a identidade de quen a mandou realizar da man do propio cal\u00edgrafo, que nun longo colof\u00f3n (folio 438r) afirma que rematou o traballo \"na cidade da Coru\u00f1a, na provincia de Galicia no noroeste de Espa\u00f1a, o m\u00e9rcores d\u00eda terceiro do mes de Ab no ano 5236 da Creaci\u00f3n\", isto \u00e9 o 24 de xullo de 1476, e afirma ser o \u00fanico responsable do texto completo dos 24 libros da Biblia: copiouna, engadiu as notas de vocalizaci\u00f3n, escribiu todas as notas do \"massorah\" e contrastouna cun exemplar exacto da biblia, corrixindo o seu texto. Ibn Zabarah declara tam\u00e9n no colof\u00f3n que a escribiu para o:\nA sinatura en 1492 do Decreto da Alhambra, que obrigaba a abandonar os territorios das coroas de Castela e Arag\u00f3n ou converterse ao cristianismo, fixo que Isaac de Braga tivese que abandonar Espa\u00f1a, se ben probablemente non tivo que deixar o pa\u00eds rapidamente xa que levou a biblia con el. Para protexer o manuscrito encargou un estoxo para o seu transporte que pod\u00eda ser pechado con chave, levando o nome en hebreo \"Yzahak\". As referencias a este estoxo son as \u00faltimas referencias que se te\u00f1en do exemplar en mans xud\u00edas, perd\u00e9ndose a s\u00faa pista durante case 300 anos, e o \u00faltimo que se sabe do seu propietario \u00e9 que abandonou a cidade da Coru\u00f1a en 1493 por mar coa axuda de armadores e oficiais reais, levando xunto coa Biblia uns 2\u00a0500\u00a0000 marabed\u00eds. Con todo, pode trazarse un posible percorrido dende a cidade herculina cara ao norte de \u00c1frica, e finalmente a Xibraltar, onde ser\u00eda adquirida polo comerciante escoc\u00e9s Patrick Chalmers.\nOs seguintes datos que se te\u00f1en do libro datan de xu\u00f1o de 1770, cando o hebra\u00edsta e c\u00f3engo, estudante da Biblia e bibliotecario da Biblioteca Radcliffe de Oxford, Benjamin Kennicott, suxeriu aos administradores da biblioteca que a posesi\u00f3n dun manuscrito da Biblia hebrea pod\u00eda darlle maior prestixio \u00e1 Biblioteca, e informounos de que ti\u00f1a un manuscrito nas s\u00faas mans \"moi elegante e finamente iluminado\", e que estaba \u00e1 venda. O libro chegara \u00e1s mans de Kennicott por medio do conde de Panmure, a quen o seu propietario, Patrick Chalmers, lle confiara que a adquirira en Xibraltar. Finalmente, segundo o libro de actas dos administradores de Radcliffe, en Oxford mercaron \"un manuscrito hebreo do Antigo Testamento\" o d\u00eda 5 de abril de 1771 a Chalmers. Durante pouco m\u00e1is de cen anos a Biblia Kennicott permaneceu en Radcliffe, ata que en 1872 foi transferida \u00e1 Biblioteca Bodleian de Oxford. Na Biblioteca de Oxford foi catalogada co nome de Kennicott en honor ao c\u00f3engo que a descubrira 100 anos antes para servirse do seu texto hebreo.\nInicialmente non se lle deu moita importancia ao manuscrito, xa que na \u00e9poca non se consideraba que pagase a pena estudar a arte xud\u00eda. Todo cambiou en 1923, cando a catedr\u00e1tica Rachel Wischnitzer publicou en Berl\u00edn un traballo sobre ela e empregou un dos seus folios como portada, pasando a ser considerada unha xoia da arte xud\u00eda. A partir da d\u00e9cada de 1920 a Biblia Kennicott pasou a ser unha obra descrita e analizada repetidas veces, public\u00e1ndose xa en 1982 unha descrici\u00f3n detallada realizada polo historiador israel\u00ed Bezalel Narkiss, a historiadora da arte tam\u00e9n israel\u00ed Aliza Cohen-Mushlin, e o tam\u00e9n historiador israel\u00ed nado en Rusia Victor Tcherikover. Un dos principais estudosos do manuscrito foi precisamente Narkiss, quen xunto con Cohen-Mushlin, realizou unha introduci\u00f3n \u00e1 edici\u00f3n facs\u00edmile do manuscrito realizada en 1985. Foi precisamente Narkiss quen se encargou dos traballos de supervisi\u00f3n da edici\u00f3n facs\u00edmile.\nPara facilitar o acceso ao manuscrito, en 2013 o Museo Xudeu de Nova York publicou unha edici\u00f3n dixital da Biblia Kennicott que pode ser consultada no sitio web do museo. Tam\u00e9n nunha das salas do Centro de Informaci\u00f3n Xud\u00eda de Galicia, en Ribadavia, hai un sistema dixital que permite consultar o manuscrito p\u00e1xina a p\u00e1xina.\nDende 2015, a comunidade xud\u00eda galega, principalmente por medio do colectivo Comunidade Xud\u00eda Bnei Israel de Galiza, reclamou o regreso do manuscrito orixinal \u00e1 cidade herculina, sendo un dos asuntos tratados pola comunidade xud\u00eda galega durante a visita \u00e1 cidade do tesoureiro da delegaci\u00f3n europea da Uni\u00f3n Mundial do Xuda\u00edsmo Progresista David Pollak en 2015. A Coru\u00f1a conta cun exemplar facs\u00edmile que foi adquirido pola Xunta de Galicia e que se atopa exposto na Academia de Belas Artes. A Comunidade Bnei Israel defende a devoluci\u00f3n \u00e1 cidade do manuscrito fundament\u00e1ndose na xustiza moral e hist\u00f3rica e o valor hist\u00f3rico que o libro ten para a cidade:\nTam\u00e9n a Asociaci\u00f3n Galega de Amizade con Israel (AGAI) instou \u00e1 Xunta de Galicia a recuperar o manuscrito e levalo de volta a Galiza, mais non a s\u00faa devoluci\u00f3n \u00e1 cidade herculina na que foi elaborada sen\u00f3n ao Museo do Pobo Galego, en Santiago de Compostela:\nA\u00ednda que en 2015 se chegou a especular coa posibilidade de que o exemplar orixinal fose cedido por un tempo para ser depositado nunha instituci\u00f3n da cidade, finalmente non se chegou a concretar un acordo.\nA Biblia Kennicott foi un dos cen obxectos seleccionados polo Consello da Cultura Galega para formar parte da exposici\u00f3n Galicia Cen, unha exposici\u00f3n itinerante creada co obxectivo de difundir a historia e a cultura de Galicia mediante unha selecci\u00f3n de cen pezas dende o Paleol\u00edtico ata os \u00faltimos anos do s\u00e9culo XX e que se iniciou en Santiago de Compostela en maio de 2016.\nCaracter\u00edsticas.\nCaracter\u00edsticas xerais e caligraf\u00eda.\nA biblia de Kennicott cont\u00e9n os cinco libros da Tora (X\u00e9nese, \u00c9xodo, Lev\u00edtico, N\u00fameros e Deuteronomio), os libros de Profetas e Haxi\u00f3grafos, as\u00ed como o tratado gramatical \"Sefer Mikhlol\" do rabino David Kimhi (tam\u00e9n co\u00f1ecido polo seu acr\u00f3nimo hebreo RaDaK, \u05e8\u05d3\"\u05e7 \u2014Rabino David Kimhi\u2014) que foi copiado da biblia de Cervera. O exemplar orixinal est\u00e1 encadernado en pel de cabra de cor marr\u00f3n cunha decoraci\u00f3n de entrelazos xeom\u00e9tricos, e estaba protexida por un estoxo de madeira.\nA biblia est\u00e1 escrita maioritariamente a d\u00faas columnas de 30 li\u00f1as cada unha, e o estilo de letra que empregou Ibn Zabarah para a s\u00faa redacci\u00f3n foi a cursiva sefard\u00ed, empregando tinta casta\u00f1a, nunhas p\u00e1xinas de 300 por 235 mil\u00edmetros. Na elaboraci\u00f3n da obra houbo unha estreita colaboraci\u00f3n entre cal\u00edgrafo e ilustrador, perceptible ao examinar con detalle a relaci\u00f3n entre o texto e as iluminaci\u00f3ns, tam\u00e9n pode verse esta colaboraci\u00f3n nas decoraci\u00f3ns realizadas por Ibn Hayyim nas marxes e no espazo entre as columnas, que non requiriu que o escriba deixase especiais espazos en branco.\nA Biblia Kennicott dist\u00ednguese pola destacada compenetraci\u00f3n entre o cal\u00edgrafo e o iluminador, feito que se pode apreciar nos mutuos agasallos que ambos se fan: Mois\u00e9s procura salientar os feitos que concirnen a Xos\u00e9, fillo de Xacob, mentres que Joseph decora con especial primor o Salmo 90, a oraci\u00f3n a Mois\u00e9s.\nA calidade do manuscrito non pasou inadvertida para os contempor\u00e1neos de Mois\u00e9s Ibn Zabarah, e dixeron deste manuscrito que:\nO volume cons\u00e9rvase nun estoxo de coiro que puido ser realizado polo propio escrib\u00e1n, polo que se deduce dunha frase cr\u00edptica que figura no colof\u00f3n.\nIlustraci\u00f3ns.\nA obra foi concibida como unha obra de arte por Ibn Zabarah, polo que contratou para ilustrar as marxes, o espazo entre as columnas e as letras capitulares, as\u00ed como para intercalar p\u00e1xinas marabillosamente debuxadas, a Joseph Ibn Hayyim, daquela o mellor iluminador europeo xunto co xudeu alem\u00e1n Joel Ben Simon. O manuscrito orixinal, realizado en pergami\u00f1o dunha alta calidade, consta de 922 p\u00e1xinas de 300 por 235 mil\u00edmetros das cales 238 est\u00e1n ilustradas con cores vivas e l\u00e1mina de prata, con imaxes ricas tanto en detalles como en simbolismo, facendo do manuscrito unha obra de estilo \u00fanico con imaxes antropomorfas e zoomorfas, amais de salientar figuras moi estilizadas e mesmo abstractas, provocando estas miniaturas un efecto ornamental que aumenta cun enxe\u00f1oso fondo composto por un debuxo marxinal de arabescos vermellos, azuis e verdes, con detalles de ouro ocasionais. No manuscrito, as ilustraci\u00f3ns a folio enteiro decoran os pergami\u00f1os engadidos \u00e1 Biblia (os 15 primeiros e os 12 \u00faltimos) nos que exp\u00f3n o compendio gramatical para o estudante de escritura. Pola s\u00faa banda, moitos dos marcos te\u00f1en unha morfolox\u00eda arquitect\u00f3nica e presentan ilustraci\u00f3ns que non te\u00f1en relaci\u00f3n co texto, e que \u00e1s veces condicionan a extensi\u00f3n da escritura, o que pode indicar que os marcos foron realizados con anterioridade ao texto. Con todo, \u00e9 no Pentateuco onde se encontran as decoraci\u00f3ns m\u00e1is enxe\u00f1osas, situadas ao inicio de cada un dos 54 \"parashioth\" ou secci\u00f3ns nas que est\u00e1 dividida a lectura semanal deste libro. Segundo Roth, na Biblia Kennicott o adorno predomina sobre a ilustraci\u00f3n, representando o triunfo dos convencionalismos sobre as convicci\u00f3ns, e sinala que:\nGerardo Boto, con todo, achaca este convencionalismo \u00e1 pouca exixencia de Isaac de Braga e ao escaso talento de Joseph ibn Hayyim:\nOs debuxos que presenta o manuscrito combinan motivos isl\u00e1micos, cristi\u00e1ns e populares, e conta con 24 encabezados de libros can\u00f3nicos, 49 \"parash\u00e1\", 27 p\u00e1xinas de arcadas profusamente iluminadas enmarcando o texto do \"Sefer Mikhlol\", nove p\u00e1xinas de alfombra, e 150 encabezados de salmo. \u00c9 frecuente a utilizaci\u00f3n do recurso de moldear o corpo de animais a xeito de letras, unha tradici\u00f3n antiga que xa fora formulada nos \"scriptoria\" merovinxios a finais do s\u00e9culo VIII, e que reaparece neste manuscrito. A decoraci\u00f3n bas\u00e9ase en gran variedade de modelos do pasado, entre eles a propia Biblia de Cervera. Outro trazo caracter\u00edstico da Biblia Kennicott, e que comparte tam\u00e9n coa Biblia de Cervera, \u00e9 a inclusi\u00f3n de ilustraci\u00f3ns narrativas e figurativas. Deste xeito, os dous ilustradores rompen coa tradici\u00f3n antifigurativa caracter\u00edstica das biblias sefard\u00eds.\nEn xeral, a arte do manuscrito \u00e9 profundamente mud\u00e9xar que bebe do plateresco hisp\u00e1nico, o que se pon de manifesto especialmente nos arcos separados por unha soa columna que enmarcan as distintas p\u00e1xinas do \"Sefer Mikhlol\" que introduce o texto b\u00edblico, sendo cada aximez distinto e un modelo orixinal de arte mud\u00e9xar hisp\u00e1nica. Con todo, a Biblia Kennicott non recibiu unicamente influencias sefard\u00eds. Sheila Edmunds atopa conexi\u00f3ns dos motivos zoomorfos do manuscrito coas ilustraci\u00f3ns dos naipes de Europa central, concretamente aos producidos durante o s\u00e9culo XV nos territorios da actual Alema\u00f1a e os Pa\u00edses Baixos, que foron moi populares e influ\u00edron considerablemente na iluminaci\u00f3n de manuscritos. Edmunds sinala especialmente a presenza destes elementos na decoraci\u00f3n do texto de Kimhi e nos elaborados \"parash\u00e1s\" do corpo da biblia. Segundo Edmunds, Ibn Hayyim tivo acceso aos modelos alem\u00e1ns polos contactos comerciais que exist\u00edan entre Alema\u00f1a e a comunidade xud\u00eda coru\u00f1esa ou o patr\u00f3n que encargou o manuscrito.\nPolo que respecta \u00e1 cor, Gonz\u00e1lez L\u00f3pez destaca a riqueza de brillantez destas como caracter\u00edstica da escola coru\u00f1esa de iluminaci\u00f3n. Roth salienta a profusi\u00f3n de ouro e, en menor medida prata, que hai nas marxes, compostas cunha grande habilidade que segundo o autor \"dan case a sensaci\u00f3n de ser esmalte\", sen se converteren en ostentaci\u00f3n ou vulgaridade grazas ao balance e o gusto do artista, que rara vez se repite e coida os detalles, facendo do manuscrito, en palabras de Roth, \"unha coherente obra de arte dende o comezo ata a fin\".\nC\u00f3mpre salientar, no referente \u00e1 iluminaci\u00f3n do manuscrito, que este \u00e9 testemu\u00f1a de como os textos hebreos abandonaron, posiblemente por influencia do Renacemento, a tradici\u00f3n iconoclasta \u00e1rabe, que rexeitaba a representaci\u00f3n de figuras de calquera tipo de criatura. Segundo Roth:\nCon todo, os seus autores non se afastaron radicalmente da tradici\u00f3n iconoclasta \u00e1rabe e procuraron unha posici\u00f3n moderada entre o mundo iconoclasta \u00e1rabe e o cristi\u00e1n renacentista, que procuraba as figuras humanas e animais.\nA Biblia Kennicott \u00e9, segundo Kogman-Appel, un exemplo \u00fanico no contexto da decoraci\u00f3n b\u00edblica do s\u00e9culo XV, caracterizada polo estilo modesto, as escasas innovaci\u00f3ns, e un frecuente retorno \u00e1s tradici\u00f3ns decorativas pasadas.\nColof\u00f3n.\nUn aspecto destacable da Biblia Kennicott at\u00f3pase no seu colof\u00f3n, onde se achegaba informaci\u00f3n sobre o escriba e \u00e1s veces sobre o vocalizador, pero que en raras ocasi\u00f3ns fac\u00edan menci\u00f3n ao artista iluminador. Esta Biblia constit\u00fae unha das poucas excepci\u00f3ns, xa que unha p\u00e1xina completa est\u00e1 adicada ao artista, cuxo nome aparece escrito en grandes letras zoom\u00f3rficas e antropom\u00f3rficas. Segundo Carlos Barros, foi o propio iluminador quen puxo a s\u00faa propia sinatura cunhas enormes letras que representan figuras de homes e mulleres espidas, animais e seres fabulosos en toda unha p\u00e1xina do manuscrito que din:\nO colof\u00f3n ind\u00edcanos tam\u00e9n a identidade do escriba que realizou a copia e perm\u00edtenos co\u00f1ecer a data exacta e o lugar de finalizaci\u00f3n da Biblia, as\u00ed como a identidade de quen mandou realizar o traballo. Deste xeito, da man do propio cal\u00edgrafo, sabemos que foi finalizada o 24 de xullo de 1476 e o nome de Isaac, apuntando a que se trataba do fillo de Salom\u00f3n de Braga."}
{"id": "363268", "revid": "72012", "url": "https://gl.wikipedia.org/wiki?curid=363268", "title": "Alpes Escandinavos", "text": "Os Alpes Escandinavos ou Montes Escandinavos, (en sueco \"Skanderna\", \"Fj\u00e4llen\" ou \"K\u00f6len\", en finland\u00e9s \"K\u00f6li\" e en noruegu\u00e9s \"Kj\u00f8len\"), son unha cordilleira que percorre a pen\u00ednsula escandinava de nordeste a suroeste ao longo de 1700 quil\u00f3metros.\nDiv\u00eddese en tres grupos, os de Kiolen que separa a Suecia de Noruega, os Montes Dofrines que dividen a Noruega, e os Tulianos na rexi\u00f3n meridional.\nForman parte da cordilleira caledoniana, que existiu hai 400 mill\u00f3ns de anos. A actual cordilleira formouse pola colisi\u00f3n entre as placas continentais de Norteam\u00e9rica e o B\u00e1ltico que tivo lugar hai 70 mill\u00f3ns de anos.\nAs maiores alturas son as monta\u00f1as Glittertind, de 2452 metros de altitude, e Galdh\u00f8piggen de 2469 metros de altitude, ambas as d\u00faas en territorio noruegu\u00e9s.\nOs dez picos m\u00e1is altos de Noruega.\nOs dez picos de monta\u00f1a m\u00e1is altos de Escandinavia est\u00e1n todos situados en Noruega: oito na provincia de Oppland e os outros dous na de Sogn og Fjordane. Hai 83 picos de 2200\u00a0m de altura ou m\u00e1is e todos eles est\u00e1n en Noruega.\nOs doce picos m\u00e1is altos de Suecia.\nExisten doce picos en Suecia por encima dos 2000\u00a0m, ou 13 dependendo de como se defina un pico. Esta \u00e9 a lista segundo a UIAA. Oito deles at\u00f3panse nos parques nacionais de Sarek e Stora Sj\u00f6fallet. Os outros catro est\u00e1n situados m\u00e1is ao norte, na rexi\u00f3n de Kebnekaise. Todos os nomes das monta\u00f1as prove\u00f1en de linguas\u00a0saamis, a\u00ednda que est\u00e1n escritos coa graf\u00eda sueca m\u00e1is com\u00fan.\nOutras monta\u00f1as populares para esquiadores, alpinistas e senderistas son:\nOs dez picos m\u00e1is altos de Finlandia.\nEsta \u00e9 a listaxe dos dez picos de maior altitude no territorio finland\u00e9s:\nA maior prominencia independente de Finlandia at\u00f3pase en Taivaskero e mide 807\u00a0metros de altura."}
{"id": "363308", "revid": "25871", "url": "https://gl.wikipedia.org/wiki?curid=363308", "title": "Vallvidrera", "text": "Vallvidrera \u00e9 un n\u00facleo de poboaci\u00f3n que forma parte do distrito de Sarri\u00e0-Sant Gervasi da cidade de Barcelona, concretamente dentro do barrio de Vallvidrera, el Tibidabo i les Planes. Orixinariamente foi un concello independente que en 1890 quedou integrado no de Sant Vicen\u00e7 de Sarri\u00e0 que, \u00e1 s\u00faa vez, anexionouse ao de Barcelona en 1921. Est\u00e1 situado na monta\u00f1a, aos p\u00e9s da serra de Collserola.\nHistoria.\nO antigo termo de Vallvidrera estivo vinculado estreitamente coa s\u00faa igrexa, Santa Maria de Vallvidrera. Dese templo hai noticias dende o 987 nun documento no que se fai referencia \u00e1 igrexa, que pertenc\u00eda naquela \u00e9poca \u00e1 parroquia de Valldoreix. No s\u00e9culo XIII constitu\u00eduse como parroquia independente e o actual edificio constru\u00eduse entre 1570 e 1587 seguindo o estilo g\u00f3tico tard\u00edo. No s\u00e9culo XVII foi restaurada e durante a Guerra civil espa\u00f1ola foi pechada ao culto.\nEn 1335, a xurisdici\u00f3n sobre Vallvidrera e Santa Creu d'Olorda foi vendida por Pedro IV de Arag\u00f3n a Pere Desllor, e volveu \u00e1 coroa en 1385, aportando os habitantes de Vallvidrera o di\u00f1eiro necesario. Sempre foi un n\u00facleo moi poboado cunha poboaci\u00f3n dispersa. A finais do s\u00e9culo XIX converteuse en lugar de veraneo de moitos barceloneses e constru\u00edronse moitos edificios, ademais dalg\u00fans hoteis. En 1864 inaugurouse o encoro de Vallvidrera coas funci\u00f3ns de reserva de auga potable para o ent\u00f3n concello de Sarri\u00e0, e en 1906 o Funicular de Vallvidrera. En 1890 Vallvidrera deixou de ser un concello independente para agregarse a Sarri\u00e0, que en 1921 anexionouse ao concello de Barcelona.\nA Vil\u00b7la Joana foi unha das mas\u00edas m\u00e1is importantes do termo. Documentada dende o s\u00e9culo XVI, foi reformada a finais do s\u00e9culo XIX. En 1902 morreu nela o poeta Jacint Verdaguer. En 1922 foi adqurida polo Concello de Barcelona, que destinouna a escola de educaci\u00f3n especial. Dende 1962 acolle un museo dedicado \u00e1 memoria de Jacint Verdaguer que depende do Museo de Historia de Barcelona.\nEn 1991 inaugur\u00e1ronse os t\u00faneles de Vallvidrera que, travesando a serra de Collserola, unen a cidade de Barcelona coa comarca do Vall\u00e8s Occidental.\nEn 2010, despois de varias discrepancias sobre a xesti\u00f3n do barrio por parte do Concello de Barcelona gobernado por Jordi Hereu, a Asociaci\u00f3n de Veci\u00f1os de Vallvidrera e a Asociaci\u00f3n de Comerciantes convocaron unha consulta para a independencia de Vallvidrera respecto de Barcelona, unha consulta non vinculante que se saldou cun 98,05% de votantes a favor da separaci\u00f3n sobre un 40% de participaci\u00f3n."}
{"id": "363309", "revid": "89787", "url": "https://gl.wikipedia.org/wiki?curid=363309", "title": "Pira\u00f1a", "text": "As pira\u00f1as son peixes fluviais caraciformes suramericanos carn\u00edvoros ou omn\u00edvoros de afiados dentes e poderosas mand\u00edbulas, que pertencen a varios x\u00e9neros da subfamilia Serrasalminae da familia dos Characidae (ou para outros \u00e1 s\u00faa familia propia, denominada Serrasalmidae).\nTaxonom\u00eda e evoluci\u00f3n.\nA clasificaci\u00f3n das pira\u00f1as foi moi discutida e a\u00ednda non est\u00e1 clara. Algunhas autoridades clasif\u00edcanas na subfamilia Serrasalminae dentro da familia Characidae, que incl\u00fae a outros peixes omn\u00edvoros ou herb\u00edvoros relacionados como os pac\u00fas, pero outros autores elevan a subfamilia \u00e1 categor\u00eda de familia co nome Sarrasalmidae. Tradicionalmente, s\u00f3 os seguintes catro x\u00e9neros: \"Pristobrycon\", \"Pygocentrus\", \"Pygopristis\" e \"Serrasalmus\", eran considerados verdadeiras pira\u00f1as, debido \u00e1 especializaci\u00f3n dos seus dentes. Por\u00e9n unha recente an\u00e1lise xen\u00e9tica indicou que se o grupo das pira\u00f1as se quere manter como monofil\u00e9tico, deber\u00eda ou ben restrinxirse s\u00f3 aos x\u00e9neros \"Serrasalmus\", \"Pygocentrus\" e parte do \"Pristobrycon\", ou ben expandilo para inclu\u00edr ditos taxons xunto con \"Pygopristis\", \"Catoprion\" e a especie \"Pristobrycon striolatus\". Por outra parte, \"Pygopristis\" est\u00e1 m\u00e1is emparentado con \"Catoprion\" que cos outros tres x\u00e9neros de pira\u00f1as.\nO n\u00famero total de especies de pira\u00f1as non se co\u00f1ece e \u00e9 discutido, e estanse a describir novas especies. As estimaci\u00f3ns van desde 30 a m\u00e1is de 60 especies.\nDistribuci\u00f3n.\nAs pira\u00f1as son nativas das cuncas dos r\u00edos Amazonas, Orinoco, r\u00edos das G\u00fcianas, e Paraguai-Paran\u00e1 e S\u00e3o Francisco.\nAs pira\u00f1as de acuario foron introducidas sen \u00e9xito en partes dos Estados Unidos. En moitos casos os informes de capturas de pira\u00f1as son unha confusi\u00f3n con pac\u00fas (por exemplo, o pac\u00fa \"Piaractus brachypomus\" \u00e9 confundido con frecuencia coa pira\u00f1a \"Pygocentrus nattereri\"). Descubr\u00edronse pira\u00f1as no lago Kaptai do sueste de Bangladesh. Crese que alg\u00fans comerciantes de peixes ex\u00f3ticos sen escr\u00fapulos os liberaron no lago. Tam\u00e9n se descubriron no r\u00edo Lijiang da China.\nDescrici\u00f3n.\nTama\u00f1o.\nAs pira\u00f1as miden normalmente de 14 a 26\u00a0cm de longo, a\u00ednda que alg\u00fans esp\u00e9cimes chegan a 43\u00a0cm.\nMorfolox\u00eda.\n\"Serrasalmus\", \"Pristobrycon\", \"Pygocentrus\" e \"Pygopristis\" son doadamente reco\u00f1ecibles pola s\u00faa dentici\u00f3n. Todas as pira\u00f1as te\u00f1en unha soa ringleira de afiados dentes en ambas as mand\u00edbulas; os dentes est\u00e1n estreitamente empaquetados e as puntas encaixan, e \u00fasanas para picar e cortar. Os dentes son triangulares, bicudos e con forma de coitela (de perfil plano). A variaci\u00f3n no n\u00famero de c\u00faspides \u00e9 menor; na maior\u00eda das especies os dentes son tric\u00faspides cunha c\u00faspide central m\u00e1is grande que fai que cada dente te\u00f1a unha forma triangular. A excepci\u00f3n \u00e9 \"Pygopristis\", que ten dentes pentac\u00faspides e a c\u00faspide media s\u00f3 \u00e9 lixeiramente maior que as outras c\u00faspides.\nCapacidade de morder.\nAs pira\u00f1as te\u00f1en unha das maiores forzas ao morder de todos os peixes \u00f3seos. En relaci\u00f3n coa s\u00faa masa corporal, a pira\u00f1a negra (\"Serrasalmus rhombeus\") produce unha das trabadas m\u00e1is fortes medidas en vertebrados. Esta trabada extremadamente poderosa \u00e9 xerada polos seus grandes m\u00fasculos mandibulares (adutor da mand\u00edbula) que est\u00e1n inseridos preto da punta da mand\u00edbula, o que lle d\u00e1 \u00e1 pira\u00f1a unha vantaxe mec\u00e1nica que favorece a produci\u00f3n de forza en lugar da rapidez. As fortes mand\u00edbulas combinadas con dentes finamente serrados fan deles expertos en desgarrar carne.\nEcolox\u00eda.\nAs pira\u00f1as te\u00f1en a reputaci\u00f3n de ser voraces depredadores que cazan as s\u00faas presas en bancos. Por\u00e9n, as investigaci\u00f3ns modernas, que \"empezaron coa premisa de que se reun\u00edan en bancos como un medio de cazar cooperativamente\", descubriron que son peixes t\u00edmidos que forman bancos para a s\u00faa proecci\u00f3n dos depredadores, como corvos mari\u00f1os, caim\u00e1ns e golfi\u00f1os de r\u00edo. As pira\u00f1as son \"basicamente como peixes ordinarios con grandes dentes\".\nAs investigaci\u00f3ns das especies \"Serrasalmus\" aff. \"brandtii\" e \"Pygocentrus nattereri\" no lago Viana, que se forma durante a estaci\u00f3n h\u00famida cando o r\u00edo Pindare (un afluente do r\u00edo Mearim) se desborda, mostraron que estas especies comen materia vexetal nalgunhas etapas da s\u00faa vida; non son, pois, especies estritamente carn\u00edvoras.\nAs pira\u00f1as po\u00f1en os ovos en pozos escavados durante a \u00e9poca reprodutora e nadan arredor deles para protexelos. As cr\u00edas ao eclosionaren alim\u00e9ntanse de zooplancto, e cando medran o suficiente comen peixes pequenos.\nRelaci\u00f3ns cos humanos.\nOs dentes da pira\u00f1a \u00fasanse a mi\u00fado para facer ferramentas e armas polas poboaci\u00f3ns ind\u00edxenas. As pira\u00f1as son tam\u00e9n unha comida moi consumida.\nAs pira\u00f1as poden comprarse para mantelas como mascotas nalg\u00fans pa\u00edses, pero \u00e9 ilegal noutros, como Estados Unidos ou Filipinas.\nA pira\u00f1a de acuario m\u00e1is com\u00fan \u00e9 \"Pygocentrus nattereri\". As pira\u00f1as poden comprarse adultas ou novas do tama\u00f1o dun polgar. \u00c9 importante manter as pira\u00f1as \"Pygocentrus\" soas ou en grupos de catro ou m\u00e1is, non en pares, xa que a agresi\u00f3n entre elas \u00e9 com\u00fan, e non permiten sobrevivir \u00e1s d\u00e9biles. Non \u00e9 rara que perdan un ollo debido \u00e1s agresi\u00f3ns.\nAtaques.\nNon \u00e9 habitual que ataquen ao ser humano, pero informouse de ataques con resultado de morte na cunca do Amazonas. Na cidade de Palmas, Tocant\u00edns, informouse de 190 ataques de pira\u00f1as na primeira metade de 2007. En 2011, unha serie de ataques no estado brasileiro de Piau\u00ed causou feridas a 100 persoas. No estado de S\u00e3o Paulo, outro ataque no r\u00edo Tiet\u00ea causou 15 feridos. En 2011, un mozo b\u00e9bedo foi atacado e matado en Rosario del Yata, Bolivia. En 2012, unha nena de 5 anos brasileira foi atacada e matada por un banco de \"P. nattereri\". Alg\u00fans r\u00edos do Brasil te\u00f1en sinais de advertencia sobre a presenza de pira\u00f1as letais. En 2013, 70 ba\u00f1istas foron atacados na Arxentina. E en 2015 unha nena de 6 anos morreu despois de ser atacada por pira\u00f1as cando o seu bote envorcou.\nSegundo un estudo feito en Suriname, os ataques de pira\u00f1as tenden a aumentar na estaci\u00f3n seca cando a comida \u00e9 relativamene escasa e os niveis de auga son m\u00e1is baixos, facendo que haxa unha maior concentraci\u00f3n de peixes na auga. Os ataques mortais son raros e a maior\u00eda dos ataques son pequenas mordedelas illadas nas extremidades, principalmente p\u00e9s e mans. As salpicaduras aumentan a probabilidade de que as pira\u00f1as ataquen e os nenos son \u00e1s veces atacados por esa raz\u00f3n.\nReputaci\u00f3n lendaria.\nHai moitas historias sobre pira\u00f1as, como que poden lacerar un corpo humano ou dunha vaca en segundos. Estas lendas ref\u00edrese especificamente \u00e1 pira\u00f1a de barriga vermella \"Pygocentrus nattereri\". Unha falsidade com\u00fan \u00e9 que son atra\u00eddas polo sangue e son exclusivamente carn\u00edvoras. Unha lenda brasileira di que as pira\u00f1as varren os r\u00edos a alta velocidade e cando un raba\u00f1o de vacas cruza o r\u00edo atacan \u00e1 primeira vaca que entra na auga, o que permite que o resto do raba\u00f1o atravese indemne o r\u00edo. Estas lendas foron rexeitadas polas investigaci\u00f3ns de H\u00e9lder Queiroz e Anne Magurran e publicadas en \"Biology Letters\". Non obstante, un estudo feito en Suriname atopou que as pira\u00f1as poden ocasionalmente atacar aos humanos, especialmente cando os niveis da auga son baixos."}
{"id": "363310", "revid": "56817", "url": "https://gl.wikipedia.org/wiki?curid=363310", "title": "Les Planes, Barcelona", "text": "Les Planes \u00e9 un n\u00facleo de poboaci\u00f3n do barrio de Vallvidrera, el Tibidabo i les Planes do distrito de Sarri\u00e0-Sant Gervasi, na cidade de Barcelona.\nIncl\u00fae os n\u00facleos diferenciados de Mas Saur\u00f3, Mas Guimbau e El Rectoret e at\u00f3pase na vertente do Vall\u00e8s da serra de Collserola. Durante moitos anos foi basicamente un lugar de veraneo con hoteis, fontes e as populares \u00e1reas de merenda. A principios do s\u00e9culo XX xurdiu o primeiro n\u00facleo urbanizado e a partir da segunda metade do mesmo transformouse nunha barriada humilde sen orde. Non foi ata 1980 cando se aprobou un plan de actuaci\u00f3n urban\u00edstica.\nNo n\u00facleo at\u00f3pase a estaci\u00f3n de Les Planes das li\u00f1as S1 e S2 do Metro do Vall\u00e8s da rede de Ferrocarrils de la Generalitat de Catalunya."}
{"id": "363312", "revid": "56817", "url": "https://gl.wikipedia.org/wiki?curid=363312", "title": "Les Planes", "text": "Les Planes, literalmente en catal\u00e1n \"as chairas\", pode referirse a:"}
{"id": "363327", "revid": "27155", "url": "https://gl.wikipedia.org/wiki?curid=363327", "title": "Pira\u00f1as", "text": ""}
{"id": "363350", "revid": "85894", "url": "https://gl.wikipedia.org/wiki?curid=363350", "title": "A Queimada, Rodeiro, Oza-Cesuras", "text": "A Queimada \u00e9 un lugar da parroquia de Rodeiro no concello coru\u00f1\u00e9s de Oza-Cesuras na comarca de Betanzos. Est\u00e1 no cruzamento das estradas AC-230 e DP-3203."}
{"id": "363351", "revid": "5863", "url": "https://gl.wikipedia.org/wiki?curid=363351", "title": "Xan da Cova", "text": ""}
{"id": "363353", "revid": "98629", "url": "https://gl.wikipedia.org/wiki?curid=363353", "title": "Gran Ba\u00eda Australiana", "text": "A Gran Ba\u00eda Australiana (ingl\u00e9s: \"Great Australian Bight\") \u00e9 unha inmensa ba\u00eda situada ao sur de Australia, no oc\u00e9ano \u00cdndico. Est\u00e9ndese desde o cabo Pasley (no estado de Australia Occidental, dentro do Parque Nacional Cabo \u00c1rido) ata o cabo Carnot (en Australia Meridional, dentro do Parque Nacional Lincoln), cunha distancia total de 1.160\u00a0km. A s\u00faa maior parte est\u00e9ndese ao sur da chaira de Nullarbor.\nExtensi\u00f3n.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (International Hydrographic Organization, IHO), considera a Gran Ba\u00eda Australiana como un mar parte do oc\u00e9ano \u00cdndico. Na s\u00faa publicaci\u00f3n de referencia mundial, \u00abLimits of oceans and seas\u00bb (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 62 e def\u00edneo da forma seguinte:\nOutra definici\u00f3n moi utilizada \u00e9 a utilizada polo Servizo Hidrogr\u00e1fico de Australia (Australian Hydrographic Service, AHS) que establece que os seus l\u00edmites son, desde o cabo Pasley, en Australia Occidental, ata o cabo Carnot, Australia do Sur, unha distancia de 1.160\u00a0km.\nO nome m\u00e1is xeralmente aceptado en Australia para o corpo de auga adxacente \u00e9 o de oc\u00e9ano do Sur ou Meridional (\"Southern Ocean\") en lugar do oc\u00e9ano \u00cdndico.\nGran parte da ba\u00eda at\u00f3pase ao sur da expansiva chaira de Nullarbor, que se estende entre os dous estados australianos de Australia Meridional e Australia Occidental. A autoestrada Eyre pasa preto dos cant\u00eds da ba\u00eda entre Head of the Bight e Eucla.\nCostas.\nAs costas da ba\u00eda caracter\u00edzanse polos seus grandes cant\u00eds de 60 metros de altura na contorna das praias, e as s\u00faas plataformas rochosas. As augas da ba\u00eda, a\u00ednda que non son moi profundas, apenas contan con vida mari\u00f1a, a diferenza da maior\u00eda das plataformas continentais, que acollen a multitude de especies. Isto \u00e9 debido a que o deserto situado ao norte da ba\u00eda \u00e9 \u00e1rido. As precipitaci\u00f3ns son escasas e, cando se producen, a auga inf\u00edltrase ou forma lagos salgados. Por tanto, a Gran Ba\u00eda recibe pouca auga doce e nutrientes fertilizantes, convert\u00e9ndose nun deserto submarino. Con todo, o n\u00famero de quenllas que frecuentan estas augas costeiras \u00e9 grande, as\u00ed como o de baleas francas austrais.\nExploraci\u00f3n.\nA Gran Ba\u00eda Australiana foi explorada por primeira vez en 1627 pola expedici\u00f3n neerlandesa de Pieter Nuyts e Fran\u00e7ois Thijssen, bordeando a parte occidental da costa. O explorador brit\u00e1nico Matthew Flinders realizou un mapa da costa en 1802, durante a s\u00faa circunnavegaci\u00f3n ao redor de Australia. En 1841, Edward John Eyre encabezou a primeira expedici\u00f3n \u00e1 rexi\u00f3n por v\u00eda terrestre.\nEconom\u00eda.\nA ba\u00eda foi explotada durante longos anos para a pesca, especialmente a de baleas, moluscos e crust\u00e1ceos. O at\u00fan azul do sur (\"Thunnus maccoyii\") era a principal captura da pesca na ba\u00eda, pero a especie at\u00f3pase actualmente ameazada."}
{"id": "363354", "revid": "895", "url": "https://gl.wikipedia.org/wiki?curid=363354", "title": "La Premi\u00e8re", "text": "La Premi\u00e8re (estilizado La 1\u00e8re; en galego, \"A Primeira\") \u00e9 unha emisora de radio su\u00edza en lingua francesa pertencente \u00e1 cadea p\u00fablica Radio Suisse Romande (RSR). Iniciou as s\u00faas emisi\u00f3ns o 30 de setembro de 1922. Desde 1984 a s\u00faa programaci\u00f3n \u00e9 xeneralista, baseada en emisi\u00f3ns informativas, musicais e culturais. A s\u00faa sede e estudios at\u00f3panse en Lausana.\nDifusi\u00f3n.\nLa Premi\u00e8re emite en Su\u00edza a trav\u00e9s de FM, DAB, por sat\u00e9lite (Hot Bird), por cable e Internet. Alg\u00fans dos seus programas proporci\u00f3nanse coma un podcast."}
{"id": "363356", "revid": "895", "url": "https://gl.wikipedia.org/wiki?curid=363356", "title": "Option Musique", "text": "Option Musique (en galego, \"Opci\u00f3n M\u00fasica\") \u00e9 unha emisora de radio su\u00edza en lingua francesa pertencente \u00e1 cadea p\u00fablica Radio Suisse Romande (RSR). Iniciou as s\u00faas emisi\u00f3ns en 1994. As s\u00faas emisi\u00f3ns est\u00e1n baseadas en m\u00fasica popular franc\u00f3fona e contrib\u00fae activamente \u00e1 promoci\u00f3n de compositores e int\u00e9rpretes afeccionados de Su\u00edza.\nDifusi\u00f3n.\nOption Musique emite en Su\u00edza a trav\u00e9s de FM, DAB, por sat\u00e9lite (Hot Bird), por cable e Internet. Alg\u00fans dos seus programas proporci\u00f3nanse coma un podcast."}
{"id": "363357", "revid": "98629", "url": "https://gl.wikipedia.org/wiki?curid=363357", "title": "Num\u00eddidos", "text": "Os num\u00eddidos (Numididae), chamados en varios idiomas gali\u00f1as da Guinea ou pintadas, son unha familia de aves da orde Galliformes. Son end\u00e9micas do continente africano e enc\u00f3ntranse entre as aves galiformes m\u00e1is antigas. A\u00ednda que as especies de num\u00eddidos modernas son end\u00e9micas de \u00c1frica, a \"Numida meleagris\" foi introducida en moitos outros lugares.\nTaxonom\u00eda e evoluci\u00f3n.\nSon filoxeneticamente intermedios entre os Phasianinae e os Odontophoridae. Unha li\u00f1axe f\u00f3sil do Eoceno chamada \"Telecrex\", \u00e9 hoxe represenada por \"Agelastes niger\", que \u00e9 unha especie actual nativa dos bosques primarios de \u00c1frica central. O f\u00f3sil \"Telecrex\", que habitaba en Mongolia, puido dar lugar aos m\u00e1is antigos dos verdadeiros tetraofasi\u00e1nidos como \"Ithaginis\" e \"Crossoptilon\", que evolucionaron dando lugar a especies adaptadas a monta\u00f1as de grande altitude cando se ergueu a meseta do T\u00edbet.\nVelaqu\u00ed unha lista de especies de num\u00eddidos:\nDescrici\u00f3n.\nAs aves desta familia, que comen insectos e sementes e ani\u00f1an no chan, lembran a perdices, pero con cabezas sen plumas, a\u00ednda que as d\u00faas especies do x\u00e9nero \"Guttera\" te\u00f1en unha distintiva crista negra na cabeza, e \"Acryllium vulturinum\" ten unha \u00e1rea suave marr\u00f3n na caluga. A maior\u00eda das especies te\u00f1en unha plumaxe gris escura ou negra con densas pintas brancas, pero as especies do x\u00e9nero \"Agelastes\" carecen de pintas (como tam\u00e9n algunhas variedades da \"Numida meleagris\"). A\u00ednda que varias especies son relativamente ben co\u00f1ecidas, da \"Guttera plumifera\" e das do x\u00e9nero \"Agelastes\" s\u00e1bese pouco. Estas grandes aves miden de 40 a 71\u00a0cm de lonxitude e pesan de 700 a 1600\u00a0gramos.\nComportamento e ecolox\u00eda.\nAs especies das que se ten informaci\u00f3n son normalmente mon\u00f3gamas, e apar\u00e9anse de por vida, ou son mon\u00f3gamas sucesivas; por\u00e9n, hai excepci\u00f3ns ocasionais na \"Numida meleagris\" e na \"Guttera (pucherani) pucherani\", das que hai informes de que son pol\u00edgamas en catividade. Todas as especies son sociais e normalmente viven en grupos pequenos ou grandes. A\u00ednda que son mon\u00f3gamas, as especies dos x\u00e9neros \"Guttera\", \"Agelastes\" e \"Acryllium\" tenden a unha poliandria social, un trazo compartido con outros galiformes primitivos como o \"Rollulus rouloul\" e o \"Afropavo congensis\".\nOs num\u00eddidos viaxan polo chan seguindo os raba\u00f1os de animais e aos monos que se desprazan polas \u00e1rbores, para alimentarse de esterco e das cousas que lles caen aos monos das \u00e1rbores. Xogan un papel importante no control das carrachas, moscas, lagostas, escorpi\u00f3ns e outros invertebradoss. Capturan larvas no esterco e carcasas de animais mortos.\nTodas as especies silvestres son, sen excepci\u00f3n, boas voadoras. Os seus m\u00fasculos peitoriais son escuros, vascularizados e resistentes, polo que lles permiten manterse en voo durante longas distancias se se ven na necesidade. Os incendios da vexetaci\u00f3n herb\u00e1cea e arbustiva son unha constante ameaza para estas aves e o voo \u00e9 o xeito m\u00e1is eficaz de escapar deles.\nAlgunhas especies, como \" Acryllium vulturinum\", poden pasar longos per\u00edodos sen beber auga, obtendo a humidade dos seus aimentos. As cr\u00edas son moi semsibles ao tempo clim\u00e1tico, especialmente \u00e1s temperaturas fr\u00edas.\nDistribuci\u00f3n e h\u00e1bitat.\nEnc\u00f3ntranse na \u00c1frica subsahariana, algunhas especies case en toda a s\u00faa extensi\u00f3n, outras est\u00e1n m\u00e1is localizadas, como a \"Guttera plumifera\" da parte oriental de \u00c1frica central a a \"Acryllium vulturinum\" do nordeste de \u00c1frica. Viven en h\u00e1bitats semiabertos como sabanas ou semidesertos, e algunhas, como a \"Agelastes niger\", habitan principalmente en bosques. Algunhas poden pousarse ns copas das \u00e1rbores.\nA \"Numida meleagris\" foi introducida en \u00c1frica oriental, as Indias Occidentais, os Estados Unidos, Gran Breta\u00f1a e a India, onde se cr\u00eda como alimento ou mascota.\nComo alimento.\nA s\u00faa carne \u00e9 m\u00e1is seca e magra que a de polo e ten un sabor forte a caza. Ten m\u00e1is prote\u00ednas que a carne de polo ou pavo, aproximadamente a metade da graxa que a de polo e algo menos de calor\u00edas por gramo. Os ovos destas aves son bastante m\u00e1is nutritivos que os de polo."}
{"id": "363358", "revid": "27155", "url": "https://gl.wikipedia.org/wiki?curid=363358", "title": "Num\u00eddido", "text": ""}
{"id": "363359", "revid": "27155", "url": "https://gl.wikipedia.org/wiki?curid=363359", "title": "Numididae", "text": ""}
{"id": "363368", "revid": "5863", "url": "https://gl.wikipedia.org/wiki?curid=363368", "title": "Cer\u00e1micas de Sargadelos", "text": ""}
{"id": "363369", "revid": "1131", "url": "https://gl.wikipedia.org/wiki?curid=363369", "title": "Aeroporto Internacional dos \u00c1nxeles", "text": "O Aeroporto Internacional dos \u00c1nxeles (IATA: LAX, ICAO: KLAX, FAA LID: LAX) \u00e9 o aeroporto m\u00e1is grande e concorrido da \u00e1rea Gran Os \u00c1nxeles e do estado de California, ademais de ser un dos aeroportos internacionais m\u00e1is grandes dos Estados Unidos. Adoita a ser co\u00f1ecido polo seu c\u00f3digo IATA LAX, pronunciando as letras individualmente. LAX iat\u00f3pase no suroeste da \u00e1rea dos \u00c1nxeles ao lado do oc\u00e9ano Pac\u00edfico, entre o barrio de Westchester no norte e a cidade de El Segundo no sur. \u00c9 propiedade e est\u00e1 operado por Los Angeles World Airports, unha axencia do goberno dos \u00c1nxeles, antigamente co\u00f1ecida como Departmento de Aeroportos.\nEn 2015 por LAX pasaron 74 936 256 pasaxeiros, un incremento do 6% con respecto ao ano anterior, fac\u00e9ndoo o s\u00e9timo aeroporto con m\u00e1is pasaxeiros do mundo. LAX tam\u00e9n foi o terceiro aeroporto do mundo en movemento de aeronaves. A\u00ednda que LAX \u00e9 o aeroporto m\u00e1is concorrido da zona, outros, como o Aeroporto Bob Hope, o Aeroporto John Wayne, o Aeroporto de Long Beach e o Aeroporto Internacional LA/Ontario, tam\u00e9n serven \u00e1 rexi\u00f3n. Destaca tam\u00e9n por ser un dos poucos aeroportos estadounidenses con catro pistas paralelas.\nLAX funciona como centro de conexi\u00f3ns para Alaska Airlines, American Airlines, Delta Air Lines, United Airlines e Virgin America. Tam\u00e9n \u00e9 unha cidade prioritaria para Allegiant Air, Air New Zealand, Qantas, Southwest Airlines, Spirit Airlines e Volaris.\nComo o aeroporto internacional m\u00e1is grande da costa oeste dos Estados Unidos, LA \u00e9 unha gran porta de entrada dende e cara Europa, Latinoam\u00e9rica, Asia e Ocean\u00eda."}
{"id": "363372", "revid": "1131", "url": "https://gl.wikipedia.org/wiki?curid=363372", "title": "Aeroporto de Basilea-Mulhouse-Friburgo", "text": "O Aeroporto de Basilea-Mulhouse-Friburgo (IATA: MLH, BSL, EAP, ICAO: LFSB, LSZM) \u00e9 un aeroporto internacional a 3,5\u00a0km ao norte de Basilea en Su\u00edza, a 20\u00a0km ao sueste de Mulhouse en Francia, e a 46\u00a0km ao sur-suroeste de Friburgo en Alema\u00f1a. Est\u00e1 situado en Francia, no territorio administrativo da comuna de Saint-Louis preto das fronteiras su\u00edza e alem\u00e1. O aeroporto serve como base para easyJet Switzerland e ofrece principalmente voos a Europa e a destinos de ocio."}
{"id": "363373", "revid": "5863", "url": "https://gl.wikipedia.org/wiki?curid=363373", "title": "Campanil", "text": ""}
{"id": "363374", "revid": "1987", "url": "https://gl.wikipedia.org/wiki?curid=363374", "title": "Casamento civil", "text": "Casamento civil, ou matrimonio civil,\u00a0\u00e9 o matrimonio que se contrae, formaliza e inscribe ante as autoridades civ\u00eds (rexistro civil, administraci\u00f3n p\u00fablica, xu\u00edces ou autoridades municipais) e non ante as autoridades relixiosas, nin seguindo o rito dunha relixi\u00f3n (matrimonio relixioso).\nCon todo, o matrimonio civil non excl\u00fae necesariamente o matrimonio relixioso, e, de feito, en numerosos sistemas xur\u00eddicos, en caso de contraerse un matrimonio relixioso, o matrimonio civil ten lugar de forma simult\u00e1nea a este.\nNalg\u00fans pa\u00edses a instituci\u00f3n do matrimonio civil responde a unha vontade de separar a instituci\u00f3n do matrimonio da influencia das instituci\u00f3ns relixiosas, inscrib\u00edndose as\u00ed no movemento de separaci\u00f3n de Igrexa e Estado ou laicismo, que comeza no s\u00e9culo XVIII.\nMatrimonio civil en Espa\u00f1a.\nEn Espa\u00f1a o matrimonio civil estivo prohibido desde 1564 a 1931, sendo o matrimonio relixioso o \u00fanico considerado lex\u00edtimo, coa excepci\u00f3n do per\u00edodo comprendido entre 1870 e 1875, no que tivo lugar a Primeira Rep\u00fablica (1873). Durante a Segunda Rep\u00fablica, de 1931 a 1939, co establecemento da aconfesionalidade do Estado, adoptouse un sistema de matrimonio civil obrigatorio.\nEn 1939, co franquismo, consider\u00e1ronse nulos os matrimonios civ\u00eds que tiveran lugar durante o per\u00edodo republicano, e o matrimonio civil soamente pasou a admitirse no caso de que os dous contraentes fosen dunha relixi\u00f3n distinta da cat\u00f3lica ou fixesen apostas\u00eda.\nCoa constituci\u00f3n de 1978, que estableceu de novo a aconfesionalidade do Estado, deixou de ser necesario certificar o abandono da Igrexa para poder contraer matrimonio civil.\nEn 2009 os matrimonios civ\u00eds superaron, por primeira vez na historia de Espa\u00f1a, aos relixiosos: 94.993 vodas\u00a0civ\u00eds fronte a 80.174 vodas polo rito cat\u00f3lico. Un fen\u00f3meno parello \u00e1 secularizaci\u00f3n da sociedade e que se sit\u00faa no contexto dos cambios sociais da familia."}
{"id": "363375", "revid": "98629", "url": "https://gl.wikipedia.org/wiki?curid=363375", "title": "Cuc\u00falidos", "text": "Os cuc\u00falidos (Cuculidae) son unha familia de aves da orde Cuculiformes, da que forman parte os cucos. Desta familia viven en Galicia d\u00faas especies: \"Cuculus canorus\", o cuco com\u00fan europeo, e \"Clamator glandarius\", o cuco real ou papudo. Outros x\u00e9neros da familia son \"Geococcyx\", \"Eudynamys\", \"Phaenicophaeus\", \"Coua\", \"Centropus\" e \"Crotophaga\", entre outros. Os \"Centropus\" e \"Crotophaga\" son \u00e1s veces separados en familias propias, os Centropodidae e Crotophagidae, respectivamente.\nOs cuc\u00falidos son aves xeralmente delgadas de mediano tama\u00f1o. A maior\u00eda son arb\u00f3reas, e unhas poucas terrestres. A familia ten unha distribuci\u00f3n cosmopolita, a\u00ednda que a maior\u00eda das especies son tropicais. Algunhas especies son migratorias. Os cucos alim\u00e9ntanse de insectos, larvas de insectos e outros diversos animais, e tam\u00e9n de froita. Moitas especies realizan unha reproduci\u00f3n parasitaria, po\u00f1endo os seus ovos en ni\u00f1os doutras especies, pero a maior\u00eda das especies cr\u00edan os seus propios fillos.\nOs cucos formaron parte da cultura humana durante miles de anos (ver o cuco na cultura popular galega), aparecendo xa na mitolox\u00eda grega e na doutras culturas e asociado con diversos simbolismos en distintos pa\u00edses. Os reloxos de cuco, orixinados na zona da Selva Negra de Alema\u00f1a, fix\u00e9ronse co\u00f1ecidos en todo o mundo.\nDescrici\u00f3n.\nOs cuc\u00falidos son aves de mediano tama\u00f1o que van dese os 17 g de peso e 25\u00a0cm de lonxitude do \"Chrysococcyx minutillus\" aos 630 g e 63\u00a0cm do \"Scythrops novaehollandiae\". En xeral presentan pouco dimorfismo sexual en canto ao tama\u00f1o, pero cando existe, o m\u00e1is grande pode ser tanto o macho coma a femia, dependendo da especie. Unha das caracter\u00edsticas distintivas m\u00e1is importantes da familia son os p\u00e9s, que son cigod\u00e1ctilos, o que significa que as d\u00faas dedas internas apuntan cara a adiante e as d\u00faas externas cara a atr\u00e1s. Hai d\u00faas formas corporais b\u00e1sicas, especies arb\u00f3reas (como o cuco com\u00fan), que son m\u00e1is delgadas e te\u00f1en tarsos curtos, e especies terrestres (como os \"Geococcyx\"), que te\u00f1en unha constituci\u00f3n m\u00e1is pesada e longos tarsos. Case todas as especies te\u00f1en colas longas que usan para equilibrarse e dirixirse no caso das especies terrestres ou como tem\u00f3ns durante o voo nas especies arb\u00f3reas. A forma das \u00e1s tam\u00e9n var\u00eda segundo o seu estilo de vida, e as especies m\u00e1is migratorias como o \"Coccyzus erythropthalmus\" pos\u00faen \u00e1s longas e estreitas con capacidade de realizar voos directos potentes, e as especies m\u00e1is terrestres e sedentarias como os \"Centropus\" e \"Phaenicophaeus\" te\u00f1en \u00e1s arredondadas e m\u00e1is curtas e un voo planado m\u00e1is traballoso.\nA subfamilia Cuculinae est\u00e1 formada polos cucos do Vello Mundo con reproduci\u00f3n parasitaria. Adoitan ter a forma cl\u00e1sica, con (xeralmente) colas longas, patas curtas, \u00e1s estreitas longas e un estilo de vida arb\u00f3reo. As especies m\u00e1is grandes, como o \"Scythrops novaehollandiae\", te\u00f1en tam\u00e9n o bico m\u00e1is grande da familia, que lembra o dun bucer\u00f3tido. A subfamilia Phaenicophaeinae comprende os cucos non parasitos do Vello Mundo e incl\u00fae os \"Centropus\", \"Phaenicophaeus\" e cucos terrestres. Son cucos de h\u00e1bitos m\u00e1is terrestres, con patas m\u00e1is fortes e a mi\u00fado longas e \u00e1s arredondadas curtas. Esta subfamilia adoita ter plumaxe rechamante e unha zona de pel espida e moi coloreada arredor do ollo. Os \"Centropus\" son outra subfamilia (\u00e1s veces considerada familia) terrestre de cucos de patas e colas longas e \u00e1s curtas. Son aves grandes e pesadas cuxo representante m\u00e1is grande, o \"Centropus menbeki\", ten aproximadamente o mesmo tama\u00f1o que o \"Scythrops novaehollandiae\". A subfamilia Coccyzinae comprende cucos arb\u00f3reos e de cola longa, con varias formas grandes end\u00e9micas de illas. Os Neomorphinae (cucos do Novo Mundo) son similares aos \"Carpococcyx\" de Asia en que son de patas longas e terrestres, e incl\u00faen os \"Geococcyx\" de bico longo, que poden chegar a acadar velocidades de 30\u00a0km/h cando perseguen a s\u00faa presa, polo que se lles chama \"roadrunners\" ou \"correcaminos\" (correcami\u00f1os) na s\u00faa \u00e1rea nativa. A \u00faltima subfamilia (\u00e1s veces considerada familia) son os at\u00edpicos Crotophagidae, que incl\u00faen os pequenos e torpes \"Crotophaga\" (de bicos masivos e plumas brillantes) e os m\u00e1is grandes \"Guira guira\".\nAs plumas dos cucos son xeralmente brandas, e adoitan quedar enchoupadas cando hai chuvias fortes. Os cucos a mi\u00fado toman o sol despois das chuvias, e os \"Crotophaga\" estenden as s\u00faas \u00e1s \u00e1 maneira dos voitres ou corvos mari\u00f1os para secarse. Hai unha considerable variaci\u00f3n na plumaxe da familia. Algunhas especies, especialmente os que son parasitos reprodutores te\u00f1en plumaxe cr\u00edptica, mentres que outras te\u00f1en unha plumaxe rechamante e elaborada. Isto \u00e9 especialmente notable nos \"Chrysococcyx\" que te\u00f1en plumaxe iridescente. Alg\u00fans cucos lembran a falc\u00f3ns pola s\u00faa plumaxe barrada ventral; o que aparentemente pode asustar a h\u00f3spedes potenciais, o que facilita que a femia acceda ao ni\u00f1o do h\u00f3spede para po\u00f1er al\u00ed un ovo durante a reproduci\u00f3n parasitaria. As cr\u00edas dalg\u00fans cucos con reproduci\u00f3n parasitaria te\u00f1en cores que lembran \u00e1s das cr\u00edas do h\u00f3spede. Por exemplo, os \"Eudynamys scolopaceus\" de Asia que se reproducen na India te\u00f1en cr\u00edas negras que lembran as dos seus h\u00f3spedes os corvos, mentres que nos \"Eudynamys orientalis)\" de Australia os piti\u00f1os son marr\u00f3ns igual que os seus h\u00f3spedes os Meliphagidae. O dimorfismo sexual na plumaxe non \u00e9 com\u00fan nos cucos, sendo m\u00e1is com\u00fan nas especies de reproduci\u00f3n parasitaria do Vello Mundo.\nOs x\u00e9neros de cucos difer\u00e9ncianse no n\u00famero de plumas r\u00e9mixes primarias da seguinte maneira:\nDistribuci\u00f3n e h\u00e1bitat.\nOs cucos te\u00f1en unha distribuci\u00f3n cosmopolita, xa que se encontran en todos os continentes menos na Ant\u00e1rtida. Est\u00e1n ausentes no suroeste de Suram\u00e9rica, no extremo norte e noroeste de Norteam\u00e9rica e nas \u00e1reas secas de Oriente Pr\u00f3ximo e Norte de \u00c1frica (a\u00ednda que poden verse al\u00ed como aves en migraci\u00f3n). Xeralmente s\u00f3 aparecen como aves errantes nas illas oce\u00e1nicas do Atl\u00e1ntico e \u00cdndico, pero unha especie reprod\u00facese en varias illas do Pac\u00edfico e outra \u00e9 un migrante invernal que atravesa moitas partes do Pac\u00edfico.\nA Cuculinae \u00e9 a subfamilia m\u00e1is espallada de cucos, e est\u00e1 distribu\u00edda por Europa, Asia, \u00c1frica, Australia e Ocean\u00eda. Entre os cucos Phaenicophaeinae os \"Phaenicophaeus\" e os cucos terrestres asi\u00e1ticos est\u00e1n restrinxidos ao sur de Asia, os \"Coua\" son end\u00e9micos de Madagascar e o \"Ceuthmochares\" est\u00e1 espallado por \u00c1frica. Os \"Centropus\" est\u00e1n distribu\u00eddos desde \u00c1frica pasando por Asia tropical e chegando a Australia e as Illas Salom\u00f3n. As tres subfamilais restantes est\u00e1n distribu\u00eddas polo Novo Mundo, tanto en Suram\u00e9rica coma en Norteam\u00e9rica. Os Coccyzinae son os que chegan m\u00e1is ao norte das tres subfamilias, reproduc\u00edndose no Canad\u00e1, mentres que os \"Crotophaga\" chegan polo norte como m\u00e1ximo ata Florida e os t\u00edpicos cucos terrestres chegan ao suroeste dos Estados Unidos.\nOs cucos aparecen nunha ampla variedade de h\u00e1bitats. Os h\u00e1bitats m\u00e1is axeitados para os cucos proporcionan unha fonte de alimento (principalmente insectos e especialmente eirugas) e un lugar para reproducirse, para os que te\u00f1en unha reproduci\u00f3n parasitaria necesitan un ambiente apropiado para a especie h\u00f3spede. A maior\u00eda das especies aparecen en bosques, principalmente nos bosques peremnes dos tr\u00f3picos. Algunhas especies habitan ou est\u00e1n restrinxidas a mangleirais; entre estes est\u00e1 o \"Chrysococcyx minutillus\" de Australia, alg\u00fans \"Phaenicophaeus\", \"Centropus\" e os cucos dos mangleirais (\"Coccyzus minor\") do Novo Mundo. Ademais dos bosques, algunhas especies de cucos ocupan ambientes m\u00e1is abertos, que poden inclu\u00edr incluso \u00e1reas \u00e1ridas como os desertos no caso dos \"Geococcyx californianus\" ou o \"Cacomantis pallidus\". As especies migratorias temperadas como o cuco com\u00fan habitan unha ampla variedade de h\u00e1bitats para aproveitar ao m\u00e1ximo os h\u00f3spedes potenciais para a s\u00faa reproduci\u00f3n parasitaria, desde xunqueiras (onde parasitan aos \"Acrocephalus\", folosas) a p\u00e1ramos sen \u00e1rbores (onde parasitran aos \"Anthus pratensis\", picas).\nMigraci\u00f3n.\nA maior\u00eda das especies de cucos son sedentarios, pero alg\u00fans realizan migraci\u00f3ns estacionais regularmente e outros realizan migraci\u00f3ns parciais a partes da s\u00faa \u00e1rea de distribuci\u00f3n.\nAs especies que se reproducen a altas latitudes migran a climas m\u00e1is c\u00e1lidos durante o inverno debido \u00e1 dispo\u00f1ibilidade de alimento. O \"Urodynamis taitensis\", que se reproduce en Nova Zelandia, voa aos seus terreos de inverno en Polinesia, Micronesia e Melanesia, unha faza\u00f1a que foi descrita como \"quizais a m\u00e1is salientable migraci\u00f3n sobre as augas de calquera paxaro terrestre.\" O \"Coccyzus americanus\" e o \"Coccyzus erythropthalmus\" reprod\u00facense en Norteam\u00e9rica e voan a trav\u00e9s do mar Caribe, un voo sen parar de 4.000\u00a0km. Outros longos voos migratorios incl\u00faen o \"Cuculus poliocephalus\", que voa desde \u00c1frica ata a India, e o cuco com\u00fan europeo, que voa sen parar sobre o mar Mediterr\u00e1neo e o deserto do S\u00e1hara na s\u00faa viaxe entre Europa e \u00c1frica central.\nEn \u00c1frica, dez especies fan regularmente migraci\u00f3ns intracontinentais que se describen como polarizadas; \u00e9 dicir, pasan a estaci\u00f3n non reprodutora no centro tropical do continente e viaxan cara ao norte e sur para reproducirse nas sabanas m\u00e1is abertas e des\u00e9rticas e nos desertos. Esta non \u00e9 a mesma situaci\u00f3n que se d\u00e1 nos Neotr\u00f3picos, onde ningunha especie ten este patr\u00f3n de migraci\u00f3n, ou en Asia tropical, onde unha soa especie o fai. O 83% das especies australianas son migrantes parciais dentro de Australia ou viaxan a Nova Guinea e Indonesia despois da estaci\u00f3n reprodutora.\nNalgunhas especies a migraci\u00f3n \u00e9 di\u00farna, como no \"Scythrops novaehollandiae\", e noutras nocturna, como no \"Coccyzus americanus\".\nComportamento e ecolox\u00eda.\nA maior parte dos cucos son solitarios e raramente se xuntan en parellas ou grupos. A maior excepci\u00f3n son os \"Cotophaga\" das Am\u00e9ricas, nos que evolucionou a reproduci\u00f3n cooperativa e outros comportamentos sociais. A maior parte dos cucos son di\u00farnos, pero moitas especies fan chamadas nocturnas (v\u00e9xase m\u00e1is abaixo). Os cucos son xeralmente unha familia de especies t\u00edmidas e reservadas, que \u00e9 m\u00e1is doado o\u00edlas que velas. A excepci\u00f3n son os \"Cotophaga\", que a mi\u00fado son extremadamente confiados cos humanos e outras especies.\nA maior\u00eda dos cucos son insect\u00edvoros e est\u00e1n especializados en comer grandes insectos e eirugas, inclu\u00edndo os tipos de eirugas peludas que evitan outras aves. Te\u00f1en un comportamento pouco com\u00fan entre as aves porque preparan as s\u00faas presas antes de tragalas, esfreg\u00e1ndoas contra obxectos duros como ramas e despois esm\u00e1ganas contra unhas placas \u00f3seas especiais da parte posterior da s\u00faa boca. Tam\u00e9n comen unha ampla variedade doutros insectos e presas animais. Os \"Saurothera\" do Caribe, ante a relativa ausencia de aves de presa, especializ\u00e1ronse en cazar lagartos. Os tipos terrestrs m\u00e1is grandes como os \"Centropus\" e os \"Geococcyx\" tam\u00e9n se alimentan de diversas serpes, lagartos, pequenos rodedores e outras aves, aos que golpean cos seus fortes peteiros. As especies terrestres poden usar diferentes t\u00e9cnicas para capturar as presas. Un estudo de d\u00faas especies de \"Coua\" de Madagascar atopou que o \"Coua coquereli\" consegu\u00eda presas cami\u00f1ando e rebuscando no chan do bosque, mentres que o \"Coua ruficeps\" corr\u00eda e abalanz\u00e1base sobe as presas. Ambas as especies tam\u00e9n mostraban unha flexibilidade estacional nas presas capturadas e nas t\u00e9cnicas de procura de alimento. Os cucos parasitos non participan xeralmente en bandadas mixtas para a procura do alimento, a\u00ednda que alg\u00fans estudos feitos no leste de Australia atoparon varias especies que si participaban nelas na estaci\u00f3n non reprodutora, pero eran atacados e incapaces de facelo na estaci\u00f3n reprodutora. Os cucos terrestres do x\u00e9nero \"Neomorphus\" vense \u00e1s veces aliment\u00e1ndose en asociaci\u00f3n con grupos de formigas lexionarias ou marabuntas, a\u00ednda que non son seguidores de formigas obrigados como ocorre con algunhas aves Thamnophilidae. Os \"Cotophaga\" alim\u00e9ntanse no chan e seguen o gando e outros grandes animais mam\u00edferos cando buscan alimento; nun modo similar ao das garzas boieiras (\"Bubulcus ibis\") que apa\u00f1an as presas que espantan o gando e te\u00f1en un maior \u00e9xito aliment\u00e1ndose deste modo.\nVarios \"Eudynamys\", \"Coua\" e os \"Scythrops novaehollandiae\" alim\u00e9ntanse principalmente de froita, pero non son exclusivamente frux\u00edvoros. Os \"Eudymamys\" parasitos e os \"Scythrops\" en particular consomen principalmente froita cando son criados por h\u00f3spedes frux\u00edvoros como os \"Sphecotheres vieilloti\" e os \"Strepera graculina\". Outras especies comen ocasionalmente froita tam\u00e9n. Os \"Coua\" consomen froita na estaci\u00f3n seca cando as presas son m\u00e1is dif\u00edciles de atopar.\nReproduci\u00f3n.\nOs cucos son un grupo extremadamente diverso de aves en canto aos seus h\u00e1bitos de reproduci\u00f3n. A maior\u00eda das especies son mon\u00f3gamas, pero hai excepci\u00f3ns. Os cucos \"Crotophaga\" e \"Guira\" po\u00f1en os seus ovos en ni\u00f1os comunais, a\u00ednda que este comportamento non \u00e9 completamente cooperativo; unha femia pode retirar os ovos doutras femias cando pon os seus. A poliandria foi confirmada no \"Centropus grillii\" africano e sosp\u00e9itase que ocorre nas outras especies do x\u00e9nero, o que quizais explica o dimorfismo sexual invertido do grupo. A maior\u00eda das especies de cucos, inclu\u00edndo os \" Phaenicophaeus\", \"Coua\", \"Centropus\" e \"Geococcyx\" e a maior\u00eda dos outros cucos americanos, constr\u00faen os seus propios ni\u00f1os, a\u00ednda que unha importante minor\u00eda realiza unha reproduci\u00f3n parasitaria (v\u00e9xase m\u00e1is abaixo). A maior\u00eda destas especies ani\u00f1an nas \u00e1rbores ou arbustos, mais os \"Centropus\" po\u00f1en os ovos en ni\u00f1os en terra ou baixo arbustos. A\u00ednda que nalgunhas ocasi\u00f3ns os cucos normalmente non parasitos poden parasitar outras especies, incluso nese caso os pais axudan a alimentar ao piti\u00f1o.\nOs cucos non parasitos po\u00f1en ovos brancos, pero moitas das especies parasitas po\u00f1en ovos coloreados para que se asemellen aos dos seus h\u00f3spedes.\nAs cr\u00edas de todas as especies de cucos son altriciais (non poden valerse de seu nas primeiras etapas). Os cucos non parasitos abandonan o ni\u00f1o antes de que poidan voar, e algunhas especies do Novo Mundo te\u00f1en os per\u00edodos de incubaci\u00f3n m\u00e1is curtos de todas as aves.\nParasitismo reprodutivo.\nUnhas 56 especies de cuco do Vello Mundo e 3 do Novo Mundo son parasitos reprodutivos, po\u00f1en os seus ovos nos ni\u00f1os doutras especies de aves. Estas especies son parasitos reprodutivos obrigados, o que significa que s\u00f3 se reproducen desta maneira. O exemplo mellor co\u00f1ecido \u00e9 o cuco com\u00fan europeo. Ademais das especies obrigadas, hai outras que presentan un parasitismo reprodutor non obrigado, e deixan os seus ovos en ni\u00f1os de membros da s\u00faa propia especie ademais de axudar a criar e alimentar aos seus fillos. As cascas dos ovos dos parasitos reprodutivos son xeralmente grosas. Te\u00f1en d\u00faas capas cunha capa externa que se cre se d\u00e1 resistencia \u00e1 rotura cando os ovos son depositados no ni\u00f1o h\u00f3spede. O ovo do cuco eclosiona m\u00e1is cedo que o do h\u00f3spede e a cr\u00eda do cuco crece m\u00e1is r\u00e1pido; na maior\u00eda dos casos o piti\u00f1o bota f\u00f3ra do ni\u00f1o os ovos ou as cr\u00edas da especie h\u00f3spede. A cr\u00eda de cuco non ten tempo de aprender este comportamento, polo que debe ser un instinto que recibe xeneticamente. A cr\u00eda anima ao h\u00f3spede a alimentalo ao mesmo ritmo que o da s\u00faa r\u00e1pida taxa de crecemento coas s\u00faas r\u00e1pidas chamadas petitorias e a boca aberta da cr\u00eda, a cal serve como sinal estimulante.\nOs cucos te\u00f1en varias estratexias para deixar os seus ovos dentro do ni\u00f1o h\u00f3spede. As diferentes especies usan distintas estratexias dependentes das estratexias defensivas do h\u00f3spede. As femias de cucos te\u00f1en comportamentos de posta r\u00e1pidos e moi discretos, mais nalg\u00fans casos viuse que os machos atraen os h\u00f3spedes adultos lonxe dos seus ni\u00f1os para que as femias poidan po\u00f1er os ovos no ni\u00f1o. Algunhas especies h\u00f3spede poden tratar directamene de impedir que os cucos po\u00f1an ovos nos seus ni\u00f1os; as aves cuxos ni\u00f1os est\u00e1n en alto risco de contaminaci\u00f3n polo cco s\u00e1bese que atacan os cucos para expulsalos da zona. Os cucos parasitos est\u00e1n agrupados en \"gentes\" (en lat\u00edn 'xentes'), e cada \"gens\" est\u00e1 especializada nun h\u00f3spede determinado. Hai evidencias de que as \"gentes\" son xeneticamente diferentes entre si.\nAs femias dos cucos parasitos especial\u00edzanse \u00e1s veces e po\u00f1en ovos que lembran bastante fielmente aos ovos do h\u00f3spede que elixen. Algunhas aves h\u00f3spede poden distinguir os ovos de cuco dos seus, polo que os ovos que sexan menos parecidos aos do h\u00f3spede sexan con m\u00e1is probabilidade botados f\u00f3ra do ni\u00f1o polo h\u00f3spede. Os cucos parasitos que presentan os maiores niveis de mimetismo dos ovos son aqueles nas que os h\u00f3spedes mostran altos niveis de rexeitamento dos ovos, polo que s\u00f3 son engaqnados se a imitaci\u00f3n \u00e9 boa. Alg\u00fans h\u00f3spedes non presentan o comportamento de rexeitamento dos ovos e nese caso os ovos do cuco son m\u00e1is diferentes. Tam\u00e9n se observou nun estudo con cucos europeos que as femias po\u00f1en os seus ovos no ni\u00f1o dun h\u00f3spede que ten ovos que te\u00f1en un aspecto similar aos seus. Outras especies de cucos po\u00f1en ovos \"cr\u00edpticos\", que son de cor escura mentres que os ovos do h\u00f3spede son claros. Este \u00e9 un truco para que os ovos pasen desapercibidos para o h\u00f3spede, e m\u00f3strano os cucos que parasitan h\u00f3spedes que constr\u00faen ninos cupuliformes escuros. Alg\u00fans cucos parasitos adultos destr\u00faen completamente a posta dos h\u00f3spedes se estes rexeitan os ovos do cuco. Neste caso, criar o fillo do cuco \u00e9 para o h\u00f3spede menos custoso que a alternativa destruci\u00f3n total da posta.\nO parasitismo non \u00e9 necesariamente de todo prexudicial para a especie h\u00f3spede. En 2014 estudouse un conxunto de datos de 16 anos e atopouse que os ni\u00f1os de corvos parasitados ti\u00f1an m\u00e1is \u00e9xito globalmente (maior probabilidade de producir polo menos un poli\u00f1o de corvo) que os ni\u00f1os sen cuco. Os investigadores atribu\u00edron isto a unha substancia fortemente cheirenta segegada pola cr\u00eda de cuco cando \u00e9 atacado, que repele os predadores, e comentaron o seguinte: \"As interacci\u00f3ns que foran claramente clasificadas como 'parasitarias' ou 'mutualistas' poder\u00edan ser m\u00e1is complexas. Quizais, necesitamos examinar m\u00e1is detidamente estas interacci\u00f3ns antes de po\u00f1erlle \u00e1s especies tales etiquetas ou identificaci\u00f3ns\".\nChamadas.\nOs cucos son a mi\u00fado silandeiros, pero en moitos casos te\u00f1en un amplo repertorio de chamadas ou cantos. Estas adoitan ser bastante simples, parecidas a asub\u00edos, sons de frautas ou impos. As chamadas son utilizadas para demostrar a posesi\u00f3n dun territorio e atraer parellas. Dentro dunha especie as chamadas son notablemente consistentes ao longo da s\u00faa \u00e1rea de distribuci\u00f3n, mesmo en especies con \u00e1reas moi grandes. Isto, xunto co feito de que moitas especies non son criadas polos seus verdadeiros pais (reproduci\u00f3n parasitaria), suxire que as chamadas dos cucos son innatas e non aprendidas. A\u00ednda que os cucos son di\u00farnos, moitas especies fan chamadas pola noite.\nA familia dos cucos ten un nome de orixe onomatopeica que recibe pola chamada do cuco com\u00fan (\"cu-cu\"). En moitos cucos as chamadas son distintivas de especies particulares e son \u00fatiles para a s\u00faa identificaci\u00f3n. Varias especies cr\u00edpticas identif\u00edcanse mellor polos seus cantos.\nFiloxenia.\nFiloxenia dos Cuculiformes vivos baseada na obra de John Boyd.\nNa cultura humana.\nNa mitolox\u00eda grega, o deus Zeus transformouse nun cuco para poder seducir \u00e1 deusa Hera; e a ave estaba consagrada a ela. En Inglaterra, William Shakespeare aludiu \u00e1 asociaci\u00f3n do cuco com\u00fan europeo coa primavera, e tam\u00e9n (nese pa\u00eds) coa infidelidade conxugal, na canci\u00f3n de primavera cortesana da s\u00faa obra \"Love's Labours Lost\" (Traballos de amor perdidos). Na India, os cucos est\u00e1n consagrados a Kamadeva, o deus dos desexos e os anceios, mentres que no Xap\u00f3n o cuco simboliza o amor non correspondido."}
{"id": "363376", "revid": "27155", "url": "https://gl.wikipedia.org/wiki?curid=363376", "title": "Cuc\u00falido", "text": ""}
{"id": "363377", "revid": "6197518", "url": "https://gl.wikipedia.org/wiki?curid=363377", "title": "Orfandade", "text": "Un orfo (do grego \"\u1f40\u03c1\u03c6\u03b1\u03bd\u03cc\u03c2\") \u00e9 un neno cuxos pais est\u00e1n ausentes ou mortos, ou o abandonaron. Unha definici\u00f3n legal utilizada nos Estados Unidos de Am\u00e9rica\u00a0\u00e9: algu\u00e9n privado a trav\u00e9s de \"a morte ou a desaparici\u00f3n, por abandono ou deserci\u00f3n, ou a separaci\u00f3n ou a perda, de ambos os pais\". O seu uso com\u00fan est\u00e1 referido a nenos (ou a animais novos) que perderon ambos os pais. Sobre esta base os medio-orfos son os que te\u00f1en un pai a\u00ednda vivo.\nA Real Academia Galega define o concepto de orfandade como:\nO abandono \u00e9 o estado en que quedan os fillos pola morte dos seus pais ou dun dos dous, a pesar de vivir coa s\u00faa familia, consid\u00e9rase orfo aquel que est\u00e1 descoidado, abandonado e que non pode valerse por si mesmo para remediar o seu abandono ou falta de compa\u00f1a e agarimo.\nNalgunhas especies animais, onde normalmente o pai abandona a nai e os mozos durante ou antes do nacemento, os mozos ser\u00e1n chamados orfos cando a nai faleza, independentemente da condici\u00f3n do pai.\nOrfos na literatura.\nOs personaxes orfos son moi com\u00fans como protagonistas literarios, especialmente na literatura infantil e na literatura fant\u00e1stica. A falta dos pais deixa aos personaxes vidas m\u00e1is interesantes e a posibilidade de aventurar, liber\u00e1ndose das obrigaci\u00f3ns familiares e do control, e pr\u00edvanos dunha vida m\u00e1is prosaica. Crea personaxes que son independentes e que se esforzan no desenvolvemento introspectivo e do afecto. Os orfos poden metaforicamente realizar unha procura para a autocomprensi\u00f3n a trav\u00e9s de tratar de co\u00f1ecer as s\u00faas ra\u00edces. Os pais tam\u00e9n poden ser aliados e fontes de axuda para os nenos, e a eliminaci\u00f3n dos pais fai que o car\u00e1cter das dificultades se agrave. Os pais, ademais, poden ser irrelevantes para o tema que un escritor est\u00e1 a tratar de desenvolver, a\u00a0orfandade e o car\u00e1cter libera o escritor da necesidade de describir esa relaci\u00f3n irrelevante; se unha relaci\u00f3n pai-fillo \u00e9 importante, a eliminaci\u00f3n dos demais impide aos pais que compliquen a relaci\u00f3n necesaria. Todas estas caracter\u00edsticas fan dos orfos atractivos personaxes dos autores.\nOs orfos son com\u00fans nos contos de fadas, como algunhas variantes de Cincenta e m\u00e1is recentemente a saga de Harry Potter, que se basea no sacrificio materno e a orfandade recompensada.\nMoitos superheroes, inclu\u00edndo Superman, Batman, Robin, Spiderman, Wolverine, Iron Man, Tormenta e Daredevil, son orfos."}
{"id": "363378", "revid": "27155", "url": "https://gl.wikipedia.org/wiki?curid=363378", "title": "Cuculidae", "text": ""}
{"id": "363379", "revid": "72012", "url": "https://gl.wikipedia.org/wiki?curid=363379", "title": "Orfo", "text": ""}
{"id": "363380", "revid": "1131", "url": "https://gl.wikipedia.org/wiki?curid=363380", "title": "Castro de Lago", "text": "Castro de Lago \u00e9 un poboado castrexo de chaira situado na parroquia do Meir\u00e1s, no concello de Valdovi\u00f1o. Foi destru\u00eddo nos anos 1970.\nDescrici\u00f3n.\nO recinto principal ti\u00f1a forma case circular. De norte a sur med\u00eda uns 76 metros e de leste a oeste uns 82 metros. Foi destru\u00eddo nos anos 1970 para facer leiras e constru\u00edr vivendas. Ti\u00f1a muros de grande altura, con profundos desniveis. Ao redor hab\u00eda cami\u00f1os e corredoiras, eran cami\u00f1os estreitos e profundos de pedras e terra."}
{"id": "363381", "revid": "1131", "url": "https://gl.wikipedia.org/wiki?curid=363381", "title": "Estaci\u00f3n de Zaragoza-Portillo", "text": "A estaci\u00f3n de Zaragoza\u2013Portillo \u00e9 unha estaci\u00f3n de tren subterr\u00e1nea de Adif situada na cidade de Zaragoza. Foi inaugurada en 2008 nunha parte dos terreos da hist\u00f3rica estaci\u00f3n de Campo Sepulcro, principal estaci\u00f3n da cidade ata a apertura de Zaragoza-Delicias. A antiga estaci\u00f3n fora constru\u00edda por MZA en 1864 e foi rebautizada por Renfe como Zaragoza-El Portillo en 1973.\nEst\u00e1 integrada na li\u00f1a C-1 de Proximidades Zaragoza e rexistra tr\u00e1fico de trens de Media Distancia.\nSituaci\u00f3n ferroviaria.\nA estaci\u00f3n forma parte da li\u00f1a f\u00e9rrea de ancho ib\u00e9rico que une Madrid con Barcelona v\u00eda Zaragoza, punto quilom\u00e9trico 340,9.\nHistoria.\nA apertura da li\u00f1a Zaragoza-Madrid por parte de MZA o 25 de maio de 1863 supuxo a inauguraci\u00f3n da estaci\u00f3n de Campo Sepulcro, recinto provisional que acolleu os primeiros viaxeiros da li\u00f1a.\nA construci\u00f3n do Ponte da Almozara permitiu a s\u00faa conexi\u00f3n coa marxe esquerda do Ebro e a Estaci\u00f3n do Norte, ruta aberta en 1870, o que posibilitou conectar a trav\u00e9s de Zaragoza as li\u00f1as Madrid-Barcelona e Barcelona-Altsasu.\nAs d\u00fabidas de se a estaci\u00f3n ter\u00eda car\u00e1cter terminal ou pasante as\u00ed como problemas para obter os terreos necesarios dilataron a s\u00faa construci\u00f3n definitiva ata 1891 momento no cal a fusi\u00f3n entre MZA e a Compa\u00f1\u00eda do Ferrocarril de Tarragona a Barcelona e Francia (TBF) despexou as d\u00fabidas sobre o car\u00e1cter pasante da estaci\u00f3n. En 1896 p\u00faidose finalmente inaugurar a estaci\u00f3n definitiva coa s\u00faa longa fachada de 144 metros de lonxitude dividida nun pavill\u00f3n central, dous pavill\u00f3ns nos extremos e d\u00faas \u00e1s conectando todos estes elementos.\nEn 1967, tras o peche das antigas estaci\u00f3ns contiguas de Cari\u00f1ena, Utrillas e Caminreal pasou a ser a principal estaci\u00f3n da cidade. En 1973, RENFE procedeu \u00e1 s\u00faa ampliaci\u00f3n e reforma modificando substancialmente o seu aspecto inicial e cambiando a s\u00faa denominaci\u00f3n pola de Zaragoza-El Portillo ata que en 2003 foi substitu\u00edda pola nova e maior Estaci\u00f3n de Zaragoza-Delicias.\nEn 2008, en terreos da antiga estaci\u00f3n inaugurouse a nova estaci\u00f3n subterr\u00e1nea de Zaragoza-Portillo, na cal prestan servizos de Media Distancia e o Proximidades Zaragoza.\nServizos ferroviarios.\nMedia distancia.\n\"Actualizado a 21 de xaneiro de 2017.\"\nProximidades.\nA estaci\u00f3n forma parte da li\u00f1a C-1 da rede de Proximidades Zaragoza operada por Renfe."}
{"id": "363383", "revid": "10599", "url": "https://gl.wikipedia.org/wiki?curid=363383", "title": "Estaci\u00f3n de Burgos", "text": ""}
{"id": "363384", "revid": "98629", "url": "https://gl.wikipedia.org/wiki?curid=363384", "title": "Alex Ribeiro", "text": "Alexandre \"Alex\" Dias Ribeiro (nado en Belo Horizonte, 7 de novembro de 1948). \u00c9 un expiloto de carreiras do Brasil. Participou en 20 Grandes Premio do campionato Mundial de F\u00f3rmula 1, pero non anotou ning\u00fan punto no Campionato Mundial.\nCarreira.\nLogo dunha s\u00f3lida base nas f\u00f3rmulas inferiores (foi quinto no Campionato de Europa de F\u00f3rmula 2 de 1976), Ribeiro pagou a s\u00faa participaci\u00f3n no equipo March de F\u00f3rmula 1 para a tempada de (os seus patrocinadores principais eran Caixa Econ\u00f4mica Federal, un banco brasileiro e Souza Cruz, unha compa\u00f1\u00eda de tabaco).\nCon todo, a tempada converteuse nun pesadelo. O propietario de March Max Mosley (m\u00e1is tarde presidente da FIA) contratou a catro pilotos, e o equipo simplemente non ti\u00f1a a capacidade de fornecelos a todos. A reputaci\u00f3n de Ribeiro como piloto sufriu.\nEn 1978, tratou de salvar a s\u00faa reputaci\u00f3n como piloto de carreiras e creou un equipo privado de F2 para participar na tempada de 1978 de F\u00f3rmula 2 de Europa, un ano dominado polo equipo da f\u00e1brica de March. O seu coche foi pintado coas palabras \"Jes\u00fas salva\". Ribeiro logrou ga\u00f1ar a rolda de N\u00fcrburgring dun xeito dram\u00e1tico, logo de que os favoritos Giacomelli e Marc Surer retir\u00e1ranse da carreira. O resto da tempada, con todo, non deu froitos.\nEnt\u00f3n, en , o equipo brasileiro de Fittipaldi (Fittipaldi Automotive) ofreceulle d\u00faas oportunidades de cualificar nun segundo coche, para o Gran Premio do Canad\u00e1 de 1979 e o Gran Premio dos Estados Unidos de 1979 de F\u00f3rmula Un. Con todo, o equipo concentr\u00e1base no ex campi\u00f3n da F1 Emerson Fittipaldi, e Ribeiro non se cualificou en ambos eventos.\nRibeiro foi co\u00f1ecido pola proclamaci\u00f3n da s\u00faa fe na forma do eslogan \"Jes\u00fas salva\" nos seus coches de F\u00f3rmula Un.\nPosteriormente desempe\u00f1ou o cargo de Capel\u00e1n nos eventos de F1 aos que asistiu como piloto do Coche M\u00e9dico e \u00e9 posiblemente o piloto m\u00e1is co\u00f1ecido do grupo \"Cristi\u00e1ns no Automobilismo\" 'Christians In Motorsport'.\nEn 1994, uniuse ao equipo da Selecci\u00f3n de f\u00fatbol do Brasil como pastor no Mundial de F\u00fatbol Estados Unidos 1994. Realizou servizos de adoraci\u00f3n para o equipo e m\u00e1is tarde escribiu un libro sobre a viaxe do equipo \u00e1 vitoria, titulado \"\u00bfQuen ga\u00f1ou a Copa do Mundo '94?\"\nNo Gran Premio do Brasil de 2002, Ribeiro estivo implicado nun incidente potencialmente serio. Durante o quecemento da ma\u00f1\u00e1 o d\u00eda da carreira o domingo, Enrique Bernoldi estrelou o seu Arrows na curva 2. Cando Ribeiro, piloto do Coche M\u00e9dico, sa\u00edu a ver a Bernoldi, abriu a porta do coche e xusto cando a abriu, Nick Heidfeld apareceu no seu Sauber, e estrelouse contra a porta aberta. Tanto Ribeiro como Heidfeld sa\u00edron ilesos.\nEn 1981, Ribeiro escribiu un libro autobiogr\u00e1fico chamado \"Mais Que Vencedor\", no que chama ao dono de March, Max Mosley, \"Mack Mouse\" (o rato Mack) e ao enxe\u00f1eiro de March Robin Herd \"Robin Hood\".\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363385", "revid": "1131", "url": "https://gl.wikipedia.org/wiki?curid=363385", "title": "Castro do Rodo", "text": "Castro do Rodo \u00e9 un poboado castrexo costeiro fortificado situado nunha pen\u00ednsula na parroquia de Pant\u00edn na Praia de Pant\u00edn, concello de Valdovi\u00f1o.\nDescrici\u00f3n.\n\u00c9 un castro situado nunha pen\u00ednsula cun di\u00e1metro duns 50 metros, ten unha li\u00f1a defensiva que protexe o istmo, dende o norte ata o leste mide uns 67 metros. Ten dous accesos un ao norte e outro ao leste."}
{"id": "363386", "revid": "23204", "url": "https://gl.wikipedia.org/wiki?curid=363386", "title": "Warwick Brown", "text": "Warwick Brown (nado en Sydney, 24 de decembro de 1949) \u00e9 un expiloto de Australia.\nAndaina.\nBrown participou nun \u00fanico Gran Premio da F\u00f3rmula Un, o 10 de outubro de 1976. Pilotou un coche de Wolf-Williams Racing no Gran Premio dos Estados Unidos de 1976 e terminou 14\u00ba, a cinco voltas do ga\u00f1ador James Hunt. Brown sufriu a perda da terceira e quinta marcha durante a carreira, as\u00ed como problemas cos freos traseiros.\nBrown tivo m\u00e1is \u00e9xito nas series Tasman, que ga\u00f1ou en 1975, pilotando un Lola T332 Chevrolet. Tam\u00e9n ga\u00f1ou a Rothmans International Series en Australia d\u00faas veces, en 1977 pilotando un Lola T430 Chevrolet e en 1978 pilotando un Lola T332 Chevrolet, ambos para o equipo de VDS. No curso de ga\u00f1ar estas series, Brown tam\u00e9n ga\u00f1ou o Gran Premio de Nova Zelandia de 1975 e o Gran Premio de Australia de 1977.\nLogo de competir no Campionato SCCA / USAC de F\u00f3rmula 5000 en Am\u00e9rica do Norte de 1974 a 1976, Brown disputou as Can-Am Series e foi o subcampi\u00f3n detr\u00e1s do seu compa\u00f1eiro australiano Alan Jones na Serie de Can-Am de 1978 pilotando un Lola T333CS-Chevrolet para o equipo de VDS.\nResumo da carreira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363387", "revid": "624", "url": "https://gl.wikipedia.org/wiki?curid=363387", "title": "Pappus de Alexandr\u00eda", "text": "Pappus de Alexandr\u00eda (en grego \u03a0\u03ac\u03c0\u03c0\u03bf\u03c2 \u1f41 \u1f08\u03bb\u03b5\u03be\u03b1\u03bd\u03b4\u03c1\u03b5\u03cd\u03c2, transl. \"P\u00e1ppos h\u00f2 Alexandre\u00fds\") nado en Alexandr\u00eda, Exipto, foi un exipcio helenizado e un dos m\u00e1is importantes matem\u00e1ticos helen\u00edsticos da antig\u00fcidade. Foi un importante xe\u00f3metra, pescudador e autor de moitos textos sobre cient\u00edficos da antiga civilizaci\u00f3n grega, entre eles a s\u00faa principal obra, \"Synagoge\" (320 d. C.) ou \"Colecci\u00f3n Matem\u00e1tica\", un tratado en grego composto por oito libros dos cales o primeiro e parte do segundo se extraviaron, onde se encontran relatos, novas probas e temas suplementarios para varias proposici\u00f3ns de Arqu\u00edmedes, Euclides, Apolonio e Tolomeo, entre outros, sobre superficies de revoluci\u00f3n, planos, s\u00f3lidos e lineares.\nDescubriu varios teoremas precursores da xeometr\u00eda proxectiva, pescudou o chamado problema de Dido ou isoperim\u00e9trico e\u00a0demostrou que, de entre as formas que as abellas poder\u00edan empregar para facer seus favos, a adoptada \u00e9 a que m\u00e1is economiza cera.\u00a0\nAs s\u00faas conclusi\u00f3ns foron o punto de partida para a invenci\u00f3n da xeometr\u00eda anal\u00edtica por Descartes, trece s\u00e9culos despois. Xunto con Diofanto, foron os dous principais matem\u00e1ticos da chamada Idade de Prata da Universidade de Alexandr\u00eda (250-350). Tam\u00e9n escribiu sobre m\u00fasica e hidrost\u00e1tica e morreu nalg\u00fan lugar de Grecia."}
{"id": "363388", "revid": "1987", "url": "https://gl.wikipedia.org/wiki?curid=363388", "title": "Mar de Salom\u00f3n", "text": "O mar de Salom\u00f3n \u00e9 un mar aberto localizado no suroeste do oc\u00e9ano Pac\u00edfico, delimitado pola costa suroriental da illa de Nova Guinea, ao oeste; polas illas do arquip\u00e9lago Bismarck, ao norte; polas Illas Salom\u00f3n, das que recibe o seu nome, ao leste; e polo arquip\u00e9lago das Luisiadas, na prolongaci\u00f3n da punta do sueste de Nova Guinea, ao sur, por onde se abre ao mar do Coral. Comunica ao noroeste e ao norte, a ambos os dous lados da illa de Nova Breta\u00f1a, co mar de Bismarck.\nComprende unha superficie pr\u00f3xima ao 720.000\u00a0km\u00b2. Tr\u00e1tase dun mar profundo, destacando a fosa de Nova Breta\u00f1a no norte, cunha profundidade m\u00e1xima de 9.140 metros, a depresi\u00f3n das Salom\u00f3n no centro e a fosa de San Crist\u00f3bal no sueste.\nA principal cidade que ba\u00f1an as s\u00faas augas \u00e9 a cidade de Honiara, capital das Illas Salom\u00f3n, situada na illa de Guadalcanal.\nNas s\u00faas augas disput\u00e1ronse numerosas batallas da guerra do Pac\u00edfico pertencentes \u00e1 segunda guerra mundial.\nDelimitaci\u00f3n segundo a IHO.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Salom\u00f3n como un mar. Na s\u00faa publicaci\u00f3n de referencia mundial, \"Limits of oceans and seas\" (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 65 e def\u00edneo da forma seguinte:"}
{"id": "363389", "revid": "624", "url": "https://gl.wikipedia.org/wiki?curid=363389", "title": "Arquitas de Tarento", "text": "Arquitas de Tarento (en grego antigo: \u1f08\u03c1\u03c7\u03cd\u03c4\u03b1\u03c2 \u1f41 \u03a4\u03b1\u03c1\u03b1\u03bd\u03c4\u03af\u03bd\u03bf\u03c2), nado en Tarento arredor de 430 a. C. e finado en 360 a. C. foi un fil\u00f3sofo, matem\u00e1tico, astr\u00f3nomo, estadista e xeneral contempor\u00e1neo de Plat\u00f3n.\nTraxectoria.\nArquitas naceu en Tarento (Magna Grecia, hoxe Italia) entre os anos 435 e 410 a. C. Fillo de Hestieo, segundo Arist\u00f3xenes, ou de Mnes\u00e1goras, segundo Di\u00f3xenes Laercio. Foi comandante en tres guerras, e \"strategos\" de Tarento durante sete anos, o que indica o seu prestixio social xa que a lei prohib\u00eda a reelecci\u00f3n m\u00e1is dun ano. Conduciu unha reforma pol\u00edtica en Tarento mediante a que chegou a ser a cidade m\u00e1is rica e poboada da Magna Grecia. A trav\u00e9s da construci\u00f3n de memoriais, templos e outros edificios deulle lustre \u00e1 cidade. Axudou a dar novos impulsos ao comercio ao buscar asociaci\u00f3ns con Istria, Grecia e \u00c1frica.\nArquitas de Tarento pertenceu aos Pitag\u00f3ricos, alumno da escola de Filolao. Foi amigo de Plat\u00f3n, ao que co\u00f1eceu durante a primeira viaxe que este realizou ao sur de Italia e a Sicilia en 388 e 387 a. C., tras a morte de S\u00f3crates. Na s\u00faa Carta S\u00e9tima, Plat\u00f3n asegura que Arquitas tratou de rescatalo nas s\u00faas dificultades con Dionisio II de Siracusa mediante unha carta de recomendaci\u00f3n e enviando un barco a Sicilia en 361\u00a0a.\u00a0C. Para alg\u00fans autores foi o mestre pitag\u00f3rico de Plat\u00f3n e para outros o seu disc\u00edpulo.\nEnsinou matem\u00e1ticas a Eudoxo de Cnido, sendo \u00e1 s\u00faa vez mestre de Menecmo. Foi a primeira persoa en lograr unha boa aproximaci\u00f3n ao problema da duplicaci\u00f3n do cubo, e un dos primeiros que, tras Pit\u00e1goras, traballou no co\u00f1ecemento conxunto da Aritm\u00e9tica, Xeometr\u00eda, Astronom\u00eda e M\u00fasica, o Cuadrivio, as\u00ed como da Ac\u00fastica, acoutando as matem\u00e1ticas a disciplinas t\u00e9cnicas, coas cales se cre inventou a polea, o parafuso e unha especie de mecanismo articulado con \u00e1s, similar a un paxaro, ao que logrou facer voar preto de 300 metros grazas ao impulso dun n\u00facleo de vapor comprimido. Segundo Arist\u00f3teles foi o inventor do ax\u00f3uxere. Outros tam\u00e9n aseguran a s\u00faa influencia directa sobre Euclides.\nSegundo conta Horacio nunha das s\u00faas odas, Arquitas faleceu nun naufraxio nas costas de Puglia entre os anos 360 e 350 a. C. Horacio escribiu que o seu corpo permaneceu sen sepultura na beira ata que un navegante botou area encima, pois doutra forma vagar\u00eda neste lado da lagoa Estixia durante cen anos.\nCr\u00e1ter na l\u00faa.\nO cr\u00e1ter Archytas da L\u00faa foi nomeado na s\u00faa honra."}
{"id": "363391", "revid": "96271", "url": "https://gl.wikipedia.org/wiki?curid=363391", "title": "Aeroporto da Madeira", "text": "O Aeroporto da Madeira (IATA: FNC, ICAO: LPMA), informalmente tam\u00e9n co\u00f1ecido como Aeroporto de Funchal, \u00e9 un aeroporto internacional na parroquia civil de Santa Cruz, no arquip\u00e9lago portugu\u00e9s de Madeira. O aeroporto est\u00e1 situado a 13,2\u00a0km ao leste-nord\u00e9s da capital da rexi\u00f3n, Funchal. Opera principalmente voos a destinos metropolitanos europeos debido \u00e1 importancia de Madeira como destino de ocio. \u00c9 o cuarto aeroporto m\u00e1is concorrido de Portugal.\nO aeroporto est\u00e1 considerado un dos m\u00e1is peculiares e perigosos do mundo debido \u00e1 s\u00faa localizaci\u00f3n e a espectacular construci\u00f3n da s\u00faa pista. O programa de televisi\u00f3n \"Most Extreme Airports\", da canle History, situouno no posto 9 entre os aeroportos m\u00e1is perigosos do mundo, e o terceiro en Europa despois do Aeroporto de Xibraltar e o Altiporto de Courchevel."}
{"id": "363399", "revid": "89787", "url": "https://gl.wikipedia.org/wiki?curid=363399", "title": "Guy Edwards", "text": "Guy Richard Goronwy Edwards, QGM, nado o 30 de decembro de 1942, \u00e9 un expiloto de carreiras de Inglaterra. Edwards participou en 17 Grandes Premios do F\u00f3rmula Un do Campionato do Mundo, debutou o 13 de xaneiro de 1974. Non obtivo puntos de campionato.\nCarreira.\nEdwards competiu no Campionato Aurora de F\u00f3rmula 1 no Reino Unido de 1978 a 1980, logrando varias vitorias pilotando chasis de March, Fittipaldi e Arrows. En 1979 anotou a \u00fanica vitoria en carreira dun chasis Fittipaldi de F\u00f3rmula Un.\nTam\u00e9n \u00e9 famoso por ser un dos pilotos, xunto con Arturo Merzario, Brett Lunger e Harald Ertl que salvou a Niki Lauda do seu coche en chamas durante o Gran Premio de Alema\u00f1a de 1976, polo que m\u00e1is tarde foi galardonado coa Queen's Gallantry Medal pola s\u00faa valent\u00eda. Actualmente, traballa para axudar aos pilotos de carreiras a conseguir patrocinio.\nO seu fillo Sean, tam\u00e9n piloto de carreiras, morreu nun accidente de carreiras no Queensland Raceway en Willowbank o 15 de outubro de 2013. Estaba adestrando a un piloto m\u00e1is novo, cando o Porsche 911 GT3 que pilotaba a parella incendiouse logo dun choque de alta velocidade.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nV\u00e9xase tam\u00e9n.\nLigaz\u00f3ns externas.\n \n[[Categor\u00eda:Nados en 1942]]\n[[Categor\u00eda:Pilotos de F\u00f3rmula 1 de Inglaterra]]\n[[Categor\u00eda:Pilotos de F\u00f3rmula 1 de Hill]]\n[[Categor\u00eda:Pilotos de F\u00f3rmula 1 de Hesketh]]\n[[Categor\u00eda:Pilotos de F\u00f3rmula 1 de British Racing Motors]]\n[[Categor\u00eda:Pilotos das 24 Horas de Le Mans]]"}
{"id": "363401", "revid": "1131", "url": "https://gl.wikipedia.org/wiki?curid=363401", "title": "Castro de Santo Tom\u00e1s", "text": "Castro de Santo Tom\u00e1s ou Castro de Santo Tom\u00e1s de Taraza, \u00e9 un poboado castrexo de chaira situado na parroquia de Meir\u00e1s, no concello de Valdovi\u00f1o.\nDescrici\u00f3n.\nFoi destru\u00eddo para constru\u00edr vivendas. Segundo as imaxes a\u00e9reas ti\u00f1a uns 180 metros de leste a oeste e 260 metros de norte a sur. Os muros ti\u00f1an uns seis metros de altura. Dentro do recinto estaba a igrexa de San Tom\u00e9 de Taraza."}
{"id": "363402", "revid": "23204", "url": "https://gl.wikipedia.org/wiki?curid=363402", "title": "Birgit Nilsson", "text": "Birgit Nilsson (nada Svensson), nada en V\u00e4stra Karups (Suecia) o 17 de maio de 1918 e finada o 25 de decembro de 2005 en Bj\u00e4rl\u00f6v (Suecia), foi unha soprano dram\u00e1tica sueca, considerada a mellor soprano wagneriana do seu tempo. Formada musicalmente en Estocolmo, logo do seu debut en 1946 Nilsson cantou na maior\u00eda dos grandes teatros de \u00f3pera do mundo un repertorio que inclu\u00eda compositores como Verdi, Puccini e Strauss, antes de retirarse en 1982.\nEn 1958 foi invitada a abrir a tempada do Teatro alla Scala de Mil\u00e1n, un honor adoito reservado a cantantes italianos.\nNilsson morreu aos 87 anos o 25 de decembro\u00a0de 2005 na s\u00faa casa de Bj\u00e4rl\u00f6v, unha pequena vila pr\u00f3xima a Kristianstad en Escania, a mesma provincia que a viu nacer. Non se deu a co\u00f1ecer ningunha causa da morte. Foi sobrevivida polo seu marido, Bertil Niklasson (finado en marzo de 2007), un cirurxi\u00e1n veterinario que co\u00f1ecera nun tren e co que casara en 1948. Non tiveron descendencia."}
{"id": "363405", "revid": "1131", "url": "https://gl.wikipedia.org/wiki?curid=363405", "title": "Casar\u00edo", "text": "O top\u00f3nimo galego Casar\u00edo pode referirse a:"}
{"id": "363406", "revid": "1131", "url": "https://gl.wikipedia.org/wiki?curid=363406", "title": "Casari\u00f1o", "text": "O top\u00f3nimo galego Casari\u00f1o pode referirse a:"}
{"id": "363407", "revid": "1131", "url": "https://gl.wikipedia.org/wiki?curid=363407", "title": "O Casar\u00f3n", "text": "O top\u00f3nimo galego O Casar\u00f3n pode referirse a:"}
{"id": "363408", "revid": "1131", "url": "https://gl.wikipedia.org/wiki?curid=363408", "title": "Casares da Virxe", "text": ""}
{"id": "363409", "revid": "1131", "url": "https://gl.wikipedia.org/wiki?curid=363409", "title": "Casares de Refoxos", "text": ""}
{"id": "363410", "revid": "1131", "url": "https://gl.wikipedia.org/wiki?curid=363410", "title": "O Casari\u00f1o", "text": ""}
{"id": "363411", "revid": "1131", "url": "https://gl.wikipedia.org/wiki?curid=363411", "title": "O Casar\u00edo", "text": ""}
{"id": "363412", "revid": "56817", "url": "https://gl.wikipedia.org/wiki?curid=363412", "title": "As Casas Baratas", "text": "O top\u00f3nimo galego As Casas Baratas pode referirse a:"}
{"id": "363413", "revid": "1131", "url": "https://gl.wikipedia.org/wiki?curid=363413", "title": "Os Cas\u00e1s", "text": ""}
{"id": "363414", "revid": "1131", "url": "https://gl.wikipedia.org/wiki?curid=363414", "title": "Casas de Abaixo", "text": "O top\u00f3nimo galego Casas de Abaixo pode referirse a:"}
{"id": "363415", "revid": "1131", "url": "https://gl.wikipedia.org/wiki?curid=363415", "title": "As Casas de Abaixo", "text": ""}
{"id": "363416", "revid": "1131", "url": "https://gl.wikipedia.org/wiki?curid=363416", "title": "Casas de Arriba", "text": "O top\u00f3nimo galego Casas de Arriba pode referirse a:"}
{"id": "363417", "revid": "1131", "url": "https://gl.wikipedia.org/wiki?curid=363417", "title": "As Casas de Arriba", "text": ""}
{"id": "363418", "revid": "56817", "url": "https://gl.wikipedia.org/wiki?curid=363418", "title": "As Casas de Riba", "text": "O top\u00f3nimo galego As Casas de Riba pode referirse a:"}
{"id": "363419", "revid": "1131", "url": "https://gl.wikipedia.org/wiki?curid=363419", "title": "As Casas do Monte", "text": ""}
{"id": "363420", "revid": "56817", "url": "https://gl.wikipedia.org/wiki?curid=363420", "title": "As Casas do R\u00edo", "text": "O top\u00f3nimo galego As Casas do R\u00edo pode referirse a:"}
{"id": "363421", "revid": "56817", "url": "https://gl.wikipedia.org/wiki?curid=363421", "title": "As Casas Grandes", "text": "O top\u00f3nimo galego As Casas Grandes pode referirse a:"}
{"id": "363422", "revid": "56817", "url": "https://gl.wikipedia.org/wiki?curid=363422", "title": "Casas Longas", "text": "O top\u00f3nimo galego Casas Longas pode referirse a:"}
{"id": "363423", "revid": "1131", "url": "https://gl.wikipedia.org/wiki?curid=363423", "title": "As Casas Longas", "text": ""}
{"id": "363424", "revid": "1131", "url": "https://gl.wikipedia.org/wiki?curid=363424", "title": "Xove Lago", "text": ""}
{"id": "363425", "revid": "1131", "url": "https://gl.wikipedia.org/wiki?curid=363425", "title": "As Casas Novas", "text": ""}
{"id": "363426", "revid": "1131", "url": "https://gl.wikipedia.org/wiki?curid=363426", "title": "As Casas Vellas", "text": ""}
{"id": "363427", "revid": "1131", "url": "https://gl.wikipedia.org/wiki?curid=363427", "title": "As Casas dos Montes", "text": ""}
{"id": "363428", "revid": "1131", "url": "https://gl.wikipedia.org/wiki?curid=363428", "title": "As Casas Ermas", "text": ""}
{"id": "363429", "revid": "5863", "url": "https://gl.wikipedia.org/wiki?curid=363429", "title": "Casasola", "text": "Casasola pode referirse a:"}
{"id": "363430", "revid": "89787", "url": "https://gl.wikipedia.org/wiki?curid=363430", "title": "S\u00facubo", "text": "Segundo o folclore medieval, un s\u00facubo (do ) \u00e9 un demo nocturno que ataca os homes e, por medio de seduci\u00f3n e mantemento de copulaci\u00f3n, busca extraer o seu seme e a s\u00faa enerx\u00eda de vida. A finalidade desta pr\u00e1ctica demon\u00edaca ser\u00eda obter para si a enerx\u00eda masculina para alimentarse e asemade obter o seme para reproducir a si mesmo ou para levar para outro demo. Dic\u00edase que eses demos estar\u00edan m\u00e1is activos e descontrolados durante o plenilunio. Alg\u00fans trastornos, como pesadelos recorrentes, par\u00e1lise do sono ou poluci\u00f3n nocturna, eran outrora explicados como resultado do ataque dun s\u00facubo.\nA contraparte masculina dun s\u00facubo \u00e9 un \u00edncubo (do lat\u00edn \"inccubus\").\nNa literatura non occidental.\nCultura budista.\nUnha escritura budista sobre a oraci\u00f3n a Avalokite\u015bvara, o \"Dharani Sutra de Amoghap\u0101\u015ba\", promete a aqueles que rezan que \"non ser\u00e1s atacado por demos que chupan a t\u00faa enerx\u00eda ou che fagan o amor nos teus so\u00f1os\". \nCultura \u00e1rabe e africana.\nNa mitolox\u00eda \u00e1rabe, a \"qar\u00eenah\" () \u00e9 un esp\u00edrito semellante ao s\u00facubo, con orixes posiblemente na relixi\u00f3n do Antigo Exipto ou nas crenzas animistas da Arabia preisl\u00e1mica. Unha \"qar\u00eenah\" \"dorme\" coa persoa e ten relaci\u00f3ns nos so\u00f1os. Dise que son invisibles, pero unha persoa con \"segunda vista\" pode velos, moitas veces na forma dun gato, can ou outra mascota dom\u00e9stica. \"En Omdurman, Sud\u00e1n, \u00e9 un esp\u00edrito que pos\u00fae. ... S\u00f3 certas persoas est\u00e1n posu\u00eddas e tales persoas non poden casar ou a \"qar\u00eenah\" far\u00e1lles dano.\" "}
{"id": "363431", "revid": "1131", "url": "https://gl.wikipedia.org/wiki?curid=363431", "title": "A Casavella", "text": ""}
{"id": "363432", "revid": "1131", "url": "https://gl.wikipedia.org/wiki?curid=363432", "title": "Casateite", "text": ""}
{"id": "363433", "revid": "1131", "url": "https://gl.wikipedia.org/wiki?curid=363433", "title": "Casatellada", "text": ""}
{"id": "363434", "revid": "1131", "url": "https://gl.wikipedia.org/wiki?curid=363434", "title": "Casavide", "text": ""}
{"id": "363435", "revid": "15490", "url": "https://gl.wikipedia.org/wiki?curid=363435", "title": "Antonio Presas", "text": "Antonio Presas Garc\u00eda, nado en Soutolongo (Lal\u00edn) o 3 de xu\u00f1o de 1950, \u00e9 un xe\u00f3grafo e escritor galego.\nTraxectoria.\nMestre e licenciado en Xeograf\u00eda pola Universidade de Santiago de Compostela, foi profesor no IES Laxeiro de Lal\u00edn.\nFormou parte da candidatura da Coordinadora Alternativa de Lal\u00edn nas elecci\u00f3ns municipais de 1987 e foi concelleiro en xullo de 1988, logo da dimisi\u00f3n de Manuel Igrexas. Nas elecci\u00f3ns municipais de 1995 foi o n\u00famero 2 da candidatura do BNG e foi elixido concelleiro.\nReco\u00f1ecementos.\nEn 2016 recibiu a \"Folla de Carballo na modalidade de Ouro\" do Concello de Lal\u00edn."}
{"id": "363436", "revid": "61897", "url": "https://gl.wikipedia.org/wiki?curid=363436", "title": "Condado Portucalense", "text": ""}
{"id": "363438", "revid": "1888", "url": "https://gl.wikipedia.org/wiki?curid=363438", "title": "Antonio Presas Garc\u00eda", "text": ""}
{"id": "363439", "revid": "89787", "url": "https://gl.wikipedia.org/wiki?curid=363439", "title": "Samael", "text": "Samael (en \"Samm\u0101\u02be\u0113l\", \"veleno de Deus\", \"cegueira de Deus\") raramente escrito como \"Smil\", \"Samil\" ou \"Samiel\", \u00e9 un arcanxo da mitolox\u00eda e do misticismo xudeu. Foi un anxo que tivo importante participaci\u00f3n en certos eventos importantes na narrativa b\u00edblica. Como un anxo, el soamente opera dentro dos l\u00edmites angostos establecidos polo Creador, sendo considerado polas persoas ora bo, ora malo. O seu nome \u00e9 formado por d\u00faas partes, o termo , que significa \"cego\", e o termo , que significa \"divindade\" ou estipula unha relaci\u00f3n coa divindade. Segundo algunhas obras da literatura rab\u00ednica, identif\u00edcase esta personaxe como o anxo da morte, o pr\u00edncipe dos demos, o anxo que interrompeu o patriarca Abraham cando sacrificar\u00eda o seu fillo, o anxo da garda de Esa\u00fa e anxo que pelexou ata o albor con Xacob. Foi tam\u00e9n un dos anxos que descendeu cara a terra antes do diluvio."}
{"id": "363440", "revid": "23204", "url": "https://gl.wikipedia.org/wiki?curid=363440", "title": "Yo soy Betty, la fea", "text": "Yo soy Betty, la fea ou sinxelamente Betty, la fea \u00e9 unha telenovela colombiana, creada por RCN Televisi\u00f3n e escrita por Fernando Gait\u00e1n, ga\u00f1adora do Guinness Records 2010 como a telenovela m\u00e1is exitosa de t\u00f3dolos tempos. Estreouse o 25 de outubro de 1999 e finalizou o 8 de maio de 2001. Est\u00e1 protagonizada por Ana Mar\u00eda Orozco e Jorge Enrique Abello, coas participaci\u00f3ns antag\u00f3nicas de Natalia Ram\u00edrez, Lorna Paz, Luis Mesa e Juli\u00e1n Arango.\nA s\u00faa versi\u00f3n orixinal foi emitida en moitos pa\u00edses con grande \u00e9xito, inclu\u00edndo toda Latinoam\u00e9rica, con elevados niveis de audiencia. No 2010, entrou ao libro dos Guinness World Records como a telenovela m\u00e1is exitosa da historia, \u00f3 ser emitida en m\u00e1is de 180 pa\u00edses, ser dobrada a 25 idiomas e \u00f3 contar con polo menos unhas 28 adaptaci\u00f3ns \u00f3 redor do mundo."}
{"id": "363441", "revid": "98629", "url": "https://gl.wikipedia.org/wiki?curid=363441", "title": "Patrick N\u00e8ve", "text": "Patrick Marie Ghislain Pierre Simon Stanislas N\u00e8ve de M\u00e9vergnies, nado en Liexa o 13 de outubro de 1949, \u00e9 un expiloto de carreiras de B\u00e9lxica. Participou en 14 Grandes Premios de F\u00f3rmula Un, debutando o 16 de maio de 1976. Non anotou ning\u00fans punto do campionato. O seu irm\u00e1n m\u00e1is novo, Guy, tam\u00e9n foi un piloto de carreiras.\nCarreira.\nLogo dun certo \u00e9xito en F\u00f3rmula Ford e F\u00f3rmula 3, N\u00e8ve moveuse inicialmente \u00e1 F\u00f3rmula Un con RAM, pilotando un Brabham. Logo dunha \u00fanica carreira co equipo Ensign, firmou en pola nova formaci\u00f3n Williams Grand Prix Engineering, pilotando un March con moi poucos resultados no cami\u00f1o. O ano seguinte intentou participar co seu propio March no Gran Premio do seu pa\u00eds, o Gran Premio de B\u00e9lxica de 1978, pero non puido cualificar para a pr\u00e1ctica oficial.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363442", "revid": "23204", "url": "https://gl.wikipedia.org/wiki?curid=363442", "title": "Betty, la fea", "text": ""}
{"id": "363443", "revid": "89787", "url": "https://gl.wikipedia.org/wiki?curid=363443", "title": "Domingo P\u00e9rez de Granada", "text": "Domingo P\u00e9rez de Granada (ata 2015 \"Domingo P\u00e9rez\") \u00e9 un concello espa\u00f1ol da provincia de Granada, en Andaluc\u00eda. Pertence \u00e1 comarca de Los Montes. Limita cos concellos de Dehesas Viejas, Campot\u00e9jar, Montej\u00edcar, Guadahortuna, P\u00ed\u00f1ar e Iznalloz.\nTi\u00f1a en 2016 unha poboaci\u00f3n de 907 habitantes repartidos nas entidades de Domingo P\u00e9rez de Granada, Cot\u00edlfar e Ca\u00f1atabla.\nO concello creouse o 17 de marzo de 2015 por segregaci\u00f3n do concello de Iznalloz, convert\u00e9ndose no n\u00famero 172 da provincia de Granada. Dende 2003 xa ti\u00f1a certa autonom\u00eda en r\u00e9xime de entidade local aut\u00f3noma."}
{"id": "363444", "revid": "98629", "url": "https://gl.wikipedia.org/wiki?curid=363444", "title": "Voo 981 de Turkish Airlines", "text": "O voo 981 de Turkish Airlines era un voo regular de pasaxeiros entre o Aeroporto Internacional Yesilk\u00f6y de Istambul e o Aeroporto de Londres-Heathrow, cunha escala no Aeroporto de Par\u00eds-Orly. O 3 de marzo de 1974 o McDonnell Douglas DC-10 que operaba o voo esnafrouse no bosque de Ermenonville \u00e1s af\u00f3ras de Par\u00eds, matando \u00e1s 346 persoas a bordo. No seu momento foi o peor accidente a\u00e9reo da historia, sendo na actualidade o cuarto con m\u00e1is mortes. \u00c9 tam\u00e9n o peor accidente dun DC-10, o peor sen superviventes, o accidente con m\u00e1is mortos en chan franc\u00e9s e o segundo de Europa. O accidente tam\u00e9n se co\u00f1ece como desastre a\u00e9reo de Ermenonville polo bosque onde se estrelou o avi\u00f3n.\nO accidente foi debido a unha porta de carga mal asegurada na parte traseira do avi\u00f3n que se abriu en pleno voo causando unha descompresi\u00f3n explosiva que danou cables necesarios para controlar o avi\u00f3n. Debido a un falo de dese\u00f1o co\u00f1ecido que non se corrixiu durante a produci\u00f3n do DC-10, os zap\u00f3ns de carga non se trababan de forma fiable, e us\u00e1banse procedementos manuais para asegurar que estaban correctamente bloqueadas. Anteriormente xa houbera problemas cos zap\u00f3ns, destacando un incidente id\u00e9ntico que ocorrera co voo 96 de American Airlines en 1972, o chamado \"incidente Windsor\". A investigaci\u00f3n demostrou que as manillas dos zap\u00f3ns poder\u00edan forzarse incorrectamente sen que os pasadores bloqueasen a porta. Destacouse que os pasadores no zap\u00f3n que fallou no voo 981 foron limadas para facilitar o peche da porta, facendo que o zap\u00f3n fose menos resistente \u00e1 presi\u00f3n. Ademais, non se instalara unha placa de soporte para aapoio para a uni\u00f3n da manilla, a\u00ednda que os documentos do fabricante indicaban que ese traballo se completara. Finalmente, o peche fora realizado por un manipulador de equipaxe que non falaba turco nin ingl\u00e9s, as \u00fanicas linguas usadas nun avso sobre os defectos da porta de carga e os m\u00e9todos para compensalos. Despois do desastre os pestillos foron redese\u00f1ados e o sistema de bloqueo mellorouse significativamente.\nAvi\u00f3n.\nO avi\u00f3n, un DC-10 Series 10 (designaci\u00f3n de produci\u00f3n Ship 29), foi fabricado en Long Beach, California, baixo o rexistro de proba do fabricante N1337U, e alugado a Turkish Airlines como TC-JAV o 10 de decembro de 1972. O aparello, xunto con outros catro DC-10-10, eran propiedade de Mitsui, e orixinalmente \u00edan ser mercados por All Nippon Airways, pero a aeroli\u00f1a xaponesa decantouse por mercar o Lockheed L-1011 TriStar. Tres deses avi\u00f3ns de Mitsui foron a para a mans de Turkish Airlines, mentres que os outros dous foron para Laker Airways.\nO avi\u00f3n accidentado ti\u00f1a 12 asentos de primeira clase e 333 de clase econ\u00f3mica, totalizando un total de 345 prazas. No momento do accidente hab\u00eda s\u00f3 d\u00faas persoas en primeira clase, mentres que a clase econ\u00f3mica estaba completa. Toda a tripulaci\u00f3n de voo era turca. A tripulaci\u00f3n de cabina inclu\u00eda catro traballadores do Reino Unido, tres de Francia e un de Turqu\u00eda. O capit\u00e1n do voo era Nejat Berk\u00f6z de 44 anos e con 7 000 horas de voo. O primeiro oficial era Oral Ulusman de 38 anos e con 5 600 horas. O enxe\u00f1eiro de voo era Erhan \u00d6zer, de 37 anos e con 2 120 horas.\nAccidente.\nO voo 981 engalou de Istanbul \u00e1s 7:57 am hora local e aterrou no aeroporto de Par\u00eds-Orly \u00e1s 11:02 am hora local, despois dun voo de pouco m\u00e1is de catro horas. O avi\u00f3n levaba 167 pasaxeiros e 11 tripulantes nesta primeira parte, e 50 deses pasaxeiros desembarcaron en Par\u00eds. A segunda parte do voo, de Par\u00eds ao aeroporto de Londres-Heathrow, normalmente ti\u00f1a poucas reservas; por\u00e9n, debido a unha folga de empregados de British European Airways, moitos viaxeiros a Londres, que quedaron en terra en Orly pola folga, reservaron unha praza no voo 981, atrasando a s\u00faa sa\u00edda 30 minutos.\nO aparello deixou Orly \u00e1s 12:32 pm cami\u00f1o de Heathrow, engalando cara o leste antes de virar ao norte. Pouco despois da engalaxe, o voo 981 foi autorizado a subir ao nivel 230 e comezou a virar cara o oeste en direcci\u00f3n Londres. Xusto despois de que o avi\u00f3n sobrevoase a cidade de Meaux, a porta de carga traseira esquerda rebentou e a s\u00fapeta diferenza de presi\u00f3n do aire entre a zona de carga e a cabina presurizada de pasaxeiros sobre ela, duns 14 quilopascais, causou que unha secci\u00f3n do chan da cabina sobre a porta aberta se separase e foxe exectada xunto cos seis pasaxeiros que estaban nesa secci\u00f3n. O corpos de seis pasaxeiros xaponeses foron atopados coa porta de carga nun campo preto de Saint-Pathus, a uns 15 quil\u00f3metros ao sur de onde acabou o resto do avi\u00f3n. Un controlador notou que, cando o voo foi autorizado ao nivel FL230, viu brevemente un segundo eco de radar que permaneceu estacionario detr\u00e1s do avi\u00f3n; este era probablemente os restos da porta de carga traseira.\nCando a porta rebentou, os cables de control principais, as\u00ed como dous conxuntos de reserva, que pasaban a trav\u00e9s da secci\u00f3n do chan que sa\u00edu voando quedaron completamente cortados, acabando coa capacidade dos pilotos de controlar os elevadores, o tim\u00f3n e motor n\u00famero 2. A gravadora de datos de voo amosou que o acelerador do motor 2 apagouse bruscamente cando a porta fallou. A perda de control deses compo\u00f1entes clave fixo que os pilotos perdesen totalmente o control do avi\u00f3n.\nO aparello inclinouse inmediatamente po\u00f1\u00e9ndose co nariz cara a abaixo uns 20\u00ba e comezou a ga\u00f1ar velocidade mentres o capit\u00e1n Berk\u00f6z e o primeiro oficial Ulusman loitaban por recuperar o control. Nalg\u00fan momento, un dos membros da tripulaci\u00f3n apertou o bot\u00f3n do seu micr\u00f3fono emitindo o pandem\u00f3nio na cabina na frecuencia de sa\u00edda. Os controladores tam\u00e9n recolleron un sinal distorsionado do avi\u00f3n e as advertencias da presurizaci\u00f3n e velocidade excesiva do aparello foron escoitadas sobre palabras dos pilotos en turco, inclu\u00edndo ao copiloto dicindo, \"a fuselaxe estoupou!\" A medida que a velocidade aumentaba, a sustentaci\u00f3n adicional levantou o nariz. Berk\u00f6z foi gravado berrando, \"velocidade!\" e empurrou os aceleradores cara a adiante para nivelar o avi\u00f3n. 77 segundos despois de que a porta se soltase o avi\u00f3n esnafrouse no bosque de Ermenonville, un bosque propiedade do estado na comuna de Fontaine-Chaalis. No punto do impacto o aparello voaba a unha velocidade duns 800 km/h virando lixeiramente \u00e1 esquerda, o suficientemente r\u00e1pico como para que o avi\u00f3n se desintegrase en milleiros de anacos. Os restos estaban tan fragmentados que foi moi dif\u00edcil determinar se algunhas partes do avi\u00f3n se perderan antes do choque. Os incendios posteriores foron pequenos porque non hab\u00edan pezas o suficientemente grandes para arder. Dos 346 pasaxeiros e tripulantes s\u00f3 40 eran identificables visualmente. Nove pasaxeiros nunca foron identificados."}
{"id": "363449", "revid": "5863", "url": "https://gl.wikipedia.org/wiki?curid=363449", "title": "Joseph Sarmiento de Valladares", "text": ""}
{"id": "363450", "revid": "89787", "url": "https://gl.wikipedia.org/wiki?curid=363450", "title": "Harry Potter and the Cursed Child", "text": "Harry Potter and the Cursed Child \u00e9 unha obra de teatro en d\u00faas partes escrita por Jack Thorne e baseada nunha historia orixinal de Thorne, J. K. Rowling e John Tiffany. As representaci\u00f3ns preliminares da obra comezaron no Palace Theatre, Londres o 7 de xu\u00f1o de 2016, e foi estreada oficialmente o 30 de xullo de 2016. Como a primeira nova historia en m\u00e1is dunha d\u00e9cada sobre o mundo de Harry Potter, a publicaci\u00f3n do gui\u00f3n, que non foi unha novelizaci\u00f3n da obra, foi publicada o 18 de novembro de 2015 e converteuse na oitava historia oficial de \"Harry Potter\". A obra est\u00e1 ambientada no ano 2020, pero comeza no 2017. A historia comeza dezanove anos despois dos eventos de \"Harry Potter e as reliquias da morte\" e conta a historia de Harry Potter, agora empregado do Ministerio de Maxia, e o seu fillo m\u00e1is novo Albus Severus Potter, que desencadea unha serie de acontecementos escuros."}
{"id": "363451", "revid": "98629", "url": "https://gl.wikipedia.org/wiki?curid=363451", "title": "Voo 191 de American Airlines", "text": "O voo 191 de American Airlines era un voo regular de pasaxeiros operado por American Airlines dende o Aeroporto Internacional O'Hare de Chicago ata o Aeroporto Internacional dos \u00c1nxeles. O McDonnell Douglas DC-10-10 usado para esa ruta o d\u00eda 25 de maio de 1979 esnafrouse momentos despois de engalar en Chicago. Os seus 258 pasaxeiros e 13 tripulantes morreron, xunto con d\u00faas persoas en terra. \u00c9 o peor accidente a\u00e9reo ocorrido nos Estados Unidos.\nOs investigadores descubriron que cando o avi\u00f3n iniciaba a rotaci\u00f3n na engalaxe o motor n\u00famero un, o da \u00e1 esquerda, separouse e volteouse sobre a parte superior da \u00e1. Cando o motor se separou danou as li\u00f1as hidr\u00e1ulicas e bloque\u00e1ronse os \"slats\" da \u00e1 esquerda. As forzas aerodin\u00e1micas fixeron que estes se retraesen. Cando o avi\u00f3n comezou a elevarse, a \u00e1 esquerda danada, sen motor, produciu moita menos sustentaci\u00f3n que a dereita, que ti\u00f1a os slats despregados e o motor a plena potencia de engalaxe. O extremo desequilibrio do avi\u00f3n causou que virase abruptamente cara a esquerda ata que se inverteu parcialmente, chegando a un \u00e1ngulo de inclinaci\u00f3n de 112 graos, antes de esnafrarse nun campo onde hab\u00eda un aparcadoiro de cami\u00f3ns ao final da pista. A separaci\u00f3n do motor foi atribu\u00edda a danos na estrutura do p\u00edo que un\u00eda o motor \u00e1 \u00e1, causados por procedementos de mantemento err\u00f3neos por parte de American Airlines.\nA\u00ednda que as tarefas de mantemento e non o dese\u00f1o do avi\u00f3n foron finalmente as causas do desastre, o accidente e a posterior posta en terra de todos os DC-10 por parte da Federal Aviation Administration aumentaron a xa desfavorable reputaci\u00f3n do modelo aos ollos do p\u00fablico, causada por outros incidentes e accidentes do avi\u00f3n. A investigaci\u00f3n tam\u00e9n revelou que hab\u00eda outros DC-10 con danos causados polos mesmos procedementos de mantemento. Eses erros subsan\u00e1ronse e o modelo pasar\u00eda a ter unha longa carreira como avi\u00f3n de pasaxeiros e carga.\nAvi\u00f3n e tripulaci\u00f3n.\nO avi\u00f3n involucrado era un McDonnell Douglas DC-10-10 con rexistro N110AA. Fora entregado o 25 de febreiro de 1972 e no momento do accidente levaba voadas pouco menos de 20 000 horas en sete anos. O aparello estaba equipado con tres motores General Electric CF6-6D. Unha revisi\u00f3n dos rexistros de voo e mantemento do avi\u00f3n non amosou ning\u00fan problema mec\u00e1nico no d\u00eda 11 de maio. O d\u00eda do accidente, violando os procedementos est\u00e1ndar, os rexistros non se sacaron do avi\u00f3n e quedaron destru\u00eddos no accidente.\nO capit\u00e1n Walter Lux, de 53 anos, voara o DC-10 dende a s\u00faa introduci\u00f3n oito anos antes. Ti\u00f1a unhas 22 000 horas de voo de experiencia, con 3 000 delas en DC-10. Tam\u00e9n estaba cualificado para voar outros 17 avi\u00f3ns, inclu\u00eddos o DC-6, DC-7, e Boeing 727. O primeiro oficial James Dillard, de 49 anos, e o enxe\u00f1eiro de voo Alfred Udovich, de 56, tam\u00e9n ti\u00f1an moita experiencia: 9 275 e 15 000 horas respectivamente, e entre eles ti\u00f1an 1 830 horas de experiencia voando no DC-10.\nAccidente.\nO tempo estaba despexado, cun vento do nord\u00e9s de 22 n\u00f3s (41\u00a0km/h). \u00c1s 2:50 CDT, o voo 191 foi remolcado dende a porta K5 e autoriz\u00f3uselle a rodar ata a pista 32R. Os traballadores de mantemento presentes na porta non notaron nada estra\u00f1o durante o remolque, o acendido de motores ou a rodadura. Todo semellaba normal cando o avi\u00f3n comezou a s\u00faa carreira de engalaxe \u00e1s 3:02.\nXusto cando o aparello chegou \u00e1 s\u00faa velocidade de engalaxe, o motor n\u00famero 1 e o seu soporte separ\u00e1ronse da \u00e1 esquerda, rasgando unha secci\u00f3n de 3 p\u00e9s do bordo da \u00e1 con eles. A unidade combinada volteou sobre a parte superior da \u00e1 e caeu \u00e1 pista. Robert Graham, supervisor de mantemento de American Airlines, declarou: \"A medida que o avi\u00f3n se achegaba, decateime do que semellaba vapor ou fume dalg\u00fan tipo sa\u00edr do bordo da \u00e1 e do soporte do motor n\u00famero 1. Decateime de que o motor n\u00famero 1 estaba balance\u00e1ndose cara arriba e abaixo un pouco e xusto no momento no que o avi\u00f3n pasaba en fronte da mi\u00f1a posici\u00f3n e empezaba a rotar, o motor apagouse, pasou por riba da \u00e1, e rodou cara a pista... Antes de pasar por riba da \u00e1, o motor avanzou e subiu como se tivese un ascensor e en realidade estivese subindo. Non golpeou a parte superior da \u00e1 no seu cami\u00f1o, sen\u00f3n que seguiu o cami\u00f1o despexado do fluxo do aire sobre a \u00e1, por riba dela, ent\u00f3n caeu debaixo da cola. O avi\u00f3n continuou subindo dun xeito bastante normal ata que comezou a virar cara \u00e1 esquerda. E nese momento, pensei que \u00eda regresar ao aeroporto\".\nNon se sabe o que se dixo na cabina nos 50 segundos que pasaron ata o impacto final, xa que a gravadora de voces de cabina perdeu enerx\u00eda cando o motor se separou. O \u00fanico son relacionado co choque recollido pola gravadora \u00e9 un ru\u00eddo de golpe (probablemente o son do motor ao separarse), seguido polo primeiro oficial Dillard exclamando \"Damn!\" (maldici\u00f3n!), no momento no que remata a gravaci\u00f3n. Isto tam\u00e9n pode explicar por qu\u00e9 o control de tr\u00e1fico a\u00e9reo non tivo \u00e9xito nos seus intentos de comunicarse coa tripulaci\u00f3n e informalos de que perderan un motor. Esta perda de potencia, por\u00e9n, resultou \u00fatil na investigaci\u00f3n posterior, servindo como marcador de que circu\u00edto exacto do labirinto do sistema el\u00e9ctrico do DC-10 fallara.\nAdemais do motor, varios sistemas relacionados fallaron. O sistema hidr\u00e1ulico n\u00famero 1, alimentado polo motor 1, fallou pero continuou operando a trav\u00e9s de bombas que o conectaban ao sistema hidr\u00e1ulico 3. O sistema hidr\u00e1ulico 3 tam\u00e9n estaba danado e comezou a perder flu\u00eddo pero mantendo a presi\u00f3n e o funcionamento ata o impacto. O sistema hidr\u00e1ulico n\u00famero 2 estaba intacto. O bus el\u00e9ctrico 1, que ti\u00f1a o seu xerador ligado ao motor 1, fallou, causando que varios sistemas el\u00e9ctricos se desconectasen, destacando os instrumentos do capit\u00e1n, o axitador do seu mando, e sensores dos slats. A\u00ednda que un interruptor no panel superior permit\u00eda ao capit\u00e1n restaurar a potencia dos seus instrumentos, este non foi usado. Poder\u00eda ter sido posible que o enxe\u00f1eiro de voo alcanzase o interruptor para restaurar a potencia (como parte dunha lista de tarefas dunha situaci\u00f3n anormal, non como parte do procedemento dunha engalaxe de emerxencia) nun esforzo para recuperar a potencia el\u00e9ctrica ao bus el\u00e9ctrico 1. Iso ter\u00eda funcionado s\u00f3 se non estivesen presentes fallos el\u00e9ctricos no sistema el\u00e9ctrico n\u00famero 1. Ademais, para alcanzar o interruptor o enxe\u00f1eiro de voo deber\u00eda xirar o seu asento, quitar o cinto de seguridade, e erguerse. Como o avi\u00f3n nunca estivo por riba dos 350 p\u00e9s (110 m) sobre o chan e estivo no aire s\u00f3 durante 50 segundos entre a separaci\u00f3n do motor e o impacto, non houbo tempo suficiente para realizar a acci\u00f3n. En calquera caso, o primeiro oficial estaba voando o avi\u00f3n e os seus instrumentos continuaban funcionando normalmente. Como as \u00e1s e os motores non eran visibles dende a cabina, a tripulaci\u00f3n probablemente non sab\u00eda que un motor caera, pensando que s\u00f3 fallara.\nComo xa non era posible abortar a engalaxe nese momento, a tripulaci\u00f3n continuou o procedemento de operaci\u00f3n est\u00e1ndar para unha subida sen motor. Este procedemento consiste en subir a velocidade segura de engalaxe (V2) e coa inclinaci\u00f3n axeitada, segundo as directrices de American Airlines. O fallo el\u00e9ctrico parcial (producido pola separaci\u00f3n do motor) fixo que nin o indicador de aviso de perda nin o de retracci\u00f3n dos slats estaban operativos. A tripulaci\u00f3n polo tanto non sab\u00eda que os slats da \u00e1 esquerda estaban retra\u00e9ndose. Esta retracci\u00f3n aumentou significativamente a velocidade de perda da \u00e1 esquerda. Seguindo a velocidade de seguridade \u00e1 engalaxe, a \u00e1 esquerda entrou en perda mentres que a dereita a\u00ednda produc\u00eda sustentaci\u00f3n, polo que o avi\u00f3n se inclinou de forma brusca e incontrolable cara \u00e1 esquerda. Posteriormente, en recreaci\u00f3ns do accidente no simulador, determinouse que de subir a unha velocidade maior o accidente poder\u00eda terse evitado.\nO avi\u00f3n subiu a uns 325 p\u00e9s (99 m) sobre o nivel do chan mentres deixaba un rastro branco de combustible e flu\u00eddo hidr\u00e1ulico da \u00e1 dereita. O primeiro oficial seguira os procedementos e levantou o nariz ata os 14\u00ba, o que fixo reducir a velocidade do aire dende os 165 n\u00f3s (306\u00a0km/h) ata a velocidade de seguridade na engalaxe (V2) de 153 n\u00f3s (283\u00a0km/h), a velocidade \u00e1 que o avi\u00f3n poder\u00eda subir con seguridade despois de sufrir un fallo de motor. Por\u00e9n, a separaci\u00f3n do motor cortara as li\u00f1as de flu\u00eddo hidr\u00e1ulico que controlaban os slats do bordo de ataque da \u00e1 esquerda e que os bloqueou, causando que os slats exteriores (inmediatamente \u00e1 esquerda do motor 1) se retra\u00edsen pola carga de aire. A retracci\u00f3n dos slats aumentou a velocidade de perda da \u00e1 esquerda ata uns 159 n\u00f3s (294\u00a0km/h), 6 n\u00f3s (11\u00a0km/h) m\u00e1is que a velocidade de seguridade V2. Como resultado a \u00e1 esquerda entrou nunha perda aerodin\u00e1mica total. A 325 p\u00e9s (99 m) sobre o nivel do chan, a subida asim\u00e9trica resultante fixo que o avi\u00f3n comezase a xirar rapidamente cara a esquerda e que entrase nunha ca\u00edda pronunciada da que no poder\u00eda recuperarse, a pesar das acci\u00f3ns opostas sobre os controis que estaba realizando o primeiro oficial. O avi\u00f3n continuou xirando ata que estivo parcialmente invertido cun \u00e1ngulo de 112\u00ba, coa \u00e1 dereita sobre a esquerda. De seguido o avi\u00f3n esnafrouse nun campo a uns 4 600 p\u00e9s (1 400 m) do final da pista. Grandes secci\u00f3ns do avi\u00f3n foron lanzadas pola forza do impacto a un aparcadoiro de cami\u00f3ns adxacente, destrozando cinco destes veh\u00edculos e varios coches. O DC-10 tam\u00e9n chocou contra un vello hangar situado no l\u00edmite do aeroporto na antiga localizaci\u00f3n do aeroporto de Ravenswood, que era usado para almacenamento. O combustible incendiouse creando unha enorme bola de lume case inmediatamente. O avi\u00f3n estaba case completamente esnaquizado, non quedando pezas significativas da fuselaxe. Os \u00fanicos compo\u00f1entes dun tama\u00f1o considerable que quedaron foron o tren de aterraxe, os tres motores e a secci\u00f3n de cola.\nUn dos bombeiros testemu\u00f1a da escena do accidente posteriormente declarou, \"Non puidemos ver ning\u00fan corpo intacto, s\u00f3 troncos, mans, brazos, cabezas e partes de pernas. E non pod\u00edamos dicir se eran homes ou mulleres, ou se eran adultos ou nenos, porque estaban todos carbonizados\". Outro dos primeiros en chegar ao lugar dixo, \"Estaba demasiado quente como para tocar a algu\u00e9n e realmente non podo dicir se eran homes ou mulleres. Os corpos estaban espallados por todo o campo\".\nAdemais das 271 persoas a bordo do avi\u00f3n, dous empregados dun taller de reparaci\u00f3ns pr\u00f3ximo tam\u00e9n morreron e dous m\u00e1is quedaron gravemente feridos por queimaduras. Con 273 v\u00edtimas, foi o peor accidente da historia da aviaci\u00f3n estadounidense. Das v\u00edtimas, s\u00f3 unha ducia se atoparon intactas. Ademais, tres residentes locais foron feridos polos restos do avi\u00f3n que caeron. O lugar do impacto foi nun campo ao noroeste da intersecci\u00f3n da avenida Touhy (Illinois Route 72) e a estrada Mount Prospect, no l\u00edmite dos suburbios de Des Plaines e Mount Prospect.\nInvestigaci\u00f3n.\nA Xunta Nacional de Seguridade no Transporte estadounidense (NTSB) investigou o accidente.\nA NTSB determinou que a perda do motor 1 e o arrastre asim\u00e9trico causado polos danos no bordo de ataque da \u00e1 non deber\u00eda ter sido suficiente para causar que os pilotos perdesen o control do avi\u00f3n; o aparello deber\u00eda ser capaz de regresar ao aeroporto usando os dous motores restantes. A NTSB polo tanto examinou os efectos que a separaci\u00f3n do motor poder\u00edan ter nos sistemas de control, hidr\u00e1ulicos, el\u00e9ctricos e de instrumentaci\u00f3n do avi\u00f3n. A diferenza doutros dese\u00f1os, o DC-10 non inclu\u00eda un mecanismo separado para bloquear os slats do bordo de ataque estendidos no seu lugar, confiando unicamente na presi\u00f3n hidr\u00e1ulica do sistema. A NTSB determinou que o motor rompeu m\u00faltiples li\u00f1as hidr\u00e1ulicas ao separarse da \u00e1, causando unha perda de presi\u00f3n hidr\u00e1ulica; o fluxo de aire sobre as \u00e1s forzaron aos slats da \u00e1 esquerda a retraerse, o que causou unha perda nesa \u00e1. En resposta ao accidente, obrigouse a usar v\u00e1lvulas de alivio dos slats para prever a s\u00faa retracci\u00f3n en caso de dano nas li\u00f1as hidr\u00e1ulicas.\nOs restos quedaron seriamente fragmentados como para determinar a posici\u00f3n exacta dos tem\u00f3ns, elevadores, flaps e slats antes do impacto e o exame das fotograf\u00edas das testemu\u00f1as amosou s\u00f3 que os flaps da \u00e1 dereita estaban totalmente estendidos ao intentar a tripulaci\u00f3n corrixir sen \u00e9xito o balanceo. A posici\u00f3n dos flaps da \u00e1 esquerda non se puido determinar debido \u00e1s borrosas fotograf\u00edas de cor, polo que foron enviadas a un laboratorio en Palo Alto, California para realizarlles unha an\u00e1lise dixital, un proceso que estaba aos l\u00edmites da tecnolox\u00eda dos anos 70 e que necesitaba un equipo grande, complicado e caro. As fotograf\u00edas pas\u00e1ronse a branco e negro, o que fixo posible distinguir os flaps da \u00e1 esquerda e demostrou as\u00ed que estaban retra\u00eddos. Ademais, tam\u00e9n se verificou que a secci\u00f3n de cola do avi\u00f3n estaba intacta e que o tren de aterraxe estaba baixado.\nLev\u00e1ronse a cabo probas no t\u00fanel de vento e no simulador para axudar a entender a traxectoria do avi\u00f3n despois de que o motor se separase e de que os slats da \u00e1 esquerda se retraesen. Esas probas estableceron que o dano no bordo de ataque e o retraemento dos slats incrementou a velocidade de perda desa \u00e1 de 124 a 159 n\u00f3s.\nO DC-10 incorpora dous dispositivos de aviso que deber\u00edan ter alertado os pilotos da perda inminente: a luz de aviso de disensi\u00f3n do slat, que deber\u00eda terse iluminado despois da retracci\u00f3n incontrolada dos slats, e o axitador da columna de mando do capit\u00e1n, que se activaba preto da velocidade de perda. \u00c1mbolos dous dispositivos eran alimentados por un xerador el\u00e9ctrico que \u00e1 s\u00faa vez estaba alimentado polo motor 1 e quedaron inoperativos tras a perda deste. A columna de control do primeiro oficial non estaba equipada co axitador do mando; o dispositivo era ofrecido por McDonnell Douglas como unha opci\u00f3n para o primeiro oficial, pero American Airlines elixiu non telo instalado na s\u00faa frota de DC-10. Os axitadores dos mandos foron obrigatorios para os dous pilotos en resposta a este accidente.\nSeparaci\u00f3n do motor.\nAs testemu\u00f1as do accidente coincidiron en que o avi\u00f3n non golpeara ning\u00fan obxecto estra\u00f1o na pista. Ademais non se atoparon pezas da \u00e1 ou compo\u00f1entes doutro avi\u00f3n co motor separado, \u00e1 parte do seu soporte, levando os investigadores a conclu\u00edren que nada m\u00e1is se liberara da fuselaxe e golpeara o motor. Polo tanto, a separaci\u00f3n da estrutura do motor e o soporte s\u00f3 poder\u00eda ser debido a un fallo estrutural.\nDurante a investigaci\u00f3n, un exame dos puntos de ancoraxe revelaron danos na suxeici\u00f3n que coincid\u00edan coa forma da abrazadeira traseira do soporte. Isto significaba que a abrazadeira do soporte golpeara \u00e1 suxeici\u00f3n nalg\u00fan momento. Esta foi unha unha proba moi importante, xa que a \u00fanica forma na que a abrazadeira poder\u00eda golpear a suxeici\u00f3n do soporte \u00e1 \u00e1 do xeito observado era que os parafusos que un\u00edan o soporte coa \u00e1 estivesen desmontados e a unidade que formaba o motor e o soporte estivesen apoiados por outra cousa que non fose o propio avi\u00f3n. Polo tanto os investigadores foron capaces de conclu\u00edr que o dano observado na parte traseira do soporte estaba presente antes do accidente, en vez de ser causado por el.\nO exame do historial de mantemento do avi\u00f3n revelou que oito semanas antes do accidente o aparello fora sometido a unha revisi\u00f3n rutineira, durante a cal o motor e o soporte foron retirados da \u00e1 para a s\u00faa inspecci\u00f3n e mantemento. O procedemento de retirada recomendado por McDonnell-Douglas requir\u00eda que o motor fose separado do soporte antes de retirar o propio soporte da \u00e1. Por\u00e9n, American Airlines, as\u00ed como Continental Airlines e United Airlines, desenvolveran un procedemento distinto que aforraba unhas 200 horas de traballo por avi\u00f3n e \"o que \u00e9 m\u00e1is importante dende o punto de vista da seguridade, reduc\u00eda o n\u00famero de desconexi\u00f3ns (de sistemas como o hidr\u00e1ulico, das li\u00f1as de combustible, sistema el\u00e9ctrico e cableado) de 72 a 27\". Este novo procedemento implicaba a retirada do motor e do soporte como unha \u00fanica unidade, en vez de como compo\u00f1entes individuais. O m\u00e9todo de United Airline implicaba o uso dun guindastre-ponte para soportar o conxunto do motor e o soporte durante a s\u00faa retirada e instalaci\u00f3n. O m\u00e9todo elixido por American e Continental era colocar a estrutura sobre unha gran carretilla elevadora.\nS\u00f3ubose que se a carretilla elevadora estaba colocada incorrectamente e o conxunto do motor e o soporte poder\u00eda non estar estable cando se manipulaba, facendo que se balancease como unha serra atascando o soporte contra os puntos de ancoraxe da \u00e1. O operador da carretilla era guiado unicamente por sinais de mans e voz, e este non pod\u00eda ver directamente a uni\u00f3n entre a \u00e1 e o soporte. A colocaci\u00f3n ti\u00f1a que ser extremadamente precisa para evitar danos estruturais. Para agravar o problema, o traballo de mantemento no N110AA non foi todo o ben que deber\u00eda. Os mec\u00e1nicos comezaron por desconectar o motor e o soporte, pero houbo un cambio de quenda a metade da tarefa. Cando esta se retomou, o soporte estaba atascado na \u00e1 e a carretilla elevadora tivo que ser reposicionada, o que provocou danos estruturais non visibles nos puntos de ancoraxe.\nO dano estrutural non foi o suficientemente grave como para causar un fallo inmediato. Por\u00e9n, a peza comezou a agretarse por fatiga, empeorando con cada ciclo de engalaxe e aterraxe durante as oito semanas seguintes aos traballos de mantemento do avi\u00f3n. Finalmente a suxeici\u00f3n traseira do soporte chegou ao punto de rotura e fallou. Sen esa ancoraxe, o motor, a plena potencia de engalaxe, balanceouse cara a arriba sobre a suxeici\u00f3n dianteira que a\u00ednda estaba no seu lugar. A estrutura de suxeici\u00f3n dianteira fallou polo estr\u00e9s resultante, e o motor e o soporte quedaron libres da \u00e1.\nA inspecci\u00f3n das frotas de DC-10 das tres aeroli\u00f1as revelou que mentres o m\u00e9todo de United Airlines semellaba ser inofensivo, hab\u00eda varios aparellos tanto de American como de Continental con danos serios e potencialmente fatais nos seus soportes. O representante desa \u00e1rea de McDonnell-Douglas declarou que a compa\u00f1\u00eda \"non alentara ese procedemento debido ao elemento de risco\" e as\u00ed llo avisara a American Airlines. McDonnell-Douglas, por\u00e9n, \"non ten a autoridade para aprobar ou desaprobar os procedementos de mantemento dos seus clientes\".\nAdemais do uso dun procedemento defectuouso para retirar e instalar a estrutura, a investigaci\u00f3n tam\u00e9n conclu\u00edu que o dese\u00f1o do soporte e das superficies adxacentes fac\u00eda que as pezas fosen dif\u00edciles de manter e propensas a sufrir danos por parte do persoal de mantemento, incluso cando se usaban procedementos aprobados\"."}
{"id": "363454", "revid": "56817", "url": "https://gl.wikipedia.org/wiki?curid=363454", "title": "Osteoglossum bicirrhosum", "text": "Osteoglossum bicirrhosum \u00e9 un peixe \u00f3seo de auga doce da familia \"Osteoglossidae\", unha especie moi com\u00fan nos acuarios. O nome xen\u00e9rico \"Osteoglossum\" significa \"lingua \u00f3sea\" e o nome espec\u00edfico \"bicirrhosum\" significa \"d\u00faas barbas\" (procede da lingua grega)."}
{"id": "363455", "revid": "61897", "url": "https://gl.wikipedia.org/wiki?curid=363455", "title": "Arquitas de Taranto", "text": ""}
{"id": "363456", "revid": "56817", "url": "https://gl.wikipedia.org/wiki?curid=363456", "title": "Iberia Sport Club", "text": "O Iberia Sport Club foi un equipo de f\u00fatbol espa\u00f1ol da cidade de Zaragoza, en Arag\u00f3n. O club foi fundado o 24 de marzo de 1917 e xogaba os seus partidos no Estadio de Torrero. En 1932 fusionouse co Zaragoza Club Deportivo, dando orixe ao Zaragoza Foot-ball Club, primeiro nome do actual Real Zaragoza.\nHistoria.\nO Iberia Sport Club foi fundado en 1917 como un equipo popular, onde alg\u00fans dos seus xogadores eran obreiros da f\u00e1brica ferroviaria Carde y Escoriaza, de gran tradici\u00f3n na cidade. Vest\u00eda camisa gualdinegra e pantal\u00f3n negro, as\u00ed eran co\u00f1ecidos popularmente como os \"avispas\". O 7 de outubro de 1923 inaug\u00farase o Campo de Torrero, de gran capacidade, constru\u00eddo no tradicional barrio de Torrero, nuns terreos pr\u00f3ximos \u00e1 Canle Imperial de Arag\u00f3n.\nEn 1917 o Iberia alcanza o t\u00edtulo de Campi\u00f3n Rexional de Arag\u00f3n, ao cal lle seguir\u00edan dez t\u00edtulos m\u00e1is durante o seguintes catorce anos.\nCompetiu durante tres tempadas na Segunda Divisi\u00f3n de Espa\u00f1a, durante as tempadas 1928/29, 1929/30 e 1930/31. Durante a primeira tempada na categor\u00eda de prata (tempada 1928/29) estivo a piques de ascender, quedando empatado a puntos co campi\u00f3n o Sevilla Club de F\u00fatbol que xogar\u00eda a promoci\u00f3n. \u00c1 seguinte tempada quedar\u00eda a un punto do ascenso directo, por detr\u00e1s do Sporting de Gij\u00f3n empatado a puntos, e a un do primeiro da categor\u00eda: o Deportivo Alav\u00e9s, que ascender\u00eda a Primeira Divisi\u00f3n. Pechar\u00eda a s\u00faa aventura en busca da elite ocupando o \u00faltimo posto, pasando a competir na Terceira Divisi\u00f3n de Espa\u00f1a durante a tempada 1931/32, quedando quinto do Grupo III-A.\nEn marzo de 1932 fusionouse co segundo equipo da cidade, o Zaragoza Club Deportivo para formar o Zaragoza Foot-ball Club, actual Real Zaragoza."}
{"id": "363457", "revid": "10599", "url": "https://gl.wikipedia.org/wiki?curid=363457", "title": "Iberia SC", "text": ""}
{"id": "363459", "revid": "6939", "url": "https://gl.wikipedia.org/wiki?curid=363459", "title": "Taranto", "text": ""}
{"id": "363461", "revid": "98629", "url": "https://gl.wikipedia.org/wiki?curid=363461", "title": "Samosa", "text": "A samosa \u00e9 unha empanadilla de forma triangular, t\u00edpica da coci\u00f1a do sur de Asia (a India, Paquist\u00e1n e o T\u00edbet). Por regra xeral s\u00e9rvese fresco e nalg\u00fans casos con diversos ali\u00f1o.\nDescrici\u00f3n.\nEst\u00e1 constitu\u00edda por unha envoltura exterior de masa de fari\u00f1a de trigo moi fina e fresca (similar a pasta f\u00edo) tradicionalmente elaborada de fari\u00f1a de maida, rechea de pataca e ch\u00edcharos\u00a0ou outros vexetais cocidos e aderezados con curry que se frite en aceite ou ghi antes de servila. Non se descarta que se sirva rechea tam\u00e9n de carne de pito ou cordeiro. En Portugal e Goa co\u00f1\u00e9cense como \"chamu\u00e7as\", levadas polos mari\u00f1eiros portugueses. Cada pa\u00eds ten as s\u00faas propiedades espec\u00edficas da s\u00faa cultura cos seus ingredientes m\u00e1is utilizados.\nServizo.\nAs samosas s\u00e9rvense xeralmente con galletas\u00a0chaat (e coa salsa chaat masala) as\u00ed como iogur (especie de leite callado), salsa picante chatni, cebolas finamente picadas e coandro. S\u00e9rvense quentes e coa masa exterior fresca."}
{"id": "363464", "revid": "8354", "url": "https://gl.wikipedia.org/wiki?curid=363464", "title": "Seki Takakazu", "text": "K\u014dwa Seki ou Takakazu Seki (\u95a2\u5b5d\u548c, \"Seki K\u014dwa\" ou \"Seki Takakazu\"), nado en Edo ou Fujioka entre 1637 e 1642 e finado o 5 de decembro de 1708 foi un matem\u00e1tico xapon\u00e9s que creou unha nova notaci\u00f3n alx\u00e9brica e estableceu as bases para o posterior desenvolvemento do wasan (matem\u00e1tica tradicional xaponesa). Motivado por c\u00f3mputos astron\u00f3micos, fixo un importante traballo no c\u00e1lculo integral e ecuaci\u00f3ns indeterminadas de n\u00fameros enteiros, que foron desenvolvidas polos seus sucesores.\nDescubriu alg\u00fans dos teoremas e teor\u00edas que foron ou ser\u00edan despois descubertos no occidente. Por exemplo, o descubrimento do n\u00famero de Bernoulli (publicado en 1712), as resultante e os determinantes sonlle atribu\u00eddos a el. As resultantes foron publicadas por primeira vez en 1683, pero a s\u00faa versi\u00f3n completa non se publicou at\u00e9 1710. Tam\u00e9n fixo estudos sobre o c\u00e1lculo de determinantes de orde superior coincidindo no tempo con Leibniz ao publicar os seus resultados. A\u00ednda que os dous obtiveron f\u00f3rmulas correctas na s\u00faa forma para o caso de dimensi\u00f3n catro, ambos erraron no c\u00e1lculo do signo ao non dispor do concepto de signatura dunha permutaci\u00f3n. Estes logros son sorprendentes, considerando que a matem\u00e1tica xaponesa antes da aparici\u00f3n de Seki Takakazu estaba nun estado moi primitivo: por exemplo, a introduci\u00f3n completa da \u00e1lxebra chinesa do s\u00e9culo XII foi feita recentemente en 1671, por Kazuyuki Sawaguchi.\nOs sucesores de K\u014dwa Seki m\u00e1is tarde fundaron unha escola de matem\u00e1ticas, a escola de Seki, que foi extremadamente dominante na matem\u00e1tica xaponesa at\u00e9 o fin do per\u00edodo Edo.\nInfluencia da matem\u00e1tica chinesa.\nAs s\u00faas matem\u00e1ticas (e o wasan como un todo) est\u00e1n baseadas nas matem\u00e1ticas do s\u00e9culo XIII ao s\u00e9culo XIV. Son unha \u00e1lxebra con m\u00e9todos num\u00e9ricos, interpolaci\u00f3n polin\u00f3mica e as s\u00faas aplicaci\u00f3ns: ecuaci\u00f3ns indeterminadas enteiras. O traballo de Seki est\u00e1 m\u00e1is ou menos baseado e relacionado a elas.\nA \u00e1lxebra chinesa descubriu soluci\u00f3ns num\u00e9ricas de ecuaci\u00f3ns alx\u00e9bricas de grao arbitrario con coeficiente reais. Este m\u00e9todo foi restablecido por William George Horner no s\u00e9culo XIX, pasando a chamarse algoritmo de Horner. Os chineses tam\u00e9n reduciron problemas xeom\u00e9tricos \u00e1 \u00e1lxebra sistematicamente empregando o teorema de Pit\u00e1goras.\nCon todo, o n\u00famero de variables nunha ecuaci\u00f3n era m\u00e1is ou menos limitados. Eles usaban unha matriz de n\u00fameros para representar unha f\u00f3rmula, por exemplo formula_1 para formula_2. M\u00e1is tarde, desenvolveron un m\u00e9todo que emprega matrices de d\u00faas dimensi\u00f3ns, representando catro variables como m\u00e1ximo. Obviamente, hab\u00eda pouco espazo para m\u00e1is desenvolvemento desta forma.\nPolo tanto, un obxectivo de Seki e dos seus contempor\u00e1neos xaponeses foi o desenvolvemento de ecuaci\u00f3ns xerais multivariables, e a teor\u00eda da eliminaci\u00f3n.\nTam\u00e9n, os chineses estableceron a interpolaci\u00f3n polin\u00f3mica. A s\u00faa motivaci\u00f3n era predicir o movemento dos corpos celestes a partir da informaci\u00f3n observada. Tam\u00e9n aplicaron o m\u00e9todo para atopar varias f\u00f3rmulas matem\u00e1ticas. Seki probablemente aprendeu este m\u00e9todo a trav\u00e9s das s\u00faas pr\u00f3ximas observaci\u00f3ns dos calendarios chineses.\nOutros traballos.\nOutra das contribuci\u00f3ns de Seki foi a s\u00faa rectificaci\u00f3n do c\u00edrculo, isto \u00e9, o c\u00e1lculo de pi; obtivo un valor para \u03c0 que foi correcto at\u00e9 o d\u00e9cimo valor decimal, usando un m\u00e9todo redescuberto no s\u00e9culo XX por Alexander Aitken."}
{"id": "363465", "revid": "5749", "url": "https://gl.wikipedia.org/wiki?curid=363465", "title": "Ian Ashley", "text": "Ian Hugh Gordon Ashley (nado o 26 de outubro de 1947 en Wuppertal, Alema\u00f1a) \u00e9 un expiloto de competici\u00f3n brit\u00e1nico que competiu na F\u00f3rmula 1 cos equipos Token, Williams, BRM e Hesketh.\nAshley empezou a competir en 1966 cando fixo un curso na Escola de Carreiras Jim Russell. Era r\u00e1pido pero err\u00e1tico, e pronto ga\u00f1ou o alcumo de \"Crashley\" (xogo de palabras co seu apelido e crash, accidente en ingl\u00e9s). Chegou \u00e1 F\u00f3rmula 5000 en 1972 e foi un piloto punteiro en 1973. Fixo o seu debut na F\u00f3rmula Un en , pilotou brevemente para o equipo Williams o ano seguinte. A s\u00faa sorte empeorou a mediados dos setenta na F\u00f3rmula Un. Converter\u00edase en v\u00edtima de dous desagradables accidentes en circu\u00edtos que deixaron de utilizarse na F\u00f3rmula Un pouco despois dos seus dous accidentes. Durante 1975, no gran premio alem\u00e1n en N\u00fcrburgring onde durante a pr\u00e1ctica, estrelouse fortemente na dif\u00edcil secci\u00f3n de Pflanzgarten e rompeu ambos nocellos, e durante a pr\u00e1ctica para o Gran Premio do Canad\u00e1 de 1977 no Circu\u00edto de Mosport Park en 1977, pasou sobre unha fochanca, volcou o seu Hesketh, saltou a barreira e estrelouse contra unha torre da televisi\u00f3n. Nunca volveu competir na F\u00f3rmula Un.\nEn 1985 fixo o seu debut no Campionato da CART no Miami Grand Prix. Presentouse nas 500 Millas de Indian\u00e1polis de 1986 pero o coche non apareceu na pista. Con todo, participou en tres carreiras en 1986 e terminou noveno no Mid-Ohio Sports Car Course, suficiente para lograr o posto 28\u00ba no campionato. Non terminou nos seus outros dous comezos en 1986. Tam\u00e9n tivo unha s\u00f3a participaci\u00f3n na Indy Lights en Pocono Raceway e terminou sexto. Fixo unha aparici\u00f3n m\u00e1is na CART en 1987, de novo en Miami, pero tivo problemas no tren motriz.\nLogo da F\u00f3rmula Un, constru\u00eduse unha carreira como piloto de avi\u00f3ns para executivos nos Estados Unidos. Con todo, en 1993 volou \u00e1s carreiras, pilotando un Vauxhall no British Touring Car Championship. Logo disto, correu brevemente en motocicletas con [sidecar].\nEn novembro de 2009, competiu na F\u00f3rmula Ford por primeira vez en m\u00e1is de 40 anos pilotando un Elden MK8 no Trofeo Walter Hayes en Silverstone.\nAshley \u00e9 actualmente un dos moitos pilotos profesionais que levan pasaxeiros en 'coches deportivos' como parte da experiencia de Silverstone, onde se pode sentar no asento do pasaxeiro dun Lotus, Aston Martin, Lamborgini ou Ferrari, que lle leva a trav\u00e9s dalg\u00fans das m\u00e1is famosos curvas na historia da F\u00f3rmula Un a velocidades extremadamente altas.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363466", "revid": "47401", "url": "https://gl.wikipedia.org/wiki?curid=363466", "title": "Seki Kowa", "text": ""}
{"id": "363467", "revid": "5312", "url": "https://gl.wikipedia.org/wiki?curid=363467", "title": "Partit Dem\u00f2crata Europeu Catal\u00e0", "text": "O Partit Dem\u00f2crata Europeu Catal\u00e0 (PDeCAT, en galego: \"Partido Dem\u00f3crata Europeo Catal\u00e1n\"), co\u00f1ecido popularmente como Partit Dem\u00f2crata, \u00e9 un partido pol\u00edtico republicano e independentista catal\u00e1n creado o 10 de xullo de 2016 en Barcelona. \u00c9 o partido sucesor da antiga Converg\u00e8ncia Democr\u00e0tica de Catalunya e def\u00ednese como \u00abdem\u00f3crata, catalanista, independentista, europe\u00edsta e humanista\u00bb.\nHistoria.\nContexto hist\u00f3rico.\nO proceso independentista catal\u00e1n fixo que varios partidos pol\u00edticos catal\u00e1ns replantearan parte dos seus principios estatutarios. Durante a d\u00e9cada de 2010, Converg\u00e8ncia pasou do autonomismo ao soberanismo e posteriormente ao independentismo. Durante esa evoluci\u00f3n, rompeuse a hist\u00f3rica coalici\u00f3n Converg\u00e8ncia i Uni\u00f3 co seu socio Uni\u00f3 Democr\u00e0tica de Catalunya. Ademais, no ver\u00e1n de 2014 o presidente fundador do partido, Jordi Pujol, confesou ter unha fortuna oculta no estranxeiro. Co obxectivo de pasar a p\u00e1xina da corrupci\u00f3n no partido, a direcci\u00f3n do mesmo decidiu que era necesaria unha refundaci\u00f3n, pero a causa de varias convocatorias electorais foise pospo\u00f1endo ata 2016. En xaneiro dese ano Artur Mas, en ser substitu\u00eddo por Carles Puigdemont como presidente da Generalitat, asumiu a tarefa de preparar a refundaci\u00f3n do seu partido.\nFundaci\u00f3n do partido.\nO 8 de xullo de 2016 celebrouse o \u00faltimo congreso de Converg\u00e8ncia Democr\u00e0tica de Catalunya, no que se acordou a s\u00faa refundaci\u00f3n nun novo partido que ter\u00eda o seu primeiro congreso entre o 8 e 10 de xullo. Inicialmente a direcci\u00f3n de CDC presentou d\u00faas opci\u00f3ns para o nome do partido: \"M\u00e9s Catalunya\" e \"Catalans Convergents\", pero as bases do partido manifestaron o seu rexeito as d\u00faas propostas e o 9 de xullo presentaron tres novas propostas consensuadas nunha comisi\u00f3n de asociados: \"Junts per Catalunya\", \"Partit Dem\u00f2crata Catal\u00e0\" e \"Partit Nacional Catal\u00e0\". O 10 de xullo, nunha primeira volta de votaci\u00f3ns descartouse a opci\u00f3n de \"Junts per Catalunya\", e na segunda, \"Partit Dem\u00f2crata Catal\u00e0\" imp\u00faxose por 871 votos enfronte aos 657 da opci\u00f3n de \"Partit Nacional Catal\u00e0\". Despois da elecci\u00f3n do nome, Dem\u00f2crates de Catalunya, a escisi\u00f3n soberanista de UDC, anunciou que emprender\u00eda acci\u00f3ns legais xa que o novo nome pod\u00eda dar lugar \u00e1 confusi\u00f3n entre as d\u00faas formaci\u00f3ns.\nOs candidatos a presidir a direcci\u00f3n nacional do partido realizaron un proceso de primarias, que se celebrou os d\u00edas 23 e 24 de xullo na nova sede da r\u00faa Proven\u00e7a de Barcelona. D\u00edas antes Jordi Turull e Germ\u00e0 Gord\u00f3 anunciaron que non se presentar\u00edan, dando paso a novos candidatos. Aprov\u00e1ronse Artur Mas e Neus Munt\u00e9 como t\u00e1ndem presidencial e Marta Pascal e David Bonveh\u00ed como cordinadores xerais. Merc\u00e8 Conesa ga\u00f1ou a Santi Vila nas elecci\u00f3ns \u00e1 Presidencia do Consello Nacional.\nOrganizaci\u00f3n.\nA direcci\u00f3n do Partit Dem\u00f2crata est\u00e1 encabezada por un presidente e unha vicepresidenta en parella mixta e representa o m\u00e1ximo \u00f3rgano de representaci\u00f3n institucional do partido, a\u00ednda que non ten funci\u00f3ns executivas. Un grado por debaixo at\u00f3pase a direcci\u00f3n executiva formada por un coordinador xeral e once membros, seguindo criterios de paridade de x\u00e9nero.\nTam\u00e9n haber\u00e1 un comit\u00e9 nacional, con 50 representantes das secci\u00f3ns territoriais, e un consello nacional con 300 integrantes. A asemblea nacional do partido reunirase aproximadamente cada dous anos.\nOs membros do partido s\u00f3 poden compaxinar un cargo org\u00e1nico cun institucional e establ\u00e9cese un sistema de primarias para a elecci\u00f3n de novos cargos, que ter\u00e1n unha limitaci\u00f3n de oito anos, exceptuando os cargos de \u00e1mbito municipal.\nIdeolox\u00eda.\nO partido def\u00ednese como independentista e defende un estado catal\u00e1n independente en forma de rep\u00fablica. Para conseguilo non descarta realizar pasos \u00abunilaterais\u00bb se Espa\u00f1a bloquea o resto de v\u00edas legais. Respecto do modelo social, o partido defende un estado de benestar onde \u00abo sistema educativo, o sistema de sa\u00fade e a protecci\u00f3n e a acci\u00f3n social sexan os fundamentos que sustenten unha igualdade real de oportunidades\u00bb. Tam\u00e9n defende a seguridade como unha das principais liberdades, quere establecer un discurso respecto da inmigraci\u00f3n baseado nos \u00abdereitos e as responsabilidades, a familia como un modelo aberto pero ao mesmo tempo como eixo central da sociedade, e a sustentabilidade, como unha nova realidade econ\u00f3mica\u00bb. En termos econ\u00f3micos, potencia a econom\u00eda de mercado pero \u00abcun rostro social\u00bb. No campo da educaci\u00f3n, continuar\u00e1n apoiando a liberdade de escoller escola."}
{"id": "363468", "revid": "61897", "url": "https://gl.wikipedia.org/wiki?curid=363468", "title": "Declaraci\u00f3n dos Dereitos da Muller e da Cidad\u00e1", "text": ""}
{"id": "363470", "revid": "10599", "url": "https://gl.wikipedia.org/wiki?curid=363470", "title": "Partit Dem\u00f2crata Catal\u00e0", "text": ""}
{"id": "363471", "revid": "10599", "url": "https://gl.wikipedia.org/wiki?curid=363471", "title": "PDeCAT", "text": ""}
{"id": "363472", "revid": "23204", "url": "https://gl.wikipedia.org/wiki?curid=363472", "title": "Azazel", "text": "Azazel (en ; en ) \u00e9, segundo o Libro de Enoc, un anxo ca\u00eddo. Na Biblia, o nome Azazel est\u00e1 asociado co rito da expiaci\u00f3n; o nome representa un lugar desolado onde foi enviado un chivo expiatorio a que sufrise os pecados dos xudeus durante o Yom Kippur. Un bode era sacrificado para o Creador e outro era destinado a Azazel, sendo este \u00faltimo animal encami\u00f1ado para morrer no deserto levando consigo os pecados do pobo. Azazel tam\u00e9n \u00e9 comunmente co\u00f1ecido como o respons\u00e1bel do pecado da Ira entre os Sete Pr\u00edncipes do Inferno (que corresponden cos sete pecados capitais). Durante o per\u00edodo do Segundo Templo, aparece como un anxo ca\u00eddo responsable de introducir \u00f3s humanos co\u00f1ecementos prohibidos. O seu papel como anxo ca\u00eddo tam\u00e9n est\u00e1 presente en parte das tradici\u00f3ns cristi\u00e1 e musulm\u00e1."}
{"id": "363473", "revid": "1131", "url": "https://gl.wikipedia.org/wiki?curid=363473", "title": "Estaci\u00f3n de Miraflores", "text": "A estaci\u00f3n de Miraflores, tam\u00e9n chamada Zaragoza-Miraflores, \u00e9 unha estaci\u00f3n ferroviaria soterrada situada na cidade de Zaragoza, en Arag\u00f3n. At\u00f3pase no distrito de Las Fuentes, pr\u00f3xima ao Pavill\u00f3n Jos\u00e9 Luis Ab\u00f3s e \u00e1 Facultade de Veterinaria de Zaragoza, principais focos que dan sentido \u00e1 estaci\u00f3n, as\u00ed como da entrada da cidade desde o leste. A estaci\u00f3n actual foi constru\u00edda sobre a antiga estaci\u00f3n de RENFE e foi aberta, en precario, co resto da li\u00f1a de proximidade o 11 de xu\u00f1o de 2008.\nTr\u00e1tase actualmente do final de li\u00f1a de proximidade C-1, a\u00ednda que a ampliaci\u00f3n desta est\u00e1 prevista a curto prazo ata a Cartuja. Ademais de formar parte da rede de Proximidades Zaragoza, conta con servizos de media distancia.\nSituaci\u00f3n ferroviaria.\nA estaci\u00f3n forma parte da li\u00f1a f\u00e9rrea de ancho ib\u00e9rico Madrid-Barcelona, punto quilom\u00e9trico 344,3. Con ind\u00e9ntica quilometraxe Miraflores int\u00e9grase tam\u00e9n na li\u00f1a 210 da rede que une a propia Miraflores con Tarragona.\nA estaci\u00f3n.\nMiraflores foi planificada a ra\u00edz do proxecto dunha li\u00f1a de proximidade na cidade, xunto coa remodelaci\u00f3n ferroviaria que supuxo a chegada da alta velocidade a Zaragoza. Esta estaci\u00f3n \u00e9 o extremo leste da li\u00f1a de tren que travesa a cidade a trav\u00e9s dun t\u00fanel existente baixo a Avenida de Goya e a s\u00faa prolongaci\u00f3n pola Avenida do Tenor Fleta. O proxecto da estaci\u00f3n, a\u00ednda non finalizada, incl\u00fae cubrir as v\u00edas en Tenor Fleta alongando a r\u00faa ata a Z-30 ademais das instalaci\u00f3ns de proximidade. A estaci\u00f3n incl\u00fae instalaci\u00f3ns el\u00e9ctricas para a li\u00f1a e un aparcadoiro disuasorio na entrada da cidade. At\u00f3pase comunicada co resto da cidade polas li\u00f1as 25, 38, 44, 51 e 52 dos Transportes Urbanos de Zaragoza.\nCr\u00edticas.\nA localizaci\u00f3n da estaci\u00f3n foi frecuentemente criticada na cidade ao estar no final do tramo urbanizado e consecuentemente con pouca poboaci\u00f3n, pod\u00e9ndose escoller zonas completamente urbanizadas como a intersecci\u00f3n da Avenida do Tenor Fleta coa Avenida de San Jos\u00e9, a\u00ednda que parece formar parte dunha aposta de futuro polo desenvolvemento da cidade ao leste, o que coincid\u00eda coas intenci\u00f3ns do alcalde Juan Alberto Belloch de trasladar o estadio do Real Zaragoza \u00e1s inmediaci\u00f3ns e celebrar unha exposici\u00f3n sobre horticultura na zona, convertendo a contorna da estaci\u00f3n en futura zona integrada na cidade. Con todo, en 2011, renunciouse \u00e1 celebraci\u00f3n da devandita exposici\u00f3n e actualmente o proxecto do Novo Estadio de San Jos\u00e9 est\u00e1 descartado de maneira oficiosa. A principios de 2014 houbo reestruturaci\u00f3n de li\u00f1as en AUZSA, pola cal a li\u00f1a 44 ten como final do traxecto esta estaci\u00f3n.\nServizos ferroviarios.\nMedia distancia.\n\"Actualizado a 21 de xaneiro de 2017.\"\nProximidades.\nA estaci\u00f3n forma parte da li\u00f1a C-1 da rede de Proximidades Zaragoza operada por Renfe."}
{"id": "363474", "revid": "10599", "url": "https://gl.wikipedia.org/wiki?curid=363474", "title": "Estaci\u00f3n de Zaragoza-Miraflores", "text": ""}
{"id": "363475", "revid": "1131", "url": "https://gl.wikipedia.org/wiki?curid=363475", "title": "Estaci\u00f3n de Zaragoza-Goya", "text": "Zaragoza-Goya, ou simplemente Goya, \u00e9 unha estaci\u00f3n ferroviaria soterrada situada na cidade de Zaragoza, en Arag\u00f3n. Foi inaugurada o 3 de abril de 2012 e entrou en servizo o d\u00eda seguinte. Est\u00e1 integrada na li\u00f1a C-1 de Proximidades Zaragoza e ten tam\u00e9n tr\u00e1fico de trens de media distancia.\nA estaci\u00f3n.\nEst\u00e1 situada no illote central da avenida de Francisco de Goya, \u00e1 altura dos n\u00fameros 49-50, no tramo comprendido entre o final de Gran V\u00eda e Mart\u00edn Ruizanglada.\nA estrutura do novo recinto realizouse empregando vigas de madeira laminada e alicerces cil\u00edndricos de formig\u00f3n que soportan unha cuberta ondulada de cobre. En total a estaci\u00f3n abarca unha superficie que supera lixeiramente os mil metros cadrados e pos\u00fae unha altura m\u00e1xima de dez metros. A fachada \u00e9 unha combinaci\u00f3n de vidro e de material porcel\u00e1nico. Est\u00e1 dotada cun vest\u00edbulo de 561 metros cadrados de superficie \u00fatil, que alberga diversos servizos entre os que est\u00e1n atenci\u00f3n ao cliente, uns despachos de billetes, diversas m\u00e1quinas de autoservizo e uns aseos. A estaci\u00f3n conta tam\u00e9n cunha zona comercial.\nO acceso \u00e1 plataforma situada na planta -1 real\u00edzase tanto grazas a unhas escaleiras convencionais como a outras m\u00e9canicas e a un ascensor. Devandita plataforma pos\u00fae unha anchura de 13 metros no seu parte central e unha lonxitude de 160 metros. Est\u00e1 revestido con 333 paneis que foron serigrafiados cun dese\u00f1o que se inspira en diferentes obras do pintor zaragozano Francisco de Goya.\nO servizo de proximidade de Zaragoza incrementou nun 36% o n\u00famero de usuarios durante o primeiro ano de funcionamento da estaci\u00f3n de Goya, alcanzando un total de 373.456. Uns 600 viaxeiros utilizaron diariamente, de media, esta estaci\u00f3n no referido per\u00edodo de tempo.\nServizos ferroviarios.\nMedia distancia.\n\"Actualizado a 21 de xaneiro de 2017.\"\nProximidades.\nA estaci\u00f3n forma parte da li\u00f1a C-1 da rede de Proximidades Zaragoza operada por Renfe."}
{"id": "363476", "revid": "6939", "url": "https://gl.wikipedia.org/wiki?curid=363476", "title": "Guerra Civil Espa\u00f1ola", "text": ""}
{"id": "363477", "revid": "109216", "url": "https://gl.wikipedia.org/wiki?curid=363477", "title": "Mar de Scotia", "text": "O mar do Scotia ou m\u00e1is frecuentemente mar de Scotia (tam\u00e9n denominado mar das Antillas do Sur) \u00e9 o nome que recibe unha \u00e1rea mar\u00edtima situada maiormente no oc\u00e9ano Atl\u00e1ntico Sur e o seu sector m\u00e1is meridional no oc\u00e9ano Glaciar Ant\u00e1rtico. O mar de Scotia \u00e1chase encerrado polo arco das Antillas Austrais tam\u00e9n chamado arco de Scotia desde o banco Burdwood ou Namuncur\u00e1 cara \u00e1s illas Aurora (Corvo mari\u00f1o e Rocha Negra), Xeorxia do Sur, as rochas Clerke, Sandwich do Sur, Orcadas do Sur e Shetland do Sur, limitando polo oeste co mar de Hoces, ao noroeste co mar Arxentino e ao sur co mar de Weddell. As s\u00faas illas (as Antillas do Sur) son as c\u00faspides do volc\u00e1nico Arco das Antillas Austrais, cordilleira maiormente submarina que delimita polo norte, leste e sur ao mar de Scotia.\nO mar de Scotia cobre unha \u00e1rea duns 900\u00a0000\u00a0km\u00b2, atop\u00e1ndose sumariamente dividido en dous sectores: a conca Occidental e a conca Oriental, ambas as concas abarcan extensi\u00f3ns similares e pos\u00faen a s\u00faa superficie submarina bastante anfractuosa con profundidades media de 4500\u00a0metros correspondentes \u00e1 placa tect\u00f3nica Scotia. Con todo, as maiores profundidades ou simas sit\u00faanse na conca occidental uns 200\u00a0km ao sur do banco Namuncur\u00e1 cara a, aproximadamente, as coordenadas 55\u00b035'S/57\u00b058'W; nesa zona a profundidade alcanza os 5840\u00a0metros baixo o nivel do mar (v\u00e9xase Fosa das Sandwich do Sur).\nO mar de Scotia \u00e9 frecuentemente tormentoso e fr\u00edo, as s\u00faas augas fr\u00edas son ricas en vida mari\u00f1a existindo grandes bancos de krill. Durante os invernos, gran parte da s\u00faa superficie conx\u00e9lase e c\u00f3brese con banquisa procedente da inlandsis da Ant\u00e1rtida, mesmo no ver\u00e1n \u00e9 frecuente a presenza de grandes icebergs ou t\u00e9mpanos.\nHistoria.\nEste mar recibe o seu nome desde 1932, logo de que o nav\u00edo \"Scotia\", insignia da Expedici\u00f3n Ant\u00e1rtica Nacional Escocesa \u00e1 Ant\u00e1rtida sucase as s\u00faas augas entre 1902 e 1904, ao mando do explorador escoc\u00e9s William S. Bruce. \u00c9 de notar que tal expedici\u00f3n, como o seu nome indica e ao mando dun dos integrantes dun dos m\u00e1is importantes clans da historia de Escocia, buscou po\u00f1er distancia pol\u00edtica hist\u00f3rica do Reino Unido e do Estado dominante en tal reino: Inglaterra. Por tal motivo deuse o nome de Scotia (Escocia en lat\u00edn) \u00e1 nave insignia e logo ao mar que explorase. M\u00e1is a\u00ednda, Bruce fundou a base das illas \u00d3rcadas do Sur, a cal en lugar de ser entregada ao Reino Unido ou a Inglaterra foi doada \u00e1 Arxentina en 1904 (tal base \u00e9 o establecemento humano permanentemente habitado m\u00e1is antigo dentro do sector ant\u00e1rtico).\nXeopol\u00edtica.\nNa Arxentina, o mar do Scotia adoita ser reivindicado como unha extensi\u00f3n do mar Arxentino, sendo este un dos motivos polo cal a rep\u00fablica Arxentina reclama a soberan\u00eda sobre os territorios que nel se sit\u00faan.\nSismo de 2006.\nBaixo as augas do mar do Scotia interact\u00faan as placas tect\u00f3nicas suramericana e ant\u00e1rtica. O mesmo fondo do mar do Scotia est\u00e1 constitu\u00eddo por unha pequena placa sat\u00e9lite da suramericana: a placa do Scotia que, xunto \u00e1 microplaca tect\u00f3nica das S\u00e1ndwich do Sur, se afunde baixo a placa ant\u00e1rtica na fosa das S\u00e1ndwich do Sur. Por iso non son tan estra\u00f1os os movementos tel\u00faricos como o ocorrido o 20 de agosto de 2006 (e \u00e1 hora 0341 GMT). Ocorreu un terremoto e subsecuente maremoto cunha magnitude de 7,1 na escala de Richter. O punto exacto do epicentro foi nas coordenadas 61.011\u00b0S, 34.375\u00b0\u00d3 e a unha profundidade de 10\u00a0km.\nSismo de 2013.\nUn sismo de 7.8 graos de magnitude rexistrouse no mar de Scotia \u00e1s 06:04 do 17 de novembro (hora e data local), a unha profundidade de 10\u00a0km e cunha intensidade na escala de Mercalli de IX."}
{"id": "363478", "revid": "61897", "url": "https://gl.wikipedia.org/wiki?curid=363478", "title": "Guerra Civil Estadounidense", "text": ""}
{"id": "363480", "revid": "61897", "url": "https://gl.wikipedia.org/wiki?curid=363480", "title": "Guerra Civil inglesa", "text": ""}
{"id": "363481", "revid": "61897", "url": "https://gl.wikipedia.org/wiki?curid=363481", "title": "Guerra Civil Irlandesa", "text": ""}
{"id": "363482", "revid": "61897", "url": "https://gl.wikipedia.org/wiki?curid=363482", "title": "Guerra Civil Et\u00edope", "text": ""}
{"id": "363483", "revid": "61897", "url": "https://gl.wikipedia.org/wiki?curid=363483", "title": "Guerra Civil Catal\u00e1", "text": ""}
{"id": "363484", "revid": "61897", "url": "https://gl.wikipedia.org/wiki?curid=363484", "title": "Guerra Civil (hom\u00f3nimos)", "text": ""}
{"id": "363485", "revid": "1131", "url": "https://gl.wikipedia.org/wiki?curid=363485", "title": "Aeroporto de Karlstad", "text": "O aeroporto de Karlstad (IATA: KSD, ICAO: ESOK) \u00e9 un aeroporto internacional situado a 18\u00a0km ao noroeste do centro da cidade sueca de Karlstad, en V\u00e4rmland. O actual aeroporto inaugurouse no ano 1997 e antes da s\u00faa apertura us\u00e1base outro aeroporto a 3\u00a0km ao sur da cidade que causaba molestias ac\u00fasticas aos habitantes das proximidades.\nHistoria.\nO antigo aeroporto de Karlstad, o aeroporto Karlstad-Jakobsberg, atop\u00e1base a poucos quil\u00f3metros ao sur do centro da cidade, preto do r\u00edo Klar\u00e4lven. Foi constru\u00eddo nos anos 30 e estivo operando voos comerciais ata a apertura do novo aeroporto. As vellas instalaci\u00f3ns continuaron us\u00e1ndose para voos de adestramento de planadores ata o ano 2000 cando a empresa que realizaba estes voos transladouse ao novo aeroporto. Os terreos do aeroporto de Jakobsberg \u00fasanse hoxe en d\u00eda como campo de golf.\nA decisi\u00f3n para constru\u00edr un novo aeroporto \u00e1s aforas de Karlstad tomouse en 1993. Unha das raz\u00f3ns foi o crecemento da cidade, que fixo que aumentasen as queixas polo ru\u00eddo dos avi\u00f3ns ao aterrar e engalar no vello aeroporto. Por outra banda nese lugar non hab\u00eda espazo para que as s\u00faas instalaci\u00f3ns se expandisen. Ademais do aeroporto tam\u00e9n se levar\u00eda a cabo a expansi\u00f3n das estradas nacionais 61 e 62 ao norte da cidade. A decisi\u00f3n tam\u00e9n se baseba no aumento do tr\u00e1fico nos anos 80 e na esperanza de poder chegar ao medio mill\u00f3ns de pasaxeiros ao poder ser vir como aeroporto de reserva de Oslo-Gardermoen, que se atopa a uns 200\u00a0km por estrada dende Karlstad.\nTras a inauguraci\u00f3n o tr\u00e1fico aumentou ata o ano 2000, pero a partir dese momento caeu en picado (ao igual que en moitos outros aeroportos nesa \u00e9poca) e o n\u00famero de voos reduc\u00eduse. A mellora das conexi\u00f3ns por estrada a Estocolmo foi un dos factores que levou a esa baixada, ao poder chegar \u00e1 capital. Ademais os trens m\u00e1is r\u00e1pidos tardan pouco m\u00e1is de d\u00faas horas en chegar ao centro de Estocolmo, mentres que un avi\u00f3n rexional tarda uns 50 minutos en chegar ao aeroporto de Arlanda.\nO 1 de decembro de 2010 o municipio de Karlstad mercou a Swedavia o aeroporto. O \"Luftfartsverket\" (administraci\u00f3n civil de aviaci\u00f3n sueca) pagoulle 58 mill\u00f3ns de coroas de compensaci\u00f3n pola operaci\u00f3n en 2011 e por alg\u00fans investimentos futuros. A suma incl\u00fae a remuneraci\u00f3n aos novos propietarios polo acordo subscrito cando foi constru\u00eddo. O Consello do Condado de V\u00e4rmland e Rexi\u00f3n de V\u00e4rmland ser\u00edan socios, pero antes da compra o municipio de Karlstad decidiu facerse co 100% das acci\u00f3ns. Karlstad Airport AB \u00e9 a compa\u00f1\u00eda encargada de operar o aeroporto.\nPerda de competitividade.\nAo igual que moitos aeroportos do sur e o centro de Suecia, Karlstad perdeu pasaxeiros. KSD pasou de 291 503 pasaxeiros no ano 2000, a 144 365 no 2005 e a 113 061 en 2006. Moitas persoas que van a Estocolmo usan o coche, uns 61% segundo un informe de SJ, xa que \u00e9 m\u00e1is barato que voar e \u00e9 unha viaxe \"porta a porta\". Do centro de Karlstad ao centro de Estocolmo hai pouco m\u00e1is de 300\u00a0km.\nAdemais o tren ten unha alta cota de mercado, ao redor do 23%. Hai 3 trens r\u00e1pidos por d\u00eda en cada direcci\u00f3n cunha duraci\u00f3n da viaxe de menos de 2 horas e media, con trens que ofrecen acceso a interner e servizo de restaurante. Ademais hai 6 trens interurbanos de luns a venres."}
{"id": "363486", "revid": "23204", "url": "https://gl.wikipedia.org/wiki?curid=363486", "title": "Crocodylus intermedius", "text": "O Crocodylus intermedius \u00e9 un crocodilo en perigo cr\u00edtico de extinci\u00f3n. A s\u00faa poboaci\u00f3n \u00e9 moi pequena e s\u00f3 se pode atopar en ambientes de auga doce de Colombia e Venezuela, en particular no r\u00edo Orinoco e os seus afluentes. Cazado extensivamente nos s\u00e9culos XIX e XX pola s\u00faa pel, \u00e9 unha das especies de crocodilos m\u00e1is ameazadas. \u00c9 un animal de gran talle, sendo a meirande especie depredadora de Am\u00e9rica. Os machos acadaban os 6,6m no pasado, pero no presente poden chegar at\u00e9 os 5,2m."}
{"id": "363487", "revid": "98629", "url": "https://gl.wikipedia.org/wiki?curid=363487", "title": "Azrael", "text": "Azrael (en ), tam\u00e9n co\u00f1ecido como Azriel (), \u00e9 un anxo das relixi\u00f3ns abrah\u00e1micas, que ten por misi\u00f3n recibir as almas dos mortos e conducilas para que sexan xulgadas, raz\u00f3n pola que \u00e9 considerado na relixi\u00f3n hebrea coma o anxo da morte.\nO voc\u00e1bulo hebreo, Azrael \u00e9 a forma que aparece no Dicionario Chambers, trad\u00facese como \"Axuda de Deus\" ou \"Aquel a quen Deus axuda\". O Cor\u00e1n ref\u00edrese a un \"\u0645\u064e\u0644\u064e\u0643\u064f \u0627\u0644\u0645\u064e\u0648\u0652\u062a\u0650\" (\"Malak Al-Mawt\" oo \"anxo da morte\") que se corresponde co termo hebreo \"Malach ha-Mawet\", na literatura rab\u00ednica. A tradici\u00f3n \u00e1rabe-isl\u00e1mica adopta o nome, no alfabeto \u00e1rabe como \u02bfAzr\u0101\u02be\u012bl (en \u00e1rabe: \u0639\u0632\u0631\u0627\u0626\u064a\u0644\u200e).\nPero non \u00e9 retratado dun xeito negativo ou que busca facer mal \u00e1s persoas. De feito, a Biblia non menciona o nome en referencia a un anxo mais a persoas; como ente sobrenatural, o nome aparece basicamente na literatura rab\u00ednica e da c\u00e1bala e, despois, en textos esot\u00e9ricos doutras denominaci\u00f3ns, sendo mellor desenvolvido a personaxe durante a Idade media.\nAntecedentes.\nDependendo das perspectivas e preceptos das diversas relixi\u00f3ns nas que se representa, adoita aparecer residindo no Terceiro Ceo. Nunha descrici\u00f3n, ten catro caras e catro mil \u00e1s, e todo o seu corpo consiste en linguas e ollos cuxo n\u00famero se corresponde co n\u00famero de persoas que habitan na Terra. El ser\u00e1 o derradeiro en morrer, rexistando e borrando constantemente nun gran libro os nomes dos homes ao nacer e aos morrer.\nPresenza en diferentes relixi\u00f3ns.\nNo xuda\u00edsmo.\nNo misticismo xudeu, \u00e9 co\u00f1ecido como \"Azriel\" (hebreo b\u00edblico : \u05e2\u05d6\u05e8\u05d9\u05d0\u05dc), non \"Azrael\". O Zohar , un libro sagrado da tradici\u00f3n m\u00edstica xud\u00eda da C\u00e1bala , presenta unha representaci\u00f3n positiva de Azriel. Est\u00e1 asociado co sur sendo considerado un comandante de alto rango entre os anxos de Deus.\nNo cristianismo.\nNon hai referencias a Azrael na Biblia, e no cristianismo non \u00e9 considerada nin can\u00f3nica nin non can\u00f3nica. Por\u00e9n, unha historia en 2 Esdras (un libro non considerado can\u00f3nico polas igrexas cat\u00f3lica, protestante e a maior parte da ortodoxa) que \u00e9 parte dos libros ap\u00f3crifos, ten a historia dun escriba e xu\u00edz chamado Ezra (que non debe ser confundido coa figura b\u00edblica Ezra), tam\u00e9n \u00e1s veces escrito \"Azra\" en diferentes idiomas. Azra foi visitado polo arcanxo Uriel que lle deu unha lista de leis e castigos que deb\u00eda cumprir e aplicar como xu\u00edz sobre o seu pobo. \nAzra foi m\u00e1is tarde rexistrado nos Ap\u00f3crifos como quen entrou no Ceo \"sen proba-la mancha da morte\". Dependendo de varios puntos de vista relixiosos cristi\u00e1ns, poder\u00eda tomarse como Ezra que ascendeu ao estado anx\u00e9lico. Isto agregar\u00eda o sufixo \"el\" ao seu nome, que denota un ser celestial (por exemplo: Miguel, Rafael, Uriel). Polo tanto, ser\u00eda Ezrael/Azrael. Os libros posteriores tam\u00e9n mencionan a un escriba chamado Salathiel, quen foi citado dicindo: \"Eu, Salathiel, que tam\u00e9n \u00e9 Ezra\".\nNo islam.\nXunto con Jibrail, M\u012bkh\u0101'\u012bl e Israfil, o anxo da morte, chamado Azrail (\u0639\u0632\u0631\u0627\u0626\u064a\u0644\u200e) ten para os musulm\u00e1ns a categor\u00eda de arcanxo. El e mailos seus anxos subordinados son responsables de separar e colle-la alma do corpo do difunto. Azrail non act\u00faa independentemente de Deus sen\u00f3n que colle as almas que lle ordena que colla. Nas fontes isl\u00e1micas, \u00e9 descrito como subordinado \u00e1 vontade de Deus \"coa m\u00e1is profunda reverencia\".\nVarias tradici\u00f3ns musulm\u00e1s contan as reuni\u00f3ns entre o Anxo da Morte e os profetas, sendo a m\u00e1is famosa unha conversa entre el e m\u00e1is Mois\u00e9s. Nunha narraci\u00f3n isl\u00e1mica, o profeta Idris f\u00edxose amigo do anxo da morte e ofreceulle comida, polo que lle revelou a s\u00faa esencia non humana porque como anxo, non come. Posteriormente, o anxo amosoulle a Idris os ceos."}
{"id": "363489", "revid": "6939", "url": "https://gl.wikipedia.org/wiki?curid=363489", "title": "Guerra Civil Rusa", "text": ""}
{"id": "363490", "revid": "6939", "url": "https://gl.wikipedia.org/wiki?curid=363490", "title": "Guerra das d\u00faas rosas", "text": ""}
{"id": "363491", "revid": "1888", "url": "https://gl.wikipedia.org/wiki?curid=363491", "title": "La Tetera", "text": "La Tetera foi un semanario editado en Tui entre 1913 e 1914.\nHistoria e caracter\u00edsticas.\nSemanario sat\u00edrico que apareceu o 12 de outubro de 1913, fundado por Alejo Diz Jurado, que tam\u00e9n foi redactor asinando co pseud\u00f3nimo Critic\u00f3n B. O seu primeiro director foi Jenaro Carrera ao que sucedeu Emilio S\u00edas. Editado polos sectores anti-ordo\u00f1istas locais, foi continuador de \"La Opini\u00f3n\". Entre os seus colaboradores figuraron os irm\u00e1ns Luis, Heriberto e Mariano Gerpe sobre temas locais de Tomi\u00f1o. Public\u00e1ronse 31 n\u00fameros, o \u00faltimo apareceu o 6 de decembro de 1914."}
{"id": "363497", "revid": "1888", "url": "https://gl.wikipedia.org/wiki?curid=363497", "title": "Jenaro Carrera", "text": "Jenaro Carrera, co\u00f1ecido como Patolas, foi un agrarista e xornalista galego.\nTraxectoria.\nFabricante de chocolates en Tui. Foi o primeiro director do peri\u00f3dico \"La Tetera\" en outubro de 1913. Foi procalamdo concelleiro de Tui en xaneiro de 1922 como agrario. Dirixiu \"Vida Agraria\". Foi detido con motivo da folga dos agrarios de Tui en novembro de 1922. Foi elixido presidente da Federaci\u00f3n Agraria do Partido de Tui en 1924. En 1930 foi nomeado concelleiro e foi tenente alcalde de Tui. Na Segunda Rep\u00fablica integrouse no Partido Republicano Radical."}
{"id": "363500", "revid": "61897", "url": "https://gl.wikipedia.org/wiki?curid=363500", "title": "Guerra Civil Siria", "text": ""}
{"id": "363506", "revid": "61897", "url": "https://gl.wikipedia.org/wiki?curid=363506", "title": "Guerras M\u00e9dicas", "text": ""}
{"id": "363510", "revid": "1888", "url": "https://gl.wikipedia.org/wiki?curid=363510", "title": "El Vencejo", "text": "El Vencejo foi un peri\u00f3dico editado en Tui entre 1905 e 1906.\nHistoria e caracter\u00edsticas.\nPeri\u00f3dico sat\u00edrico que apareceu o 1 de febreiro de 1905 con periodicidade decenal. Fundado e dirixido por Venancio Lorenzo, entre os seus colaboradores figurou Dar\u00edo \u00c1lvarez Limeses. A partir do n\u00famero 38 converteuse en semanario. Defend\u00eda a pol\u00edtica conservadora de Mariano Ord\u00f3\u00f1ez Garc\u00eda."}
{"id": "363524", "revid": "1131", "url": "https://gl.wikipedia.org/wiki?curid=363524", "title": "Aeroporto de Visby", "text": "O aeroporto de Visby (IATA: VBY, ICAO: ESSV) \u00e9 un aeroporto situado a uns 3,5\u00a0km ao norte da cidade sueca de Visby, en Gotland. Tr\u00e1tase do \u00fanico aeroporto comercial da illa e \u00e9 o 12\u00ba m\u00e1is grande de Suecia. Polas s\u00faas instalaci\u00f3ns pasaron 406 906 pasaxeiros no ano 2014. O tr\u00e1fico ten unha gran variaci\u00f3n estacional con moitos m\u00e1is pasaxeiros no ver\u00e1n ao ser o principal destino de vacaci\u00f3ns interno do pa\u00eds; en 2010 tivo 17 606 pasaseiros en xaneiro e 51 193 en xullo. Durante a \"Almedalsveckan\" (a semana pol\u00edtica de Visby) o aeroporto \u00e9 coordinado, ao aumentar drasticamente o n\u00famero de voos eses d\u00edas.\nAs s\u00faas intalaci\u00f3ns est\u00e1n compartidas co escuadr\u00f3n F 17 da forza a\u00e9rea sueca.\nHistoria.\nEn 1938 o parlamento sueco decidiu constru\u00edr un aeroporto civil \u00e1s af\u00f3ras de Visby e o 27 de xaneiro de 1944 as instalaci\u00f3ns foron inauguradas. O primeiro avi\u00f3n en aterrar foi un Junkers Ju 52 chamado \"G\u00f6teland\" de AB Aerotransport. En outubro dese ano iniciouse o tr\u00e1fico regular entre Visby e o continente nun principio principalmente con avi\u00f3ns Ju 52. O principal destino e orixe do tr\u00e1fico do aeroporto era o aeroporto de Bromma, inaugurado en 1936. En 1958 constru\u00eduse unha nova terminal, unha nova torre de control e inaugurouse unha nova pista asfaltada. Ademais ese ano a \"Luftfartsstyrelsen\" (autoridade de avi\u00f3n civil sueca) rebaixou as s\u00faas taxas aeroportuarias. A actual torre de control e a nova terminal inaugur\u00e1ronse no ano 1985."}
{"id": "363527", "revid": "56817", "url": "https://gl.wikipedia.org/wiki?curid=363527", "title": "La Discusi\u00f3n (Betanzos)", "text": "La Discusi\u00f3n foi un peri\u00f3dico editado en Betanzos en 1909.\nHistoria e caracter\u00edsticas.\nSemanario conservador, participa na loita que se libraba no distrito."}
{"id": "363530", "revid": "23204", "url": "https://gl.wikipedia.org/wiki?curid=363530", "title": "La La Land (filme)", "text": "La La Land \u00e9 un filme musical estadounidense de 2016, dirixido e escrito por Damien Chazelle. O filme \u00e9 unha versi\u00f3n moderna do musical hollywoodense do mesmo nome. Ryan Gosling, como protagonista, interpreta a Sebastian, un\u00a0pianista de jazz que se namora de Mia, unha aspirante a actriz\u00a0nos\u00a0\u00c1nxeles, interpretada por Emma Stone. Foi lanzada nos Estados Unidos o 9 de decembro de 2016 por Summit Entertainment.\u00a0En Galiza estreouse o 13 de xaneiro de 2017 en versi\u00f3n orixinal e coa dobraxe e t\u00edtulo en castel\u00e1n (\"La ciudad de las estrellas - La La Land\"). O elenco incl\u00fae tam\u00e9n a J. K. Simmons, Finn Wittrock, John Legend e Rosemarie DeWitt. O filme tivo a s\u00faa estrea mundial na 73\u00b0 edici\u00f3n do Festival de Venecia, que se levou a cabo do 31 de agosto ao 10 de setembro de 2016.\nA pel\u00edcula foi eloxiada polo p\u00fablico e a crit\u00edca, sendo nomeada a varios premios destacando os Globos de Ouro onde ga\u00f1ou as 7 categor\u00edas \u00e1s que estaba nomeada (mellor filme - comedia ou musical, director, actor e actriz de comedia ou musical, gui\u00f3n, banda sonora e canci\u00f3n orixinal), convert\u00e9ndoa na pel\u00edcula m\u00e1is premiada da historia do Globo de Ouro, superando \"Algu\u00e9n voou sobre o ni\u00f1o do cuco\" que levara 6 premios en 1975.\nO 24 de xaneiro de 2017 foi nomeada a 14 premios Oscar, igualando a \"Titanic\" e \"Todo sobre Eva\".\nSinopse.\nMia (Emma Stone) \u00e9 unha moza que mora nos \u00c1nxeles; \u00e9 unha das moitas aspirantes a ser actriz na procura do so\u00f1o hollywoodiense, ga\u00f1a a vida choiando coma camareira mentres se presenta a varias de probas de casting.\u00a0Sebastian (Ryan Gosling) \u00e9 un pianista que traballa en bares de m\u00e1 morte e o seu so\u00f1o \u00e9 poder ter o seu propio club onde se lle poida render tributo ao jazz m\u00e1is puro.\nOs destinos de Mia e Sebastian cruzaranse e a parella descubrir\u00e1 o amor, un v\u00ednculo que por\u00e1 en perigo as aspiraci\u00f3ns de ambos os dous. Nunha competici\u00f3n constante por procurar un oco no mundo do espect\u00e1culo, a parella descubrir\u00e1 que o equilibrio entre o amor e a arte pode ser o maior obst\u00e1culo de todos.\nProduci\u00f3n.\nO proxecto foi anunciado por vez primeira o 5 de xu\u00f1o de 2014, cando se informou que Miles Teller e Emma Watson estaban en conversaci\u00f3ns para se unir ao filme de comedia musical \"La La Land\" co director-guionista de \"Whiplash\", Damien Chazelle, que tam\u00e9n dirixiu a pel\u00edcula baseada no seu propio gui\u00f3n.\u00a0Jordan Horowitz fixouse para producir a pel\u00edcula por medio de Gilbert Films, e Fred Berger pola s\u00faa propia produtora Impostor Pictures, mentres que Lionsgate se ocupar\u00eda da distribuci\u00f3n interna do filme. Justin Hurwitz reuniuse co director para compor a m\u00fasica do filme.\nO 14 de abril de 2015, anunciouse que Ryan Gosling e Emma Stone estaban en conversaci\u00f3ns para se uniren ao filme nos papeis principais, mentres que se revelou que o gui\u00f3n fora escrito antes da pel\u00edcula Whiplash. O 30 de abril, ambos os dous actores, Gosling e Stone foron confirmados para os papeis principais. O 8 de xullo de 2015, informouse que Jessica Rothenberg, Sonoya Mizuno e Callie Hern\u00e1ndez se engadiran \u00e1 pel\u00edcula para interpretar os compa\u00f1eiros da personaxe de Stone. O 10 de xullo de 2015, The Hollywood Reporter confirmou que J. K. Simmons asinara para se reunir co seu director de \"Whiplash\", na pel\u00edcula musical interpretar\u00eda o papel de \"Boss\". O mesmo d\u00eda, THR tam\u00e9n informou que Finn Wittrock se unira \u00e1 pel\u00edcula para interpretar o papel de Greg, mentres que os produtores da pel\u00edcula ser\u00edan Berger, Gary Gilbert, Horowitz e Marc E. Platt. O 4 de agosto de 2015, Rosemarie DeWitt asinou un contrato para protagonizar a pel\u00edcula interpretando a irm\u00e1 de Sebastian. O mesmo d\u00eda, John Legend tam\u00e9n se uniu ao elenco. O 10 de agosto de 2015, Meagen Fay uniuse \u00e1 pel\u00edcula para interpretar a nai da personaxe de Stone. O 11 de agosto de 2015, Jason Fuchs asinou para interpretar a Carlo, un guionista que impacta no car\u00e1cter da actriz de Stone.\nFinalmente, o resto do elenco da pel\u00edcula; J. K. Simmons, Sonoya Mizuno, Jessica Rothe, Callie Hern\u00e1ndez, Finn Wittrock, Rosemarie DeWitt, Tom Everett Scott, Josh Pence e John Legend d\u00e9ronse a co\u00f1ecer entre xullo e agosto de 2015.\nRodaxe.\nA rodaxe do filme comezou o 10 de agosto de 2015, nos \u00c1nxeles. M\u00e1is tarde, Gosling e Stone foron vistos no \"set\" durante a rodaxe.\nO guionista e director, Chazelle, quer\u00eda que se rodase nos \u00c1nxeles mesmo, e comentou que \"hai algo moi po\u00e9tico sobre esta cidade, unha cidade constru\u00edda por persoas con estes so\u00f1os poucos realistas\". Desde o principio, Chazelle quer\u00eda que no filme aparecesen diferentes n\u00fameros musicais utilizando diversos estilos.\u00a0A rodaxe principal da pel\u00edcula comezou nos \u00c1nxeles o 10 de agosto de 2015, e continuou en m\u00e1is de 60 localizaci\u00f3ns da cidade.\nEstrea.\n\"La La Land\" tivo a s\u00faa estrea mundial na inauguraci\u00f3n do Festival Internacional de Cine de Venecia, o 31 de agosto de 2016. A pel\u00edcula tam\u00e9n tivo unha exhibici\u00f3n no Festival de Cine de Telluride, no Festival Internacional de Cine de Toronto o 12 de setembro de 2016, no Festival de Cine de Londres, o Festival de Cine de Middleburg a finais de outubro de 2016, o Festival de Cine de Virxinia celebrado na Universidade de Virxinia o 6 de novembro de 2016, AFI Fest o 15 de novembro de 2016.\nA pel\u00edcula foi fixada inicialmente para unha estrea do 15 de xullo de 2016; con todo, en marzo de 2016 anunciouse que a pel\u00edcula se estrear\u00eda en todo o pa\u00eds o 16 de decembro. Chazelle admite que o cambio foi porque sent\u00eda que a data de lanzamento non era a correcta para o contexto da pel\u00edcula.\nRecepci\u00f3n.\nRecadaci\u00f3n.\nDende o 11 de decembro de 2016, \"La La Land\" recadou 881\u00a0104 d\u00f3lares nos Estados Unidos e o Canad\u00e1 e 4,8 mill\u00f3ns noutros territorios, cun total mundial de 5,5 mill\u00f3ns de d\u00f3lares, contra un orzamento de produci\u00f3n de 30 mill\u00f3ns de d\u00f3lares.\n\"La La Land\" comezou a s\u00faa estrea en salas cunha versi\u00f3n limitada en cinco cines nos \u00c1nxeles e Nova York o 9 de decembro. Ga\u00f1ou $881\u00a0104 d\u00f3lares na s\u00faa primeira fin de semana, dando \u00e1 pel\u00edcula unha media por cine de 176\u00a0221 d\u00f3lares, a mellor media do ano.\nRecepci\u00f3n cr\u00edtica.\nLa La Land foi recibida con eloxios da cr\u00edtica, con eloxios dirixidos ao gui\u00f3n e \u00e1 direcci\u00f3n de Chazelle, \u00e1s actuaci\u00f3ns de Gosling e Stone, \u00e1 partitura musical de Hurwitz e aos n\u00fameros musicais da pel\u00edcula. O sitio web de comentarios Rotten Tomatoes d\u00e1 \u00e1 pel\u00edcula unha cualificaci\u00f3n de aprobaci\u00f3n do 95%, baseada en 135 revisi\u00f3ns, cunha cualificaci\u00f3n media de 8.7/10. O consenso cr\u00edtico do sitio di, \"\"La La Land\" d\u00e1 unha nova vida nun x\u00e9nero pasado coa direcci\u00f3n emocionante, asegurada, funcionamentos de grande alcance, e un irresist\u00edbel excedente do coraz\u00f3n.\" En Metacritic, que asigna unha cualificaci\u00f3n normalizada, o filme ten unha puntuaci\u00f3n de 91 sobre 100, baseado en 39 revisi\u00f3ns, o que indica \"aclamaci\u00f3n universal\".\nPeter Travers de \"Rolling Stone\"\u00a0dixo que \"La La Land\" era o seu filme favorito de 2016. Peter Bradshaw, de \"The Guardian\", outorgou \u00e1 pel\u00edcula cinco de cinco estrelas, describ\u00edndoa como \"unha obra mestra soprada polo sol\".\nPremios Oscar.\nO 24 de xaneiro de 2017 foi nomeada a 14 premios Oscar, igualando a \"Titanic\" e \"Todo sobre Eva\"."}
{"id": "363533", "revid": "1888", "url": "https://gl.wikipedia.org/wiki?curid=363533", "title": "Cal\u00ednez", "text": "Cal\u00ednez foi un semanario editado en Santiago de Compostela en 1909.\nHistoria e caracter\u00edsticas.\nSemanario sat\u00edrico, apareceu a principios de xu\u00f1o de 1909. Edit\u00e1base nos obradoiros de Manuel Su\u00e1rez Castro de Vilagarc\u00eda de Arousa. Foi substitu\u00eddo por \"La Bala Rasa\"."}
{"id": "363534", "revid": "98629", "url": "https://gl.wikipedia.org/wiki?curid=363534", "title": "Ian Scheckter", "text": "Ian Scheckter, nado o 22 de agosto de 1947 en East London, Sur\u00e1frica, \u00e9 un expiloto de carreiras. Participou en 20 Grandes Premios do Campionato do Mundo de F\u00f3rmula 1, debutou o 30 de marzo de 1974. Non anotou puntos de campionato.\n\u00c9 o irm\u00e1n m\u00e1is vello do campi\u00f3n do mundo F\u00f3rmula 1 de Jody Scheckter e t\u00edo do corredor de IRL Tomas Scheckter, as s\u00faas primeiras carreiras na F1 foron no Gran Premio de Sur\u00e1frica, pilotando primeiro un Lotus 72 para o equipo local Gunston en 1974. O ano seguinte e tam\u00e9n no 1976, pilotou un Tyrrell 007 para Lexington Racing, e fixo un par de carreiras europeas con Williams.\nNa competici\u00f3n nacional Scheckter estivo preto de po\u00f1er fin \u00e1 racha t\u00edtulos de Dave Charlton no campionato nacional de pilotos de Sur\u00e1frica en 1975, pero nos seus dous per\u00edodos como competidor a tempo completo dominou o campionato ga\u00f1ando 49 carreiras e igualando a John Love e a Charlton con 6 campionatos.\nAsegurou suficientes fondos para unha tempada completa co equipo March de F1, en , pero tivo uns pobres resultados, axudado en gran parte polo feito de que nalgunhas carreiras o equipo March ti\u00f1a ata cinco pilotos contratados e carec\u00eda de recursos para proporcionar coches competitivos a todos eles. Esta situaci\u00f3n significou o final da s\u00faa carreira na F1. O \u00faltimo Gran Premio de Scheckter \u00eda ser o Gran Premio do Xap\u00f3n de 1977, pero foi detido e logo expulsado do Xap\u00f3n debido a que s\u00f3 ti\u00f1a unha visa de turista no seu pasaporte surafricano e as obxeci\u00f3ns xaponesas ao r\u00e9xime de apartheid surafricano.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363535", "revid": "1131", "url": "https://gl.wikipedia.org/wiki?curid=363535", "title": "La Bala Rasa", "text": "La Bala Rasa foi un semanario editado en Santiago de Compostela en 1909.\nHistoria e caracter\u00edsticas.\nSemanario sat\u00edrico, apareceu en agosto de 1909 para substitu\u00edr a \"Cal\u00ednez\"."}
{"id": "363536", "revid": "5863", "url": "https://gl.wikipedia.org/wiki?curid=363536", "title": "Diego Osorio de Escobar y Llamas", "text": ""}
{"id": "363537", "revid": "5863", "url": "https://gl.wikipedia.org/wiki?curid=363537", "title": "Felipe IV", "text": ""}
{"id": "363554", "revid": "53322", "url": "https://gl.wikipedia.org/wiki?curid=363554", "title": "Zonas de Especial Protecci\u00f3n de Aves", "text": ""}
{"id": "363555", "revid": "22570", "url": "https://gl.wikipedia.org/wiki?curid=363555", "title": "RD-180", "text": "RD-180 \u00e9 a designaci\u00f3n dun tipo de motor foguete ruso utilizado na primeira etapa dos foguetes Atlas III e Atlas V.\nCaracter\u00edsticas.\nO motor RD-180 foi dese\u00f1ado pola oficina de Glushko e deriva do RD-170. Foi desenvolvido como motor de exportaci\u00f3n para o seu uso en foguetes estadounidenses. A diferenza do RD-170, ten s\u00f3 d\u00faas c\u00e1maras de combusti\u00f3n, a\u00ednda que comparte a maior parte dos sistemas e mecanismos co fin de reducir custos de desenvolvemento. Funciona alimentado por os\u00edxeno l\u00edquido e queroseno e ten un pulo de 4152,0 kN."}
{"id": "363560", "revid": "98629", "url": "https://gl.wikipedia.org/wiki?curid=363560", "title": "RD-214", "text": "RD-214 \u00e9 a designaci\u00f3n dun tipo de motor foguete sovi\u00e9tico utilizado na primeira etapa tanto do m\u00edsil R-12 como dos foguetes derivados del, Kosmos e Kosmos 2I.\nCaracter\u00edsticas.\nO motor RD-214 foi dese\u00f1ado pola oficina de Glushko durante os anos 1950. Utiliza unha \u00fanica turbobomba propulsada por un xerador de gas de per\u00f3xido de hidr\u00f3xeno que alimenta catro c\u00e1maras de combusti\u00f3n. Funciona alimentado por \u00e1cido n\u00edtrico e queroseno e ten un pulo de 730,0 kN."}
{"id": "363570", "revid": "22570", "url": "https://gl.wikipedia.org/wiki?curid=363570", "title": "Reginaldus Libert", "text": "Reginaldus Libert, ou Reginald Libert, activo entre 1424 e 1435, foi un compositor francoflamengo pertencente \u00e1 escola de Borgo\u00f1a.\nTraxectoria.\nEn 1424, Reginald Libert era \"magister puerorum \"en Cambrai, \u00e9 dicir, titor responsable da educaci\u00f3n de cativos. Posteriormente chegou a ser xefe do coro da catedral de Cambrai.\nRecibiu a influencia de compositores como Johannes Tapissier, Nicolas Grenon, Arnold de Lantins e Guillaume Dufay, todos eles vinculados moi directamente coa escola de Bolonia. Foi un dos primeiros en utilizar o m\u00e9todo do chamado \"fauxbourdon\", un proceso de improvisaci\u00f3n consistente na adici\u00f3n de d\u00faas voces paralelas a unha melod\u00eda xa existente, moitas veces gregoriana, estando a parte superior unha cuarta por riba da parte intermedia, e a baixa un terzo por baixo.\nReginald Libert compuxo rond\u00f3s, misas e canto gregoriano. Foi o autor da \"Missa de Beata Virgine\", primeira misa completa da historia da m\u00fasica. Tam\u00e9n escribiu unha das variantes medievais daAve Mar\u00eda."}
{"id": "363571", "revid": "65337", "url": "https://gl.wikipedia.org/wiki?curid=363571", "title": "Reginald Libert", "text": ""}
{"id": "363572", "revid": "92340", "url": "https://gl.wikipedia.org/wiki?curid=363572", "title": "Guillaume Legrant", "text": "Guillaume Legrant, co\u00f1ecido tam\u00e9n como Wilhelmus Legrant ou polo seu patron\u00edmico Guillaume Lemacherier, nado cara a finais do s\u00e9culo XIV e finado despois de 1456, foi un compositor francoflamengo pertencente \u00e1 escola de Borgo\u00f1a. Semella non ter ligaz\u00f3n ningunha co seu hom\u00f3nimo Johannes Legrant, coet\u00e1neo e adscrito \u00e1 mesma escola musical.\nTraxectoria.\nGuillaume Legrant aparece nos rexistros eclesi\u00e1sticos en 1405, cando era neno do coro na catedral de Bourges. Entre 1407 e 1410 figura como esmoleiro na mesma s\u00e9.\nEn outubro de 1418 Legrant est\u00e1 en Roma e entra ao servizo do papa Marti\u00f1o V como chantre do cabido na capela papal, onde fica ata 1421. Posteriormente, ocupou diversos postos na diocese de Rouen cara a 1446. Exerceu tam\u00e9n como chantre da capela do duque Carlos I de Orle\u00e1ns en Blois entre 1455 e 1456.\nObra.\nGuillaume Legrant escribiu m\u00fasica tanto sacra como profana, da que hoxe se conservan sete composici\u00f3ns: tres de m\u00fasica sacra, principalmente misas (credo e gloria), que est\u00e1n entre as primeiras en distinguir entre o solo e a coral polif\u00f3nica; e catro composici\u00f3ns profanas, todas elas virelais, que respectan o estilo de poemas de forma fixa."}
{"id": "363579", "revid": "65337", "url": "https://gl.wikipedia.org/wiki?curid=363579", "title": "Wilhelmus Legrant", "text": ""}
{"id": "363581", "revid": "65337", "url": "https://gl.wikipedia.org/wiki?curid=363581", "title": "Guillaume Lemacherier", "text": ""}
{"id": "363586", "revid": "89787", "url": "https://gl.wikipedia.org/wiki?curid=363586", "title": "Johannes Legrant", "text": "Johannes Legrant, tam\u00e9n co\u00f1ecido polos nomes de Jean Legrant e de Jan le Grant, foi un m\u00fasico francoflamengo de orixe francesa activo entre os anos 1420 e 1450, pertencente \u00e1 escola de Borgo\u00f1a. Semella non ter relaci\u00f3n ningunha co seu hom\u00f3nimo, Guillaume Legrant, compositor coet\u00e1neo tam\u00e9n pertencente \u00e1 escola francoflamenga.\nTraxectoria.\nPouco se sabe sobre a s\u00faa vida de Legrant nos primeiros anos do s\u00e9culo XV. En 1423 e 1424, era m\u00fasico e probablemente vicario na Colexiata de San Vicente de Soignies, unha instituci\u00f3n cunha actividade musical importante. Foi tam\u00e9n cantante na catedral de Antuerpen entre 1441 e 1443, segundo consta nos rexistros eclesi\u00e1sticos.\nObra.\nO estilo de Jean Legrant \u00e9 semellante ao do inicio daescola de Borgo\u00f1a, e amosa claras influencias dalg\u00fans dos primeiros traballos de Guillaume Dufay e de Gilles Binchois. Compuxo pezas mel\u00f3dicas de estilo elegante, ao xeito t\u00edpico de Borgo\u00f1a, particularmente rond\u00f3s e baladas.\n\u00c9 salientable a s\u00faa balada \"Entre vous, nouviaux mari\u00e9s\"), as\u00ed como catro obras sacras, particularmente unha \"gloria\" para d\u00faas e tres voces, e un credoa tres voces."}
{"id": "363587", "revid": "65337", "url": "https://gl.wikipedia.org/wiki?curid=363587", "title": "Jean Legrant", "text": ""}
{"id": "363588", "revid": "65337", "url": "https://gl.wikipedia.org/wiki?curid=363588", "title": "Jan le Grant", "text": ""}
{"id": "363589", "revid": "785", "url": "https://gl.wikipedia.org/wiki?curid=363589", "title": "Axencia Galega de Noticias", "text": "A Axencia Galega de Noticias (AGN) \u00e9 unha axencia informativa xeralista. A s\u00faa sede est\u00e1 en Santiago de Compostela, mais forma parte do Grupo El Progreso , con sede en Lugo. Outro grupo de comunicaci\u00f3n, o ourens\u00e1n La Regi\u00f3n, ten tam\u00e9n parte do capital da axencia ."}
{"id": "363591", "revid": "23204", "url": "https://gl.wikipedia.org/wiki?curid=363591", "title": "Rexi\u00f3n Amaz\u00f3nica de Colombia", "text": "A Rexi\u00f3n Amaz\u00f3nica de Colombia, ou Amazon\u00eda, at\u00f3pase no sur do pa\u00eds, abrangue preto do 41% do territorio colombiano e \u00e9 a zona menos poboada do pa\u00eds. Comprende os departamentos de Amazonas, Caquet\u00e1, Guain\u00eda, Guaviare, Putumayo e Vaup\u00e9s. Forma parte da gran rexi\u00f3n suramericana da selva amaz\u00f3nica, a m\u00e1is extensa zona forestal do mundo que \u00e9 compartida por Venezuela, o Brasil, Colombia, Ecuador, o Per\u00fa, G\u00fciana, Suriname e Bolivia. Por mor disto, a Rexi\u00f3n Amaz\u00f3nica de Colombia \u00e9 a m\u00e1is forestal, cunha superficie de 483.119\u00a0km\u00b2."}
{"id": "363599", "revid": "23204", "url": "https://gl.wikipedia.org/wiki?curid=363599", "title": "Bronis\u0142aw Malinowski", "text": "Bronis\u0142aw Kasper Malinowski, nado en Cracovia (Polonia) o 7 de abril de 1884 e finado o 16 de maio de 1942, foi un antrop\u00f3logo polaco.\nTraxectoria.\nNaceu en Cracovia (Polonia) cando formaba parte da provincia austroh\u00fangara Reino de Galicia e Lodomeria, nunha familia de clase media alta, o seu pai era profesor e a s\u00faa nai era filla dun terratenente.\nDende 1910, Malinowski estudou econom\u00eda na London School of Economics, d\u00e1ndolle clases Seligman e Westermarck, analizando os patr\u00f3ns de cambio na Australia aborixe mediante documentos etnogr\u00e1ficos. En 1914 d\u00e9ronlle a oportunidade de viaxar a Nova Guinea co antrop\u00f3logo R.R. Marett, pero como estalou a primeira guerra mundial e Malinowski era austr\u00edaco, inimigo da Commonwealth brit\u00e1nica, non puido realizar a s\u00faa viaxe de volta de Inglaterra.\nO goberno australiano, con todo, deulle permiso e fondos para realizar un traballo etnogr\u00e1fico nos seus territorios e Malinowski escolleu ir \u00e1s illas Trobriand (Melanesia) onde permaneceu varios anos, estudando a cultura ind\u00edxena. Tras o seu regreso a Inglaterra despois da guerra, publicou \"Argonauts of the Western Pacific\" (1922). Foi conferenciante e m\u00e1is tarde comezou a dar clases de antropolox\u00eda na London School of Economics, atraendo un gran n\u00famero de estudantes e exercendo grande influencia sobre o desenvolvemento da British Social Anthropology.\nEntre os seus alumnos estaban antrop\u00f3logos prominentes como Raymond Firth, E. E. Evans-Pritchard, Hortense Powdermaker, Edmund Leach, Audrey Richards e Meyer Fortes. Desde 1933, visitou varias universidades americanas e cando estalou a segunda guerra mundial, decidiu quedar en Yale. Al\u00ed permaneceu o resto da s\u00faa vida, influ\u00edndo a unha xeraci\u00f3n de antrop\u00f3logos americanos.\nPensamento.\nMalinowski est\u00e1 considerado un dos etn\u00f3grafos m\u00e1is expertos da antropolox\u00eda, especialmente polo seu met\u00f3dico e ben teorizado estudo dos sistemas sociais. \u00c9 o primeiro investigador en incorporar a antropolox\u00eda \"off terraza\" (unha frase que \u00e9 tam\u00e9n o nome dun documental sobre o seu traballo), \u00e9 dicir, experimentando a vida coti\u00e1 dos seus observados xunto con eles. Malinowski salientou a importancia da observaci\u00f3n detallada participante e argumentou que os antrop\u00f3logos deben ter contacto diario cos seus informantes se est\u00e1n facendo adecuadamente os \"Imponderabilia da vida coti\u00e1\", que son tan importantes para a comprensi\u00f3n dunha cultura diferente."}
{"id": "363604", "revid": "25871", "url": "https://gl.wikipedia.org/wiki?curid=363604", "title": "Blackstar", "text": "\u2605 (pronunciado e estilizado como Blackstar) \u00e9 o derradeiro \u00e1lbum de estudio do m\u00fasico ingl\u00e9s David Bowie, publicado o 8 de xaneiro de 2016, coincidindo co seu 69 aniversario, a trav\u00e9s dos selos ISO, RCA, Columbia e Sony.\nHistoria e caracter\u00edsticas.\nA meirande parte do disco gravouse en segredo entre os estudios The Magic Shop e Human Worldwide Studios en Nova York, co produtor Tony Visconti e un grupo de m\u00fasicos de jazz locais. O \u00e1lbum cont\u00e9n moitos estilos musicais, como jazz e rock experimental entre outros. Dous d\u00edas despois do seu lanzamento Bowie morreu dun cancro de f\u00edgado; a s\u00faa enfermidade non fora revelada ao p\u00fablico ata ent\u00f3n. O produtor Tony Visconti describiu o \u00e1lbum como un regalo de despedida para os seus seguidores antes da s\u00faa morte. Varios temas ao longo do disco revelan esta tem\u00e1tica.\nTras a s\u00faa edici\u00f3n, o \u00e1lbum foi aclamado pola cr\u00edtica e foi un \u00e9xito comercial, acadando a cima das listas de varios pa\u00edses a ra\u00edz da morte de Bowie, e convert\u00e9ndose no seu \u00fanico disco en chegar ao n\u00famero 1 da lista estadounidense \"Billboard 200\". O disco estivo no n\u00famero 1 das listas brit\u00e1nicas durante tres semanas. \"Blackstar\" recibiu d\u00faas nomeaci\u00f3ns para os premios Grammy de 2017, sendo unha delas para o mellor \u00e1lbum de m\u00fasica alternativa."}
{"id": "363606", "revid": "23204", "url": "https://gl.wikipedia.org/wiki?curid=363606", "title": "Rexi\u00f3n Andina de Colombia", "text": "A Rexi\u00f3n Andina de Colombia \u00e9 unha rexi\u00f3n natural conformada polo territorio atravesado polos Andes que cont\u00e9n a maior\u00eda dos centros urbanos do pa\u00eds. Tam\u00e9n foi a rexi\u00f3n cos asentamentos pre-colombinos m\u00e1is significativos. Os Andes colombianos div\u00eddense en tres cordilleiras, a occidental, a central e a oriental.\nO clima e vexetaci\u00f3n da rexi\u00f3n var\u00eda considerablemente segundo a altitude, pero en xeral en terra quente, por debaixo dos 1\u00a0000m, a terra t\u00e9peda, entre os 1\u00a0000 e 2\u00a0000m e terra fr\u00eda, entre os 2\u00a0000 e os 3\u00a0200m."}
{"id": "363618", "revid": "1888", "url": "https://gl.wikipedia.org/wiki?curid=363618", "title": "Bronislaw Malinowski", "text": ""}
{"id": "363622", "revid": "98629", "url": "https://gl.wikipedia.org/wiki?curid=363622", "title": "Ranf\u00e1stidos", "text": "Os ranf\u00e1stidos (Ramphastidae), chamados xeralmente tucanos, son unha familia de aves neotropicais da orde Piciformes. Os parentes m\u00e1is pr\u00f3ximos desta familia son os Capitonidae. Te\u00f1en plumaxe rechamante e un grande peteiro caracter\u00edstico, xeralmente moi colorido. A familia incl\u00fae cinco x\u00e9neros e unhas 40 especies.\nO nome tucano deriva da palabra tup\u00ed \"tukana\" a trav\u00e9s do portugu\u00e9s.\nTaxonom\u00eda e sistem\u00e1tica.\nAdemais dos tucanos t\u00edpicos, a familia incl\u00fae outras especies similares chamadas no Brasil ara\u00e7ar\u00eds e os tucanetes. En total son 5 x\u00e9neros. Son parentes distantes deles dentro da orde dos piciformes varias familias da suborde Pici, como os capit\u00f3nidos e os petos.\nOs capit\u00f3nidos, que antes eran unha familia ampla, foron subdivididos en varias familias, xa que se consideraba parafil\u00e9tica, e hoxe a familia Capitonidae res\u00e9rvase para as especies de Am\u00e9rica, os de \u00c1frica clasif\u00edcanse na familia Lybiidae e os de Asia na Megalaimidae. Por outra parte, o x\u00e9nero americano \"Semnornis\" quedou na familia \"Semnornithidae\", que \u00e9 a m\u00e1is pr\u00f3xima aos tucanos. Moitos especialistas consideran que a estreita relaci\u00f3n entre os tucanos e os capit\u00f3nidos americanos e os \"Semnornis\" xustificar\u00eda a inclusi\u00f3n de todos eles nunha \u00fanica familia (Ramphastidae) e de feito a clasificaci\u00f3n do Congreso Ornitol\u00f3xico Internacional (versi\u00f3n 2.4, 2010) as\u00ed o fai. Nese caso, os tucanos formar\u00edan a subfamilia Ramphastinae, con 5 x\u00e9neros e 47 especies. A alternativa \u00e9 considerar que a familia Ramphastidae comprende s\u00f3 os 5 x\u00e9neros.\nDescrici\u00f3n.\nO tama\u00f1o dos tucanos vai desde os 29\u00a0cm e 130 g do \"Pteroglossus inscriptus\" aos 63\u00a0cm e 680 g do \"Ramphastos toco\". Os seus corpos son curtos (dun tama\u00f1o comparable ao dos corvos) e compactos. A cola \u00e9 arredondada e var\u00eda en lonxitude e pode ser tan longa coma todo o corpo ou s\u00f3 tanto coma a metade do corpo. O pescozo \u00e9 curto e groso. As \u00e1s son pequenas, xa que son aves que moran nos bosques que s\u00f3 necesitan viaxar a curtas distancias, e adoitan ser do mesmo tama\u00f1o que a lonxitude que vai desde a punto do bico \u00e1 cola.\nAs patas dos tucanos son fortes e bastante curtas. As s\u00faas dedas est\u00e1n arranxadas en pares coa primeira e cuarta dedas xiradas cara a atr\u00e1s. A maior\u00eda dos tucanos non mostran ning\u00fan dimorfismo sexual na s\u00faa coloraci\u00f3n, o x\u00e9nero \"Selenidera\" \u00e9 a excepci\u00f3n m\u00e1is notable a esta regra, polo que se di que son dicr\u00f3micos (macho e femia de distinta cor). Por\u00e9n, os bicos das femias son xeralmente m\u00e1is curtos, fondos e \u00e1s veces m\u00e1is rectos, cun aspecto m\u00e1is masivo comparado co dos machos. As plumas no x\u00e9nero dos maiores tucanos son xeralmente negras con toques brancos, amarelos ou escarlatas. As partes inferiores dos tucanos m\u00e1is pequenos (\"Pteroglossus\") son amarelos, cruzadas por unha ou m\u00e1is bandas negras ou vermellas. Os tucanetes te\u00f1en principalmente plumaxe verde con marcas azuis.\nOs peteiros grandes e coloridos dos tucanos, que nalgunhas especies grandes miden m\u00e1is da metade da lonxitude do corpo, son a s\u00faa caracter\u00edstica m\u00e1is distintiva. Malia o seu tama\u00f1o, o peteiro dos tucanos \u00e9 moi lixeiro, e est\u00e1 composto de puntais \u00f3seos con tecido esponxoso con queratina entre eles. O peteiro est\u00e1 aserrado cos dentes de serra apuntando cara a adiante, polo que parecen dentes, o que historicamente fixo que os primeiros naturalistas cresen que os tucanos com\u00edan peixes e eran principalmente carn\u00edvoros; hoxe s\u00e1bese que comen principalmente froita. Os grandes peteiros dos tucanos son sistemas de termorregulaci\u00f3n moi eficaces, a\u00ednda que polo seu tama\u00f1o poden ter ademais outras vantaxes. Ax\u00fadanlles a alimentarse (xa que se sit\u00faan nun lugar e alcanzan todas as froitas nun amplo raio, reducindo o seu gasto de enerx\u00eda), e tam\u00e9n se teorizou que o peteiro pode intimidar as aves pequenas, para que o tucano poida saquear ni\u00f1os sen ser molestado (ver Dieta m\u00e1is abaixo). Ademais, o peteiro pode meterse a gran profundidade en ocos das \u00e1rbores para acceder a alimentos inaccesibles para outras aves, e tam\u00e9n para rebuscar en ni\u00f1os colgantes constru\u00eddos por aves m\u00e1is pequenas. Por\u00e9n, como non hai dimorfismo sexual na coloraci\u00f3n do peteiro \u00e9 improbable que sexa un sinal sexual.\nA lingua dos tucanos \u00e9 longa (de 14 a 15\u00a0cm), estreita, gris, e especialmente esfia\u00f1ada por cada lado, o que aumenta a s\u00faa sensibilidade como \u00f3rgano do gusto.\nUnha complexidade estrutural probablemente \u00fanica dos tucanos \u00e9 a modificaci\u00f3n de varias v\u00e9rtebras da cola. As tres \u00faltimas v\u00e9rtebras est\u00e1n fusionadas e unidas \u00e1 columna por unha articulaci\u00f3n de r\u00f3tula. Debido a isto, os tucanos poden botar a cola cara a adiante ata tocar con ela a cabeza. Esta \u00e9 postura na que dormen, polo que moitas veces parecen unha b\u00f3la de plumas.\nDistribuci\u00f3n e h\u00e1bitat.\nOs tucanos son nativos dunha \u00e1rea que vai desde o sur de M\u00e9xico, Am\u00e9rica central, rexi\u00f3n do Caribe ata a metade norte de Suram\u00e9rica. Xeralmente viven en zonas tropicais ou subtropicais. Son aves arb\u00f3reas.\nReproduci\u00f3n.\n\u00c9 un animal mon\u00f3gamo que forma parellas permanentes. Durante o cortexo \u00e9 com\u00fan que estas aves se intercambien paus e comida, guind\u00e1ndoa ou d\u00e1ndoa co peteiro. Igual que os petos, cos cales est\u00e1n emparentados, fan os ni\u00f1os en ocos dos troncos das \u00e1rbores, escavados por outros animais (como os petos), xa que o peteiro do tucano ten un uso moi limitado como ferramenta para a escavaci\u00f3n. Reprod\u00facense desde finais de xaneiro. O m\u00e1is habitual \u00e9 que po\u00f1an de 2 a 4 ovos de cor branca el\u00edpticos, porosos e fr\u00e1xiles. O per\u00edodo de incubaci\u00f3n \u00e9 de 17 a 20 d\u00edas, e fan unha soa posta ao ano. Ambos os proxenitores chocan os ovos, altern\u00e1ndose, e unha vez nace o polo tam\u00e9n o alimentan os dous. Ao sa\u00edren do ovo est\u00e1n espidos, sen penuxe, e te\u00f1en os ollos pechados durante as primeiras tres semanas. O desenvolvemento das cr\u00edas \u00e9 moi lento e inicialmente non se asemellan aos adultos. Abandonan o ni\u00f1o \u00e1s 8-9 semanas e comenzan a procurar o seu propio alimento. Os individuos novos te\u00f1en o peteiro m\u00e1is curto que os adultos, pero na plumaxe obs\u00e9rvanse poucas diferenzas coa idade ou o sexo. Aos 3 ou 4 anos chegan \u00e1 madurez sexual. Os tucanos reprod\u00facense onde residen, xa que non migran. Normalmente agr\u00fapanse en parellas ou pequenas bandadas. \u00c1s veces loitan cos seus peteiros e forcexan, polo que se hipotetiza que establecen xerarqu\u00edas de dominancia.\nDieta.\nOs tucanos son principalmente frux\u00edvoros, pero son omn\u00edvoros oportunistas e capturan presas como insectos e pequenos lagartos. Os tucanos en catividade cazan insectos activamente nas s\u00faas gaiolas e \u00e9 posible manter tucanos s\u00f3 cunha dieta de insectos. Tam\u00e9n saquean ni\u00f1os de aves pequenas, comendo os ovos e as cr\u00edas. Isto probablemente lles proporciona un complemento proteico crucial na s\u00faa dieta. Adeamais de seren sistematicamente predadores e frux\u00edvoros, igual que moitas aves omn\u00edvoras, prefiren a comida de orixe animal para darlla \u00e1s s\u00faas cr\u00edas. Por\u00e9n, nas s\u00faas zonas nativas, son predominantemente frux\u00edvoros, polo que desempe\u00f1an un papel ecol\u00f3xico extremadamente importante como vectores de dispersi\u00f3n das sementes das froitas das \u00e1rbores.\nConservaci\u00f3n.\nOs depredadores dos tucanos son sobre todo felinos, coat\u00eds, algunhas serpes e aguias.\nForon cazados con certa intensidade polos ind\u00edxenas para elaborar ornamentos coas s\u00faas plumas multicolores. Mais a principal causa de que alg\u00fans se encontren en perigo de extinci\u00f3n d\u00e9bese \u00e1 destruci\u00f3n do seu h\u00e1bitat. A deforestaci\u00f3n das selvas, a contaminaci\u00f3n ambiental, o crecemento das zonas urbanas e a biopirater\u00eda ou a caza no seu medio natural para ser mantido en catividade en zool\u00f3xicos ou por particulares, son alg\u00fans dos factores que os prexudican. A s\u00faa posesi\u00f3n e comercio est\u00e1 prohibida nalg\u00fans pa\u00edses."}
{"id": "363624", "revid": "27155", "url": "https://gl.wikipedia.org/wiki?curid=363624", "title": "Ranf\u00e1stido", "text": ""}
{"id": "363625", "revid": "27155", "url": "https://gl.wikipedia.org/wiki?curid=363625", "title": "Ramphastidae", "text": ""}
{"id": "363628", "revid": "89787", "url": "https://gl.wikipedia.org/wiki?curid=363628", "title": "Rexi\u00f3n Caribe de Colombia", "text": "A Rexi\u00f3n Caribe de Colombia de Colombia \u00e9 a rexi\u00f3n natural continental e mar\u00edtima m\u00e1is setentrional do pa\u00eds. Debe o seu nome \u00f3 mar Caribe, co cal limita polo norte. Os seus principais centros urbanos son Barranquilla, Cartaxena de Indias, Santa Marta, Valledupar, Monter\u00eda, Sincelejo e Riohacha. No ano 2005, a s\u00faa poboaci\u00f3n \u00e9 de 9\u00a0506\u00a0220 habitantes, que representan o 22,6% da poboaci\u00f3n da Rep\u00fablica."}
{"id": "363632", "revid": "89787", "url": "https://gl.wikipedia.org/wiki?curid=363632", "title": "Rexi\u00f3n do Pac\u00edfico de Colombia", "text": "A Rexi\u00f3n do Pac\u00edfico de Colombia at\u00f3pase no oeste do pa\u00eds, a car\u00f3n do oc\u00e9ano Pac\u00edfico, do cal toma o seu nome. Limita polo norte con Panam\u00e1, polo sur con Ecuador e polo leste cos Andes. As principais cidades son Buenaventura, Tumaco e Quibd\u00f3.\n\u00c9 unha rexi\u00f3n cunha inmensa riqueza ecol\u00f3xica, hidrogr\u00e1fica, mineira e forestal na cal se atopan parques nacionais naturais. \u00c9 considerada unha das rexi\u00f3ns de maior biodiversidade e pluviosidade do planeta con precipitaci\u00f3ns de 4 000 mm/anuais segundo o Ministerio de Minas e Enerx\u00eda de Colombia. \u00c9 tam\u00e9n a terra da cultura afrocolombiana e de numerosas tribos indoamericanas que foron denominadas \"chocoes\" polos espa\u00f1ois no momento da Conquista, a\u00ednda que o termo incl\u00fae familias ling\u00fc\u00edsticas de diferente orixe."}
{"id": "363634", "revid": "98629", "url": "https://gl.wikipedia.org/wiki?curid=363634", "title": "Ofra Haza", "text": "Ofra Haza (en hebreo \u05e2\u05e4\u05e8\u05d4 \u05d7\u05d6\u05d4), nada en Tel Aviv o 19 de novembro de 1957 e finada en Ramat Gan o 23 de febreiro de 2000, foi unha cantante israel\u00ed que alcanzou unha gran popularidade en Israel e en todo o mundo cunha peculiar mestura da m\u00fasica tradicional dos xudeus iemen\u00eds e o pop.\nTraxectoria.\nNaceu no seo dunha familia de xudeus orixinarios do Iemen que emigraran a Israel. Aos doce anos uniuse ao grupo de teatro do barrio Hatikvah, ao sur de Tel Aviv. Tras servir durante dous anos no ex\u00e9rcito israel\u00ed, gravou o seu primeiro disco en solitario, co que obtivo gran popularidade en Israel. Ao longo da s\u00faa carreira, conseguiu 16 discos de ouro e platino. Cantou en hebreo, \u00e1rabe, arameo e ingl\u00e9s, entre outras linguas como o espa\u00f1ol.\nEn 1983 participou no Festival de Eurovisi\u00f3n, e obtivo o segundo posto coa canci\u00f3n \"Chai\", o que lle proporcionou fama internacional. Dous anos despois publicou internacionalmente o seu disco \"Yemenite Songs\", baseado nos poemas do rabino Shalom Shabazi. En 1988 a s\u00faa canci\u00f3n \"Im Nin'alu\", do mencionado disco, alcanzou un grande \u00e9xito en Alema\u00f1a. Co \u00e1lbum \"Kyria\" (1992) obtivo un nomeamento para os Premios Grammy. Interveu en numerosas bandas sonoras. Para a pel\u00edcula de animaci\u00f3n \"The Prince of Egypt\", interpretou o tema \"Deliver Us\" (\"Lib\u00e9ranos\") non s\u00f3 na versi\u00f3n orixinal en ingl\u00e9s, sen\u00f3n tam\u00e9n en 18 das dobraxes internacionais da pel\u00edcula, inclu\u00edndo as d\u00faas versi\u00f3ns en espa\u00f1ol diferenciando o acento ib\u00e9rico e o latinoamericano (para o mercado de Am\u00e9rica Latina).\nEn 1992, colaborou facendo os coros con The Sisters of Mercy na canci\u00f3n Temple of Love. A colaboraci\u00f3n de Ofra Haza, permitiu que dita canci\u00f3n coloc\u00e1sese en primeiros postos de listas de venda. Foi un dos v\u00eddeos m\u00e1is vistos en MTV no ano 1992.\nEn 1994, a petici\u00f3n de Isaac Rabin, actuou na cerimonia de entrega do Premio Nobel da Paz.\nA s\u00faa canci\u00f3n Im Nin 'Alu apareceu na BSO do videoxogo Grand Theft Auto Liberty City Stories.\nMorreu, probablemente de pneumon\u00eda e un fallo multiorg\u00e1nico complicado pola SIDA, o 23 de febreiro de 2000, a\u00ednda que as circunstancias da s\u00faa morte non foron confirmadas pola familia. Morreu no Sheba Medical Center da cidade de Ramat Gan."}
{"id": "363639", "revid": "98629", "url": "https://gl.wikipedia.org/wiki?curid=363639", "title": "Voo 103 de Pan Am", "text": "O voo 103 de Pan Am era un voo regular transatl\u00e1ntico de Pan Am entre Frankfurt e Detroit, a trav\u00e9s de Londres e Nova York. O 21 de decembro de 1988, o N739PA, o avi\u00f3n que operaba a parte sobre o oc\u00e9ano da ruta, resultou esnaquizado por unha bomba, matando aos seus 243 pasaxeiros e 16 tripulantes, no que se co\u00f1eceu como o atentado de Lockerbie. Grandes secci\u00f3ns do avi\u00f3n caeron sobre zonas residenciais de Lockerbie, Escocia, matando a 11 persoas en terra.\nTras tres anos de investigaci\u00f3n entre a polic\u00eda de Dumfries e Galloway e o FBI, en novembro de 1991 emit\u00edronse orde de arresto contra dous cidad\u00e1ns libios. En 1999 o l\u00edder libio Muammar al-Gaddafi entregou aos dous homes para ser xulgados en Camp Zeist, Pa\u00edses Baixos, despois de prolongadas negociaci\u00f3ns e sanci\u00f3ns da ONU. En 2001, o axente de intelixencia libio Abdelbaset al-Megrahi foi condenado a cadea perpetua despois de ser declarado culpable por 270 cargos de asasinato en relaci\u00f3n co atentado. En agosto de 2009 o goberno escoc\u00e9s liberouno por compaix\u00f3n despois de que lle diagnosticasen un cancro de pr\u00f3stata. Morreu en maio de 2012, sendo a \u00fanica persoa en ser condenada polo ataque. El sempre defendeu a s\u00faa inocencia.\nEn 2003 Gaddafi aceptou responsabilidades polo atentado e pagou compensaci\u00f3n \u00e1s familias das v\u00edtimas, a\u00ednda que mantivo que nunca dera a orde do ataque. Durante a Guerra Civil de Libia en 2011, un antigo oficial do goberno afirmou que o l\u00edder po pa\u00eds ordenara persoalmente o atentado, a\u00ednda que posteriormente foi negado.\nAvi\u00f3n.\nO avi\u00f3n que operaba o voo 103 de Pan Am era un Boeing 747-121 con matr\u00edcula N739PA e bautizado \"Clipper Maid of the Seas\" (antes de 1979 o seu nome fora \"Clipper Morning Light\"). Foi o 15\u00ba 747 en ser constru\u00eddo e foi entregado en febreiro de 1970, un mes despois de que o primeiro 747 entrase en servizo con Pan Am.\nNo momento do accidente o \"Clipper Maid of the Seas\" ti\u00f1a 18 anos e acumulara unhas 75.000 horas de voo. En 1987 someteuse a unha revisi\u00f3n completa ao pertencer \u00e1 frota da reserva civil e foi reacondicionado de xeito que, no caso dunha emerxencia nacional, poder\u00eda ser convertido en cargueiro en dous d\u00edas de traballo.\nVoo.\nO \"Clipper Maid of the Seas\" operaba a parte transatl\u00e1ntica do voo 103, que comezara o aeroporto de Frankfurt nun Boeing 727. Tanto Pan Am como TWA normalmente cambiaban o tipo de avi\u00f3n que operaban diferentes partes dun voo. O PA103 reserv\u00e1base como un \u00fanico itinerario entre Frankfurt e Nova York, a\u00ednda cun cambio programado de avi\u00f3n en Londres. No aeroporto de Heathrow os pasaxeiros e equipaxe foron transferidos directamente ao Boeing 747. O avi\u00f3n sa\u00edu da terminal \u00e1s 18:04 e engalou na pista 27R \u00e1s 18:25, en ruta cara ao Aeroporto JFK de Nova York e despois ao Aeroporto Internacional de Detroit.\nAccidente.\nPerda do contacto.\n\u00c1s 18:58 o avi\u00f3n estableceu contacto con radio coa \u00e1rea de control Shanwick Oceanic en Prestwick, na frecuencia 123,95\u00a0MHz.\nO \"Clipper Maid of the Seas\" aproximouse \u00e1 esquina de Solway Firth \u00e1s 19:01 e cruzou a costa \u00e1s 19:02 UTC. O avi\u00f3n voaba a unha altura de 31.000 p\u00e9s cun rumbo de 316 graos magn\u00e9ticos e unha velocidade do aire calibrada de 580\u00a0km/h.\n\u00c1s 19:02:44 o oficial correspondente en Shanwick transmitiulle ao avi\u00f3n que a s\u00faa ruta oce\u00e1nica estaba despexada. O 747 non respondeu esta mensaxe. O transpondedor do \"Clipper Maid of the Seas\" iluminouse de forma intermitente. O control de tr\u00e1fico a\u00e9reo intentou contactar co voo, pero non obtivo resposta. Nese momento, \u00e1s 19:02:50, a gravadora de voces de cabina recolleu un forte son. No lugar onde estaba o avi\u00f3n apareceron cinco ecos de radar en vez dun s\u00f3. A comparaci\u00f3n entre a gravadora de voz e os retornos de radar demostraron que oito segundos despois do estoupido os restos ti\u00f1an unha extensi\u00f3n de 1 milla n\u00e1utica. Un piloto de British Airways que voaba preto de Carliste nun voo entre Londres e Glasgow chamou \u00e1s autoridades escocesas para informar de que poder\u00eda ter visto unha enorme bola de lume no chan.\nDesintegraci\u00f3n do avi\u00f3n.\nO estoupido fixo un burato de 50\u00a0cm no lado esquerdo da fuselaxe. Investigadores da Administraci\u00f3n de Aviaci\u00f3n Federal estadounidense (FAA) conclu\u00edron que non se iniciaran procedementos de emerxencia na cabina. A gravadora de voces da cabina, localizada na cola do avi\u00f3n, atopouna a polic\u00eda nun campo en 24 horas. Non hab\u00eda evidencias de chamadas de socorro; escoitouse un asub\u00edo de 180 milisegundos cando o estoupido destrozou o centro de comunicaci\u00f3ns do avi\u00f3n. A\u00ednda que a bomba estaba na bodega do avi\u00f3n, o efecto do estoupido magnificouse pola gran diferenza de presi\u00f3n entre o interior e o exterior do aparello. Os cables de direcci\u00f3n romperon, e a fuselaxe inclinouse cara a abaixo e cara \u00e1 esquerda.\nInvestigadores do departamento brit\u00e1nico de transporte conclu\u00edron que o nariz do avi\u00f3n foi arrincado e separouse da secci\u00f3n principal aos 3 segundos do estoupido. O cono do nariz estivo brevemente unido por unha banda de metal, a\u00ednda que mirando cara a popa. Cando a peza de metal rompeu, a proa golpeou o motor n\u00famero 3 e caeu a certa distancia de Lockerbie, preto da igrexa de Tundergarth.\nImpacto da fuselaxe.\nA fuselaxe continuou mov\u00e9ndose cara a adiante e abaixo ata que alcanzou os 5.800 m, cando empezou a caer case verticalmente. A medida que descend\u00eda, a fuselaxe partiu en anacos m\u00e1is pequenos, sendo a parte que estaba unida \u00e1s \u00e1s a que chegou primeiro ao chan en Sherwood Crescent, Lockerbie, onde se incendiaron 91.000\u00a0kg de combustible. A bola de lume resultante destru\u00edu varias casas e formou un gran cr\u00e1ter no centro de Lockerbie.\nOs investigadores foron capaces de determinar que \u00e1mbalas d\u00faas \u00e1s impactaran nese lugar tras contar os parafusos separadores dos flaps que se atoparon no lugar; non se atoparon anacos das \u00e1s f\u00f3ra do propio cr\u00e1ter. O centro do Instituto Xeol\u00f3xico Brit\u00e1nico en Eskdalemuir, a 23\u00a0km, rexistrou un evento s\u00edsmico \u00e1s 19:03:36 de magnitude 1,6 na escala Richter, que foi atribu\u00eddo ao impacto.\nOutra secci\u00f3n da fuselaxe impactou a uns 2,4 quil\u00f3metros ao nord\u00e9s, impactando contra unha casa en Park Place. A pesar de que a casa quedou completamente esnaquizada, o seu ocupante escapou ileso.\nV\u00edtimas.\nOs 243 pasaxeiros e 16 tripulantes morreron, as\u00ed como 11 residentes de Lockerbie. Das 270 v\u00edtimas, 189 eran cidad\u00e1ns estadounidenses e 43 cidad\u00e1ns brit\u00e1nicos. Hab\u00eda persoas doutras 21 nacionalidades, con catro ou menos pasaxeiros por pa\u00eds. Con 189 estadounidenses mortos, o atentado foi o peor ataque terrorista contra Estados Unidos antes do atentado de Oklahoma City e dos atentados do 11 de setembro. Moitos dos pasaxeiros proced\u00edan dos estados de Nova Jersey e Nova York.\nTripulaci\u00f3n.\nO voo 103 estaba comandado polo capit\u00e1n Jim MacQuarrie (de 55 anos), un experimentado piloto con case 11.000 horas de voo, das cales unhas 4.000 foran no Boeing 747. O primeiro oficial Ray Wagner (de 52 anos) ti\u00f1a unhas 5.500 horas de voo no 747 e un total de case 12.000 horas. O enxe\u00f1eiro de voo Jerry Don Avritt (de 46 anos) ti\u00f1a m\u00e1is de 8.000 horas de experiencia. Chegara a Pan Am a trav\u00e9s da s\u00faa fusi\u00f3n con National Airlines. A tripulaci\u00f3n de mando estaba baseada no aeroporto JFK.\nA tripulaci\u00f3n de cabina, baseada en Heathrow, estaba formada polos sobrecargos Gerry Murphy (51) e Milutin Velimirovic (35) e os asistentes de voo Siv Engstr\u00f6m (51), Babette Avoyne-Clemens (44), No\u00eblle Campbell-Berti (41), Elke K\u00fchne (43), Nieves Larracoechea (39), Irja Skabo (38), Paul Garrett (41), Lili Macalolooy (27), Jocelyn Reina (26), Myra Royal (30) e Stacie Franklin (20). Os tripulantes de cabina proced\u00edan de Checoslovaquia, Rep\u00fablica Dominicana, Francia, Noruega, Filipinas, Espa\u00f1a, Suecia, Alema\u00f1a Occidental e Estados Unidos. Moitos deles nacionaliz\u00e1ronse como cidad\u00e1ns estadounidenses mentres traballaban para Pan Am. Viv\u00edan na \u00e1rea de Londres e todos foron contratados orixinalmente por Pan Am, con antig\u00fcidades que \u00edan dende os 28 anos aos 9 meses.\nO capit\u00e1n, o primeiro oficial, o enxe\u00f1eiro de voo, unha asistente e varios pasaxeiros de primeira clase atop\u00e1ronse atados aos seus asentos dentro do nariz do avi\u00f3n, que apareceu nun campo ao lado dunha pequena igrexa na vila de Tundergarth. Durante a investigaci\u00f3n s\u00f3ubose que unha asistente de voo foi atopada con vida pola muller dun granxeiro, pero morreu antes de que a muller puidese pedir auda. Pode que alg\u00fans pasaxeiros puidesen estar vivos brevemente despois do impacto; un informe forense indicou que polo menos dous deses pasaxeiros poder\u00edan ter sobrevivido se fosen atopados o suficientemente cedo.\nPasaxeiros.\nEstudantes da Syracuse University.\n35 dos pasaxeiros eran estudantes da Syracuse University que regresaban a casa para pasar o Nadal tras pasar un semestre estudando no campus londiniense da universidade.\nPasaxeiros destacados.\nCabe destacar que entre os pasaxeiros estaba o cominario da ONU por Namibia Bernt Carlsson de 50 anos, que \u00eda a asistir \u00e1 cerimonia de sinatura do Acordo Tripartito que conced\u00eda a independencia ao pa\u00eds na sede da organizaci\u00f3n en Nova York o 22 de decembro. Tam\u00e9n estaba o CEO de Volkswagen America James Fuller e o director de mercadotecnia Lou Marengo, que regresaban dunha reuni\u00f3n con executivos de Volkswagen en Alema\u00f1a Occidental; o m\u00fasico Paul Jeffreys, que fora baixista de Steve Harley &amp; Cockney Rebel, e a s\u00faa muller Rachel; a poeta e antiga moza do m\u00fasico Robert Fripp, Joanna Walton, que escribira moitas das letras do \u00e1lbum de 1977 de Fripp \"Exposure\", ademais de cu\u00f1ar o termo \"Frippertronics\"; Jonathan White, o fillo do actor David White; e Alfred Hill, un prometedor f\u00edsico. No voo tam\u00e9n viaxaba Irving Sigal, o director de biolox\u00eda molecular dos laboratorios de investigaci\u00f3n Merck Sharp &amp; Dohme en Rahway, Nova Jersey.\nFuncionario do goberno dos Estados Unidos.\nHab\u00eda cando menos catro funcionarios do goberno estadounidense na lista de pasaxeiros, e falouse, a\u00ednda que nunca se confirmou, de que hab\u00eds un quinto. A presenza deses home no voo deu lugar m\u00e1is tarde \u00e1 aparici\u00f3n de teor\u00edas da conspiraci\u00f3n, nas que se dic\u00eda que un ou varios deses homes eran o obxectivo do ataque.\nMatthew Gannon era xefe da oficina adxunta da CIA en Beirut, e estaba sentado no asento 14J da Clipper Class, a versi\u00f3n da clase \"business\" de Pan Am. O maior Chuck \"Tiny\" McKee era un oficial do ex\u00e9rcito que regresaba dunha misi\u00f3n coa Axencia de Intelixencia de Defensa (DIA) en Beirut, e estaba sentado detr\u00e1s de Gannon, no asento 15F. Tam\u00e9n estaban a bordo dous axentes especiais do Servizo de Seguridade Diplom\u00e1tico (DSS). \u00c1mbolos dous estaban sentados na clase econ\u00f3mica e eran Ronald Lariviere, oficial de seguridade na embaixada de Beirut, sentado no asento 20H, e Daniel O'Connor, oficial de seguridade da embaixada de Nicosia, no asento 25H. Os catro homes voaran xuntos dende Chipre esa ma\u00f1\u00e1.\nResidentes de Lockerbie.\nMorreron once residentes Lockerbie cando a secci\u00f3n da \u00e1 golpeou Sherwood Crescent a m\u00e1is de 800\u00a0km/h e estoupou, creando un cr\u00e1ter de 47 meros de longo cun volume de 560 m3. O n\u00famero 13 de Sherwood Crescent quedou completamente esnaquizado, e os seus ocupantes, Dora e Maurice Henry, morreron. Varias casas m\u00e1is quedaron destru\u00eddas e 21 quedaron tan danadas que tiveron que ser demolidas. Catro membros dunha mesma familia, Jack e Rosalind Somerville e os seus fillos Paul e Lyndsey, morreron na s\u00faa casa no n\u00famero 15 de Sherwood Crescent.\nKathleen Flannigan, o seu marido Thomas e a s\u00faa filla Joanne morreron polo estoupido na s\u00faa casa do n\u00famero 16. O seu fillo Steven viu como a bola de lume engul\u00eda a s\u00faa casa dende o garaxe dun veci\u00f1o a onde fora reparar a bicicleta da s\u00faa irm\u00e1. O seu fillo m\u00e1is vello, David, estaba vivindo en Blackpool nese momento. Os outros residentes de Lockerbie que morreron foron Mary Lancaster e Jean Murray, que tam\u00e9n viv\u00edan en Sherwood Crescent. \u00c1mbolos dous eran vi\u00favos e foron as v\u00edtimas de m\u00e1is idade do desastre, con 81 e 82 anos respectivamente.\nA bola de lume elevouse por riba das casas e moveuse cara a estrada pr\u00f3xima A74, entre Glasgow e Carlisle, abrasando coches no carril sur e facendo crer aos condutores e residentes que houbera unha fusi\u00f3n na central nuclear de Chapelcross, a poucos quil\u00f3metros no sueste. O pai Patrick Keegans, sacerdote de Lockerbie, estaba prepar\u00e1ndose para visitar aos seus veci\u00f1os Dora e Maurice Henry cando o avi\u00f3ns destrozou a casa destes. A casa de Keegans, no n\u00famero 1 de Sherwood Crescent, foi a \u00fanica que non resultou destru\u00edda polo impacto ou o lume.\nA pesar de que os gobernos recomendaron non viaxar a Lockerbie, moitos dos familiares dos pasaxeiros, a meirande parte estadounidenses, chegaron aos poucos d\u00edas para identificar os mortos. Voluntarios de Lockerbie instalaron e encarg\u00e1ronse de comedores que estaban abertos as 24 horas ofrecendo comida de balde aos familiares, soldados, polic\u00edas e traballadores sociais. A xente da cidade lavou, secou e pasoulle o ferro \u00e1 roupa atopada unha vez a polic\u00eda determinou que non eran probas forenses validas, polo que moitos obxecto probablemente regresasen aos familiares das v\u00edtimas.\nAlertas previas.\nHoubo d\u00faas alertas pouco antes do atentado.\nO aviso de Helsinqui.\nO 5 de decembro de 1988 (16 d\u00edas antes do atentado), A Administraci\u00f3n Federal de Aviaci\u00f3n (FAA) publicou un bolet\u00edn de seguridade dicindo que, nese mesmo d\u00eda, un home con acento \u00e1rabe chamara por tel\u00e9fono \u00e1 embaixada estadounidens de Helsinqui, dicindo que un voo de Pan Am dende Frankfurt aos Estados Unidos ser\u00eda voado nas pr\u00f3ximas d\u00faas semanas por algu\u00e9n asociado \u00e1 Organizaci\u00f3n Abu Nidal; dixo que unha muller finesa levar\u00eda a bomba a bordo como mensaxeira involuntaria.\nO aviso an\u00f3nimo foi tomado en serio polo goberno estadounidense, e o Departamento de Estado enviou o bolet\u00edn a ducias de embaixadas. A FAA enviouno a toas as aeroli\u00f1as do pa\u00eds, inclu\u00edda Pan Am, que cobrou a todos os seus pasaxeiros unha taxa de seguridade de 5 d\u00f3lares, prometendo un \"programa que revisar\u00eda a pasaxeiros, empregados, instalaci\u00f3ns aeropotuarias, equipaxe e avi\u00f3ns con minuciosidade implacable\"; o equipo de seguridade en Frankfurt atopou o aviso baixo unhap\u00eda de papeis nun escritorio o d\u00eda despois do ataque. Un dos traballadores de seguridade de Frankfurt, cuxo traballo era detectar dispositivos explosivos con raios X, d\u00edxolle a ABC News que aprendeu o que era o Semtex (un explosivo pl\u00e1stico) durante a s\u00faa entrevista \u00e1 ABC 11 meses despois do atentado.\nO 13 de decembro o aviso foi publicado en taboleiros de anuncios na embaixada estadounidense de Moscova e finalmente distribu\u00eddo a toda a comunidade estadounidense al\u00ed, inclu\u00eddos xornalistas e empresarios.\nO xornal fin\u00e9s en lingua sueca \"Hufvudstadsbladet\" informou na s\u00faa primeiro p\u00e1xina do n\u00famero do 23 de decembro, dous d\u00edas despois do atentado, que un portavoz do Departamento de Espado en Washington, Phyllis Oakley, confirmou os detalles da ameaza de bomba \u00e1 embaixada de Helsinqui. O xornal escribiu que, \"segundo o portavoz, a voz an\u00f3nima do tel\u00e9fono tam\u00e9n dixo que a bomba ser\u00eda transportada de Helsinqui a Frankfurt e cara Nova York nun voo de Pan-Am. A persoa transportando a bomba non ter\u00eda co\u00f1ecemento diso, cos explosivos escondidos na s\u00faa equipaxe\". O mesmo artigo informa que a embaixada estadounidense en Moscova tam\u00e9n recibira a mesma ameaza o 5 de decembro, engadindo que o ministro de asuntos exteriores de Finlandia non atopara probas nas s\u00faas investigaci\u00f3ns dalgunha ligaz\u00f3n co accidente de Lockerbie. \"O ministerio de asuntos exteriores asume que un \u00e1rabe vivindo en Finlandia est\u00e1 detr\u00e1s da ameaza telef\u00f3nica \u00e1 embaixada estadounidense de Helsinqui. Segundo fontes do ministerio, o \u00e1rabe chamara durante o ano con ameazas \u00e1s embaixadas de Israel e Estados Unidos\", escribiu o xornal. \"O home que chamou \u00e1s embaixadas afirmou pertencer \u00e1 facci\u00f3n radical palestina Abu Nidal que fora responsable de moitas acci\u00f3ns terroristas. O home dixo que unha bomba ser\u00eda colocada a bordo dun avi\u00f3n de Pan-Am por unha muller\". O artigo continua, \"Isto levou \u00e1 especulaci\u00f3n de que unha muller finesa colocou a bomba a bordo do avi\u00f3n ca\u00eddo. Un dos principais l\u00edderes operativos de Abu Nidal, Samir Muhammed Khadir, que morreu o pasado ver\u00e1n nun ataque terrorista contra o barco \"City of Poros\", viv\u00eda \u00e1s aforas de Estocolmo. Estaba casado cunha muller nacida en Finlandia\".\nAviso da OLP.\nD\u00edas antes da sabotaxe do avi\u00f3n, forzas de seguridade en pa\u00edses europeos, como Reino Unido, foron postas en alerta despois dun aviso da Organizaci\u00f3n para a Liberaci\u00f3n de Palestina (OLP) dicindo que extremistas poder\u00edan lanzar ataques terroristas para minar as conversas entre os Estados Unidos e a OLP."}
{"id": "363642", "revid": "65337", "url": "https://gl.wikipedia.org/wiki?curid=363642", "title": "Festival de Eurovisi\u00f3n 1983", "text": "O XXVIII Festival de Eurovisi\u00f3n celebrouse o 23 de abril de 1983 en M\u00fanic, Alema\u00f1a Occidental. A s\u00faa presentadora foi Marlene Charell, e a vitoria foi para a representante luxemburguesa, a francesa Corinne Herm\u00e8s co tema \"Si a vie est cadeau\".\nA presentadora do concurso deste ano, que presentou aos artistas en tres idiomas (alem\u00e1n, franc\u00e9s e ingl\u00e9s), estaba moi nerviosa e cometeu 13 erros na votaci\u00f3n. Tam\u00e9n confundiu os nomes dos artistas e a s\u00faa conduci\u00f3n desagradou a estes. Debido \u00e1 presentaci\u00f3n triling\u00fce, o concurso durou m\u00e1is de 3 horas por primeira vez na historia. O Festival deste ano non filmou postais para presentar aos artistas, xa que non estaban listas a tempo.\nNesta edici\u00f3n do festival utiliz\u00e1ronse por primeira vez micr\u00f3fonos sen cables, e foi a primeira vez que os espectadores en vivo de Eurovisi\u00f3n superaron as 10.000 persoas."}
{"id": "363670", "revid": "56817", "url": "https://gl.wikipedia.org/wiki?curid=363670", "title": "Cascallal", "text": "O top\u00f3nimo galego Cascallal pode referirse a:"}
{"id": "363671", "revid": "1131", "url": "https://gl.wikipedia.org/wiki?curid=363671", "title": "O Cascallal", "text": ""}
{"id": "363672", "revid": "56817", "url": "https://gl.wikipedia.org/wiki?curid=363672", "title": "A Cascalleira", "text": "O top\u00f3nimo galego A Cascalleira pode referirse a:"}
{"id": "363673", "revid": "67049", "url": "https://gl.wikipedia.org/wiki?curid=363673", "title": "Casco", "text": "O termo casco pode referirse a:\nAmais, como top\u00f3nimo pode referirse a:"}
{"id": "363675", "revid": "1131", "url": "https://gl.wikipedia.org/wiki?curid=363675", "title": "Casbeado", "text": ""}
{"id": "363676", "revid": "1131", "url": "https://gl.wikipedia.org/wiki?curid=363676", "title": "Casbeiro", "text": ""}
{"id": "363677", "revid": "1131", "url": "https://gl.wikipedia.org/wiki?curid=363677", "title": "Cascacheda", "text": ""}
{"id": "363679", "revid": "1131", "url": "https://gl.wikipedia.org/wiki?curid=363679", "title": "Cascalisto", "text": ""}
{"id": "363680", "revid": "1131", "url": "https://gl.wikipedia.org/wiki?curid=363680", "title": "Cascama\u00f1o", "text": ""}
{"id": "363681", "revid": "1131", "url": "https://gl.wikipedia.org/wiki?curid=363681", "title": "Cascarlos", "text": ""}
{"id": "363682", "revid": "1131", "url": "https://gl.wikipedia.org/wiki?curid=363682", "title": "O Casco", "text": ""}
{"id": "363683", "revid": "1131", "url": "https://gl.wikipedia.org/wiki?curid=363683", "title": "O Casc\u00f3n", "text": ""}
{"id": "363684", "revid": "1131", "url": "https://gl.wikipedia.org/wiki?curid=363684", "title": "Cascudo", "text": ""}
{"id": "363686", "revid": "12452", "url": "https://gl.wikipedia.org/wiki?curid=363686", "title": "Inferno (Divina Comedia)", "text": ""}
{"id": "363694", "revid": "56817", "url": "https://gl.wikipedia.org/wiki?curid=363694", "title": "Drag\u00f3n coreano", "text": "Os drag\u00f3ns coreanos (en ) son criaturas lendarias na mitolox\u00eda e o folclore coreanos. A aparencia do drag\u00f3n reflicte as s\u00faas influencias da s\u00faa contraparte, o drag\u00f3n chin\u00e9s.\nDrag\u00f3ns coreanos.\nMentres que a maior\u00eda dos drag\u00f3ns europeos est\u00e1n vinculados a elementos de lume e destruci\u00f3n, os drag\u00f3ns na mitolox\u00eda coreana son principalmente seres benevolentes relacionados coa auga e a agricultura, a mi\u00fado considerados portadores da choiva e as nubes. Polo tanto, dise que moitos drag\u00f3ns coreanos viviron nos r\u00edos, lagos e oc\u00e9anos ou mesmo profundas lagoas de monta\u00f1a.\nO s\u00edmbolo do drag\u00f3n foi utilizado amplamente, tanto na mitolox\u00eda coreana\u00a0coma na antiga arte coreana.\nOs textos antigos \u00e1s veces mencionan \u00f3s drag\u00f3ns como seres de \"fala\" intelixente, quen de comprender emoci\u00f3ns tan complexas como a devoci\u00f3n, a bondade e a\u00a0gratitude. Unha lenda coreana en particular, fala do gran Rei Munmu, quen no seu leito de morte desexaba converterse nun \"Drag\u00f3n do Mar do Leste co fin de protexer a Corea\".\nO drag\u00f3n coreano en moitos aspectos \u00e9 moi semellante en aparencia \u00f3s drag\u00f3ns da mitolox\u00eda chinesa, vietnamita e xaponesa. Difer\u00e9nciase do drag\u00f3n chin\u00e9s en que desenvolveu unha longa barba.\nMoi de cando en vez un drag\u00f3n pode ser representado como erguendo un orbe co\u00f1ecido como \"yeouiju\" (\uc5ec\uc758\uc8fc), nome coreano para a m\u00edtica xoia\u00a0chintamani, nas s\u00faas garras ou na s\u00faa boca. Dic\u00edase que todo o que pod\u00eda manexar o \"yeouiju\" ser\u00eda bendicido coas habilidades da omnipotencia e a creaci\u00f3n a vontade, e que s\u00f3 os drag\u00f3ns de\u00a0catro dedos\u00a0eran sabios e o suficientemente potentes para manexar estes orbes, a diferenza dos drag\u00f3ns menores, de tres dedos.\nDo mesmo xeito que na\u00a0China, o n\u00famero nove \u00e9 significativo e auspicioso en Corea, e dise que os drag\u00f3ns te\u00f1en 81 (9\u00d79) escamas nas costas, representando a esencia do \"yang\".\nCocatriz coreana.\nA cocatriz coreana \u00e9 co\u00f1ecida como\u00a0\"gye-lyong\" (\uacc4\ub8e1/\u9dc4\u9f8d), que literalmente significa \"pito-drag\u00f3n\"; e non aparecen con tanta frecuencia como os drag\u00f3ns. \u00c1s veces vense como bestas para tirar dos carros de importantes figuras lendarias ou para os pais dos heroes lendarios. Unha destas lendas consiste na fundaci\u00f3n do reino de\u00a0Silla; cuxa princesa nacera dun ovo de cocatriz. Tam\u00e9n \u00e9 a orixe do nome da cidade de Gyeryong na provincia de Chungcheong do Sur."}
{"id": "363696", "revid": "23204", "url": "https://gl.wikipedia.org/wiki?curid=363696", "title": "Drag\u00f3n chin\u00e9s", "text": "Os drag\u00f3ns chineses (en ) son criaturas lendarias da\u00a0mitolox\u00eda e o\u00a0folclore chin\u00e9s. Os drag\u00f3ns te\u00f1en moitas formas\u00a0animais como tartarugas, peixe, mais son m\u00e1is comunmente representados como cobras con catro patas. Os drag\u00f3ns chineses tradicionalmente simbolizan fortes poderes, particularmente control sobre a auga, a pluviosidade, os tif\u00f3ns e as inundaci\u00f3ns. O drag\u00f3n \u00e9 tam\u00e9n un s\u00edmbolo de poder, forza, e boa sorte para persoas que son dese signo. Con isto, o Emperador da China normalmente utilizou o drag\u00f3n como s\u00edmbolo do seu poder imperial e da s\u00faa forza.\nNa linguaxe diaria chinesa, as persoas excelentes e excepcionais son comparadas cos drag\u00f3ns, mentres que as persoas incapaces e sen logros comp\u00e1ranse con outras criaturas desprezadas, coma os vermes. Un gran n\u00famero de proverbios te\u00f1en referencias \u00f3s drag\u00f3ns, como \"Agardando que o fillo se converta nun drag\u00f3n\" (en )."}
{"id": "363703", "revid": "23204", "url": "https://gl.wikipedia.org/wiki?curid=363703", "title": "Distrito de Gali", "text": "O distrito de Gali (en , en , en ) \u00e9 un distrito de Abkhazia. A s\u00faa capital \u00e9 Gali, a vila hom\u00f3nima. O distrito \u00e9 m\u00e1is cativo que o ep\u00f3nimo da subdivisi\u00f3n de Xeorxia, xa que unha parte do seu territorio \u00e9 hoxe parte do distrito de Tkvarcheli, formado polas autoridades abkhazas en 1995.\nA poboaci\u00f3n do distrito era de 29\u00a0287 segundo o censo do 2003 levado a cabo Abkhazia, mais a rep\u00fablica \u00e9 cuestionada por diversos observadores internacionais; estimouse nuns 45\u00a0000 no 2006, malia que as autoridades abkhazas rexeitaron esta cifra alegando que polo menos 65\u00a0000 volveran \u00f3 distrito ese ano.\nDemograf\u00eda.\nSegundo o censo de 2003, a poboaci\u00f3n do distrito componse por:"}
{"id": "363710", "revid": "23204", "url": "https://gl.wikipedia.org/wiki?curid=363710", "title": "Distrito de Gulripshi", "text": "O distrito de Gulripshi (en , en ) \u00e9 un distrito de Abkhazia, unha das rep\u00fablicas independentes \"de facto\" de Xeorxia. Corresponde co distrito ep\u00f3nimo xeorxiano. A s\u00faa capital \u00e9 Gulripshi, a vila hom\u00f3nima.\nDemograf\u00eda.\nSegundo o censo de 2011, ti\u00f1a unha poboaci\u00f3n de 18\u00a0032 persoas, compostas por:"}
{"id": "363715", "revid": "23204", "url": "https://gl.wikipedia.org/wiki?curid=363715", "title": "Distrito de Ochamchira", "text": "O distrito de Ochamchira (en , en , en ) \u00e9 un distrito de Abkhazia, unha das rep\u00fablicas independentes \"de facto\" de Xeorxia. Corresponde co distrito ep\u00f3nimo xeorxiano. A s\u00faa capital \u00e9 Ochamchira, a vila hom\u00f3nima.\nDemograf\u00eda.\nSegundo o censo de 2011, ti\u00f1a unha poboaci\u00f3n de 24\u00a0868 persoas, compostas por:"}
{"id": "363716", "revid": "23204", "url": "https://gl.wikipedia.org/wiki?curid=363716", "title": "Distrito de Ochamchire", "text": ""}
{"id": "363730", "revid": "23204", "url": "https://gl.wikipedia.org/wiki?curid=363730", "title": "Distrito de Sukhumi", "text": "O distrito de Sukhumi (en , en , en ) \u00e9 un distrito de Abkhazia, unha das rep\u00fablicas independentes \"de facto\" de Xeorxia. Corresponde co distrito ep\u00f3nimo xeorxiano. A s\u00faa capital \u00e9 Sukhumi, a cidade hom\u00f3nima, que tam\u00e9n \u00e9 a capital de toda a rep\u00fablica. O distrito ten unha poboaci\u00f3n de 11\u00a0531 persoas segundo o censo de 2011. A cidade de Sukhumi \u00e9 unha entidade administrativa separada con m\u00e1is 60\u00a0000 habitantes.\nDemograf\u00eda.\nSegundo o censo de 2011, ti\u00f1a unha poboaci\u00f3n de 11\u00a0531 persoas, compostas por:"}
{"id": "363732", "revid": "23204", "url": "https://gl.wikipedia.org/wiki?curid=363732", "title": "Distrito de Tkvarcheli", "text": "O distrito de Tkvarcheli (en , en , en ) \u00e9 un distrito de Abkhazia, unha das rep\u00fablicas independentes \"de facto\" de Xeorxia. Non ten equivalente con distrito xeorxiano xa que foi creado en 1995 a partir do distrito de Ochamchira e do distrito de Gali, centrado na capital hom\u00f3nima, Tkvarcheli. A poboaci\u00f3n do distrito era de 14\u00a0477 segundo o censo de 2003. No censo de 2011 medrou at\u00e9 os 16\u00a0012 habitantes.\nDemograf\u00eda.\nSegundo o censo de 2011, ti\u00f1a unha poboaci\u00f3n de 16\u00a0012 persoas, compostas por:"}
{"id": "363744", "revid": "27155", "url": "https://gl.wikipedia.org/wiki?curid=363744", "title": "Tucano", "text": ""}
{"id": "363749", "revid": "23204", "url": "https://gl.wikipedia.org/wiki?curid=363749", "title": "Manifesto de Sandhurst", "text": "O Manifesto de Sandhurst foi un manifesto de car\u00e1cter pol\u00edtico redactado, en realidade, por Antonio C\u00e1novas del Castillo, pero asinado o 1 de decembro de 1874 polo ent\u00f3n pr\u00edncipe Afonso de Borb\u00f3n (futuro rei Afonso XII de Espa\u00f1a), mentres se atopaba no exilio, e publicado na prensa espa\u00f1ola o 27 de decembro. No documento, o pr\u00edncipe, mostraba a s\u00faa disposici\u00f3n para se converter en rei dunha monarqu\u00eda parlamentaria.\nAntecedentes hist\u00f3ricos.\nAfonso XII, era fillo da ra\u00ed\u00f1a Isabel II de Espa\u00f1a e cumprira 17 anos o 28 de novembro de 1874. Atop\u00e1base exiliado trala revoluci\u00f3n de 1868 que destronou a s\u00faa nai. Estudara en varios pa\u00edses e rematara a s\u00faa formaci\u00f3n na Academia Militar brit\u00e1nica de Sandhurst.\nEn Espa\u00f1a, tras a revoluci\u00f3n de 1868, suced\u00e9ronse distintos r\u00e9ximes nun per\u00edodo co\u00f1ecido como Sexenio Democr\u00e1tico. En 1874 caera a Primeira Rep\u00fablica, tralo golpe do xeneral Pav\u00eda e o poder atop\u00e1base en mans do xeneral Serrano.\nAntonio C\u00e1novas del Castillo, colaborara na redacci\u00f3n do Manifesto de Manzanares (1854) e ocupara varios cargos cos gobernos da Uni\u00f3n Liberal. Durante o Sexenio Democr\u00e1tico, creou un partido afonsino que debe ser entendido m\u00e1is coma un grupo de partidarios que coma un partido pol\u00edtico estruturado, e a partir de 1873 tratou de artellar o retorno dos Borb\u00f3ns ao trono espa\u00f1ol, convert\u00e9ndose no verdadeiro art\u00edfice da Restauraci\u00f3n borb\u00f3nica.\nO manifesto.\nFoi asinado polo pr\u00edncipe o 1 de decembro de 1874, mentres realizaba os seus estudos na academia militar Sandhurst, en Inglaterra. O manifesto redactouse formalmente co pretexto de contestar as felicitaci\u00f3ns recibidas ao cumprir dezasete anos, que significaba a maior\u00eda de idade. O documento fora ideado e redactado por Antonio C\u00e1novas del Castillo; no mesmo, d\u00e1base a co\u00f1ecer o novo sistema pol\u00edtico que se quer\u00eda implantar, unha monarqu\u00eda constitucional; \u00e9 dicir, un novo r\u00e9xime mon\u00e1rquico de tipo conservador e cat\u00f3lico que defend\u00eda a orde social pero que garant\u00eda o funcionamento do sistema pol\u00edtico liberal. O manifesto remata proclamando as esencias fundamentais que han rexer no seu reinado: \u00ab\"\u2026nin deixarei de ser bo espa\u00f1ol nin, como todos os meus antepasados, bo cat\u00f3lico, nin, como home do s\u00e9culo, verdadeiramente liberal\"\u00bb.\nO manifesto publicouse pola prensa espa\u00f1ola o 27 de decembro. Dous d\u00edas despois, o 29 de decembro, o xeneral Mart\u00ednez Campos, que xa levaba varios meses tramando un golpe a prol de Afonso, levou a cabo un pronunciamento militar en Sagunto, proclamando \"Rei de Espa\u00f1a\" a Afonso XII sen atopar apenas oposici\u00f3n no pa\u00eds. Este feito, modificou a planificaci\u00f3n de C\u00e1novas, que quer\u00eda afastar aos militares da participaci\u00f3n pol\u00edtica e non desexaba que o retorno da monarqu\u00eda se producira lexitimada por un golpe de estado e, rapidamente, asumiu o ministerio-rexencia \u00e1 espera do rei, o que supuxo o nacemento da Restauraci\u00f3n borb\u00f3nica que durou case medio s\u00e9culo e conseguiu rematar coa din\u00e1mica golpista do per\u00edodo isabelino."}
{"id": "363751", "revid": "98629", "url": "https://gl.wikipedia.org/wiki?curid=363751", "title": "Rolls-Royce Trent", "text": "O Rolls-Royce Trent \u00e9 unha familia brit\u00e1nica de motores turboventilador de alto \u00edndice de derivaci\u00f3n fabricada por Rolls-Royce. Todos son desenvolvementos do RB211 con capacidades de pulo dos 240 ata os 430 kN. As distintas versi\u00f3ns do Trent est\u00e1n en servizo nos Airbus A330, A340, A350, A380, Boeing 777 e 787. O Trent tam\u00e9n foi adaptado para aplicaci\u00f3ns mar\u00edtimas e industriais.\nLanzado por vez primeira en agosto de 1990 como o modelo Trent 700, o Trent logrou un \u00e9xito comercial significativo, sendo seleccionado como motor de lanzamento para as d\u00faas variantes do 787 (Trent 1000), o A380 (Trent 900) e o A350 (Trent XWB). A s\u00faa cota total nos mercados nos que compite \u00e9 de ao redor do 40%. As vendas da familia Trent converteron a Rolls-Royce no segundo maior provedor de grandes turboventiladores civ\u00eds tras General Electric, relegando ao seu rival Pratt &amp; Whitney \u00e1 terceira posici\u00f3n.\nSegundo a tradici\u00f3n de Rolls-Royce de bautizar aos seus motores de reacci\u00f3n co nome de r\u00edos (\u00e1s veces descoidada), este motor foi chamado as\u00ed polo r\u00edo Trent nas Midlands inglesas. Singapore Airlines \u00e9 a d\u00eda de hoxe o maior operador de Trents, con cinco variantes en servizo ou pedidas.\nVariantes.\nTrent 600 \u2013 primeira proposta.\nA variante inicial, o Trent 600, usouse para equipar o McDonnell Douglas MD-11 con British Caledonian como cliente de lanzamento do motor. Por\u00e9n, British Airways cancelou o pedido do MD-11 cando mercou British Caledonian en 1987. Co colapso de Air Europe en 1991 tras a Guerra do Golfo perdeuse o outro cliente que quedaba do MD-11 equipado co Trent. Como o propio MD-11 estaba tendo vendas moi pobres debido aos seus problemas para acadar os seus obxectivos de rendemento, o Trent 600 foi degradado a un programa de demostraci\u00f3n, e o desenvolvemento de motores pasou ao Trent 700 que equipar\u00eda ao Airbus A330.\nTrent 700.\nEn abril de 1989 Cathay Pacific converteuse no primeiro cliente en pedir un avi\u00f3n de Airbus equipado con motores Rolls-Royce cando encargou dez Airbus A330 co Trent 700. O mes seguinte Trans World Airlines realizar\u00eda un pedido para 20 A330.\nO Trent 700 funcionou por vez primeira en agosto de 1990 e conseguiu a certificaci\u00f3n en xaneiro de 1994. En marzo de 1995 conseguiu unha aprobaci\u00f3n ETOPS de 90 minutos, que pasou aos 120 minutos en decembro de 1995 e aos 180 en maio de 1996.\nO primeiro A330 impulsado por un Trent 700 voou en agosto de 1994 e entrou en servizo con Cathay Pacific en marzo de 1995.\nTrent 800.\nAo mesmo tempo Boeing estaba traballando nun desenvolvemento alongado do seu 767, bautizado como 767X, para o cal Rolls-Royce propuxo o Trent 760. Cara 1990 Boeing abandonou os plans para o 767X e no seu lugar decidiu lanzar unha nova familia m\u00e1is grande designada 777 cun requirimento de potencia de 360\u00a0kN ou m\u00e1is. Os 2,47 metros de di\u00e1metro do \"fan\" do Trent 700 non ser\u00edan suficientes para conseguir ese requirimento, polo que Rolls-Royce propuxo unha nova versi\u00f3n cun di\u00e1metro de 2,8 m, designada Trent 800.\nAs probas do Trent 800 inici\u00e1ronse en setembro de 1993, e a certificaci\u00f3n chegou en xaneiro de 1995. O primeiro Boeing 777 con motores Trent 800 voou en maio dese ano e entrou en servizo con Cathay Pacific en abril de 1996.\nInicialmente Rolls-Royce tivo dificultades para vender o motor; British Airways, traditionalmente un cliente de Rolls-Royce, realizou un gran pedido co motor da competencia General Electric GE90. O punto de inflexi\u00f3n chegou cando foi elixido por Singapore Airlines, anteriormente un firme cliente de Pratt &amp; Whitney, para os seus 34 Boeing 777. O Trent 800 ten un 40% do mercado de motores para as versi\u00f3ns do 777 que o ofrecen.\nTrent 8104.\nEn 1998 Boeing propuxo novas variantes do 777 cun maior alcance. Aproveitando a capacidade de crecemento do Trent 800 Rolls-Royce dese\u00f1ou e fabricou un motor mellorado designado Trent 8104, que posteriormente ser\u00eda aumentado de tama\u00f1o para desenvolver o m\u00e1is grande 8115. Este dese\u00f1o foi o primeiro motor en chegar aos 440\u00a0kN de pulo, e posteriormente o primeiro en acadar os 490\u00a0kN. Por\u00e9n, o antigo presidente de GE Aviation James McNerney (que despois ser\u00eda presidente de Boeing) ofreceu con \u00e9xito ao fabricante ata 500 mill\u00f3ns de d\u00f3lares para desenvolver o 777 a cambio de que equipase en exclusiva os seus motores.Boeing accedeu en xullo de 1999 polo que o GE90-110B e o GE90-115B ser\u00edan os \u00fanicos motores nos 777 de longo alcance. Isto fixo que o 8104 se convertese nun programa de demostraci\u00f3n, a pesar de establecer novos avances na industria.\nTrent 500.\nEn 1995 Airbus comezou a considerar un motor para d\u00faas novas versi\u00f3ns de longo alcance do A340, designadas A340-500/-600. En abril de 1996 Airbus asinou un acordo con General Electric para desenvolver un motor axeitado, pero decidiu non continuar adiante cando GE demandou un contrato en exclusiva para o A340. Despois dun concurso con Pratt &amp; Whitney, Airbus anuniou o 15 de xu\u00f1o de 1997 no Par\u00eds Air Show que fora seleccionado o Trent 500 para equipar aos A340-500 e -600. Dous anos despois, en maio de 1999, o Trent 500 funcionou por primeira vez e conseguiu a certificaci\u00f3n en deembro de 2000. Entrou en servizo no A340-600 con Virgin Atlantic Airways en xullo de 2002 e no A340-500 con Emirates en decembro de 2003.\nCando rematou a fabricaci\u00f3n do A340 en 2011, foran entregados un total de 131 A340-500/-600 con 524 motores Trent 500 engines; Lufthansa \u00e9 o operador con m\u00e1is unidades, ao mercar 24 A340-600.\nTrent 900.\nA principios dos 90 Airbus comezou a desenvolver un sucesor m\u00e1is grande do Boeing 747, un avi\u00f3n designado A3XX que posteriormente ser\u00eda lanzado formalmente como o Airbus A380. Cara 1996 a s\u00faa definici\u00f3n progresara ata tal punto que Rolls-Royce puido anunciar que desenvolver\u00eda o Trent 900 para impulsar o A380. En outubro do ano 2000 o Trent 900 converteuse no motor de lanzamento do modelo cando Singapore Airlines elix\u00eduno para o seu pedido de 10 A380. Pouco despois segu\u00edlle Qantas en febreiro de 2001.\nO Trent 900 funcionou por primeira vez o 17 de maio de 2004 nun Airbus A340-300 de probas, substitu\u00edndo un dos motores CFM56-5 internos, e conseguiu a certificaci\u00f3n da Axencia Europea de Seguridade A\u00e9rea (EASA) o 29 de outubro de 2004 e da Administraci\u00f3n Federal de Aviaci\u00f3n (FAA) o 4 de decembro de 2006. Rolls-Royce anunciou en outubro de 2007 que a fabricaci\u00f3n do Trent 900 reiniciar\u00edase despois dunha suspensi\u00f3n de 12 meses causada por atrasos no A380.\nO 27 de setembro de 2007 British Airways anunciou a selecci\u00f3n do Trent 900 para equipar 12 avi\u00f3ns A380, axudando a que a porcentaxe do mercado do motor no A380 chegase ao 52% a finais de febreiro de 2009.\nO 4 de novembro de 2010 un Trent 900 experimentou un fallo no voo 32 de Qantas sobre Singapur. Tras a investigaci\u00f3n Rolls-Royce anunciou que o problema era espec\u00edfico do Trent 900, e non relacionado co fallo dun Trent 1000 baixo probas.\nTrent 600 - segunda proposta.\nEn xullo do ano 2000 Rolls-Royce asinou un acordo con Boeing para ofrecer o motor Trent 600 en desenvolvementos dos 767 e 747. A variante do 767 ser\u00eda unha versi\u00f3n de m\u00e1is alcance do Boeing 767-400ER que ser\u00eda impulsado polo Trent 600 e o Engine Alliance GP7172, a\u00ednda que ao final este avi\u00f3n nunca foi lanzado. Cando Boeing finalmente lanzou o 747-8 en 2005 anunciou que o General Electric GEnx ser\u00eda o \u00fanico motor dispo\u00f1ible.\nTrent 1000.\nO 6 de abril de 2004 Boeing anunciou que seleccionara dous socios para os motores do seu novo 787, Rolls-Royce e General Electric. Inicialmente Boeing considerou a idea dun \u00fanico otor para o 787, sendo GE o candidato favorito. Por\u00e9n, os clientes potenciais demendaron distintas opci\u00f3ns e Boeing cedeu. \u00c1mbolos dous tipos de motores ter\u00edan unha interface est\u00e1ndar no avi\u00f3n, permitindo que calquera 787 fose equipado cun motor GE ou Rolls-Royce en calquera momento mentres se modificase tam\u00e9n o p\u00edo.\nNo mes de xu\u00f1o de 2004 Air New Zealand realizou a primeira elecci\u00f3n p\u00fablica de motor, elixindo o Trent 1000 para os seus dous primeiros pedidos en firme. No pedido m\u00e1is grande de 787, All Nippon Airways seleccionou a Rolls-Royce como provedor do seu motor o 13 de outubro de 2004. O Trent 1000 ser\u00eda o motor de lanzamento das tres variantes do 787, a -8 con ANA, a -9 con Air New Zealand e a -10 con Singapore Airlines. O 7 de xullo de 2007 Rolls Royce asegurou o seu pedido m\u00e1is grande dunha compa\u00f1\u00eda de leasing cando ILFC realizou un pedido por un valor de 1 300 mill\u00f3ns de d\u00f3lares do Trent 1000, para equipar os 40 787 que pedira, e o 27 de setembro de 2007 British Airways anunciou a selecci\u00f3n do Trent 1000 para impulsar 24 Boeing 787. A porcentaxe de mercado entre os motores do 787 do Trent 1000 \u00e9 a d\u00eda de hoxe de ao redor do 60%.\nO primeiro encendido do Trent 1000 foi o 14 de febreiro de 2006, voando por primeira vez no propio banco de probas de Rolls-Royce (un Boeing 747-200 modificado) o 18 de xu\u00f1o de 2007 dende o aeroporto de Waco, Texas. O motor recibiu a certificaci\u00f3n da FAA e da EASA o 7 de agosto de 2007. A entrada en servizo atrasouse ata setembro de 2011 tras unha serie de atrasos no programa do Boeing 787.\nTrent 1500.\nUn motor para substitu\u00edr o Trent 500, co\u00f1ecido de forma non oficial como Trent 1500, foi proposto para axudar aos Airbus A340-500/600 a competir cos Boeing 777-200LR/300ER. Por\u00e9n, o anuncio do A350 XWB, que cubr\u00eda o mercado do A340, evitar\u00eda que o Trent 1500 se convertese nunha realidade.\nO Trent 1500 conservar\u00eda os 2,47 metros de di\u00e1metro do Trent 500, ademais da s\u00faa g\u00f3ndola, pero incorporando os m\u00e1is pequenos e avanzados xerador de gases e turbina de baixa presi\u00f3n dos Trent 1000/XWB axeitadamente modificados.\nTrent XWB.\nO Trent XWB \u00e9 unha serie de motores turboventilador desenvolvidos a partir do RB211 e usados en exclusiva polo Airbus A350 XWB. Ten un rango de potencia na engalaxe de 330\u2013430\u00a0kN e un di\u00e1metro do \"fan\" de 3 metros.\nTrent 7000.\nOficialmente anunciado o 14 de xullo de 2014 no Farnborough Airshow, o Trent 7000 ser\u00e1 o motor exclusivo para o Airbus A330neo. O Trent 7000 usar\u00e1 a experiencia previa do Trent 700 usado no A330, a arquitectura do Trent 1000-TEN, que \u00e9 a derradeira versi\u00f3n do Trent 1000, e a tecnolox\u00eda do Trent XWB. Os motores ofrecer\u00e1n un rango de potencia de 300\u2013320\u00a0kN. O Trent 7000 encendeuse por vez primeira o 27 de novembro de 2015."}
{"id": "363755", "revid": "1576", "url": "https://gl.wikipedia.org/wiki?curid=363755", "title": "Xeneral Pav\u00eda", "text": ""}
{"id": "363757", "revid": "89787", "url": "https://gl.wikipedia.org/wiki?curid=363757", "title": "Bimba Bos\u00e9", "text": "Eleonora Salvatore Gonz\u00e1lez-Lucas, nada en\u00a0Roma (Italia)\u00a0o\u00a01 de outubro de 1975 e finada en\u00a0Madrid\u00a0o\u00a023 de xaneiro de 2017, foi unha\u00a0modelo, dese\u00f1ora e cantante espa\u00f1ola m\u00e1is co\u00f1ecida como Bimba Bos\u00e9. O seu nome art\u00edstico significa \"nena\" en italiano.\nBiograf\u00eda.\nFilla de Luc\u00eda Gonz\u00e1lez Bos\u00e9 e o seu primeiro marido, Alessandro Salvatore, neta materna do toureiro Luis Miguel Gonz\u00e1lez Lucas \"Domingu\u00edn\" e da actriz Lucia Bos\u00e8.\nTi\u00f1a seis irm\u00e1ns: polo lado paterno, a Olfo Bos\u00e9, Alessandro, Francesca e Alfonso Salvatore; polo lado materno, a Jara e Luc\u00eda Tristancho. Era sobri\u00f1a do cantante Miguel Bos\u00e9.\nEstivo casada, dende o 3 de xu\u00f1o de 2006 at\u00e9 comezos do ano 2013, co realizador e m\u00fasico Diego Postigo con quen tivo d\u00faas fillas: Dora e June Postigo Salvatore.\nNo 2014, Bimba Bos\u00e9 foi operada dun cancro no peito esquerdo. En xu\u00f1o de 2016 confirmou \u00e1 revista \"Lecturas\" que ti\u00f1a \"met\u00e1stase en \u00f3sos, f\u00edgado e cerebro\" e que segu\u00eda en tratamento. Faleceu o 23 de xaneiro de 2017 no Hospital Universitario Ram\u00f3n y Cajal de Madrid."}
{"id": "363759", "revid": "23204", "url": "https://gl.wikipedia.org/wiki?curid=363759", "title": "Eleonora Salvatore Gonz\u00e1lez-Lucas", "text": ""}
{"id": "363762", "revid": "98629", "url": "https://gl.wikipedia.org/wiki?curid=363762", "title": "Boy Hayje", "text": "Johan \"Boy\" Hayje, nado o 3 de maio de 1949, Amsterdam, \u00e9 un expiloto de carreiras dos Pa\u00edses Baixos. Participou en sete Grandes Premios de F\u00f3rmula Un, debutou o 29 de agosto de 1976. Non anotou ning\u00fan punto de campionato.\nDespois dun tempo pasou a competir con coches berlina e ga\u00f1ou o campionato holand\u00e9s da F\u00f3rmula Ford, Hayje competiu en F\u00f3rmula 5000 e F\u00f3rmula 3. Pilotou un Penske privado no Gran Premio de casa en , antes dun per\u00edodo dif\u00edcil na F\u00f3rmula Un o ano seguinte pilotando un March para RAM Racing.\nUnha vez que terminou a s\u00faa carreira na F\u00f3rmula Un, Hayje correu no campionato de Europa Renault 5 Turbo.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363763", "revid": "98629", "url": "https://gl.wikipedia.org/wiki?curid=363763", "title": "ISO 3166-1 alfa-3", "text": "A marcaci\u00f3n ISO 3166-1 alfa-3\u00a0ref\u00edrese a un c\u00f3digo de pa\u00edses comporto de\u00a0tres letras definido en ISO 3166-1, parte da est\u00e1ndar ISO 3166 publicado pola Organizaci\u00f3n Internacional para a Estandarizaci\u00f3n (ISO), para representar pa\u00edses, territorios dependentes e zonas de especial interese xeogr\u00e1fico. Perm\u00edtese as\u00ed unha asociaci\u00f3n visual entre os c\u00f3digos e o respectivos nomes dos pa\u00edses mellor ca o modelo de d\u00faas letras do est\u00e1ndar alpha-2 (o terceiro conxunto de c\u00f3digos \u00e9 o ISO 3166-1 num\u00e9rico e, polo tanto, non ofrece asociaci\u00f3n visual ningunha). Estes conxuntos\u00a0foron inclu\u00eddos inicialmente como parte do ISO 3166, na s\u00faa primeira edici\u00f3n, de 1974.\nUsos e aplicaci\u00f3ns.\nOs c\u00f3digos ISO 3166-1 alfa-3 son utilizados de modo m\u00e1is relevante no est\u00e1ndar ISO/IEC 7501-1 para pasaportes lexibles por m\u00e1quinas, conforme estandarizaci\u00f3n da\u00a0Organizaci\u00f3n de Aviaci\u00f3n Civil Internacional, cun n\u00famero de c\u00f3digos adicionais para pasaportes especiais. Alg\u00fans destes c\u00f3digos \u00e1chanse actualmente reservado e non utilizado no presente\u00a0en 3166-1.\nAs Naci\u00f3ns Unidas usan unha combinaci\u00f3n dos ISO 3166-1 alfa-2 e alfa-3, mailos c\u00f3digos que exist\u00edan antes da creaci\u00f3n do ISO 3166, para os\u00a0c\u00f3digos de rexistro de veh\u00edculos internacionais, que son os c\u00f3digos utilizados para identificar o pa\u00eds emisor do rexistro dun veh\u00edculo. Alg\u00fans destes c\u00f3digos \u00e1chanse\u00a0reservados por tempo indeterminado no ISO 3166-1."}
{"id": "363764", "revid": "98629", "url": "https://gl.wikipedia.org/wiki?curid=363764", "title": "RD-275", "text": "RD-275 \u00e9 a designaci\u00f3n dun tipo de motor foguete utilizado na primeira etapa do foguete Proton.\nCaracter\u00edsticas.\nOs motores RD-275 foron dese\u00f1ados pola oficina de dese\u00f1o de Glushko a partir dos motores RD-253 utilizados orixinalmente nos foguetes Proton. Entre as varias melloras, son m\u00e1is potentes que os orixinais e foron usados entre 1987 e 2007, cando foron substitu\u00eddos por un modelo actualizado, o RD-276. Te\u00f1en un pulo de 1745,0 kN."}
{"id": "363765", "revid": "98629", "url": "https://gl.wikipedia.org/wiki?curid=363765", "title": "Marie Taglioni", "text": "Marie Taglioni, nada en Estocolmo (Suecia) o 23 de abril de 1804 e finada en Marsella (Francia) o 22 de abril de 1884, foi unha bailarina italo-sueca do ballet rom\u00e1ntico e unha figura central na historia da danza en Europa.\nTraxectoria.\nMarie Taglioni naceu na cidade sueca de Estocolmo o 23 de abril de 1804, fixa de Filippo Taglioni e Sophie Karsten, que tiveron outro fillo, Paul, que chegou a ser tam\u00e9n bailar\u00edn e core\u00f3grafo e foi parella de Marie nalgunhas das s\u00faas representaci\u00f3ns. Seu pai foi un co\u00f1ecido bailar\u00edn e core\u00f3grafo, que no momento no que naceu Marie era bailar\u00edn e mestre na Kungliga Operan (\u00d3pera Real de Estocolmo).\nRecibiu lecci\u00f3ns de ballet de seu pai e debutou en Viena en 1822 nun ballet coreografiado por seu pai, \"La Reception d'une jeune nymphe a la tour de Terpsichore\", no que a s\u00faa futura rival Fanny Elssler bailou no corpo de baile.\nEn 1835 casou co Conde Gelbeit de Voisins, co que tivo dous fillos. Con todo, o seu home non v\u00eda con bos ollos as s\u00faas frecuentes viaxes e pediulle que deixase a s\u00faa carreira como bailarina, ao que Taglioni se negou, o que motivou o divorcio da parella logo de tres anos de matrimonio. A ruptura con de Voisins moveu a Marie a deixar a Op\u00e9ra de Paris e trasladarse a San Petersburgo en 1837 logo de ter asinado un contrato co Ballet do Mariinsky. Deste xeito, Taglioni chegou \u00e1 capital do Imperio Ruso cos seus maiores logros como bailarina \u00e1s costas, tendo conquistado Europa, xerando un entusiasmo pouco habitual na sociedade rusa e aparecendo constantemente nas p\u00e1xinas da prensa local.\nLogo de retirarse da danza, Marie Taglioni foi vivir \u00e1s beiras do lago Como (Italia), e na d\u00e9cada de 1870 trasladouse a Londres, onde ensinou danza a nenos e mulleres da alta sociedade.\nA pesar da s\u00faa temper\u00e1 fama, Marie Taglioni morreu na pobreza en Marsella aos 79 anos. Cincuenta anos despois de morrer, o seu corpo foi trasladado a Par\u00eds. A pesar de que hai un sepulcro que leva o seu nome no cemiterio de Montmartre, onde bailar\u00edns de todo o mundo lle renden tributo, en 2007 revelouse que a tumba non pertenc\u00eda a ela sen\u00f3n \u00e1 s\u00faa nai Sophia Taglioni, e que en realidade Marie est\u00e1 enterrada no cemiterio de P\u00e8re-Lachaise, en Par\u00eds, baixo o nome de quen fora o seu exmarido, o Comte Gilbert de Des Voisins."}
{"id": "363766", "revid": "5863", "url": "https://gl.wikipedia.org/wiki?curid=363766", "title": "Estado de Baixa California", "text": ""}
{"id": "363768", "revid": "22570", "url": "https://gl.wikipedia.org/wiki?curid=363768", "title": "RD-8", "text": "RD-8 \u00e9 a designaci\u00f3n dun tipo de motor foguete utilizado para control de actitude na segunda etapa do foguete Zenit. Tam\u00e9n \u00e9 co\u00f1ecido como 11D513.\nCaracter\u00edsticas.\nOs motores RD-8 foron dese\u00f1ados pola oficina de dese\u00f1o de Yuzhnoye e funcionan alimentados por os\u00edxeno l\u00edquido e queroseno. Te\u00f1en un pulo de 78,40 kN e \u00fasanse para o control de actitude na segunda etapa do foguete Zenit."}
{"id": "363769", "revid": "4817", "url": "https://gl.wikipedia.org/wiki?curid=363769", "title": "11D513", "text": ""}
{"id": "363784", "revid": "1576", "url": "https://gl.wikipedia.org/wiki?curid=363784", "title": "Library of Congress", "text": ""}
{"id": "363785", "revid": "22570", "url": "https://gl.wikipedia.org/wiki?curid=363785", "title": "Isidro Baldenegro", "text": "Isidro Baldenegro L\u00f3pez, nado en 1966 e finado o 15 de xaneiro de 2017, foi un hist\u00f3rico l\u00edder ecoloxista mexicano ind\u00edxena\u00a0tarahumara\u00a0en Serra Madre Occidental\u00a0e un activista ambiental que loitou contra a talla irregular na s\u00faa rexi\u00f3n. Foi asasinado o 15 de xaneiro de 2017. \u00a0\nTraxectoria.\nBaldenegro creceu na s\u00faa terra ancestral nas monta\u00f1as de Serra Madre, unha rexi\u00f3n co\u00f1ecida pola s\u00faa biodiversidade. O seu pai foi asasinado en 1986 despois de que denunciase unha posici\u00f3n contra a talla e Isidro foi testemu\u00f1a. Isidro Baldenegro ti\u00f1a s\u00f3 20 anos cando tomou a testemu\u00f1a da s\u00faa loita e con ela o alto prezo de ser ambientalista nun dos pa\u00edses m\u00e1is perigosos do mundo para esa misi\u00f3n. Converteuse nun dos activistas ind\u00edxenas m\u00e1is reco\u00f1ecidos en Am\u00e9rica Latina loitando para a preservaci\u00f3n dos bosques de pi\u00f1eiro e carballo da Serra Madre Occidental.\nAsasinato.\nBaldenegro foi asasinado o 15 de xaneiro de 2017. O corpo de Baldenegro recibiu at\u00e9 seis impactos de bala, segundo as autoridades. Pouco antes da s\u00faa morte buscou refuxio na casa dun t\u00edo nunha comunidade tarahumara \u00f3 norte de Chihuahua nunha casa remota da serra. Recibira numerosas ameazas. O domingo 15 de xaneiro pola tarde un home de 25 anos \u2014a quen posiblemente co\u00f1ec\u00eda a v\u00edtima\u2014 sacou unha arma, disparou e fuxiu. A Fiscal\u00eda estatal anunciaou que\u00a0te\u00f1en \"plenamente identificado\" \u00f3 agresor, pero non quixeron ofrecer m\u00e1is informaci\u00f3n sobre o caso. Os seus parentes denunciaron que o seu asasinato est\u00e1 conectado con outros asasinatos e ataques a persoas ind\u00edxenas que se opuxeron \u00e1 talla ilegal na rexi\u00f3n.\u00a0The Guardian destacou\u00a0que a s\u00faa morte ocorreu meses despois de que Berta C\u00e1ceres, que tam\u00e9n ga\u00f1ou o Premio Goldman Ambiental fose asasinada. 122 activistas ambientais foron asasinados en Latinoam\u00e9rica en 2015, e 185 ecoloxistas asasinados en todo o mundo, 33 deles foron asasinados en M\u00e9xico."}
{"id": "363786", "revid": "23204", "url": "https://gl.wikipedia.org/wiki?curid=363786", "title": "Isidro Baldenegro L\u00f3pez", "text": ""}
{"id": "363790", "revid": "23204", "url": "https://gl.wikipedia.org/wiki?curid=363790", "title": "Tarahumara", "text": ""}
{"id": "363793", "revid": "1131", "url": "https://gl.wikipedia.org/wiki?curid=363793", "title": "Hospital Universitario Ram\u00f3n y Cajal", "text": "O Hospital Universitario Ram\u00f3n y Cajal \u00e9 un hospital da cidade de Madrid que foi inaugurado en outubro de 1977 polo ent\u00f3n ministro de Sanidade Enrique S\u00e1nchez de Le\u00f3n (pertencente a UCD).\nHistoria.\nEste centro sanitario foi a culminaci\u00f3n da petici\u00f3n do xenro de Francisco Franco, o Dr. Crist\u00f3bal Mart\u00ednez-Bordi\u00fa (casado con Carmen Franco, filla do ditador) cirurxi\u00e1n card\u00edaco. Con todo tras a morte de Franco e a s\u00faa posterior apertura, o centro que fora creado como centro de especialidades cir\u00farxicas, e non como hospital, modificou a s\u00faa funci\u00f3n.\nNa actualidade \u00e9 un gran hospital terciario, que d\u00e1 servizo ao \u00c1rea Sanitaria Leste da Comunidade de Madrid (con todas as especialidades excepto Obstetricia, pola s\u00faa proximidade ao Hospital Universitario La Paz, que conta cunha inmensa Maternidade) e que ten como diferenza primordial o que, desde a s\u00faa creaci\u00f3n, conte cun departamento de investigaci\u00f3n composto por catro servizos: Bioqu\u00edmica, Neurobiolox\u00eda, Histolox\u00eda e Bioelectromagnetismo.\nDocencia.\nComo hospital universitario est\u00e1 adscrito \u00e1 Universidade de Alcal\u00e1, xunto ao Hospital Universitario Pr\u00edncipe de Asturias, ao Hospital Universitario de Guadalaxara e ao Hospital Central da Defensa G\u00f3mez Ulla.\nServizos sanitarios.\nNo Ram\u00f3n y Cajal est\u00e1 a unidade de trastornos de identidade de x\u00e9nero da Comunidade de Madrid. A UTIG est\u00e1 formada por un equipo multidisciplinar de profesionais (endocrinol\u00f3gos, psiquiatras, psic\u00f3logos cl\u00ednicos, xinec\u00f3logos, ur\u00f3logos, cirurxi\u00e1ns pl\u00e1sticos e otorrinolaring\u00f3logos, entre outros) e \u00e9 unha unidade especializada en Persoas Transx\u00e9nero e persoas Transexuais."}
{"id": "363796", "revid": "23204", "url": "https://gl.wikipedia.org/wiki?curid=363796", "title": "Pobo rar\u00e1muri", "text": ""}
{"id": "363797", "revid": "23204", "url": "https://gl.wikipedia.org/wiki?curid=363797", "title": "Tarahumaras", "text": ""}
{"id": "363799", "revid": "10599", "url": "https://gl.wikipedia.org/wiki?curid=363799", "title": "Hospital Ram\u00f3n y Cajal", "text": ""}
{"id": "363800", "revid": "1576", "url": "https://gl.wikipedia.org/wiki?curid=363800", "title": "John Sidney Blyth", "text": ""}
{"id": "363801", "revid": "75439", "url": "https://gl.wikipedia.org/wiki?curid=363801", "title": "Dem\u00f2crates de Catalunya", "text": "Dem\u00f2crates de Catalunya (DC, en galego: \"Dem\u00f3cratas de Catalu\u00f1a\") \u00e9 un partido pol\u00edtico catal\u00e1n fundado en 2015 a partir dunha escisi\u00f3n de Uni\u00f3 Democr\u00e0tica de Catalunya (UDC). Ten unha ideolox\u00eda democristi\u00e1 e independentista.\nO grupo que formar\u00eda Dem\u00f2crates de Catalunya decidiu escindirse de UDC tras a ruptura protagonizada entre este e Converg\u00e8ncia Democr\u00e0tica de Catalunya (CDC), que durante 35 anos coexistiran xuntos a trav\u00e9s da marca Converg\u00e8ncia i Uni\u00f3 (CiU). Os seus principais impulsores son Antoni Castell\u00e0, N\u00faria de Gispert e Joan Rigol.\nPouco despois da s\u00faa fundaci\u00f3n, o novo partido uniuse \u00e1 alianza independentista Junts pel S\u00ed que concorreu \u00e1s elecci\u00f3ns ao Parlamento de Catalu\u00f1a de setembro de 2015.\nPara as elecci\u00f3ns xerais de Espa\u00f1a de 2015 concorreu baixo a denominaci\u00f3n Democr\u00e0cia i Llibertat. O 13 de maio de 2016, Dem\u00f2crates de Catalunya anunciou que non se presentar\u00eda \u00e1s elecci\u00f3ns xerais do 26 de xu\u00f1o, finalizando deste xeito a coalici\u00f3n con CDC."}
{"id": "363802", "revid": "23204", "url": "https://gl.wikipedia.org/wiki?curid=363802", "title": "Rar\u00e1muris", "text": ""}
{"id": "363805", "revid": "1131", "url": "https://gl.wikipedia.org/wiki?curid=363805", "title": "Estaci\u00f3n de Padr\u00f3n-Barbanza", "text": "Padr\u00f3n-Barbanza \u00e9 unha estaci\u00f3n ferroviaria de Adif situada no lugar da Escravitude, no concello de Padr\u00f3n, provincia da Coru\u00f1a. Ten servizos de media distancia.\nSituaci\u00f3n ferroviaria.\nAt\u00f3pase no eixe atl\u00e1ntico de alta velocidade e substit\u00fae \u00e1 antiga estaci\u00f3n da Escravitude, situada na li\u00f1a de ferrocarril vella.\nA estaci\u00f3n.\nReacci\u00f3ns.\nA entrada en funcionamento da nova v\u00eda de tren entre A Coru\u00f1a e Vigo comportou a modificaci\u00f3n de horarios en estaci\u00f3ns intermedias, como as Padr\u00f3n e a de Pontecesures, que dan servizo aos trens rexionais. Debido a isto, usuarios habituais dos trens deste servizo queix\u00e1ronse da supresi\u00f3n do tren que pasaba por ambas as estaci\u00f3ns sobre as sete e media da ma\u00f1\u00e1 e que agora o fai a esa hora, pero desde a nova estaci\u00f3n Padr\u00f3n-Barbanza.Este tren era moi usado por persoas que traballan como funcionarios en Santiago e por estudantes na mesma cidade. Agora, o tren de proximide pasa polas antigas estaci\u00f3ns de Pontecesures e Padr\u00f3n \u00e1s oito da ma\u00f1\u00e1 e, para alg\u00fans, \u00e9 demasiado tarde, co que se v\u00e9n obrigados a coller o coche e conducir at\u00e9 A Escravitude se queren subir ao tren das sete e media da ma\u00f1\u00e1.A d\u00eda de hoxe, pola estaci\u00f3n Padr\u00f3n-Barbanza paran tres trens diarios en cada sentido.\nServizos ferroviarios.\nMedia distancia.\n\"Consultar horarios actualizados en:\""}
{"id": "363806", "revid": "1131", "url": "https://gl.wikipedia.org/wiki?curid=363806", "title": "Estaci\u00f3n de Le\u00f3n-Norte", "text": "A Estaci\u00f3n do Norte de Le\u00f3n, inaugurada o 23 de agosto de 1863 at\u00f3pase xunto ao r\u00edo Bernesga, na r\u00faa Astorga. Nas s\u00faas inmediaci\u00f3ns at\u00f3panse servizos p\u00fablicos de primeira orde como os xulgados, a estaci\u00f3n de bombeiros ou a estaci\u00f3n de autobuses.\nAp\u00f3s a inauguraci\u00f3n da nova estaci\u00f3n provisional o 18 de marzo de 2011 quedou en desuso, \u00e1 espera dunhas obras de soterramento e adaptaci\u00f3n \u00e1 Alta Velocidade, que permitan a s\u00faa reapertura."}
{"id": "363807", "revid": "13797", "url": "https://gl.wikipedia.org/wiki?curid=363807", "title": "Universidade de Alcal\u00e1", "text": "A Universidade de Alcal\u00e1 (UAH, en castel\u00e1n: \"Universidad de Alcal\u00e1\") \u00e9 unha universidade p\u00fablica espa\u00f1ola con sede en Alcal\u00e1 de Henares, na Comunidade de Madrid. Tam\u00e9n ten campus en Guadalaxara.\nAs s\u00faas orixes at\u00f3panse na hist\u00f3rica universidade de Alcal\u00e1, a Universidade Cisneriana, fundada polo Cardeal Cisneros en 1499. A universidade pechouse en 1836 e os seus estudos traslad\u00e1ronse a Madrid. A actual universidade de Alcal\u00e1 fundouse en 1977."}
{"id": "363808", "revid": "10599", "url": "https://gl.wikipedia.org/wiki?curid=363808", "title": "Universidade de Alcal\u00e1 de Henares", "text": ""}
{"id": "363810", "revid": "98629", "url": "https://gl.wikipedia.org/wiki?curid=363810", "title": "Alcal\u00e1", "text": "Alcal\u00e1 \u00e9 un top\u00f3nimo castel\u00e1n que prov\u00e9n do \u00e1rabe \"al-qala`a\" (\u0627\u0644\u0642\u0644\u0639\u0629) significa literalmente \"o castelo\". Pode referirse a:"}
{"id": "363811", "revid": "98629", "url": "https://gl.wikipedia.org/wiki?curid=363811", "title": "Pulsaciones", "text": "Pulsaciones \u00e9 unha serie de televisi\u00f3n espa\u00f1ola de suspense, producida por Globomedia para Antena 3. Estreouse o 10 de xaneiro de 2017. Foi seleccionada pola axencia The WIT entre as ficci\u00f3ns internacionais m\u00e1is destacadas do MIPTV Media Market de 2016.\nSinopse.\nNarra a perigosa investigaci\u00f3n que levar\u00e1 a cabo \u00c1lex (Pablo Derqui), un neurocirurxi\u00e1n que se ver\u00e1 obrigado a resolver as causas que rodean \u00e1 misteriosa morte dun xornalista de investigaci\u00f3n, Rodrigo (Juan Diego Botto), cuxo coraz\u00f3n acabar\u00e1 salvando a vida do m\u00e9dico. De s\u00fapeto, \u00c1lex experimentar\u00e1 no seu corpo e como propias, vivencias, recordos e fantas\u00edas do seu doante, tras serlle trasplantado o \u00f3rgano. Nas s\u00faas pescudas, o neurocirurxi\u00e1n estar\u00e1 acompa\u00f1ado por Lara (Meritxell Calvo), unha nova xornalista que po\u00f1er\u00e1 todo o seu empe\u00f1o en descubrir que se esconde tras a morte do que foi o seu mentor e amigo."}
{"id": "363813", "revid": "98629", "url": "https://gl.wikipedia.org/wiki?curid=363813", "title": "Arrival (filme)", "text": "Arrival \u00e9 un filme estadounidense de drama e ciencia ficci\u00f3n, dirixido por Denis Villeneuve e escrito por Eric Heisserer. Con Amy Adams e Jeremy Renner nos papeis principais, bas\u00e9ase no premiado relato \"Story of Your Life\"\u00a0de Ted Chiang. A estrea mundial foi no 1\u00ba de setembro de 2016 no Festival Internacional de Cine de Venecia. En Galicia estreouse coa dobraxe en castel\u00e1n (\"La llegada\") o 18 de novembro de 2016.\nArgumento.\nCando uns extraterrestres aterran en todo o mundo, unha experta ling\u00fcista \u00e9 recrutada polos militares estadounidenses para determinaren se estes ve\u00f1en en paz ou supo\u00f1en unha ameaza. A medida que aprende a se comunicar cos extraterrestres comeza a experimentar certos procesos, que se converten na clave para desbloquear o maior misterio sobre o verdadeiro prop\u00f3sito da s\u00faa visita.\nProduci\u00f3n.\nXa se planeara unha adaptaci\u00f3n do relato \"Story of Your Life\", a cargo de Eric Heisserer, dende novembro de 2012. A rodaxe levar\u00edase a cabo en Montreal, Quebec, coa participaci\u00f3n da produtora FilmNation Entertainment.\nO 2 de abril de 2014, Deadline.com revelou que Denis Villeneuve fora elixido para dirixir unha adaptaci\u00f3n do filme escrito por Eric Heisserer e coproducido por FilmNation Entertainment e Lava Bear Films. Amy Adams estaba \"en conversaci\u00f3ns iniciais\" para o papel principal como a Dra. Louise Banks, unha experta ling\u00fcista.\nO 14 de maio de 2014, a\u00a0Paramount Pictures emitiu un comunicado de prensa indicando que adquirira os dereitos de distribuci\u00f3n en Am\u00e9rica do Norte para a adaptaci\u00f3n do filme \u2014titulado daquela:\u00a0\"Story of Your Life\u2014\" co lanzamento tentativo para o 2016. Tanto o director Denis Villeneuve e a actriz Amy Adams foran confirmados para o proxecto, baseado \"nun novo borrador dun guion\" de Eric Heisserer. Jeremy Renner uniuse \u00e1 pel\u00edcula o 6 de marzo de 2015 para interpretar un profesor de f\u00edsica emparellado coa personaxe de Adams, ademais de estar relacionado co goberno para axudar a se comunicar cos alien\u00edxenas. Forest Whitaker uniuse ao filme o 1\u00ba de abril de 2015, e Michael Stuhlbarg uniuse ao elenco como axente da CIA Halpern en xu\u00f1o de 2015.\nRodaxe.\nA rodaxe comezou o 7 de xu\u00f1o de 2015 en Montreal (Qu\u00e9bec, Canad\u00e1), xusto despois de que Renner rematase a rodaxe de \"\".\nO reino de Galicia en \"Arrival\".\nNo primeiro acto, case ao comezo do filme, a Dra. Louise Banks na clase de Ling\u00fc\u00edstica avanzada, na universidade, \nfala do portugu\u00e9s e do motivo polo que soa diferente ao resto das linguas romances. A continuaci\u00f3n fai referencia ao reino de Galicia como orixe da s\u00faa historia.\nNa versi\u00f3n final do gui\u00f3n de rodaxe o di\u00e1logo da personaxe Louise Banks cont\u00e9n unha li\u00f1a m\u00e1is, xusto despois de dicir que \u00aba lingua era unha forma de arte\u00bb engade \u00abO xeito no que se escrib\u00eda e se falaba ti\u00f1a o seu xerme na est\u00e9tica\u00bb. Nese momento un incidente interrompe a clase: a arribada, a chegada, que d\u00e1 t\u00edtulo \u00e1 pel\u00edcula."}
{"id": "363814", "revid": "98629", "url": "https://gl.wikipedia.org/wiki?curid=363814", "title": "S\u00e9 qui\u00e9n eres (serie de televisi\u00f3n)", "text": "S\u00e9 qui\u00e9n eres \u00e9 unha serie de televisi\u00f3n espa\u00f1ola creada polo director Pau Freixas. Est\u00e1 producida por Mediaset Espa\u00f1a para Telecinco e foi estreada o 16 de xaneiro de 2017. Est\u00e1 protagonizada por Blanca Portillo, Francesc Garrido, Carles Francino, Eva Santolaria e Aida Folch entre outros.\nSinopse.\nA trama c\u00e9ntrase no personaxe de Juan El\u00edas (Francesc Garrido), avogado de prestixio, que tras o que parece ser un accidente, perdeu totalmente a memoria. Coa axuda da s\u00faa esposa, a xu\u00edza Alicia Castro (Blanca Portillo), tenta recompo\u00f1er os feitos acaecidos, ao atoparse o coche accidentado. A historia adquire unha tinguidura m\u00e1is sombr\u00eda ao atoparse no veh\u00edculo sangre de Ana Saura (Susana Abaitua), a sobri\u00f1a do matrimonio desaparecida desde hai d\u00edas. O pai desta, Ram\u00f3n (Nancho Novo), reitor de universidade, tratar\u00e1 de demostrar que El\u00edas acabou coa vida da nova."}
{"id": "363815", "revid": "10599", "url": "https://gl.wikipedia.org/wiki?curid=363815", "title": "Hospital Central (serie de televisi\u00f3n)", "text": ""}
{"id": "363816", "revid": "1576", "url": "https://gl.wikipedia.org/wiki?curid=363816", "title": "L\u00ednea Roja", "text": ""}
{"id": "363817", "revid": "1576", "url": "https://gl.wikipedia.org/wiki?curid=363817", "title": "La La Land (filme de 2016)", "text": ""}
{"id": "363818", "revid": "89787", "url": "https://gl.wikipedia.org/wiki?curid=363818", "title": "Fernando Oc\u00e1riz", "text": "Fernando Oc\u00e1riz Bra\u00f1a, nado o 27 de outubro de 1944 en Par\u00eds, Francia,\u00a0\u00e9 un sacerdote, te\u00f3logo cat\u00f3lico espa\u00f1ol, e desde xaneiro de 2017, Prelado do Opus Dei.\nMonse\u00f1or Oc\u00e1riz \u00e9 autor de varios libros e \u00e9 consultor da Congregaci\u00f3n para a Doutrina da Fe desde 1986 e doutros dous organismos da Curia romana: Congregaci\u00f3n para o Clero (2003) e Pontificio Consello para a Promoci\u00f3n da Nova Evangelizaci\u00f3n (2011) da Curia Romana.\nTraxectoria.\nNaceu en Par\u00eds o 27 de outubro de 1944 fillo dun veterinario militar. Estudou f\u00edsica na Universidade de Barcelona.\nObtivo a licenciatura en teolox\u00eda na Universidade Lateranense en 1969 e o doutoramento en teolox\u00eda na Universidade de Navarra en 1971. Foi ordenado sacerdote ese mesmo ano.\nDesde 1986, \u00e9 asesor da Congregaci\u00f3n para a Doutrina da Fe. Tam\u00e9n \u00e9 membro da Academia Pontificia de Teolox\u00eda desde 1989.\nO 23 de abril de 1994 foi nomeado Vigairo Xeral da Prelatura do Opus Dei e desde o 9 de decembro de 2014 \u00e9 o Vicario Auxiliar.\nO 23 de xaneiro de 2017, o papa Francisco nom\u00e9ao Prelado do Opus Dei, tras confirmar a elecci\u00f3n realizada polo Terceiro Congreso Electivo, celebrado tras o falecemento do anterior prelado en decembro de 2016, Monse\u00f1or Javier Echevarr\u00eda Rodr\u00edguez. Na votaci\u00f3n, participaron 194 membros da Prelatura.\nEscribiu varios ensaios sobre filosof\u00eda e teolox\u00eda en diversos idiomas, especialmente na \u00e1rea de filosof\u00eda da historia e Cristolog\u00eda."}
{"id": "363819", "revid": "88215", "url": "https://gl.wikipedia.org/wiki?curid=363819", "title": "Vasyl Kravets", "text": "Vasyl Ruslanovych Kravets (en ucra\u00edno: \u0412\u0430\u0441\u0438\u043b\u044c \u0420\u0443\u0441\u043b\u0430\u043d\u043e\u0432\u0438\u0447 \u041a\u0440\u0430\u0432\u0435\u0446\u044c), nado o 20 de agosto de 1997 en Lviv, \u00e9 un futbolista profesional ucra\u00edno da canteira do FC Karpaty Lviv, que actualmente xoga como lateral esquerdo no Club Deportivo Lugo.\nTraxectoria.\nNado Lviv, Kravets \u00e9 froito do sistema de canteira do FC Karpaty Lviv, principal club da s\u00faa cidade natal. O seu primeiro adestrador foi Vasyl Leskiv. Debutou co primeiro como substituto na segunda metade nun partido da Premier Liha (m\u00e1xima categor\u00eda do f\u00fatbol ucra\u00edno) ante o FC Chornomorets Odesa o 10 de maio de 2015 in Ukrainian Premier League. A nivel internacional, xogou en todasa as categor\u00edas da selecci\u00f3n do seu pa\u00eds."}
{"id": "363820", "revid": "7802", "url": "https://gl.wikipedia.org/wiki?curid=363820", "title": "Fernando Oc\u00e1riz Bra\u00f1a", "text": ""}
{"id": "363822", "revid": "23204", "url": "https://gl.wikipedia.org/wiki?curid=363822", "title": "Anhui", "text": "Anhui (en ; pinyin: \u0100nhu\u012b) \u00e9 unha provincia da Rep\u00fablica Popular da China, que se atopa na rexi\u00f3n leste do pa\u00eds. At\u00f3pase \u00f3 longo das concas dos r\u00edos Yangtz\u00e9 e Huai, bordea Jiangsu polo leste, Zhejiang polo sueste, Jiangxi polo sur, Hubei polo suroeste, Henan polo noroeste e Shandong polo norte. A capital da provincia \u00e9 Hefei."}
{"id": "363824", "revid": "895", "url": "https://gl.wikipedia.org/wiki?curid=363824", "title": "FC Karpaty Lviv", "text": "O Football Club Karpaty Lviv (en ucra\u00edno: \u0424\u0443\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \"\u041a\u0430\u0440\u043f\u0430\u0442\u0438\" \u041b\u044c\u0432\u0456\u0432 [k\u0250r'p\u0251t\u026a l\u02b2viw]) \u00e9 un equipo de f\u00fatbol profesional da cidade de Lviv, Ucra\u00edna. Fundouse o 18 de xaneiro de 1963 e xoga os seus partidos como local no Stadio Ucraina, con capacidade para 28.051 espectadores. Actualmente forma parte da Persha Liha, segunda categor\u00eda do f\u00fatbol do pa\u00eds. O seu maior \u00e9xito deportivo foi a consecuci\u00f3n da Copa da Uni\u00f3n Sovi\u00e9tica en 1969."}
{"id": "363825", "revid": "23204", "url": "https://gl.wikipedia.org/wiki?curid=363825", "title": "Provincia de Anhui", "text": ""}
{"id": "363826", "revid": "5863", "url": "https://gl.wikipedia.org/wiki?curid=363826", "title": "Nativo", "text": ""}
{"id": "363828", "revid": "89787", "url": "https://gl.wikipedia.org/wiki?curid=363828", "title": "Moonlight (filme)", "text": "Moonlight \u00e9 un filme estadounidense de drama dirixido e escrito por Barry Jenkins, baseado na obra \"In Moonlight Black Boys Look Blue\" de Tarell Alvin McCraney. O filme est\u00e1 protagonizado por Trevante Rodas, Andre Holland, Janelle Mon\u00e1e, Naomie Harris e Mahershala Ali.\nA rodaxe do filme comezou o 14 de outubro de 2015, en Miami. A estrea mundial deuse no\u00a0Festival de Cine de Telluride o 2 de setembro de 2016 e estreouse nos Estados Unidos o 21 de outubro de 2016, por A24. En Galiza a estrea foi o 27 de xaneiro de 2017 coa dobraxe en castel\u00e1n.\nGa\u00f1ou o \u00d3scar ao mellor filme na 89\u00aa edici\u00f3n dos \u00d3scar.\nSinopse.\nMoonlight conta a dif\u00edcil nenez, mocidade e madureza dun mozo afroamericano que medra nunha zona conflitiva de Miami.\nProduci\u00f3n.\nO 24 de agosto de 2015 anunciouse que A24 xunto a Plan B Entertainment e Adele Romans producir\u00edan a pel\u00edcula \"Moonlight\" escrita por Barry Jenkins, quen tam\u00e9n ser\u00eda director do filme. Tam\u00e9n se anunciou que estar\u00eda baseada na obra teatral \"In Moonlight Black Boys Look Blue\" de Tarell Alvin McCraney e que ser\u00eda totalmente financiada e distribu\u00edda en todo o mundo por A24, sendo as\u00ed a primeira produci\u00f3n da compa\u00f1\u00eda.\nRodaxe.\nA rodaxe comezou o 14 de outubro de 2015 en Miami, Florida. Jenkins fixo un esforzo para filmar en lugares nos que vivira anteriormente. A\u00a0Praza da Liberdade, un complexo de vivendas situado no barrio de Liberty City , foi elixido como un dos principais lugares xa que tanto McCraney como Jenkins creceran na zona. A pel\u00edcula rodouse sen problemas, xa que Jenkins ti\u00f1a parentes que viv\u00edan na zona; con todo, elenco e equipo tiveron escolta policial.\nM\u00fasica.\nA m\u00fasica de \"Moonlight\" foi composta por Nicholas Britell. A banda sonora foi publicada o 21 de outubro de 2016 e componse de dezaoito canci\u00f3ns orixinais de Britell xunto con outros por Goodie Mob, Boris Gardiner, e Barbara Lewis.\nLanzamento.\nA pel\u00edcula tivo a s\u00faa estrea mundial no Festival de Cine de Telluride , o 2 de setembro de 2016.\nRecepci\u00f3n da crit\u00edca.\nMoonlight recibiu eloxios un\u00e1nimes da cr\u00edtica pola s\u00faa actuaci\u00f3n, direcci\u00f3n, gui\u00f3n, fotograf\u00eda e a puntuaci\u00f3n. En Rotten Tomatoes, a pel\u00edcula ten un \u00edndice de aprobaci\u00f3n do 98%, baseada en 190 comentarios, cunha media total de 9/10. O cr\u00edtico do sitio dixo, \"\"Moonlight\" utiliza a historia dun home para ofrecer un aspecto notable e brillantemente dese\u00f1ado en vidas moi poucas veces visto no cine.\" En Metacritic, a pel\u00edcula mant\u00e9n unha puntuaci\u00f3n de 99 sobre 100, baseada en 48 comentarios, o que indica \"aclamaci\u00f3n universal\". \u00c9 a cuarta pel\u00edcula de maior audiencia na historia do sitio.\"\nDavid Rooney de The Hollywood Reporter\u00a0deu unha cr\u00edtica positiva de \"Moonlight\" despois da s\u00faa estrea no Festival de Cine de Telluride de 2016. Eloxiou as actuaci\u00f3ns dos actores e a cinematograf\u00eda de James Laxton.\u00a0\nPremios e nomeamentos.\nPremios \u00d3scar.\nMahershala Ali ga\u00f1ou o Premio \"Alfredo Alc\u00f3n ao Mellor Actor\" no 31\u00b0 Festival Internacional de Cine de Mar da Prata."}
{"id": "363836", "revid": "23204", "url": "https://gl.wikipedia.org/wiki?curid=363836", "title": "Sioux", "text": ""}
{"id": "363838", "revid": "1822", "url": "https://gl.wikipedia.org/wiki?curid=363838", "title": "Leguminosa", "text": ""}
{"id": "363839", "revid": "1822", "url": "https://gl.wikipedia.org/wiki?curid=363839", "title": "Leguminosae", "text": ""}
{"id": "363843", "revid": "1576", "url": "https://gl.wikipedia.org/wiki?curid=363843", "title": "Reforma Protestante", "text": ""}
{"id": "363844", "revid": "98629", "url": "https://gl.wikipedia.org/wiki?curid=363844", "title": "Cacat\u00faidos", "text": "Os cacat\u00faidos (Cacatuidae) son unha familia de aves que comprende as 21 especies de cacat\u00faas, a cal \u00e9 a \u00fanica familia da superfamilia Cacatuoidea. Xunto cos Psittacoidea (os verdadeiros papagaios) e os Strigopoidea (os grandes papagaios de Nova Zelandia), constit\u00faen a orde Psittaciformes. A familia ten unha distribuci\u00f3n principalmente australasi\u00e1tica, que vai desde as Filipinas e a parte leste de Indonesia da rexi\u00f3n de Wallacea a Nova Guinea, as illas Salom\u00f3n e Australia.\nAs cacat\u00faas son reco\u00f1ecibles polas s\u00faas aparatosas cristas de plumas e os seus peteiros curvados. A s\u00faa plumaxe xeralmente \u00e9 menos colorida que a doutros papagaios, xa que \u00e9 principalmente branca, gris ou negra e a mi\u00fado con plumas coloreadas na crista, cara e cola. Como media son m\u00e1is grandes que outros papagaios; por\u00e9n, o \"Nymphicus hollandicus\", que \u00e9 a especie de menor tama\u00f1o, \u00e9 unha ave pequena. A posici\u00f3n filoxen\u00e9tica do \"N. hollandicus\" a\u00ednda non est\u00e1 resolta, pero \u00e9 unha das primeiras p\u00f3las que se esgallaron da \u00e1rbore da li\u00f1axe dos cacat\u00faas. As restantes especies forman dous grandes clados. As cinco grandes cacat\u00faas de cor negra do x\u00e9nero \"Calyptorhynchus\" forman unha das p\u00f3las. A segunda e m\u00e1is grande das p\u00f3las est\u00e1 formada polo x\u00e9nero \"Cacatua\", que comprende 11 especies de cacat\u00faas de plumaxe branca e catro x\u00e9neros monot\u00edpicos que se separaron temperanmente.\nAs cacat\u00faas prefiren comer sementes, tub\u00e9rculos, cormos, froitos, flores e insectos. Alim\u00e9ntanse a mi\u00fado en grandes bandadas, especialmente cando se alimentan no chan. As cacat\u00faas son monogamas e ani\u00f1an en ocos das \u00e1rbores. Algunhas especies de cacat\u00faas foron moi prexudicadas pola perda do seu h\u00e1bitat, especialmente pola escaseza de ocos nas \u00e1rbores axeitados para a ani\u00f1aci\u00f3n unha vez que son cortadas as \u00e1rbores maduras; por\u00e9n, algunhas especies adapt\u00e1ronse ben aos cambios humanos e son consideradas pragas para a agricultura.\nAs cacat\u00faas son aves populares como mascotas, pero son esixentes en canto \u00e1s s\u00faas necesidades. O \"Nymphicus hollandicus\" \u00e9 a especie de cacat\u00faa m\u00e1is doada de manter e, con diferenza, \u00e9 a que se ten con m\u00e1is frecuencia en catividade. As cacat\u00faas brancas t\u00e9\u00f1enese en catividade menos frecuentemente que as negras. O comercio ilegal de cacat\u00faas silvestres capturadas contrib\u00fae ao declive dalgunhas especies de cacat\u00faas na natureza.\nEtimolox\u00eda.\nA palabra cacat\u00faa pode proceder do nome indonesio para este animal, que era \"kakak tua\" (que segundo unha hip\u00f3tese significa 'irm\u00e1n m\u00e1is vello') ou tam\u00e9n pode derivar do son da chamada que emite o animal.\nTaxonom\u00eda.\nAs cacat\u00faas foron definidas como subfamilia Cacatuinae por primeira vez dentro da familia Psittacidae polo naturalista ingl\u00e9s George Robert Gray en 1840, e \"Cacatua\" foi o seu primeiro x\u00e9nero e x\u00e9nero tipo. Este grupo foi considerado alternativamente como familia ou como subfamilia por diferentes autroridades. O ornit\u00f3logo americano James Lee Peters na s\u00faa \"Check-list of Birds of the World\" de 1937, xunto con Sibley e Monroe en 1990 mantiv\u00e9rona como subfamilia, mentres que o experto en papagaios Joseph Forshaw a clasificou como unha familia en 1973. Os estudos moleculares posteriores indicaron que os primeiros que se separaron dos papagaios antepasados orixinais foron os papagaios de Nova Zelandia da superfamilia Strigopoidea, e despois separ\u00e1ronse as cacat\u00faas, que forman un grupo ben definido ou clado, que se esgallou dos restantes papagaios, que despois radiaron a trav\u00e9s do hemisferio sur e diversific\u00e1ronse dando moitas especies de papagaios da superfamilia Psittacoidea.\nAs relaci\u00f3ns entre varios x\u00e9neros de cacat\u00faas est\u00e1n en gran medida sen resolver, e a situaci\u00f3n de \"Nymphicus hollandicus\" na base das cacat\u00faas segue sendo insegura. O \"N. hollandicus\" \u00e9 situado alternativamente como basal a todas as especies de cacat\u00faas, como un taxon irm\u00e1n das especies de cacat\u00faas negras do x\u00e9nero \"Calyptorhynchus\" ou como un taxon irm\u00e1n dun clado que consta dos x\u00e9neros de cacat\u00faas brancas e rosas e do \"Probosciger aterrimus\". O resto das especies est\u00e1n dentro de dous clados principais, un que constan das especies negras do x\u00e9nero \"Calyptorhynchus\" mentres que o outro cont\u00e9n as especies restantes. Segundo a maior\u00eda das autoridades, o segundo clado incl\u00fae os \"Probosciger\" negros, os \"Eolophus\" grises e avermellados, os \"Callocephalon\" e os rosados \"Lophochroa\", a\u00ednda que \"Probosciger\" \u00e9 \u00e1s veces situado como basal a todas as outras especies. As restantes especies son principalmente brancas ou lixeiramente rosadas e todas pertencen ao x\u00e9nero \"Cacatua\". O x\u00e9nero \"Eolophus\", \"Lophochroa\" e \"Cacatua\" son hipomel\u00e1nicas. O x\u00e9nero \"Cacatua\" \u00e9 subdividido nos subx\u00e9neros \"Licmetis\" e \"Cacatua\". As cinco especies de cacat\u00faas do x\u00e9nero \"Calyptorhynchus\" son cacat\u00faas negras, e div\u00eddense en dous subx\u00e9neros: \"Calyptorhynchus\" e \"Zanda\". O anterior grupo ten dicromatismo sexual, coas femias te\u00f1en predominantemente plumaxe barrado. Ambos tam\u00e9n se distinguen polas diferenzas nas chamadas de petici\u00f3n de alimento das cr\u00edas.\nO rexistro f\u00f3sil das cacat\u00faas est\u00e1 a\u00ednda m\u00e1is limitado que o dos papagaios en xeral, e s\u00f3 se co\u00f1ece un verdadeiro f\u00f3sil de cacat\u00faa antigo: unha especie de \"Cacatua\", m\u00e1is probablemente subx\u00e9nero \"Licmetis\", encontrado en dep\u00f3sitos de Riversleigh, Australia do Mioceno temper\u00e1n (de hai de 16 a 23 mill\u00f3ns de anos). A\u00ednda que fragmentarios, os restos son similares aos de \"Cacatua pastinator\" e \"Eolophus\". En Melanesia, atop\u00e1ronse en Nova Caledonia e a illa de Nova Irlanda os \u00f3sos dun subf\u00f3sil de especie de \"Cacatua\", que aparentemente non sobreviviu aos primeiros asentamentos humanos. A relevancia destes f\u00f3siles na evoluci\u00f3n e filoxenia das cacat\u00faas \u00e9 bastante limitada, a\u00ednda que o f\u00f3sil de Riversleigh permite datar provisionalmente a diverxencia das subfamilias.\nX\u00e9neros e especies.\nHai unhas 44 aves diferentes dentro da familia das cacat\u00faa inclu\u00edndo as subespecies. A actual subdivisi\u00f3n desta familia \u00e9 a seguinte:\nSubfamilia Nymphicinae\nSubfamilia Calyptorhynchinae: cacat\u00faas negras\nSubfamilia Cacatuinae\nMorfolox\u00eda.\nAs cacat\u00faas son xeralmene papagaios medianos a grandes e corpulentos, que miden de 30 a 60\u00a0cm de lonxitude e de 300 a 1200 g de peso; por\u00e9n, unha especie, o \"Nymphicus hollandicus\", \u00e9 considerablemente menor e m\u00e1is delgada que as demais, xa que mide s\u00f3 32\u00a0cm de longo (inclu\u00edndo as s\u00faas longas plumas da cola) e pesa de 80 a 100\u00a0g de peso. A crista m\u00f3bil da cabeza, que est\u00e1 presente en todas as cacat\u00faas, \u00e9 espectacular en moitas especies; el\u00e9vana cando as aves toman terra despois de voar ou cando est\u00e1n excitadas. As cacat\u00faas comparten moitas caracter\u00edsticas con outros papagaios, inclu\u00edndo o peteiro curvado e a cigodactilia dos p\u00e9s, nos que as d\u00faas dedas medias est\u00e1n orientadas cara a adiante e as d\u00faas dedas externas cara a atr\u00e1s. Difer\u00e9ncianse na presenza dunha crista er\u00e9ctil e a falta de textura Dyck na composici\u00f3n das plumas, o que causa as cores azuis e verdes brillantes dos verdadeiros papagaios.\nIgual que outros papagaios, as cacat\u00faas te\u00f1en patas curtas, garras fortes, uns andares de pato e a mi\u00fado usan o seu forte peteiro como unha terceira pata cando trepan polas ramas. Te\u00f1en xeralmente largas e longas \u00e1s que usan para un voo r\u00e1pido, chegando a velocidades de ata 70\u00a0km/h no caso dos \"Eolophus\". As especies do x\u00e9nero \"Calyptorhynchus\" e as m\u00e1is grandes cacat\u00faas brancas, como \"Cacatua galerita\" e \"Lophochroa leadbeateri\", te\u00f1en \u00e1s m\u00e1is curtas e arredondadas e un voo m\u00e1is pausado.\nAs cacat\u00faas te\u00f1en un peteiro grande, que mante\u00f1en afiado rasp\u00e1ndo unha mand\u00edbula contra a outra cando descansan. O peteiro \u00e9 complementado por unha gran lingua muscular que lles axuda a manipular sementes dentro do peteiro para quitarlles a casca antes de tragalas. Durante este proceso, a mand\u00edbula inferior aplica presi\u00f3n, a lingua mant\u00e9n as sementes no seu lugar e a mand\u00edbula superior act\u00faa como unha bigornia. A rexi\u00f3n do ollo no cranio est\u00e1 reforzada para soportar os m\u00fasculos que moven as mand\u00edbulas lateralmente. Os peteiros dos machos son xeralmente lixeiramente m\u00e1is grandes que os das femias, pero esta diferenzaa en tama\u00f1o est\u00e1 bastante marcada no caso do \"Probosciger aterrimus\".\nA plumaxe das cacat\u00faas \u00e9 de cores menos rechamantes que a dos papagaios, e xeralmente \u00e9 predominantemente negra, gris ou branca. Moitas especies te\u00f1en \u00e1reas pequenas doutra cor na plumaxe, xeralmente amarelas, rosas e vermellas, normalmene na crista e na cola. A \"Eolophus roseicapilla\" e a \"Lophochroa leadbeateri\" te\u00f1en cores m\u00e1is rechamantes en tons rosas. Varias especies te\u00f1en unha \u00e1rea espida moi colorida arredor do ollo e face chamada anel perioft\u00e1lmico; a gran mancha vermella de pel espida da \"Probosciger aterrimus\" \u00e9 a m\u00e1is extensa e cobre parte da cara, mentres que est\u00e1 m\u00e1is restrinxida noutras especies de cacat\u00faas brancas, especialmente nas \"Cacatua\" do subx\u00e9nero \"Licmetis\" e na \"Cacatua ophthalmica\". A plumaxe de machos e femias \u00e9 similar na maior\u00eda das especies. A plumaxe da femia de \"Nymphicus hollandicus\" \u00e9 de cores m\u00e1is apagadas que a do macho, pero o dimorfismo sexual m\u00e1is acusado d\u00e1se no \"Callocephalon fimbriatum\" e nas d\u00faas especies de cacat\u00faas negras do subx\u00e9nero \"Calyptorhynchus\", concretamente a \"Calyptorhynchus banksii\" e a \"Calyptorhynchus lathami\". A cor do iris difire en poucas especies; \u00e9 rosa ou vermella na femia do \"Eolophus roseicapilla\", do \"Lophochroa leadbeateri\" e de cor marr\u00f3n avermellada en femias dalgunhas especies de cacat\u00faas brancas. Todos os machos te\u00f1en iris marr\u00f3ns escuros.\nAs cacat\u00faas mante\u00f1en en bo estado a plumaxe acical\u00e1ndose frecuentemente ao longo de todo o d\u00eda. Quitan a sucidade e aceitan e reali\u00f1an as barbas das plumas ao darlles mordedelas co peteiro. Tam\u00e9n acicalan as plumas doutros individuos en partes do corpo dif\u00edciles de alcanzar. As cacat\u00faas producen un aceite para o acicalamento nunha gl\u00e1ndula uropixial e apl\u00edcano limpando a plumaxe contra as s\u00faas cabezas ou contra plumas xa aceitadas. Producen pulviplumas (\"plumas de po\") en plumas especializadas na rexi\u00f3n lumbar e o po que xeran distrib\u00faeno durante o acicalamento por toda a plumaxe.\nA muda das plumas \u00e9 moi lenta e complexa. As cacat\u00faas negras parece que substit\u00faen as s\u00faas plumas de voo (r\u00e9mixes e rectrices) unha por unha, e a s\u00faa muda tarda dous anos en completarse. Este proceso \u00e9 moito m\u00e1is curto noutras especies, como nas \"Eolophus roseicapilla\" e nas \"Cacatua tenuirostris\", que tardan uns seis meses en substitu\u00edr todas as plumas de voo.\nVocalizaci\u00f3ns.\nAs vocalizaci\u00f3ns ou sons emitidos polas cacat\u00faas son altas e \u00e1speras. Te\u00f1en diversas funci\u00f3ns, como o reco\u00f1ecemento entre os individuos, alertar aos demais da presenza de depredadores, indicar o estado de \u00e1nimo indivudual, manter a cohesi\u00f3n da bandada e como advertencia cando defenden os ni\u00f1os. O uso das chamadas, algunhas espec\u00edficas, var\u00eda coa especie. A \"Calyptorhynchus latirostris\" emite 15 chamadas diferentes, mentres que outras, como a \"Lophochroa leadbeateri\", emiten poucas. Algunhas, como a \"Callocephalon fimbriatum\", son comparativamente m\u00e1is silenciosas pero emiten chamadas como gru\u00f1idos m\u00e1is suaves cando se alimentan. Ademais das vocalizaci\u00f3ns, as \"Probosciger aterrimus\" comun\u00edcanse a grandes distancias ao golpear unha p\u00f3la seca cun pau. As especies de cacat\u00faas fan tam\u00e9n un asub\u00edo caracter\u00edstico cando se senten ameazadas.\nDistribuci\u00f3n e h\u00e1bitat.\nAs cacat\u00faas te\u00f1en unha \u00e1rea de distribuci\u00f3n moito m\u00e1is restrinxida que os papagaios verdadeiros, que comprende de forma natural s\u00f3 Australasia, Indonesia e as Filipinas. Das 21 especies hai 11 que viven s\u00f3 en Australia, sete especies nas illas Filipinas, Indonesia, Pap\u00faa Nova Guinea e as illas Salom\u00f3n. Curiosamente, ningunha especie de cacat\u00faa vive en Borneo malia a s\u00faa presenza nas illas pr\u00f3ximas de Palawan e Sulawesi) ou en moitas illas do Pac\u00edfico, e atop\u00e1ronse restos f\u00f3siles delas en Nova Caledonia. En Nova Guinea e Australia viven tres especies.\nAlgunhas especies te\u00f1en distribuci\u00f3ns moi amplas; por exemplo, o \"Eolophus roseicapilla\", vive na maior parte de Australia, mentres que outras especies te\u00f1en distribuci\u00f3ns moi reducidas, estando confinadas a pequenas zonas continentais, como a \"Calyptorhynchus baudinii\" de Australia Occidental ou son end\u00e9micas dun pequeno arquip\u00e9lago, como a \"Cacatua goffiniana\", das illas Tanimbar de Indonesia. Algunhas cacat\u00faas foron introducidas accidentalmente en \u00e1reas que est\u00e1n f\u00f3ra do seu territorio natural, como Nova Zelandia, Singapur e illas Palau, mentres que d\u00faas especies australianas foron introducidas en partes dese continente onde non eran nativas.\nAs cacat\u00faas ocupan unha ampla variedade de h\u00e1bitats desde bosques de rexi\u00f3ns subalpinas a mangleirais. Por\u00e9n, ningunha especie se encontra en todos os tipos de h\u00e1bitats. As especies m\u00e1is estendidas, como \"Eolophus roseicapilla\" e \"Nymphicus hollandicus\", son epecialistas de terreos abertos que se alimentan de herbas e sementes. Son xeralmente voadores r\u00e1pidos moi m\u00f3biles e n\u00f3mades. As bandadas m\u00f3vense a trav\u00e9s de grandes \u00e1reas do interior de Australia, localizando e aliment\u00e1ndose de sementes e outras fontes de alimentaci\u00f3n. A seca pode forzar as bandadas de \u00e1reas m\u00e1is \u00e1ridas a moverse m\u00e1is preto das zonas agr\u00edcolas. Outras especies de cacat\u00faas, como a \"Calyptorhynchus lathami\", habitan en bosques, selvas, zonas arbustivas e mesmo en bosques alpinos. A \"Cacatua haematuropygia\" habita en mangleirais e a s\u00faa ausencia do norte de Luz\u00f3n pode relacionarse coa falta al\u00ed de mangleirais. As cacat\u00faas que viven en bosques son xeralmente sedentarias, xa que as fontes de comida son m\u00e1is estables e predicibles. Varias especies adapt\u00e1ronse ben aos h\u00e1bitats modificados polos humanos e enc\u00f3ntranse en zonas agr\u00edcolas e mesmo en grandes cidades.\nComportamento.\nAs cacat\u00faas son di\u00farnas e precisan da luz do d\u00eda para buscar o seu alimento. Non son aves madrugadoras, xa que esperan a que o sol quente os sitios onde pousan antes de empezar a buscar alimento. Todas as especies son xeralmente moi sociais e pousan, buscan alimento e viaxan en bandadas coloridas e ruidosas. Estas var\u00edan en tama\u00f1o dependendo da dispo\u00f1ibilidade de alimento; en tempos de abundancia, as bandadas son pequenas, de cen ou menos individuos, mentres que en tempos de seca ou outras condici\u00f3ns adversas, poden aumentar ata constar de mil ou \u00e1s veces decenas de miles de individuos; un informe de Kimberley rexistrou unha bandada de 32.000 individuos de \"Cacatua sanguinea\". As especies que habitan en campo aberto forman bandadas maiores que as de \u00e1reas forestais.\nAlgunhas especies requiren sitios para pousarse que estean situados preto de lugares onde poidan beber; outras especies viaxan grandes distancias entre os seus sitios de repouso e os de alimentaci\u00f3n. As cacat\u00faas te\u00f1en varios m\u00e9todos caracter\u00edsticos de ba\u00f1arse; poden pendurarse cabeza abaixo ou voar baixo a chuvia ou axitarse e bater as \u00e1s entre as follas h\u00famidas das copas das \u00e1rbores. As cacat\u00faas te\u00f1en unha preferencia ou maior habilidade ao usar a pata esquerda ou a dereita, similar ao que nos humanos \u00e9 ser destro ou zurdo. A maior\u00eda das especies son zurdas, xa que entre o 87 e o 100% dos individuos usan o seu p\u00e9 esquerdo para comer, pero unhas poucas especies son predominantemente destras.\nDieta e alimentaci\u00f3n.\nAs cacat\u00faas son vers\u00e1tiles \u00e1 hora de alimentarse e consomen diversos alimentos principalmente vexetais. As sementes forman unha gran parte da dieta de todas as especies; abren as sementes cos seus grandes e poderosos peteiros. As \"Eolophus roseicapilla\", as \"Cacat\u00faa\" do subx\u00e9nero \"Lictmetis\" e algunhas das cacat\u00faas negras alim\u00e9ntanse principalmente no chan; outras alim\u00e9ntanse maiormente nas \u00e1rbores. As especies que se alimentan no chan tenden a buscar comida en bandadas, as cales forman grupos compactos e pelexadores onde as sementes est\u00e1n concentradas, e son m\u00e1is dispersos onde a comida est\u00e1 distribu\u00edda m\u00e1is escasamente; tam\u00e9n pefiren \u00e1reas abertas onde a visibilidade \u00e9 boa. A \"Cacatua pastinator\" e a \"Cacatua tenuirostris\" te\u00f1en bicos alongados para escavar na procura de tub\u00e9rculos e ra\u00edces e a \"Lophochroa leadbeateri\" cami\u00f1a en c\u00edrculo arredor da planta \"Emex australis\" para desenterrar e extraer as partes subterr\u00e1neas.\nMoitas especies buscan o seu alimento nas copas das \u00e1rbores, aproveitando a serotinia (o almacenamento de grandes cantidades de sementes en conos ou c\u00e1psulas que fan as plantas dos x\u00e9neros \"Eucalyptus\", \"Banksia\" e \"Hakea\"), unha caracter\u00edstica natural da paisaxe australiana en rexi\u00f3ns secas. Estes corpos frut\u00edferos le\u00f1osos son inaccesibles a moitas especies e son colleitados sobre todo por papagaios, cacat\u00faas e roedores nas rexi\u00f3ns m\u00e1is tropicais. Os conos m\u00e1is grandes poden abrilos as cacat\u00faas cos seus grandes peteiros pero son demasiado fortes para que as abran outros animais. Moitas noces e froitos enc\u00f3ntrase nos extremos de pequenas ramas que non poden soportar o peso das cacat\u00faas, as cales solucionan este problema dobrando a rama cara a elas e term\u00e1ndoa cun p\u00e9.\nA\u00ednda que algunhas cacat\u00faas son xeralistas e comen unha ampla variedade de alimentos, outras son especialistas. A \"Calyptorhynchus lathami\" especial\u00edzase nos conos das \u00e1rbores do x\u00e9nero \"Allocasuarina\", preferindo unha especie concreta, a \"A. verticillata\". Agarran os conos cos p\u00e9s e desfanos co seu poderoso bico para sacar as sementes coa lingua. Algunhas especies capturan moitos insectos, especialmente cando est\u00e1n en \u00e9poca reprodutora; de feito a maior\u00eda da dieta da \"Calyptorhynchus funereus\" consta de insectos. Usan o gran peteiro para extraer larvas da madeira podre. A cantidade de tempo que te\u00f1en que empregar en buscar alimento var\u00eda coa estaci\u00f3n. Durante os tempos de abundancia poden dedicarlle \u00e1 alimentaci\u00f3n s\u00f3 unhas poucas horas ao d\u00eda, pola ma\u00f1\u00e1 ou ao ser\u00e1n, despois pasan o resto do d\u00eda pousados ou arranxando as plumas, pero durante o inverno poden pasar a maior\u00eda do d\u00eda aliment\u00e1ndose. As aves te\u00f1en maiores necesidades nutricionais durante a estaci\u00f3n reprodutora, polo que tam\u00e9n pasan m\u00e1is tempo aliment\u00e1ndose nesa \u00e9poca. As cacat\u00faas te\u00f1en grandes boches no tubo dixestivo, o que lles permite almacenar e dixerir o alimento un certo tempo despois de ir descansar a unha \u00e1rbore. Durante os tempos dif\u00edciles, poden ser m\u00e1is vers\u00e1tiles na s\u00faa dieta, e viaxan moito para atopar comida, aliment\u00e1ndose de vexetaci\u00f3n verde e nalgunhas especies usando os seus grandes bicos para desenterrar cormos.\nReproduci\u00f3n.\nAs cacat\u00faas son mon\u00f3gamas, xa que os lazos de parella poden durar moitos anos. Moitas destas aves empar\u00e9llanse nas bandadas antes de chegaren \u00e1 maduresz sexual e atrasan o apareamento polo menos durante un ano. As femias apar\u00e9anse por primeira vez entre os tres e os sete anos de idade e os machos a mi\u00fado a m\u00e1is idade. A madurez sexual atr\u00e1sese para que as aves poidan desenvolver as habilidades para criar fillos, o cal sup\u00f3n un tempo prolongado comparado co empregado por outras aves; as cr\u00edas dalgunhas especies permanecen cos seus parentes ata un ano. As cacat\u00faas poden tam\u00e9n ter fidelidade polo sitio, volvendo aos mesmos sitios de nidaci\u00f3n en anos sucesivos. O cortexo \u00e9 en xeral simple, especialmente para as parellas estables, e s\u00f3 as cacat\u00faas negras realizan un cortexo de alimentaci\u00f3n. Nas parellas estables o macho e a femia acic\u00e1lanse un a outro, mais todas as formas de cortexo cesan unha vez que comezan a facer a incubaci\u00f3n, posiblemente debido \u00e1 forza do lazo de parella.\nComo a maior\u00eda dos papagaios, as cacat\u00faas ani\u00f1an en cavidades nas \u00e1rbores, que non poden escavar elas mesmas. Estes ocos das \u00e1rbores form\u00e1ronse pola putrefacci\u00f3n ou destruci\u00f3n da madeira causada por roturas de ramas, fungos ou insectos como t\u00e9rmites ou mesmo aves como os petos, al\u00ed onde as s\u00faas \u00e1reas de distribuci\u00f3n se solapan. En moitos lugares estes ocos son escasos e unha causa de competici\u00f3n, tanto con outros membros da especies coma con outras especies de cacat\u00faas ou outros tipos de animais. En xeral, as cacat\u00faas elixen ocos s\u00f3 un pouco maiores que os seus corpos, polo que especies de diferentes tama\u00f1os ani\u00f1an en ocos dos tama\u00f1os correspondentes a cada unha delas. Se te\u00f1en a oportunidade, as cacat\u00faas prefiren ani\u00f1ar a uns 7 ou 8\u00a0metros de altura desde o chan e preto da auga e o alimento.\nOs ocos para a nidaci\u00f3n est\u00e1 forrados con pauci\u00f1os, cachi\u00f1os de madeira e ramas con follas. Os ovos de cacat\u00faa son ovais e inicialmente brancos, xa que a s\u00faa localizaci\u00f3n fai que a camuflaxe sexa necesaria. Por\u00e9n, vanse decolorando conforme avanza a incubaci\u00f3n. O seu tama\u00f1o vai de 55 x 37\u00a0mm nas \"Probosciger aterrimus\" e \"Calyptorhynchus banksii\", a 26 x 19\u00a0mm na \"Nymphicus hollandicus\". O tama\u00f1o da posta var\u00eda dentro da familia; a \"Probosciger aterrimus\" e algunhas outras cacat\u00faas grandes po\u00f1en un s\u00f3 ovo e as especies menores po\u00f1en ente 2 e 8 ovos. A dispo\u00f1ibilidade de comida xoga un papel no tama\u00f1o que vai ter a posta. Algunhas especies poden facer unha segunda posta se a primeira fracasa. Arredor do 20% dos ovos que po\u00f1en son inf\u00e9rtiles. A incubaci\u00f3n das cacat\u00faas e as responsabilidades na crianza pode asumilas a femia soa no caso das cacat\u00faas negras ou ben seren compartidas por ambos os sexos como ocorre nas outras especies. No caso das cacat\u00faas negras, a femia \u00e9 aprovisionada polo macho varias veces ao d\u00eda. As cr\u00edas de todas as especies nacen cubertas de penuxe amarelado, ag\u00e1s a \"Probosciger aterrimus\", cuxas cr\u00edas nacen espidas. O tempo de incubaci\u00f3n das cacat\u00faas depende do tama\u00f1o das especies, e as \"Nymphicus hollandicus\" menores te\u00f1en un per\u00edodo de arredor de 20\u00a0d\u00edas e a gran \"Calyptorhynchus latirostris\" incuba durante 29\u00a0d\u00edas.\nO per\u00edodo de nidaci\u00f3n tam\u00e9n var\u00eda segundo a especie. As especies grandes te\u00f1en per\u00edodos m\u00e1is longos. Tam\u00e9n est\u00e1 afectado por factores estacionais e ambientais e pola competici\u00f3n cos irm\u00e1ns en especies con tama\u00f1os de postas maiores dun ovo. Moito do que sabemos sobre o per\u00edodo de nidaci\u00f3n dalgunhas especies depende de estudos feitos en aviarios; as \"Nymphicus hollandicus\" de aviario poden emplumar en 5\u00a0semanas e as grandes \"Probosciger aterrimus\" fano en 11\u00a0semanas. Durante este per\u00edodo, as cr\u00edas c\u00f3brense coa plumaxe xuvenil mentes a\u00ednda est\u00e1n no oco da \u00e1rbore onde naceron. As plumas das \u00e1s e colas son de crecemento lento inicialmente pero crecen m\u00e1is r\u00e1pido cando aparecen as plumas primarias. As cr\u00edas axi\u00f1a alcanzan o 80 ou 90% do peso adulto ao chegaren aos 2/3 do tempo total deste per\u00edodo, estabiliz\u00e1ndose antes de que abandonen o oco; con este peso empluman e as plumas das \u00e1s e cola a\u00ednda crecen un pouco antes de chegaren \u00e1s dimensi\u00f3ns de adulto. A taxa de crecemento dos individuos novos, e dos emplumados, est\u00e1 influ\u00edda negativamente por unha alimentaci\u00f3n escasa e unhas malas condici\u00f3ns climatol\u00f3xicas.\nIntelixencia.\nUn equipo de cient\u00edficos das universidades de Oxford, e Viena e o instituto Max Planck realizou probas a tres exemplares de \"Cacatua goffini\" non adestradas e atopou que pod\u00edan resolver complexos crebacabezas mec\u00e1nicos.\nPredadores e ameazas.\nO falc\u00f3n peregrino e a aguia \"Hieraaetus morphnoides\" son depredadores dos \"Eolophus roseicapilla\", e as aguias \"Aquila audax\" cazan cacat\u00faas da especie \"Cacatua galerita\". Os ovos e cr\u00edas de cacat\u00faa son vulnerables a moitos perigos. Varias especies de varanos son quen de trepar \u00e1s \u00e1rbores e entrar nos ocos das \u00e1rbores. Outros predadores que comen cacat\u00faas son a avelaiona da especie \"Strix seloputo\" en illa Rasa en Filipinas; a pit\u00f3n \"Morelia amethistina\", a ave \"Cracticus quoyi\" e roedores como \"Uromys caudimaculatus\" en Cabo York; e o marsupial falanx\u00e9rido \"Trichosurus vulpecula\" na illa Kangaroo. Ademais, as cacat\u00faas \"Eolophus roseicapilla\" e \"Cacatua sanguinea\" compiten polo espazo para ani\u00f1ar coa cacat\u00faa \"Calyptorhynchus lathami\" na illa Kangaroo e \u00e1s veces matan as cr\u00edas desta \u00faltima especie. As tormentas fortes poden tam\u00e9n asolagar os ocos de nidaci\u00f3n afogando as cr\u00edas, e as t\u00e9rmites ou a actividade de larvas perforadoras de trades poden facer que se colapsen internamente os ni\u00f1os.\nIgual que outros papagaios, as cacat\u00faas poden padecer a enfermidade psittacina de plumas e peteiros. Esta infecci\u00f3n viral causa unha perda de plumas e malformaci\u00f3ns dos peteiros e reduce a inmunidade da ave. \u00c9 especialmente frecuente na \"Cacatua galerita\", \"Cacatua sanguinea\" e \"Eolophus roseicapilla\", a\u00ednda que se d\u00e1 en polo menos 14 especies de cacat\u00faas. Malia que \u00e9 probable que te\u00f1a un impacto significativo en poboaci\u00f3ns grandes e saudables na natureza, esta enfermidade pode po\u00f1er en perigo a pequenas poboaci\u00f3ns estresadas.\nDetectouse nunha \"Cacatua alba\" e nunha \"Cacatua galerita\" unha infecci\u00f3n polo protozoo \"Haemoproteus\" e noutras \"C. galerita\" atopouse o parasito \"Plasmodium\" da malaria en an\u00e1lises de mostras fecais feitas no xard\u00edn ornitol\u00f3xico de Almu\u00f1\u00e9car, Granada, Espa\u00f1a. Igual que os papagaios do Amazonas e as araras, as cacat\u00faas desenvolven con frecuencia papilomas cloacais. A relaci\u00f3n causal coa malignidade do tumor desco\u00f1\u00e9cese, a\u00ednda que se illou un papilloma virus dun papagaio \"Psittacus erithacus\" que ti\u00f1a esa condici\u00f3n.\nRelaci\u00f3ns cos humanos.\nAs actividades humanas tiveron efectos positivos sobre algunhas especies de cacat\u00faas e negativos sobre outras. Moitas especies que viven en campo aberto benefici\u00e1ronse moito dos cambios antropox\u00e9nicos na paisaxe, cun grande incremento de fontes seguras de sementes para alimentarse, a dispo\u00f1ibilidade de auga e terse adaptado ben a unha dieta que incl\u00fae alimentos de procedencia ex\u00f3tica. Este efecto beneficioso parece estar restrinxido \u00e1s especies australianas, xa que as cacat\u00faas que viven en campo aberto f\u00f3ra de Australia non se fixeron m\u00e1is abundantes. As especies que viven nos bosques son as que m\u00e1is sofren pola destruci\u00f3n de h\u00e1bitats; parecen ter dietas m\u00e1is especializadas e non foron quen de incorporar \u00e1 s\u00faa dieta alimentos ex\u00f3ticos. Unha notable excepci\u00f3n \u00e9 a \"Calyptorhynchus funereus\" do leste de Australia.\nPraga.\nVarias especies de cacat\u00faas poden ser unha grave praga agr\u00edcola. \u00c1s veces son controladas caz\u00e1ndoas a tiros, con veleno ou captur\u00e1ndoas e despois gase\u00e1ndoas. Os m\u00e9todos non letais de mitigaci\u00f3n dos danos usados incl\u00faen asustalas, manipular o h\u00e1bitat e proveelas de verteduras de alimento de reclamo ou sacrificar algunha colleita para distraelas da colleita principal. Poden ser tam\u00e9n unha molestia en zonas urbanas debido \u00e1 destruci\u00f3n de propiedades. Na natureza mante\u00f1en os seus peteiros en bo estado mordendo a madeira pero nos arrabaldes das cidades adoitan morder os mobles situados no exterior, as portas e os marcos das fiestras; as madeiras brandas decorativas como as de \"Thuja plicata\" son facilmente destru\u00eddas por elas. Poden tam\u00e9n morder cableados externos e elementos fixados no exterior como quentadores solares de auga, antenas de televisi\u00f3n e antenas de sat\u00e9lite. F\u00f3ra de Australia, a \"Cacatua goffiniana\" \u00e9 unha praga na illa Yamdena, onde fai incursi\u00f3ns nos campos de millo.\nEn 1995 o goberno do estado australiano de Victoria publicou un informe sobre os problemas causados polas \"Cacatua tenuirostris\", \"Cacatua galerita\" e \"Eolophus roseicapilla\", tres especies que, xunto coas \"Cacatua sanguinea\", te\u00f1en poboaci\u00f3ns grandes e crecentes, que se beneficiaron dos cambios antropox\u00e9nicos na paisaxe. Despois destes descubrimentos e da publicaci\u00f3n do informe, estas tres especies foron declaradas \"sen protecci\u00f3n\" baixo certas condici\u00f3ns e perm\u00edtese eliminalas al\u00ed onde causen graves danos a \u00e1rbores, vi\u00f1edos, hortas, reservas recreativas e colleitas agr\u00edcolas. Os danos que figuran no informe incl\u00faen non son s\u00f3 os danos a cultivos de cereais, froitas e hortas e outras colleitas de horta sen\u00f3n tam\u00e9n \u00e1s casas e equipos de comunicaci\u00f3n. A \"Cacatua sanguinea\" est\u00e1 considerada como praga en Australia Occidental, onde \u00e9 unha especie introducida. Estas aves danan cultivos de sorgo, millo, xirasol, garavanzos e outros. Tam\u00e9n defolian \u00e1rbores ornamentais en parques e xard\u00edns, escavan para procurar ra\u00edces comestibles e cormos en campos deportivos e pistas de carreiras, e morden cables el\u00e9ctricos e equipamentos das casas. En Australia do Sur, onde as bandadas poden estar formadas por varios miles de aves e a especie est\u00e1 legalmente considerada \"sen protecci\u00f3n\", son acusadas de defoliar \"Eucalyptus camaldulensis\" e outras \u00e1rbores nativas e ornamentais que usan como lugar para pousarse, danan as lonas dos almac\u00e9ns de gran, os cables e sistemas de iluminaci\u00f3n dos edificios, comen o gran de campos acabados de sementar e xeran un molesto ru\u00eddo.\nTam\u00e9n se informou de que varias especies raras e subespecies causan problemas. A \"Calyptorhynchus latirostris\", un endemismo ameazado de Australia Occidental, foi considerada unha praga en plantaci\u00f3ns de pi\u00f1eiros, onde as aves morden os brotes dos pi\u00f1eiros que empezan a crecer, o que ten como resultado que se formen troncos dobrados e cun reducido valor da madeira. Tam\u00e9n causan danos a cultivos de froitos e noces, e aprenderon a aproveitarse dos cultivos de canola. A \"Calyptorhynchus baudinii\", tam\u00e9n end\u00e9mica de Australia Occidental, pode ser unha praga en hortos de pereiras e maceiras, nos que destr\u00faen a froita ao extraeren as sementes. A \"Cacatua pastinator pastinator\" foi tm\u00e9n declarada praga para a agricultura en Australia Occidental, a pesar de ser especie \"vulnerable\" a escala nacional e estar listada na lexislaci\u00f3n do estado como \"rara ou probablemente en cami\u00f1o de extinguirse\".\nStatus e conservaci\u00f3n.\nSegundo a IUCN e BirdLife International, sete especies de cacat\u00eduas consid\u00e9ranse \"vulnerables\" ou cun status peor e unha consid\u00e9rase \"case ameazada\". Destas, d\u00faas especies (a \"Cacatua haematuropygia\" e a \"Cacatua sulphurea\"), consid\u00e9ranse que est\u00e1n en perigo cr\u00edtico.\nAs principais ameazas para as cacat\u00faas son a perda de h\u00e1bitats e o comercio de especies silvestres. Todas as cacat\u00faas dependen das \u00e1rbores para ani\u00f1ar e son vulnerables \u00e1 s\u00faa perda; ademais, moitas especies te\u00f1en un h\u00e1bitat con necesidades especilizadas ou viven en pequenas illas e te\u00f1en \u00e1reas de distribuci\u00f3n naturalmente pequenas, o que as fai vulnerables \u00e1 perda deses h\u00e1bitats. As cacat\u00faas son mascotas populares e a s\u00faa captura e comercio ameazou algunhas especies; entre 1983 e 1990, rexistrouse a exportaci\u00f3n de 66.654 exemplares de \"Cacatua moluccensis\" desde Indonesia, unha cifra que non incl\u00fae as aves capturadas para o comercio dentro dese pa\u00eds ou as que foron exportadas ilegalmente. A captura de moitas especies foi posteriormente prohibida, pero o comercio contin\u00faa de xeito ilegal. As aves m\u00e9tense en caixas ou tubos de bamb\u00fa e son transportadas en barcos desde Indonesia e Filipinas. As especies raras ou com\u00fans non s\u00f3 son sacadas de contrabando de Indonesia, sen\u00f3n tam\u00e9n de Australia; as aves son sedadas, cubertas con medias de nailon e empaquetadas en tubos de PVC, que se colocan despois en equipaxes non acompa\u00f1ados en voos internacionais. A mortalidade dos animais \u00e9 significativa (30%), e os ovos, que se agochan m\u00e1is facilmente no corpo dos contrabandistas durante os voos, cada vez se contrabandean m\u00e1is. Este tr\u00e1fico crese que est\u00e1 organizado por bandas, que tam\u00e9n traen especies doutras partes do mundo a Australia, como as araras.\nTodas as especies de cacat\u00faas excepto o \"Nymphicus hollandicus)\" est\u00e1n protexidas pola Convenci\u00f3n sobre o Tr\u00e1fico Internacional de Especies en Perigo da Fauna e Flora Silvestres (CITES), que restrinxe a exportaci\u00f3n de papagaios capturados na natureza s\u00f3 con prop\u00f3sitos con licenza especial. Cinco especies de cacat\u00faa (inclu\u00edndo todas as subespecies), como son: \"Cacatua goffiniana\", \"Cacatua haematuropygia\", \"Cacatua moluccensis\", \"Cacatua sulphurea\" e \"Probosciger aterrimus\", est\u00e1n protexidas na lista CITES Ap\u00e9ndice I. Coa excepci\u00f3n da \"Nymphicus hollandicus\", todas as especies restantes de cacat\u00faas est\u00e1n protexidas na lista CITES Ap\u00e9ndice II.\nMascotas.\nAs cacat\u00faas t\u00e9\u00f1ense como mascotas polo seu aspecto, intelixencia e simp\u00e1tica personalidade, pero poden ser mascotas problem\u00e1ticas ou papagaios de compa\u00f1\u00eda. Xeralmente, non son moi habilidosas imitando a linguaxe humana, a\u00ednda que a \"Cacatua sanguinea\" \u00e9 unha gran faladora. Como animais sociais que son, as cact\u00faas silvestres poden aprender a linguaxe humana de aves que escaparon da catividade e se integraron nas s\u00faas bandadas. Para o seu coidado \u00e9 bo ter experiencia con papagaios mascotas. As necesiddes sociais das cacat\u00faas son dif\u00edciles de satisfacer en catividade, e poden sufrir se as te\u00f1en soas en gaiolas durante longos per\u00edodos de tempo.\nA \"Nymphicus hollandicus\" \u00e9 con diferenza a especie de cacat\u00faa que se ten con m\u00e1is frecuencia en catividade. As cacat\u00faas brancas son mascotas m\u00e1is frecuentes que as negras. As cacat\u00faas negras rara vez se ven en zoos de Europa debido \u00e1s restrici\u00f3ns de exportaci\u00f3n sobre os animais silvestres australianos, pero \u00e1s veces c\u00e9dense en pr\u00e9stmo aves incautadas polos gobernos.\nAs cacat\u00faas a mi\u00fado son agarimosas cos seus donos e \u00e1s veces con outras persoas pero poden demandar moita atenci\u00f3n. Ademais, a s\u00faa intensa curiosidade fai que conve\u00f1a darlles un conxunto de obxectos aos cales poidan golpear, morder, desfacer ou esnaquizar. Os papagaios en catividade poden aburrirse, o que pode dar lugar a patr\u00f3ns de comportamento estereotipados, como arrincarse plumas. Isto \u00faltimo ten probablemente causas m\u00e1is psicol\u00f3xicas que f\u00edsicas. Outros inconvenientes de importancia son as s\u00faas dolorosas trabadas, e os seus agudos ch\u00edos. A \"Cacatua moluccensis\" e a \"Cacatua alba\" son especialmente desagradables. Todas as cacat\u00faas te\u00f1en un fino po aplicado sobre as s\u00faas plums, que pode inducir alerxias en certas persoas. En xeral, as especies m\u00e1is pequenas de cacat\u00faas como a \"Cacatua goffiniana\" e as m\u00e1is silenciosas \"Eolophus roseicapilla\" son moito m\u00e1is f\u00e1ciles de ter como mascotas. A \"Nymphicus hollandicus\" \u00e9 unha das cacat\u00faas m\u00e1is populares e f\u00e1ciles de ter como mascota, e existen na s\u00faa avicultura moitas mutaci\u00f3ns de coloraci\u00f3n.\nAs cacat\u00faas m\u00e1is grandes poden vivir de 30 a 70 anos dependendo da especie, ou ocasionalmente m\u00e1is, e as \"Nymphicus hollandicus\" adoitan vivir uns 20 anos. A s\u00faa lonxevidade consid\u00e9rase un trazo positivo, xa que reduce os casos de morte da mascota que se dan con outros animais. A cacat\u00faa m\u00e1is vella ben documentada que se tivo en catividade foi unha \"Lophochroa leadbeateri\" \u00e1 que se lle dera o nome de Cookie, que viv\u00eda no Zoo de Brookfield de Chicago, que chegou aos 83 anos (1933-2016). Unha \"Cacatua moluccensis\" que viv\u00eda no Zoo de San Diego morreu con case 69 anos e unha \"Probosciger aterrimus\" chegou aos 56 anos no Zoo de Londres. Hai informes anecd\u00f3ticos de aves de a\u00ednda m\u00e1is idade. 'Cocky Bennett' foi unha \"Cacatua galerita\" de Tom Ugly's Point en Sydney que se di que chegou aos 100 anos ou m\u00e1is, e que perdera as plumas e vivira espida gran parte da s\u00faa vida.\nPor veces poden verse en zoos cacat\u00faas adestradas. Mot\u00edvaas menos a comida que a outras aves; algunhas poden responder m\u00e1is a agarimos ou eloxios que \u00e1 comida. \u00c1s cacat\u00faas se lles pode ensinar a usar un arn\u00e9s para papagaios, o que posibilita que os seus donos as leven ao exterior. As cacat\u00faas foron utilizadas en terapia axudada por un animal, xeralmente en residencias de anci\u00e1ns.\nAs cacat\u00faas adoitan ter fortes respostas aos sons musicais e hai numerosos v\u00eddeos que mostran as aves danzando canci\u00f3ns populares. Unha investigaci\u00f3n realizada en 2008 coa \"Cacatua galerita eleonora\" chamada Snowball indicou que este determinado exemplar pod\u00eda sincronizar os movementos do seu corpo coa m\u00fasica."}
{"id": "363845", "revid": "22570", "url": "https://gl.wikipedia.org/wiki?curid=363845", "title": "Sa Talaiassa", "text": "Sa Talaiassa, tam\u00e9n co\u00f1ecido como sa Talaia ou sa Talaia de Sant Josep, \u00e9 o monte m\u00e1is elevado da illa de Eivisa, nas Illas Baleares, con 475 metros de altitude. At\u00f3pase na zona suroeste da illa, no concello de Sant Josep de sa Talaia.\nPresenta unha orientaci\u00f3n suroeste-nord\u00e9s, como todas as monta\u00f1as de Eivisa e Mallorca. \u00c9 relativamente plano no cumio, ao que se pode acceder por estrada. Hai nel un dos repetidores de sinais de televisi\u00f3n da illa. O 7 de xaneiro de 1972 un avi\u00f3n de Iberia que cubr\u00eda a ruta entre Madrid e Eivisa estrelouse no monte, causando 104 mortos, a totalidade dos seus pasaxeiros e tripulaci\u00f3n."}
{"id": "363846", "revid": "10599", "url": "https://gl.wikipedia.org/wiki?curid=363846", "title": "Sa Talaia", "text": ""}
{"id": "363847", "revid": "10599", "url": "https://gl.wikipedia.org/wiki?curid=363847", "title": "Sa Talaia de Sant Josep", "text": ""}
{"id": "363848", "revid": "23204", "url": "https://gl.wikipedia.org/wiki?curid=363848", "title": "89\u00aa edici\u00f3n dos \u00d3scar", "text": "A 89.\u00aa entrega dos premios \u00d3scar tivo lugar o d\u00eda 26 de febreiro de 2017 no Dolby Theatre dos \u00c1nxeles (Estados Unidos). Durante a cerimonia, AMPAS presentou os Premios \u00d3scar en 24 categor\u00edas. A cerimonia, televisada nos Estados Unidos pola ABC, foi producida por Michael De Luca e Jennifer Todd e dirixida por Glenn Weiss. O c\u00f3mico Jimmy Kimmel foi o mestre de cerimonias por vez primeira.\n\"Moonlight\" ga\u00f1ou tres premios, inclu\u00edndo mellor filme, e \"La La Land\" ga\u00f1ou m\u00e1is premios que calquera outra produci\u00f3n, un total de seis, e estaba nomeado en 14 categor\u00edas. Nun primeiro momento comunicouse que \"La La Land\" ga\u00f1ara o mellor filme, mais deseguido aclarouse que \"Moonlight\" fora a aut\u00e9ntica ga\u00f1adora. \"Hacksaw Ridge\" e \"Manchester by the Sea\" ga\u00f1aron dous premios cada un. Outros ga\u00f1adores cun s\u00f3 premio foron \"Arrival\", \"Animais fant\u00e1sticos e onde atopalos\", \"Fences\", \"The Jungle Book\", \"\", \"Piper\", \"Foru\u0161ande\", \"Sing\", \"Escuadr\u00f3n Suicida\", \"The White Helmets\" e \"Zootopia\".\nGa\u00f1adores e nomeados.\nOs ga\u00f1adores son os que aparecen en primeiro lugar e destacados en letra grosa.\nPremios de Honra.\nA Academia tam\u00e9n celebrou a s\u00e9tima edici\u00f3n dos Premios Gobernadores o 12 de novembro de 2016, durante a cal foron presentados os Oscar de Honra."}
{"id": "363849", "revid": "54334", "url": "https://gl.wikipedia.org/wiki?curid=363849", "title": "Arquip\u00e9lago de Cabrera", "text": " \nO arquip\u00e9lago de Cabrera son un arquip\u00e9lago de illas e illotes situado a 9\u00a0km ao sur da illa de Mallorca, nas Illas Baleares. Depende administrativamente do termo municipal de Palma de Mallorca. Dende 1991 est\u00e1 declarado Parque Nacional.\nToma o seu nome da illa maior, Cabrera, e integra tam\u00e9n as illas Estells (s'Estell de Fora, s'Estell des Coll, s'Estell Xapat e s'Estell de s'Esclatasang) e outras illas como a Imperial, illa de ses Rates, illa de ses Bledes, illa des Fonoll, Na Rodona, Conillera, l'Esponja, Na Plana, Illot Pla, Na Pobra, illote de Na Foradada e Na Foradada."}
{"id": "363853", "revid": "10599", "url": "https://gl.wikipedia.org/wiki?curid=363853", "title": "Arquip\u00e9lago Balear", "text": ""}
{"id": "363854", "revid": "10599", "url": "https://gl.wikipedia.org/wiki?curid=363854", "title": "Arquip\u00e9lago balear", "text": ""}
{"id": "363855", "revid": "61897", "url": "https://gl.wikipedia.org/wiki?curid=363855", "title": "Cruzada contra a Coroa de Arag\u00f3n", "text": ""}
{"id": "363856", "revid": "27155", "url": "https://gl.wikipedia.org/wiki?curid=363856", "title": "Cacat\u00faido", "text": ""}
{"id": "363857", "revid": "27155", "url": "https://gl.wikipedia.org/wiki?curid=363857", "title": "Cacatuidae", "text": ""}
{"id": "363858", "revid": "27155", "url": "https://gl.wikipedia.org/wiki?curid=363858", "title": "Cacatuoidea", "text": ""}
{"id": "363859", "revid": "27155", "url": "https://gl.wikipedia.org/wiki?curid=363859", "title": "Cacat\u00faa", "text": ""}
{"id": "363863", "revid": "89787", "url": "https://gl.wikipedia.org/wiki?curid=363863", "title": "Estudos de \u00e1rea", "text": "Os estudos de \u00e1rea (en ingl\u00e9s: \"area studies\", en alem\u00e1n: \"Regionalwissenschaft\") oc\u00fapanse da sociedade, cultura e historia dunha determinada rexi\u00f3n xeogr\u00e1fica, e tam\u00e9n do seu idioma, literatura e an\u00e1lise ling\u00fc\u00edstica. Ademais, a pol\u00edtica representa un aspecto important\u00edsimo a considerar dentro destes. Caracter\u00edzanse por unha forte interdisciplina; est\u00e1n considerados entre os estudos culturais.\nNas universidades ofr\u00e9cense numerosas carreiras en estudos de \u00e1rea, por exemplo: sinolox\u00eda, nipolox\u00eda, indolox\u00eda, estudos europeos etc. \u00c9 com\u00fan que o estudo de idiomas te\u00f1a un papel preponderante nas mesmas.\nD\u00e9bense diferenciar dos estudos de \u00e1rea os estudos de filolox\u00eda, como por exemplo as\u00a0letras inglesas, que se ocupan fundamentalmente dos estudos de lingua e cultura inglesa.\nEn xeograf\u00eda humana invest\u00edganse os estudos de \u00e1rea no relativo \u00e1 x\u00e9nese e evoluci\u00f3n das rexi\u00f3ns.\nCampos de estudo.\nOs campos espec\u00edficos de estudo var\u00edan de instituci\u00f3n en instituci\u00f3n, e de departamento en departamento, pero os m\u00e1is usuais incl\u00faen:\nOutros campos de estudo interdisciplinarios como os estudos da muller (chamados tam\u00e9n estudos de x\u00e9nero) e os estudos \u00e9tnicos (por exemplo os estudos sobre mestizos, afroamericanos etc...) non se consideran parte dos estudos de \u00e1rea, a\u00ednda que se adoitan inclu\u00edr nas discusi\u00f3ns relativas aos mesmos.\nInstituci\u00f3ns.\nExisten instituci\u00f3ns de educaci\u00f3n superior que se adican exclusivamente a estudos de \u00e1rea, por exemplo a londiniense Escola de Estudos Orientais e Africanos ou a Universidade de Estudos Estranxeiros de Toquio do Xap\u00f3n. Na Universidade de Oxford, o St Antony's College especial\u00edzase en estudos de \u00e1rea e incl\u00fae unha gran cantidade de centros de investigaci\u00f3n dedicados a diferentes \u00e1reas do mundo."}
{"id": "363889", "revid": "61897", "url": "https://gl.wikipedia.org/wiki?curid=363889", "title": "Terceira Guerra P\u00fanica", "text": ""}
{"id": "363891", "revid": "61897", "url": "https://gl.wikipedia.org/wiki?curid=363891", "title": "Zeugma", "text": ""}
{"id": "363897", "revid": "89787", "url": "https://gl.wikipedia.org/wiki?curid=363897", "title": "Jenny Lind", "text": "Johanna Maria Lind (m\u00e1is co\u00f1ecida como Jenny Lind), nada o 6 de outubro de 1820 en Estocolmo (Suecia) e finada en Malvern (Inglaterra) o 2 de novembro de 1887, foi unha soprano sueca admirada pola s\u00faa axilidade e control vocais, as\u00ed como pola pureza e naturalidade do seu canto. Con tan s\u00f3 10 anos foi aceptada como alumna na Kungliga Operan (Real \u00d3pera de Suecia) e adoptou o nome art\u00edstico de Jenny Lind. O debut de Lind tivo lugar na s\u00faa cidade natal en 1838 nunha representaci\u00f3n de \"Der Freisch\u00fctz\", e logo de ser cantante na corte sueca e membro da Real Academia Sueca da M\u00fasica, Lind marchou estudar a Par\u00eds con Manuel Garc\u00eda en 1841. Lind era co\u00f1ecida co sobrenome do \"reise\u00f1or sueco\" e antes dos 30 anos xa triunfara nas grandes capitais de Europa.\nEn \"Chopin and The Swedish Nightingale\", Cecilia e Jens Jorgensen afirman que a soprano sueca mantivo un romance co compositor polon\u00e9s Fr\u00e9d\u00e9ric Chopin durante a xira brit\u00e1nica que Lind realizou en 1848 e que mesmo pensaron en casar na primavera do ano seguinte.\nResidente en Londres co seu home, o pianista alem\u00e1n Otto Goldschmidt, ambos foron unha peza fundamental na formaci\u00f3n de The Bach Choir. En 1883 retirouse a Wynds Point, onde morreu catro anos despois, sendo enterrada no cemiterio de Great Malvern."}
{"id": "363906", "revid": "61897", "url": "https://gl.wikipedia.org/wiki?curid=363906", "title": "Shiraz", "text": ""}
{"id": "363914", "revid": "98629", "url": "https://gl.wikipedia.org/wiki?curid=363914", "title": "Conny Andersson", "text": "Conny Andersson, nado o 28 de decembro de 1939 en Alings\u00e5s, Suecia, \u00e9 un expiloto de carreiras que participou na F\u00f3rmula 1 durante e cos equipos Surtees e BRM.\nAntes da s\u00faa carreira na F\u00f3rmula Un, Andersson era un piloto de motocross e competiu na F\u00f3rmula 3 como privado durante case dez anos, obtendo moito \u00e9xito. En 1975 competiu no campionato de Europa da F\u00f3rmula 3, onde ga\u00f1ou en M\u00f3naco e a tempada seguinte ga\u00f1ou catro carreiras m\u00e1is.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "363916", "revid": "5863", "url": "https://gl.wikipedia.org/wiki?curid=363916", "title": "Francia Metropolitana", "text": ""}
{"id": "363917", "revid": "5863", "url": "https://gl.wikipedia.org/wiki?curid=363917", "title": "Francia de Ultramar", "text": ""}
{"id": "363918", "revid": "5863", "url": "https://gl.wikipedia.org/wiki?curid=363918", "title": "Francia de ultramar", "text": ""}
{"id": "363920", "revid": "98629", "url": "https://gl.wikipedia.org/wiki?curid=363920", "title": "Palacio Ducal de Venecia", "text": "O Palacio Ducal (en italiano Palazzo Ducale, e antigamente Palazzo Dogale como sede do dux, en italiano \"doge\"), un dos s\u00edmbolos da cidade de Venecia e unha das obras mestras do g\u00f3tico veneciano, \u00e9 un edificio situado na \u00e1rea monumental da Praza de San Marcos, no sestiere de San Marco, entre a praza hom\u00f3nima e o peirao do Palazzo Ducale, contiguamente \u00e1 bas\u00edlica de San Marcos.\nDist\u00ednguese por un estilo que, inspir\u00e1ndose na arquitectura bizantina e oriental, exemplifica ben a intensidade das relaci\u00f3ns comerciais e culturais da \"Serenissima\" e outros estados europeos, a s\u00faa belza bas\u00e9ase nun astuto paradoxo est\u00e9tica e f\u00edsica, conectado co feito de que a masa pesada do corpo principal est\u00e1 apoiado polo que parecen delgadas columnas talladas. O interior, agora parcialmente privado das obras que o decoraban, a\u00ednda mant\u00e9n unha gran pinacoteca, que presenta obras dos m\u00e1is famosos mestres venecianos, inclu\u00edndo Jacopo e Domenico Tintoretto, Tiziano Vecellio, Francesco Bassano, Paolo Veronese, Giambattista Zelotti, Jacopo Palma m\u00e1is Novos, Andrea Vicentino e Antonio Vassilacchi.\nAntiga sede do dux a da maxistratura veneciana, foi fundado despois do ano 812, varias veces golpeado polo lume e en consecuencia reconstru\u00eddo, seguiu a historia da \"Serenissima\", dende os inicios ata o seu fin: a anexi\u00f3n de Venecia ao reino de Italia e o paso do edificio \u00e1 xurisdici\u00f3n deste \u00faltimo, convert\u00e9ndose en museo. Actualmente \u00e9 a sede do \"Museo civico di Palazzo Ducale\", parte da Fondazione Musei Civici di Venezia (MUVE), foi visitado por 1\u00a0319\u00a0527 persoas en 2012.\nHistoria.\nPrimeira localizaci\u00f3n.\nO primeiro Palacio Ducal, do que non quedan vestixios, foi constru\u00eddo en Heraclia e al\u00ed estableceuse, ao redor do ano 700, o primeiro doge da Rep\u00fablica de Venecia, Paolo Lucio Anafesto. Seguiulle Marcello Tegalliano e Orso Ipato cuxo asasinato, en 737, levou \u00e1 creaci\u00f3n dun \"magister militum\" elixido anualmente. Logo de restaurar a figura do doge, en 752, foi constru\u00eddo baixo o mandato do novo doge Teodato Ipato, unha nova sede na cidade de Metamaucum, pola s\u00faa banda trasladada en 812 a Rivoaltus, a antiga Rialto, por orde de Angelo Partecipazio. Neste lugar, considerado m\u00e1is seguro, foi erguido o novo edificio, baixo o aspecto dun castelo, en terras que eran da propiedade do propio doge, na mesma zona onde se encontra o actual Palacio Ducal. O edificio foi rematado baixo o mandato de Pietro IV Candiano; e deb\u00eda tratarse dunha estrutura moi s\u00f3lida porque conseguiu resistir unha revolta popular en 976.\nEn 998 Ot\u00f3n III, que fora a Venecia para encontrarse co doge Pietro II Orseolo, foi aloxado na torre leste do palacio, quedando abraiado polo luxo do interior No palacio foron aloxados tam\u00e9n Henrique IV de Franconia, cando en 1094 foi a Venecia para ver os restos de Marcos, o evanxelista, e Henrique V en 1116, logo dunha reestruturaci\u00f3n, non atestada polos historiadores da \u00e9poca, resultante en dous incendios irrompeu na cidade en 1105.\nAmpliaci\u00f3ns.\nA primeira gran reestruturaci\u00f3n en estilo bizantino, quizais obra de Nicol\u00f2 Barattiero, que xa erguera as columnas de San Marco e San Todaro e realizado unha primeira edificaci\u00f3n da ponte de Rialto, que rem\u00f3ntase \u00e1 \u00e9poca do dux Sebastiano Ziani, acompa\u00f1ada dunha reorganizaci\u00f3n m\u00e1is xeral da zona monumental de Praza de San Marcos que tivo lugar entre 1173 e 1177, co obxectivo de darlle unha sede aos distintos tribunais. O traballo consistiu probablemente n edificaci\u00f3n da \u00e1 fronte ao r\u00edo di Palazzo en terreos adquiridos polas monxas de San Zacar\u00edas e na ampliaci\u00f3n de zonas marxinais do edificio, obtendo unha reduci\u00f3n significativa do peirao. Ao final das obras o papa Alessandro III e Frederico Barbarroxa, que a trav\u00e9s da intermediaci\u00f3n do dux asinaran un tratado de paz, chegaron a Venecia, onde o emperador quedou invitado no palacio durante dous meses.\nA\u00ednda que o edificio non foi obxecto de ningunha reestruturaci\u00f3n ata 1301, unha serie de intervenci\u00f3ns tiveron lugar naqueles anos: unha capela dedicada a San Nicol\u00e1s foi constru\u00edda por Pietro Ziani para o ex-voto de Enrico Dandolo, as historias da loita entre a Igrexa e o Papado foron pintadas na Sala del Maggior Consiglio mentres que, baixo o mandato de Renier Zen, Lorenzo Tiepolo, e Giovanni Dandolo, foi pavimentada a praza, foi introducida o cerimonial de coroaci\u00f3n, foi constru\u00edda unha loxa ao p\u00e9 do \"campanile\", e devolv\u00e9uselle ao peirao o seu tama\u00f1o antigo.\nPietro Gradenigo emitiu unha orde que produciu un aumento acentuado no n\u00famero de conselleiros (de 317 en 1264 a 1017 en 1311) e, en consecuencia facendo necesaria a transferencia do Maggior Consiglio, situado en torno a 1301 no Sal\u00f3n que hoxe \u00e9 co\u00f1ecido como do Senado. En 1309, pouco despois desta reestruturaci\u00f3n, e cuxos autores puideron ser Pietro Basejo ou o arquitecto Montagnana, mencionado por Sansovino e por Temanza, que a sala demostrou ser moi pequena e foron abertos lugares de construci\u00f3n na \u00e1 sur que logo foi demolida e, a continuaci\u00f3n, restaurada en 1340. A prosperidade econ\u00f3mica do mandato de Giovanni Soranzo deu un gran pulo ao lugar de construci\u00f3n, dirixido por Pietro Basejo coa axuda de Filippo Calendario..\nTam\u00e9n como parte desta reestruturaci\u00f3n, a capela de San Nicol\u00e1s foi ampliada e decorada con historias de Alexandre III, quizais obra de Guariento ou un non especificado Paolo, na planta baixa foi constru\u00edda unha gaiola para le\u00f3ns e novas celas e en 1332 foron colocados os pozos do patio. Un documento relacionado coa realizaci\u00f3n dun \"le\u00f3n marciano\" suxire que o monumental acceso ao palacio neste per\u00edodo foi semellante ao actual. En 1340 deuse a orde para completar o segundo andar da \u00e1 sur no que, baixo a direcci\u00f3n de Calendario e Basejo, despois doutra pequena ampliaci\u00f3n, traballaron na fachada interna da Sala del Maggior Consiglio, mediante a edificaci\u00f3n da escala e a s\u00faa porta. Por mor da participaci\u00f3n de varios expertos na a conspiraci\u00f3n tramada por Marin Falier e dunha epidemia de peste, ao redor de 1355 as obras foron suspendidas, para ser a continuaci\u00f3n retomadas por Lorenzo Celsi, fortemente criticado pola s\u00faa decisi\u00f3n. Baixo o mandato de Marco Corner a Sala del Maggior Consiglio foi decorada por Guariento e Pisanello mais, a causa dunha serie de guerras que debilitaron economicamente \u00e1 Rep\u00fablica, os traballos foron de novo interrompidos ata que Michele Sten deu a asignaci\u00f3n para levalos a cabo.\nDespois de que en 1404 fora edificado o balc\u00f3n con vistas \u00e1 lagoa Tommaso Mocenigo logrou con dificultade reestruturar as\u00ed como a fronte sobre o praza de San Marco: os traballos foron iniciados en 1424, despois de que o Maggior Consiglio ti\u00f1a recuperado a s\u00faa localizaci\u00f3n orixinal. A nova restauraci\u00f3n tivo lugar baixo o mandato de Francesco Foscari, por obra do Bon: foi erguida con varios atrasos a Porta della Carta, a construci\u00f3n do sitio non se conclu\u00edu antes de 1452. Con Pasquale Malipiero foi rematada a fachada cara \u00e1 Praza, e foron pintadas as historias de Pipino e un mapa do mundo, mentres que baixo Cristoforo Moro foi constru\u00eddo o Arco Foscari, sempre por Bon e sempre cun considerable atraso. En 1468 o sal\u00f3n que logo se chamar\u00eda dello Scrutinio chamouse Biblioteca, porque nel foron depositadas as obras doadas polo cardeal Bessarion, mentres que en 1473 decidiuse substitu\u00edr algunhas das obras de arte da Sala del Maggior Consiglio: nas obras, que duraron ata 1495, estaban implicados, entre outros, Giovanni e Gentile Bellini, Giorgione, Tiziano, Tintoretto e Paolo Veronese.\nOs tres incendios.\nDespois de que, en 1483 o lume arrasara a \u00e1 sueste, os traballos de reconstruci\u00f3n foron confiados a Antonio Rizzo, quen ordenou a retirada dos sectores afectados polo lume, a construci\u00f3n do p\u00f3rtico e a reconstruci\u00f3n da Scala dei Giganti para darlle ao edificio unha aparencia m\u00e1is uniforme. Reaberto o patio en 1493, Rizzo, acusado de ter roubado cartos p\u00fablicos, fuxiu e os traballos, case rematados, foron confiada \"ad interim\" a Pietro Lombardo. De dif\u00edcil dataci\u00f3n e atribuci\u00f3n \u00e9 a fachada do Cortile dei Senatori. Os traballos avanzaron lentamente durante o per\u00edodo do doge Leonardo Loredan, un per\u00edodo durante o que se traballou ao longo da Canle, debido a problemas estruturais decidiuse intervir na Sala del Senato e demoleuse unha pequena capela palatino: para permitir a coexistencia das obras e as actividades institucionais, moitas oficinas foron trasladadas e abr\u00edronse pasaxes, non sen causar problemas. Despois disto, en 1531 d\u00e9uselle a forma actual \u00e1 Sala dello Scrutinio, foi constru\u00eddo un reloxo na parede entre o Anticollegio e o Senato, e foi destru\u00edda unha pequena torre de vix\u00eda. Baixo o mandato de Pietro Lando foron decoradas salas e baixo Francesco Don\u00e0 el mesmo deulle un punto de inflexi\u00f3n decisivo a construci\u00f3n, confiada a Antonio Abundan, coa construci\u00f3n da fronte oriental e dos balc\u00f3ns interiores da Sala del Maggior Consiglio. En 1566 realizouse a colocaci\u00f3n de d\u00faas estatuas de Jacopo Sansovino, \"Marte\" e \"Nettuno\".\nEn 1574 un segundo incendio que, controlado, non causou danos estruturais relevante, mais destru\u00edu moitas obras de arte. Escollido Antonio da Ponte, como o director das obras, colaboraron con el Cristoforo Sorte, Andrea Palladio e Vincenzo Scamozzi. O traballo durou moito m\u00e1is que os tres anos previstos, s\u00f3 conclu\u00edu a principios do s\u00e9culo XVII por mor da peste.\nO terceiro grande incendio tivo lugar o 20 de decembro de 1577 na Sala dello Scrutinio: nel foron destru\u00eddas moitas obras de arte e o teito de chumbo fundiuse. Despois de que varios \u00f3rganos de goberno atoparan unha nova sede, aos varios arquitectos consultados, inclu\u00edndo o Palladio, Francesco Sansovino e o Rusconi, prop\u00faxolles a dif\u00edcil cuesti\u00f3n estrutural, que se concentrou principalmente na esquina cara \u00e1 Ponte della Paglia. As opini\u00f3ns en conflito levaron a un per\u00edodo de reestruturaci\u00f3n de catro anos, que consistiu na substituci\u00f3n dalgunhas estruturas e que atopou a s\u00faa estabilizaci\u00f3n co regreso da actividade \u00e1 Sala del Maggior Consiglio, que ocorreu en 1578.\nOs teitos foron dese\u00f1ados por Cristoforo Sorte e Antonio da Ponte, mentres que o dese\u00f1o do novo ciclo de pinturas foi confiado a tres expertos, inclu\u00eddo Gerolamo de Bardi: nas paredes estaban representados os rostros dos doges, e a vida do Papa Alexandre III, mentres que os teitos trataban temas de guerra, as acci\u00f3ns dos cidad\u00e1ns e as alegor\u00edas. Entre os m\u00e1is famosos artistas contratados, Paolo Caliari, Jacopo Robusti, Jacopo Palma il Giovane, Francesco Bassano e Antonio Aliense: todos os lugares foron rematados no s\u00e9culo XVI.\nEntre o XVII e s\u00e9culo XVIII.\nA cabalo entre o final do s\u00e9culo XVI e principios do seguinte hab\u00eda outras d\u00faas obras en curso, a reconversi\u00f3n da planta baixa e a construci\u00f3n das Novas Prisi\u00f3ns, confiadas respectivamente a Bartolomeo Manopola, que constru\u00edu o frontal da corte e completou a decoraci\u00f3n do Arco Foscari; e a Antonio da Ponte e Antonio Contin, que levaron \u00e1 conclusi\u00f3n o novo edificio en 1602.\nBaixo o mandato de Antonio Priuli, realizouse unha gran ampliaci\u00f3n do apartamento do dux nun edificio adxacente, que foi destru\u00eddo.Situada no patio unha estatua de Francesco Maria I Della Rovere, decorou a sala detr\u00e1s da \"Porta del Frumento\", instalouse na \"Sala dello Scrutinio\" un arco triunfal adicado a Francesco Morosini, restaurouse a \"Scala dei Giganti\" realiz\u00e1ronse as cinco grandes fiestras que dan ao patio e restaur\u00e1ronse varias pinturas..\nTras a ca\u00edda da Serenissima.\nLogo da ca\u00edda da Rep\u00fablica de Venecia, o palacio converteuse nunha oficina administrativa e foi privado de moitas obras de arte: desde 1807 sede do Tribunal de Apelaci\u00f3n, converteuse en 1811 na sede da Biblioteca Marciana e traslad\u00e1ronse tam\u00e9n al\u00ed estatuas arqueol\u00f3xicas. As oficinas, a biblioteca e o museo foron trasladadas respectivamente en 1821, en 1904 e 1918: ao mesmo tempo realiz\u00e1ronse outras pequenas reformas, que precederon \u00e1 conversi\u00f3n en museo e \u00e1 concesi\u00f3n do complexo ao Concello, seguido da anexi\u00f3n ao Reino de Italia.\nObras de arte.\nO Palacio Ducal de Venecia conserva nas s\u00faas estancias e ao longo da s\u00faa fachada un importante n\u00famero de obras de arte, que rem\u00f3ntanse a diferentes per\u00edodos hist\u00f3ricos, encargadas por doges individuais para transmitir a s\u00faa memoria, ou no contexto da reestruturaci\u00f3n xeral do complexo. A decoraci\u00f3n ti\u00f1a a principal funci\u00f3n de celebrar episodios da historia da Serenissima Rep\u00fablica de Venecia, cuxos tribunais m\u00e1is altos ti\u00f1an al\u00ed a s\u00faa sede: hai alegor\u00edas, pinturas retratando batallas e acontecementos hist\u00f3ricos, as t\u00e1boas que describen xestos de devoci\u00f3n cara aos santos e a Virxe.\nMoitas obras foron perdidos durante os numerosos incendios que sufriu o palacio, os principais dos cales datan de 1483, 1574 e 1577."}
{"id": "363922", "revid": "1131", "url": "https://gl.wikipedia.org/wiki?curid=363922", "title": "Casdemendo", "text": ""}
{"id": "363923", "revid": "1131", "url": "https://gl.wikipedia.org/wiki?curid=363923", "title": "Casela", "text": "O top\u00f3nimo galego Casela pode referirse a:"}
{"id": "363924", "revid": "1131", "url": "https://gl.wikipedia.org/wiki?curid=363924", "title": "A Casela", "text": ""}
{"id": "363925", "revid": "56817", "url": "https://gl.wikipedia.org/wiki?curid=363925", "title": "A Caser\u00eda", "text": "O top\u00f3nimo galego A Caser\u00eda pode referirse a:"}
{"id": "363926", "revid": "1131", "url": "https://gl.wikipedia.org/wiki?curid=363926", "title": "Caseiro", "text": ""}
{"id": "363927", "revid": "1131", "url": "https://gl.wikipedia.org/wiki?curid=363927", "title": "Casfarexa", "text": ""}
{"id": "363928", "revid": "1131", "url": "https://gl.wikipedia.org/wiki?curid=363928", "title": "Casfiel", "text": ""}
{"id": "363929", "revid": "1131", "url": "https://gl.wikipedia.org/wiki?curid=363929", "title": "Casforno", "text": ""}
{"id": "363930", "revid": "1131", "url": "https://gl.wikipedia.org/wiki?curid=363930", "title": "Casguil", "text": ""}
{"id": "363931", "revid": "56817", "url": "https://gl.wikipedia.org/wiki?curid=363931", "title": "As Casillas", "text": "O top\u00f3nimo galego As Casillas pode referirse a:"}
{"id": "363932", "revid": "1131", "url": "https://gl.wikipedia.org/wiki?curid=363932", "title": "Casianes", "text": ""}
{"id": "363933", "revid": "1131", "url": "https://gl.wikipedia.org/wiki?curid=363933", "title": "Casidoiro", "text": ""}
{"id": "363934", "revid": "1131", "url": "https://gl.wikipedia.org/wiki?curid=363934", "title": "A Casilla do Ba\u00f1al", "text": ""}
{"id": "363935", "revid": "1131", "url": "https://gl.wikipedia.org/wiki?curid=363935", "title": "Casilmoure", "text": ""}
{"id": "363936", "revid": "1131", "url": "https://gl.wikipedia.org/wiki?curid=363936", "title": "Casisaldo", "text": ""}
{"id": "363937", "revid": "1131", "url": "https://gl.wikipedia.org/wiki?curid=363937", "title": "Casixordo", "text": ""}
{"id": "363938", "revid": "23204", "url": "https://gl.wikipedia.org/wiki?curid=363938", "title": "Lingua sioux", "text": ""}
{"id": "363939", "revid": "89787", "url": "https://gl.wikipedia.org/wiki?curid=363939", "title": "Lingua tarahumara", "text": "O tarahumara (nome nativo \"Rar\u00e1muri/Ral\u00e1muli ra'\u00edcha\" que se traduce como \"lingua da xente\") \u00e9 unha lingua ind\u00edxena mexicana da familia uto-azteca. \u00c9 falado por uns 85\u00a0000 membros do pobo tarahumara (Rar\u00e1muri/Ral\u00e1muli), que habitan no estado de Chihuahua, segundo unha estimaci\u00f3n do goberno de M\u00e9xico."}
{"id": "363940", "revid": "89787", "url": "https://gl.wikipedia.org/wiki?curid=363940", "title": "Alex Trochut", "text": "Alex Trochut, nado en\u00a0Barcelona\u00a0en\u00a01981, \u00e9 un dese\u00f1ador gr\u00e1fico, ilustrador e tip\u00f3grafo catal\u00e1n. \u00c9 neto do tip\u00f3grafo Joan Trochut.\nTraxectoria.\nAlex Trochut graduouse en Dese\u00f1o Gr\u00e1fico na escola ELISAVA de Barcelona, comezando a s\u00faa actividade profesional en Berl\u00edn, traballando nos estudos Moniteurs e Xplicit, para posteriormente regresar a Barcelona e traballar no estudo de dese\u00f1o Toormix \u00e1 s\u00faa chegada, e m\u00e1is tarde no de Vasava, establec\u00e9ndose pola s\u00faa propia conta en 2007.\nA s\u00faa obra caracter\u00edzase pola importancia que outorga \u00e1 tipograf\u00eda, convert\u00e9ndoa nun elemento de expresi\u00f3n gr\u00e1fica, as\u00ed como a variedade e cambios de t\u00e9cnica en cada proxecto, mantendo en todos eles como trazos com\u00fans a fusi\u00f3n entre xeometr\u00eda e formas flu\u00eddas. A s\u00faa obra vese influ\u00edda por artistas mediterr\u00e1neos como Pablo Picasso, Salvador Dal\u00ed ou Joan Mir\u00f3, as\u00ed como pola arte xeom\u00e9trica do h\u00fangaro Victor Vasarely.\nRealizou proxectos para Apple, Arctic Monkeys, Nike, The Rolling Stones, Adidas, Coca-Cola, British Airways, Pepsi, Starbucks ou The Guardian.\nEn 2011 publicou o libro titulado \"More is More\" no que se recollen todos os proxectos que realizou dende 2006 at\u00e9 ese momento."}
{"id": "363942", "revid": "23204", "url": "https://gl.wikipedia.org/wiki?curid=363942", "title": "Mparntwe", "text": ""}
{"id": "363947", "revid": "1576", "url": "https://gl.wikipedia.org/wiki?curid=363947", "title": "Moby-Dick", "text": ""}
{"id": "363949", "revid": "1576", "url": "https://gl.wikipedia.org/wiki?curid=363949", "title": "Moby-Dick; or, The Whale", "text": ""}
{"id": "363950", "revid": "89787", "url": "https://gl.wikipedia.org/wiki?curid=363950", "title": "Nove drag\u00f3ns", "text": "Nove drag\u00f3ns (en ) \u00e9 un rolo manuscrito pintado polo artista chin\u00e9s Chen Rong no ano 1244. \u00c9 unha representaci\u00f3n das aparici\u00f3ns dos drag\u00f3ns que acompa\u00f1an as nubes, os neboeiros, os remu\u00ed\u00f1os, o lume e as monta\u00f1as rochosas, unha pintura que reflicte as forzas din\u00e1micas da natureza segundo o tao\u00edsmo. Os drag\u00f3ns descritos son asociados cos nove fillos do Rei Drag\u00f3n, xa que o n\u00famero nove \u00e9 considerado ben\u00e9fico na astrolox\u00eda e crenzas populares chinesas.\nA pintura cont\u00e9n m\u00faltiple inscrici\u00f3ns e selos, e comeza polo lado dereito e remata polo esquerdo. O lado esquerdo presenta varios colof\u00f3ns, inclu\u00edndo os de Zhang Sicheng e Dong Sixue, un oficial da dinast\u00eda Song. D\u00faas das inscrici\u00f3ns da pintura foron feitas pola propia man do artista. A dataci\u00f3n da obra est\u00e1 baseada nunha delas. Segundo a inscrici\u00f3n do final da pintura, o traballo foi inspirado por d\u00faas outras pinturas, \"Nove cabalos\" de Cao Ba, e \"Nove cervos\", atribu\u00eddo a Huichong. Unha inscrici\u00f3n m\u00e1is tard\u00eda do Emperador Qianlong di que ademais de eloxiar a pintura de Chen Rong, Qianlong ordenou a un pintor da corte que lle fixera unha copia."}
{"id": "363957", "revid": "89787", "url": "https://gl.wikipedia.org/wiki?curid=363957", "title": "Patriarcado", "text": "O patriarcado \u00e9 un concepto da\u00a0antropolox\u00eda que describe unha organizaci\u00f3n sociopol\u00edtica\u00a0e cultural en que a totalidade das relaci\u00f3ns sociais estrut\u00farase polo dominio do home. Nesta\u00a0ideolox\u00eda incl\u00faese unha valoraci\u00f3n desigual entre homes e mulleres, establecendo que eles son superiores e elas inferiores. A teor\u00eda do patriarcado foi unha das primeiras teor\u00edas feministas.\nO patriarcado \u00e9 o poder, p\u00fablico ou privado, do\u00a0home sobre a muller. \u00c9 unha divisi\u00f3n do poder, que define valores diferentes para persoas diferentes e que uns est\u00e1n\u00a0por riba de todo o resto. Nun sistema patriarcal, o machismo, indica que ten que ser, sentir, pensar e facer para non ir para abaixo na pir\u00e1mide de poder. A palabra machismo foi creada para nomear calquera tipo de opini\u00f3n, disposici\u00f3n ou pr\u00e1ctica que diferenza de forma negativa o feito de ser muller. Non arremete unicamente sobre as mulleres, sen\u00f3n tam\u00e9n sobre os homes que polos seus gustos, forma de ser ou por non cumprir as normas e comportamento supostamente asignadas a homes\u00a0ou \u00e1 masculinidade\u00a0est\u00e1ndar\u00a0dunha comunidade ou sociedade.\nO termo patriarcado tam\u00e9n \u00e9 usado en sistemas xer\u00e1rquicos\u00a0dalgunhas igrexas, tal como a\u00a0ortodoxa grega e a\u00a0ortodoxa rusa, e en sistemas sociais de familia en que os pais te\u00f1en autoridade suprema nas s\u00faas familias, en que os membros masculinos da sociedade predominan en posici\u00f3ns de poder, e en que a posici\u00f3n de m\u00e1is poder vai ser propiedade dun var\u00f3n."}
{"id": "363960", "revid": "89787", "url": "https://gl.wikipedia.org/wiki?curid=363960", "title": "Heteropatriarcado", "text": "O heteropatriarcado\u00a0\u00e9 un sistema sociopol\u00edtico no que o x\u00e9nero masculino e a heterosexualidade te\u00f1en supremac\u00eda sobre outros x\u00e9neros e sobre outras orientaci\u00f3ns sexuais.\nDesde a visi\u00f3n feminista, o termo patriarcado fai alusi\u00f3n ao pai como posuidor do poder dentro da xerarqu\u00eda familiar, e polo tanto, \u00e1 subordinaci\u00f3n das mulleres ao poder dos homes.\u00a0Coa aparici\u00f3n da teor\u00eda queer entre os anos 1980 e 1990 e o cuestionamento da heterosexualidade obrigatoria e do binarismo de x\u00e9nero, esta dominaci\u00f3n non soamente descr\u00edbese en termos de sexo ou de x\u00e9nero (o predominio do home sobre a muller, ou o masculino sobre o feminino) sen\u00f3n tam\u00e9n en termos de sexualidade (a heteronormatividade, ou o heterosexual arriba doutras orientaci\u00f3ns sexuais e o cisx\u00e9nero sobre outras identidades)."}
{"id": "363962", "revid": "12452", "url": "https://gl.wikipedia.org/wiki?curid=363962", "title": "\u00d3scar \u00e1 mellor pel\u00edcula", "text": ""}
{"id": "363964", "revid": "12452", "url": "https://gl.wikipedia.org/wiki?curid=363964", "title": "Oscar ao mellor gui\u00f3n adaptado", "text": ""}
{"id": "363965", "revid": "12452", "url": "https://gl.wikipedia.org/wiki?curid=363965", "title": "Oscar ao mellor dese\u00f1o de produci\u00f3n", "text": ""}
{"id": "363966", "revid": "12452", "url": "https://gl.wikipedia.org/wiki?curid=363966", "title": "Oscar ao mellor son", "text": ""}
{"id": "363977", "revid": "98629", "url": "https://gl.wikipedia.org/wiki?curid=363977", "title": "Walt Before Mickey", "text": "Walt Before Mickey \u00e9 un filme biogr\u00e1fico estadounidense producido e escrito por Arthur L. Bernstein e Armando Gutierrez que se estreou no 2015. Conta os primeiros anos de Walt Disney e bas\u00e9ase no libro \"Walt Before Mickey: Disney's Early Years, 1919\u20131928\" de Timothy S. Susanin. Est\u00e1 protagonizado por Thomas Ian Nicholas como Walt Disney, Armando Gutierrez como Ub Iwerks e Jon Heder como Roy Disney."}
{"id": "363978", "revid": "23204", "url": "https://gl.wikipedia.org/wiki?curid=363978", "title": "Barranco", "text": "Un barranco, tam\u00e9n chamado barranca, barronca ou carricova, \u00e9 un descenso brusco e profundo na superficie do terreo. Pode ser causado por varios motivos, entre outros, pola erosi\u00f3n causado por un curso fluvial ou polo movemento das placas tect\u00f3nicas."}
{"id": "363979", "revid": "10599", "url": "https://gl.wikipedia.org/wiki?curid=363979", "title": "Barronca", "text": ""}
{"id": "363980", "revid": "23204", "url": "https://gl.wikipedia.org/wiki?curid=363980", "title": "Berberiscos", "text": ""}
{"id": "363983", "revid": "56817", "url": "https://gl.wikipedia.org/wiki?curid=363983", "title": "New Brigade", "text": "New Brigade \u00e9 o \u00e1lbum de estrea da banda danesa de punk rock Iceage, publicado o 7 de xaneiro de 2011 a trav\u00e9s do selo What's Your Rupture?. Pitchfork situou o disco no n\u00famero 37 da s\u00faa lista dos mellores 50 \u00e1lbums de 2011, mentres que a revista \"Uncut\" situouno no n\u00famero 46."}
{"id": "363984", "revid": "56817", "url": "https://gl.wikipedia.org/wiki?curid=363984", "title": "White Light from the Mouth of Infinity", "text": "White Light from the Mouth of Infinity \u00e9 o s\u00e9timo \u00e1lbum da banda estadounidense de post-punk Swans, publicado o 6 de xu\u00f1o de 1991 a trav\u00e9s do selo Young God Records. No ano 2015 foi remasterizado e estivo dispo\u00f1ible novamente dixitalmente e en conxunto con \"Love of Life\" e un disco de temas extra como \u00e1lbum triplo."}
{"id": "363987", "revid": "54334", "url": "https://gl.wikipedia.org/wiki?curid=363987", "title": "Amando Castroviejo", "text": "Amando Ricardo Castroviejo Nobajas, nado en Sorzano (A Rioxa) en 1874 e finado en Santiago de Compostela o 7 de agosto de 1934, foi un profesor e pol\u00edtico espa\u00f1ol.\nTraxectoria.\nFoi catedr\u00e1tico de Dereito Pol\u00edtico da Universidade de Granada (1896) e despois catedr\u00e1tico de Econom\u00eda e Facenda da Universidade de Sevilla. Instalado en Santiago de Compostela onde casou, foi catedr\u00e1tico de Econom\u00eda Pol\u00edtica e Facenda P\u00fablica na Universidade de Santiago de Compostela dende 1907. Foi propagandista do agrarismo cat\u00f3lico, do catolicismo social e impulsor da Previsi\u00f3n Social. Foi concelleiro de Santiago de Compostela na ditadura de Primo de Rivera e promotor da democracia cristi\u00e1. Colaborou en \"Cronique Sociel de France\", \"Revue Catolique de Cuestions Sociales\" e \"Revista de Ciencias Sociales\". Foi membro da Academia de Ciencias Morales y Pol\u00edticas.\nFoi soterrado xunto \u00e1 igrexa parroquial de Coiro (Cangas).\nVida persoal.\nFoi pai de Xos\u00e9 Mar\u00eda e Concha Castroviejo."}
{"id": "363991", "revid": "23204", "url": "https://gl.wikipedia.org/wiki?curid=363991", "title": "Rar\u00e1muri ra'\u00edcha", "text": ""}
{"id": "363993", "revid": "85894", "url": "https://gl.wikipedia.org/wiki?curid=363993", "title": "Leboreiro, Seoane Vello, Montederramo", "text": "Leboreiro \u00e9 un lugar da parroquia de Seoane Vello, pertencente \u00f3 concello ourens\u00e1n de Montederramo na comarca da Terra de Caldelas. Segundo o Instituto Galego de Estat\u00edstica, en 2015 ti\u00f1a trece habitantes (sete homes e seis mulleres).\nXeograf\u00eda.\nPertence ao partido xudicial da Pobra de Trives. Dista 38 km de Ourense, 6 km de Montederramo, 12 km de Castro Caldelas e 34 km da Pobra de Trives. P\u00f3dese acceder a Leboreiro pola OU-536 desde Montederramo e desde Celeiros capital do concello de Chandrexa de Queixa.\nNo r\u00edo Mao est\u00e1 o encoro de Leboreiro, e do outro lado do encoro est\u00e1 Vilari\u00f1o Fr\u00edo. Na aldea hai un castro sen escavar.\nA econom\u00eda de Leboreiro bas\u00e9ase na gander\u00eda e na agricultura."}
{"id": "363994", "revid": "89787", "url": "https://gl.wikipedia.org/wiki?curid=363994", "title": "Juan Carlos Pi\u00f1eiro", "text": "Juan Carlos Pi\u00f1eiro Docampo, nado en San Cibrao (Cervo) en 1977, \u00e9 un sindicalista de UGT e pol\u00edtico galego de Compromiso por Galicia (CxG), compo\u00f1ente do Consello do PDE/EDP. No congreso de Compromiso por Galicia celebrado en xaneiro de 2017 foi escollido como Secretario Xeral da formaci\u00f3n galeguista, cargo no que contin\u00faa na actualidade. Resultou reelixido con amplo respaldo no III Congreso de CxG, celebrado o 22 de setembro de 2019. Tam\u00e9n desenvolve actividade como consultor pol\u00edtico e de comunicaci\u00f3n.\nTraxectoria.\n\u00c9 t\u00e9cnico en Prevenci\u00f3n de riscos laborais e asesor en materia laboral. Foi fundador do colectivo xuvenil \u201cOs farall\u00f3ns\u201d de San Cibrao do cal foi presidente. Militante do PSdeG-PSOE de Cervo dende os 18 anos, en 1995 foi elixido Secretario Xeral das Xuventudes Socialistas de Galicia na Comarca da Mari\u00f1a e membro do comit\u00e9 provincial do PSOE de Lugo. En 1997 asumiu o Departamento de xuventude da UGT Costa Lucense e participou na fundaci\u00f3n da Iniciativa Estudiantil Galega da cal foi responsable comarcal ata o ano 2000. Nese mesmo ano foi elixido concelleiro en Cervo do PSdeG-PSOE e foi o portavoz deste grupo no Concello. En 2001 foi elixido secretario de organizaci\u00f3n da UGT Costa Lucense e no 7\u00ba congreso de UGT Costa en 2005 foi elixido secretario Xeral do sindicato, cargo que revalidou en 2009.\nAbandonou o PSOE logo de aprobar a reforma laboral e a modificaci\u00f3n do artigo 135, e en 2015 pasou a militar en Compromiso por Galicia, present\u00e1ndose para a alcald\u00eda nas municipais de 2015 en Burela, sen obter representaci\u00f3n. En 2016 foi elixido, mediante primarias abertas, cabeza de lista de CxG \u00e1s elecci\u00f3ns auton\u00f3micas de 2016 pola provincia de Lugo. En xaneiro de 2017 presentouse como \u00fanico candidato \u00e1 secretar\u00eda xeral de CxG e no congreso do partido celebrado o 21 de xaneiro foi elixido Secretario Xeral cun amplo apoio. O 21 de setembro de 2019 no III Congreso Nacional de CxG resultou elixido de novo Secretario Xeral.\nLogo de vir participando en varios Congresos do Partido Dem\u00f3crata Europeo, PDE-EDP, o 29 de novembro de 2019, Compromiso por Galicia pasa a ser membro de pleno dereito do EDP, sendo Pi\u00f1eiro Docampo elixido membro do seu Consello. Fixo o discurso de ingreso en Par\u00eds en lingua galega, como defensa dos idiomas no marco da UE.\nNestes anos de actividade, encabezou d\u00faas delegaci\u00f3ns con representaci\u00f3n de diversas entidades e asociaci\u00f3ns de diversos \u00e1mbitos do tecido social galego: empresarios, ambientalistas, aut\u00f3nomos, sindicais... convidadas a presentar as s\u00faas iniciativas no Parlamento Europeo a trav\u00e9s do acordo que Compromiso por Galicia mant\u00e9n dentro da Coalici\u00f3n da Europa dos pobos co seu socio o EAJ-PNV. Participou como n\u00famero 3 da lista da coalici\u00f3n CEUS e segue a manter a representaci\u00f3n de Izaskun Bilbao.\nFoi tam\u00e9n un dos impulsores e defensores do pacto entre BNG e CxG para as elecci\u00f3ns xerais de novembro de 2019, Pacto que firmou con Ana Pont\u00f3n en Santiago o 7 de outubro de 2019.\nNa elecci\u00f3ns galegas de 2020, seguindo a tese de unidade de acci\u00f3n do galeguismo, impulsou unha coalici\u00f3n a tres entre En Marea, Partido Galeguista e o propio Compromiso por Galicia.\nDesde setembro de 2020 colabora nos Faladorios do programa Bos D\u00edas da CRTVG no apartado de opini\u00f3n e debate.\nO 12 de novembro de 2020 pasa a formar parte da C\u00e1mara de Comercio e Cooperaci\u00f3n de Israel e Iberoam\u00e9rica como Director para os Pa\u00edses de fala portuguesa e para Galicia. co seguinte compromiso \"a mi\u00f1a intenci\u00f3n e li\u00f1a de traballo e buscar oportunidades de negocio para as empresa galegas e de Portugal coas empresas de Israel e dos Pa\u00edses membros da C\u00e1mara. Tam\u00e9n implicarme no co\u00f1ecemento da cultura en \u00e1mbalas d\u00faas direcci\u00f3ns\".\nDesde o 1 de febreiro de 2021 est\u00e1, xunto con outros galeguistas, traballando no impulso da Casa da Lusofon\u00eda en Ourense como veh\u00edculo de cultura e tam\u00e9n de econom\u00eda relacionado coa diplomacia que ofrece o galego como parte da lusofon\u00eda. Forma parte da asociaci\u00f3n impulsora como consultor e parte da directiva.\nO 28 de abril de 2021, nace na Coru\u00f1a Red Mundo Atl\u00e1ntico, unha iniciativa de empresarios de Espa\u00f1a, unidos coa AEP de Portugal para crear unha organizaci\u00f3n innovadora na forma de facer negocios e na defensa do eixo atl\u00e1ntico como motor econ\u00f3mico, con embaixadores a nivel global. En Red Mundo Atl\u00e1ntico, Pi\u00f1eiro Docampo, ocupa o cargo de Director Internacional no equipo de direcci\u00f3n. \nDesde o ano 2021 \u00e9 o Director de Operaci\u00f3ns do evento Mobile Week Ourense, vinculado a Mobile World Barcelona. \nColabora en medios de comunicaci\u00f3n galegos con artigos de opini\u00f3n e relatos. Ten unha secci\u00f3n de opini\u00f3n fixa en RadioVoz para a provincia de Lugo chamada \"O lapis do carpinteiro\"."}
{"id": "363996", "revid": "81969", "url": "https://gl.wikipedia.org/wiki?curid=363996", "title": "Grupo Desportivo de Chaves", "text": "O Grupo Desportivo de Chaves. co\u00f1ecido comunmente como Chaves, \u00e9 un equipo de f\u00fatbol da cidade de Chaves, en Portugal. Fundouse en 1949 e compite na Primeira Liga. O seu campo \u00e9 o Est\u00e1dio Municipal Eng. Manuel Branco Teixeira, con capacidade para 8.000 espectadores."}
{"id": "363997", "revid": "895", "url": "https://gl.wikipedia.org/wiki?curid=363997", "title": "GD Chaves", "text": ""}
{"id": "364000", "revid": "23204", "url": "https://gl.wikipedia.org/wiki?curid=364000", "title": "Tupiza", "text": "Tupiza \u00e9 unha cidade do departamento boliviano de Potos\u00ed e capital da provincia de Sud Chichas. At\u00f3pase no sur do pa\u00eds e no ano 2009 contaba cunha poboaci\u00f3n de 44\u00a0653\u00a0habitantes."}
{"id": "364004", "revid": "56817", "url": "https://gl.wikipedia.org/wiki?curid=364004", "title": "Simon Helberg", "text": "Simon Maxwell Helberg, nado o 9 de decembro de 1980 nos \u00c1nxeles, \u00e9 un actor, c\u00f3mico e m\u00fasico estadounidense principalmente co\u00f1ecido por interpretar a Howard Wolowitz na serie de televisi\u00f3n \"The Big Bang Theory\"."}
{"id": "364005", "revid": "23204", "url": "https://gl.wikipedia.org/wiki?curid=364005", "title": "Simon Maxwell Helberg", "text": ""}
{"id": "364015", "revid": "85894", "url": "https://gl.wikipedia.org/wiki?curid=364015", "title": "A Caseta, Seoane Vello, Montederramo", "text": "A Caseta \u00e9 un lugar da parroquia de Seoane Vello, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a nove habitantes (tres homes e seis mulleres).\nDebe o seu top\u00f3nimo \u00e1 presenza dunha caseta de pe\u00f3ns cami\u00f1eiros. A aldea est\u00e1 atravesada pola estrada OU-536 (antiga N-120), no cami\u00f1o entre Ourense e Ponferrada."}
{"id": "364017", "revid": "85894", "url": "https://gl.wikipedia.org/wiki?curid=364017", "title": "A Casti\u00f1eira, Seoane Vello, Montederramo", "text": "A Casti\u00f1eira \u00e9 un lugar da parroquia de Seoane Vello, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "364018", "revid": "85894", "url": "https://gl.wikipedia.org/wiki?curid=364018", "title": "Praducelos, Seoane Vello, Montederramo", "text": "Praducelos \u00e9 un lugar da parroquia de Seoane Vello, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 9 habitantes (5 homes e 4 mulleres)."}
{"id": "364019", "revid": "56817", "url": "https://gl.wikipedia.org/wiki?curid=364019", "title": "Kaley Cuoco", "text": "Kaley Christine Cuoco, nada en Camarillo o 30 de novembro de 1985, \u00e9 unha actriz estadounidense. \u00c9 co\u00f1ecida por interpretar a Bridget Hennessy na serie da ABC \"8 Simple Rules\" (2002\u20132005), a Billie Jenkins na derradeira tempada de \"Charmed\" (2005\u20132006) e a Penny na comedia da CBS \"The Big Bang Theory\" (2007\u2013presente) polo cal ga\u00f1ou un premio Satellite no 2012. Cuoco tam\u00e9n apareceu en filmes como \"To Be Fat like Me\" (2007), \"Hop\" (2011) e \"Authors Anonymous\" (2014). En outubro de 2014, Cuoco foi premiada cunha estrela no Paseo da Fama de Hollywood."}
{"id": "364020", "revid": "23204", "url": "https://gl.wikipedia.org/wiki?curid=364020", "title": "Kaley Christine Cuoco", "text": ""}
{"id": "364024", "revid": "98629", "url": "https://gl.wikipedia.org/wiki?curid=364024", "title": "Arrival", "text": ""}
{"id": "364025", "revid": "61897", "url": "https://gl.wikipedia.org/wiki?curid=364025", "title": "Illas Brit\u00e1nicas", "text": ""}
{"id": "364026", "revid": "85894", "url": "https://gl.wikipedia.org/wiki?curid=364026", "title": "A Gra\u00f1a de Seoane, Seoane Vello, Montederramo", "text": "A Gra\u00f1a de Seoane \u00e9 un lugar da parroquia de Seoane Vello, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 15 habitantes (9 homes e 6 mulleres)."}
{"id": "364034", "revid": "61897", "url": "https://gl.wikipedia.org/wiki?curid=364034", "title": "Provincia de La Pampa", "text": ""}
{"id": "364035", "revid": "23204", "url": "https://gl.wikipedia.org/wiki?curid=364035", "title": "Segunda Liga 2016/17", "text": "A tempada 2016\u201317 da Segunda Liga (por motivos de patrocinio Ledman LigaPro) \u00e9 a 27.\u00aa edici\u00f3n da segunda competici\u00f3n ligueira de f\u00fatbol en Portugal. Un total de 22 equipos disputan a liga, sendo o FC Porto B o defensor do t\u00edtulo, campi\u00f3n na tempada anterior."}
{"id": "364036", "revid": "22795", "url": "https://gl.wikipedia.org/wiki?curid=364036", "title": "Oso de anteollos", "text": "O oso de anteollos (\"Tremarctos ornatus\") tam\u00e9n co\u00f1ecido como oso andino e localmente como \"jukumari\" (en aimar\u00e1), \"ukumari\" (quechua) ou \"ukuku\", \u00e9 a \u00fanica especie de oso da subfamilia dos tremarctinos. O seu parente m\u00e1is achegado \u00e9 o extinto \"Tremarctos floridanus\", e o \"Arctodus\" do Plistoceno medio at\u00e9 o tard\u00edo. Os osos de anteollos son a \u00fanica especie supervivente de oso en Am\u00e9rica do Sur. A especie est\u00e1 clasificada como vulnerable pola IUCN por mor da perda do seu h\u00e1bitat."}
{"id": "364037", "revid": "23204", "url": "https://gl.wikipedia.org/wiki?curid=364037", "title": "Tremarctos ornatus", "text": ""}
{"id": "364038", "revid": "23204", "url": "https://gl.wikipedia.org/wiki?curid=364038", "title": "Oso andino", "text": ""}
{"id": "364040", "revid": "23204", "url": "https://gl.wikipedia.org/wiki?curid=364040", "title": "Jukumari", "text": ""}
{"id": "364041", "revid": "23204", "url": "https://gl.wikipedia.org/wiki?curid=364041", "title": "Ukumari", "text": ""}
{"id": "364042", "revid": "85894", "url": "https://gl.wikipedia.org/wiki?curid=364042", "title": "As Ch\u00e1s, As Ch\u00e1s, Montederramo", "text": "As Ch\u00e1s \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a un habitante, unha muller."}
{"id": "364043", "revid": "85894", "url": "https://gl.wikipedia.org/wiki?curid=364043", "title": "Cacharrequille, As Ch\u00e1s, Montederramo", "text": "Cacharrequille \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 18 habitantes (9 homes e 9 mulleres)."}
{"id": "364044", "revid": "54334", "url": "https://gl.wikipedia.org/wiki?curid=364044", "title": "A Laxe, As Ch\u00e1s, Montederramo", "text": "A Laxe \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a un habitante, unha muller."}
{"id": "364045", "revid": "85894", "url": "https://gl.wikipedia.org/wiki?curid=364045", "title": "Cordelle de Abaixo, As Ch\u00e1s, Montederramo", "text": "Cordelle de Abaixo \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 6 habitantes (2 homes e 4 mulleres)."}
{"id": "364046", "revid": "1576", "url": "https://gl.wikipedia.org/wiki?curid=364046", "title": "Universidade Princeton", "text": ""}
{"id": "364047", "revid": "85894", "url": "https://gl.wikipedia.org/wiki?curid=364047", "title": "Os Curr\u00e1s, As Ch\u00e1s, Montederramo", "text": "Os Curr\u00e1s \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 12 habitantes (7 homes e 5 mulleres)."}
{"id": "364048", "revid": "85894", "url": "https://gl.wikipedia.org/wiki?curid=364048", "title": "O Med\u00f3n, As Ch\u00e1s, Montederramo", "text": "O Med\u00f3n \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 10 habitantes (3 homes e 7 mulleres)."}
{"id": "364049", "revid": "85894", "url": "https://gl.wikipedia.org/wiki?curid=364049", "title": "As Ratoeiras, As Ch\u00e1s, Montederramo", "text": "As Ratoeiras \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 3 habitantes (1 home e 2 mulleres)."}
{"id": "364050", "revid": "85894", "url": "https://gl.wikipedia.org/wiki?curid=364050", "title": "Retorta, As Ch\u00e1s, Montederramo", "text": "Retorta \u00e9 un lugar da parroquia das Ch\u00e1s, no concello ourens\u00e1n de Montederramo na comarca da Terra de Caldelas. Segundo o IGE, en 2015 ti\u00f1a 16 habitantes (8 homes e 8 mulleres)."}
{"id": "364051", "revid": "23204", "url": "https://gl.wikipedia.org/wiki?curid=364051", "title": "Tehuelche", "text": ""}
{"id": "364052", "revid": "85894", "url": "https://gl.wikipedia.org/wiki?curid=364052", "title": "A Serva\u00ednza, Grixoa, Viana do Bolo", "text": "A Serva\u00ednza \u00e9 un lugar da parroquia de Grixoa, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 6 habitantes (4 homes e 2 mulleres)."}
{"id": "364053", "revid": "23204", "url": "https://gl.wikipedia.org/wiki?curid=364053", "title": "Tehuelches", "text": ""}
{"id": "364055", "revid": "85894", "url": "https://gl.wikipedia.org/wiki?curid=364055", "title": "Grixoa, Grixoa, Viana do Bolo", "text": "Grixoa \u00e9 un lugar da parroquia de Grixoa, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 62 habitantes (32 homes e 30 mulleres)."}
{"id": "364056", "revid": "85894", "url": "https://gl.wikipedia.org/wiki?curid=364056", "title": "Parada, Grixoa, Viana do Bolo", "text": "Parada \u00e9 un lugar da parroquia de Grixoa, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 6 habitantes (3 homes e 3 mulleres)."}
{"id": "364057", "revid": "61897", "url": "https://gl.wikipedia.org/wiki?curid=364057", "title": "Escultura da Roma Antiga", "text": ""}
{"id": "364059", "revid": "61897", "url": "https://gl.wikipedia.org/wiki?curid=364059", "title": "Roma Antiga", "text": ""}
{"id": "364061", "revid": "61897", "url": "https://gl.wikipedia.org/wiki?curid=364061", "title": "Arte da Roma Antiga", "text": ""}
{"id": "364062", "revid": "1131", "url": "https://gl.wikipedia.org/wiki?curid=364062", "title": "Casnadagaia", "text": ""}
{"id": "364065", "revid": "1131", "url": "https://gl.wikipedia.org/wiki?curid=364065", "title": "O Cas\u00f3n", "text": ""}
{"id": "364066", "revid": "1131", "url": "https://gl.wikipedia.org/wiki?curid=364066", "title": "O Casoiro", "text": ""}
{"id": "364067", "revid": "1131", "url": "https://gl.wikipedia.org/wiki?curid=364067", "title": "Casonel", "text": ""}
{"id": "364068", "revid": "1131", "url": "https://gl.wikipedia.org/wiki?curid=364068", "title": "Os Cas\u00f3s", "text": ""}
{"id": "364069", "revid": "5298", "url": "https://gl.wikipedia.org/wiki?curid=364069", "title": "Casta\u00f1al", "text": "Casta\u00f1al p\u00f3dese referir a:"}
{"id": "364070", "revid": "98629", "url": "https://gl.wikipedia.org/wiki?curid=364070", "title": "Otto Stuppacher", "text": "Otto Stuppacher (nodo o 3 de marzo de 1947, finou o 13 de agosto de 2001) foi un piloto de competici\u00f3n nado en Viena, Austria. Competiu en subidas de monta\u00f1a e carreiras de coches deportivos antes de entrar na F\u00f3rmula 1 en , cun Tyrrell 007. Neg\u00f3uselle a participaci\u00f3n no Gran Premio de Austria de 1976, xunto ao seu compa\u00f1eiro de equipo Karl Oppitzhauser, malia tratar de propo\u00f1er unha petici\u00f3n dos outros equipos.\nNo Gran Premio de Italia de 1976 non puido cualificar por unha marxe considerable, pero posteriormente foi promocionado na cualificaci\u00f3n cando outros tres coches foron eliminados debido a irregularidades no combustible. Desafortunadamente, Stuppacher xa marchara do circu\u00edto e volvera a casa, e non puido regresar ao circu\u00edto a tempo para correr. Os tres corredores degradados foron finalmente re-admitidos logo da retirada de Stuppacher e Arturo Merzario.\nStuppacher non puido cualificarse nos seus outros dous intentos en 1976, o Gran Premio do Canad\u00e1 de 1976 e o Gran Premio dos Estados Unidos de 1976, este \u00faltimo a m\u00e1is de 27 segundos do tempo do pole James Hunt. Ata a data, esta diferenza entre a pole position e o tempo m\u00e1is lento durante a cualificaci\u00f3n nunha carreira oficial de F\u00f3rmula Un \u00e9 unha marcaque a\u00ednda se mant\u00e9n hoxe.\nNon est\u00e1 claro canto en cantas carreiras competiu Stuppacher logo de 1976, e s\u00e1bese moi pouco del ata que foi atopado morto no seu apartamento de Viena en 2001.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364071", "revid": "1131", "url": "https://gl.wikipedia.org/wiki?curid=364071", "title": "Os Casta\u00f1os", "text": "O top\u00f3nimo galego Os Casta\u00f1os pode referirse a:"}
{"id": "364072", "revid": "1131", "url": "https://gl.wikipedia.org/wiki?curid=364072", "title": "Casqueiros", "text": ""}
{"id": "364073", "revid": "1131", "url": "https://gl.wikipedia.org/wiki?curid=364073", "title": "O Casta\u00f1al", "text": ""}
{"id": "364074", "revid": "1131", "url": "https://gl.wikipedia.org/wiki?curid=364074", "title": "Casta\u00f1edo", "text": ""}
{"id": "364075", "revid": "1131", "url": "https://gl.wikipedia.org/wiki?curid=364075", "title": "A Casta\u00f1eira", "text": ""}
{"id": "364076", "revid": "1131", "url": "https://gl.wikipedia.org/wiki?curid=364076", "title": "Casta\u00f1oso", "text": ""}
{"id": "364077", "revid": "1131", "url": "https://gl.wikipedia.org/wiki?curid=364077", "title": "As Castarnelas", "text": ""}
{"id": "364078", "revid": "1131", "url": "https://gl.wikipedia.org/wiki?curid=364078", "title": "Castro de Lodeiro", "text": "O castro de Lodeiro \u00e9 un poboado castrexo de chaira fortificado situado nunha pequena elevaci\u00f3n natural na parroquia do Sequeiro no concello de Valdovi\u00f1o.\nDescrici\u00f3n.\n\u00c9 un castro situado nunha pequena elevaci\u00f3n natural na chaira. Ten forma ovalada, mide de norte a sur: 62 m, de leste a oeste: 50 m e de noroeste a sueste: 76 metros.\nEst\u00e1 arrodeado de leiras e cami\u00f1os."}
{"id": "364082", "revid": "56817", "url": "https://gl.wikipedia.org/wiki?curid=364082", "title": "Pegasus (x\u00e9nero)", "text": "Pegasus \u00e9 un x\u00e9nero de peixes drag\u00f3n que se atopa en augas mari\u00f1as costeiras tropicais. O nome prov\u00e9n do cabalo alado Pegaso da mitolox\u00eda grega. As especies do x\u00e9nero habitan na contorna do Indo-Pac\u00edfico: Australia, Bahrain, China, India, Indonesia, Xap\u00f3n, Malaisia, Mozambique, Myanmar, Filipinas, Arabia Saudita, Singapur, Taiw\u00e1n, Tanzania e Tailandia.\nEspecies.\nActualmente hai 4 especies reco\u00f1ecidas deste x\u00e9nero:"}
{"id": "364083", "revid": "1131", "url": "https://gl.wikipedia.org/wiki?curid=364083", "title": "O Casteli\u00f1o", "text": "O top\u00f3nimo galego O Casteli\u00f1o pode referirse a:"}
{"id": "364084", "revid": "1131", "url": "https://gl.wikipedia.org/wiki?curid=364084", "title": "O Castelo", "text": ""}
{"id": "364085", "revid": "1131", "url": "https://gl.wikipedia.org/wiki?curid=364085", "title": "Castelo de Arriba", "text": "O top\u00f3nimo galego Castelo de Arriba pode referirse a:"}
{"id": "364086", "revid": "1131", "url": "https://gl.wikipedia.org/wiki?curid=364086", "title": "Castelo de Abaixo", "text": "O top\u00f3nimo galego Castelo de Abaixo pode referirse a:"}
{"id": "364087", "revid": "1131", "url": "https://gl.wikipedia.org/wiki?curid=364087", "title": "Os Castelos", "text": ""}
{"id": "364088", "revid": "1131", "url": "https://gl.wikipedia.org/wiki?curid=364088", "title": "Castenda", "text": "O top\u00f3nimo galego Castenda pode referirse a:"}
{"id": "364089", "revid": "1131", "url": "https://gl.wikipedia.org/wiki?curid=364089", "title": "Castel de Mar\u00eda", "text": ""}
{"id": "364090", "revid": "1131", "url": "https://gl.wikipedia.org/wiki?curid=364090", "title": "Castelari\u00f1a", "text": ""}
{"id": "364091", "revid": "1131", "url": "https://gl.wikipedia.org/wiki?curid=364091", "title": "Castelo de Frades", "text": ""}
{"id": "364093", "revid": "1131", "url": "https://gl.wikipedia.org/wiki?curid=364093", "title": "Casteloais", "text": ""}
{"id": "364094", "revid": "1131", "url": "https://gl.wikipedia.org/wiki?curid=364094", "title": "A Casti\u00f1eira", "text": ""}
{"id": "364095", "revid": "1131", "url": "https://gl.wikipedia.org/wiki?curid=364095", "title": "As Casti\u00f1eiras", "text": ""}
{"id": "364096", "revid": "89787", "url": "https://gl.wikipedia.org/wiki?curid=364096", "title": "Provincias da Rep\u00fablica Popular da China", "text": "As provincias (en , Sh\u011bng), anteriormente divisi\u00f3ns administrativas de nivel provincial (en , Sh\u011bng J\u00ed X\u00edngzh\u00e8ngq\u016b) ou divisi\u00f3ns administrativas de primeiro nivel (en , Y\u012b J\u00ed X\u00edngzh\u00e8ngq\u016b), son as divisi\u00f3ns territoriais de m\u00e1is alto nivel na Rep\u00fablica Popular da China. Ten 34 divisi\u00f3ns, clasificadas en 23 provincias (inclu\u00edndo a Provincia de Taiw\u00e1n, que \u00e9 reclamada pero non controlada pola Rep\u00fablica Popular da China), catro concellos, cinco rexi\u00f3ns aut\u00f3nomas, e d\u00faas rexi\u00f3ns administrativas especiais.\nA Rep\u00fablica Popular da China reclama a soberan\u00eda sobre o territorio administrado pola Rep\u00fablica da China, consider\u00e1ndoa como a provincia de Taiw\u00e1n. A Rep\u00fablica Popular tam\u00e9n administra algunhas illas que forman parte de Fujian, Taiw\u00e1n. Orixinalmente formaban parte da provincia unificada de Fujian, que dende a fin da Guerra civil chinesa en 1949 foi dividida entre os dous pa\u00edses."}
{"id": "364097", "revid": "23204", "url": "https://gl.wikipedia.org/wiki?curid=364097", "title": "Provincias da China", "text": ""}
{"id": "364098", "revid": "1576", "url": "https://gl.wikipedia.org/wiki?curid=364098", "title": "John Calvin Coolidge, Jr.", "text": ""}
{"id": "364099", "revid": "98629", "url": "https://gl.wikipedia.org/wiki?curid=364099", "title": "Rexi\u00f3ns aut\u00f3nomas da Rep\u00fablica Popular da China", "text": "Unha rexi\u00f3n aut\u00f3noma (en , pinyin: z\u00eczh\u00ecq\u016b) \u00e9 unha divisi\u00f3n administrativa da China de primeiro nivel. \u00d3 igual que as provincias chinesas, unha rexi\u00f3n aut\u00f3noma ten o seu propio goberno local, pero unha rexi\u00f3n aut\u00f3noa ten m\u00e1is dereitos lexislativos. Unha rexi\u00f3n aut\u00f3noma \u00e9 unha entidade que ten unha alta poboaci\u00f3n dun grupo \u00e9tnico minoritario en particular.\nA rexi\u00f3n da Mongolia Interior foi estabelecida en 1947; Xinjiang f\u00edxose aut\u00f3noma en 1955; Guangxi e Ningxia en 1958, e o T\u00edbet en 1965. A designaci\u00f3n de estabelecer Guangxi e Ningxia como \u00e1reas aut\u00f3nomas dos pobos zhuang e hui, respectivamente, foi moi protestada polos han, que representan dous terzos da poboaci\u00f3n en cada rexi\u00f3n. Malia que os mongois supol\u00edan a\u00ednda menos porcentaxe de poboaci\u00f3n en Mongolia Interior, a Guerra civil chinesa deu pouca oportunidade para protestar.\nDemograf\u00eda.\nComposici\u00f3n \u00e9tnica.\nComposici\u00f3n \u00e9tnica das rexi\u00f3ns aut\u00f3nomas das en datos porcentuais (2000)."}
{"id": "364100", "revid": "23204", "url": "https://gl.wikipedia.org/wiki?curid=364100", "title": "Chin\u00e9s simplificado", "text": ""}
{"id": "364101", "revid": "23204", "url": "https://gl.wikipedia.org/wiki?curid=364101", "title": "Subdivisi\u00f3ns da Rep\u00fablica Popular da China", "text": ""}
{"id": "364102", "revid": "865", "url": "https://gl.wikipedia.org/wiki?curid=364102", "title": "IAE V2500", "text": "O IAE V2500 \u00e9 un motor turboventilador de alto \u00edndice de derivaci\u00f3n que equipa os avi\u00f3ns da familia Airbus A320 (A320, A321, A319 e o Airbus Corporate Jet), o McDonnell Douglas MD-90 e o Embraer KC-390.\nInternational Aero Engines \u00e9 un consorcio apoiado por catro fabricantes de motores de aviaci\u00f3n formado en 1983 para producir este motor. A certificaci\u00f3n da FAA para o V2500 foi conseguida en 1988."}
{"id": "364103", "revid": "89787", "url": "https://gl.wikipedia.org/wiki?curid=364103", "title": "General Electric CF6", "text": "O General Electric CF6 \u00e9 unha familia de motores turboventilador de alto \u00edndice de derivaci\u00f3n producidos por GE Aviation. Baseado no TF39, o primeiro motor a reacci\u00f3n de gran potencia e alto \u00edndice de derivaci\u00f3n, o CF6 equipa a unha gran variedade de avi\u00f3ns de pasaxeiros civ\u00eds. O n\u00facleo b\u00e1sico do motor tam\u00e9n impulsa os turboeixos LM2500, LM5000 e LM6000 mar\u00edtimos e de xeraci\u00f3n de enerx\u00eda.\nGeneral Electric pretende substitu\u00edr a familia CF6 polo GEnx.\nDesenvolvemento.\nDespois de desenvolver o TF39 para o C-5 Galaxy a finais dos anos 60, GE ofreceu unha variante m\u00e1is potente para o uso civil, o CF6, e rapidamente atopou interese en dous dese\u00f1os ofrecidos nun contrato recente de Eastern Airlines, o Lockheed L-1011 e o McDonnell Douglas DC-10. O L-1011 finalmente seleccionou o Rolls-Royce RB211, pero o DC-10 quedou co CF6 e entrou en servizo en 1971. Tam\u00e9n foi escollido para versi\u00f3ns do Boeing 747. Dende ent\u00f3n o CF6 equipou a versi\u00f3ns dos Airbus A300, 310 e 330, Boeing 767 e McDonnell Douglas MD-11. O \u00e1lto \u00edndice de derivaci\u00f3n do CF6 representou un avance hist\u00f3rico na eficiencia dos motores de aviaci\u00f3n.\nNo ano 2000, a NTSB advertiu que o compresor de alta presi\u00f3n poder\u00eda romperse, e en 2010 que os discos do rotor da turbina de baixa presi\u00f3n poder\u00edan fallar."}
{"id": "364105", "revid": "98629", "url": "https://gl.wikipedia.org/wiki?curid=364105", "title": "CFM International CFM56", "text": "O CFM International CFM56 (designaci\u00f3n militar estadounidense F108) \u00e9 unha familia de motores turboventilador de alto \u00edndice de derivaci\u00f3n fabricados por CFM International (CFMI), cun rango de potencia de 82 a 150 quilonewtons. CFMI \u00e9 unha compa\u00f1\u00eda conxunta ao 50% formada pola francesa Safran Aircraft Engines (antes co\u00f1ecida como SNECMA), e a estadounidense GE Aviation. \u00c1mbalas d\u00faas compa\u00f1\u00edas son responsables da fabricaci\u00f3n dos compo\u00f1entes e cada unha delas ten unha planta de ensamblaxe final. GE produce o compresor de alta presi\u00f3n, a c\u00e1mara de combusti\u00f3n e a turbina de alta presi\u00f3n, mentres que SNECMA fabrica o \"fan\", o transmisor, a turbina de baixa presi\u00f3n e o escape. Alg\u00fans compo\u00f1entes son fabricados pola empresa italiana Avio. Os motores son montados por GE en Evendale, Ohio, e por Villaroche, Francia. Os otores completos son comercializados por CFMI. A pesar das restricci\u00f3ns \u00e1 exportaci\u00f3n iniciais, \u00e9 un dos motores turboventilador m\u00e1is com\u00fans no mundo con catro variantes principais.\nO primeiro encendido do CFM56 foi en 1974. En abril de 1979 a compa\u00f1\u00eda non recibira ning\u00fan pedido en 5 anos e estaba a d\u00faas semanas de disolverse. O programa salvouse cando Delta Air Lines, United Airlines e Flying Tigers elixiron o CFM56 para re-motorizar os seus DC-8 e pouco despois foi elixido para re-motorizar a frota de KC-135 Stratotanker da USAF. Os primeiros motores entraron en servizo en 1982. Nos inicios da s\u00faa vida operativa houbo varios incidentes cos \u00e1labes do CFM56, inclu\u00eddo un fallo que provocou o desastre de Kegworth, e algunhas variantes do motor experimentaron problemas causados por voar a trav\u00e9s da chuvia e a sarabia. \u00c1mbolos dous problemas resolv\u00e9ronse realizando modificaci\u00f3ns nos dese\u00f1os.\nHistoria.\nOrixes.\nAs investigaci\u00f3ns para a nova xeraci\u00f3n de motores a reacci\u00f3n comerciais, os turbof\u00e1ns cun \u00e1lto \u00edndice de derivaci\u00f3n na clase das 10 toneladas de pulo, comezaron a finais dos anos 60. Snecma, que fabricara principalmente motores militares ata ent\u00f3n, foi a primeira compa\u00f1\u00eda en intentar entrar no mercado buscando un socio con experiencia comercial para dese\u00f1ar e constru\u00edr un motor desta clase. Snecma considerou a Pratt &amp; Whitney, Rolls-Royce e GE Aviation como socios potenciais, e despois do encontro de dous executivos das compa\u00f1\u00edas, Gerhard Neumann de GE e Ren\u00e9 Ravaud de Snecma, no Paris Air Show de 1971 tomouse unha decisi\u00f3n. As d\u00faas compa\u00f1\u00edas viron un beneficio mutuo na colaboraci\u00f3n e reun\u00edronse m\u00e1is veces, explicando os conceptos b\u00e1sicos do proxecto conxunto.\nNa \u00e9poca Pratt &amp; Whitney dominaba o mercado comercial. GE necesitaba un motor nesa clase, e Snecma ti\u00f1a experiencia previa traballando con eles, colaborando na produci\u00f3n do turboventilador CF6-50 para o Airbus A300. Pratt &amp; Whitney estaba considerando actualizar o seu JT8D para competir na mesma clase do CFM56 en solitario, mentres Rolls-Royce ti\u00f1a problemas financeiros que imped\u00edan o comezo de novos proxectos; esa situaci\u00f3n causou que GE obtivese o t\u00edtulo de mellor socio para o programa.\nUnha raz\u00f3n principal para os intereses de GE na colaboraci\u00f3n, en vez de constru\u00edr un motor de 10 toneladas s\u00f3, era que o proxecto de Snecma ti\u00f1a a \u00fanica fonte de fondos de desenvolvemento para un motor desa clase nese momento. GE estaba considerando inicialmente s\u00f3 contribu\u00edr tecnoloxicamente a partir do seu motor CF6 en vez de a partir do m\u00e1is avanzado F101, desenvolvido para o bombardeiro supers\u00f3nico B-1 Lancer. A compa\u00f1\u00eda enfrontouse a un dilema cando a USAF anunciou o seu proxecto Advanced Medium STOL Transport (AMST) en 1972 que inclu\u00eda fondos para o desenvolvemento dun motor de 10 toneladas - xa fose para constru\u00edr un motor de 10 toneladas con tecnolox\u00eda \"limitada\" con Snecma, ou un motor semellante con tecnolox\u00eda \"avanzada\" pola s\u00faa conta. Preocupada de quedar cun \u00fanico motor \"limitado\" na s\u00faa carteira se non consegu\u00eda o contrato coa Forza A\u00e9rea (no cal compet\u00eda con Pratt &amp; Whitney e unha divisi\u00f3n de General Motors co seu motor \"avanzado\"), GE decidiu solicitar unha licenza de exportaci\u00f3n para a tecnolox\u00eda do F101.\nProblemas de exportaci\u00f3n.\nGE solicitou a licenza de exportaci\u00f3n en 1972 como a s\u00faa principal contribuci\u00f3n ao proxecto do motor de 10 toneladas. A Oficina de Control de Munici\u00f3ns do Departamento de Estado dos Estados Unidos recomendou o rexeitamento da solicitude por motivos de seguridade nacional; especificamente debido a que a tecnolox\u00eda central era un aspecto do sistema de defensa estrat\u00e9xica nacional (bombardeiro B-1), fora constru\u00eddo con financiamento do Departamento de Defensa, e exportar a tecnolox\u00eda a Francia poder\u00eda limitar o n\u00famero de traballadores estadounidenses no proxecto. A decisi\u00f3n oficial foi tomada nun memor\u00e1ndum de decisi\u00f3ns de seguridade nacional asinado polo conselleiro de seguridade nacional Henry Kissinger o 19 de setembro de 1972."}
{"id": "364109", "revid": "23204", "url": "https://gl.wikipedia.org/wiki?curid=364109", "title": "Zhuang (etnia)", "text": ""}
{"id": "364114", "revid": "65337", "url": "https://gl.wikipedia.org/wiki?curid=364114", "title": "Franz Boas", "text": "Franz Boas, nado en Minden (Renania do Norte-Westfalia) o 9 de xullo de 1858 e finado en Nova York o 21 de decembro de 1942, foi un antrop\u00f3logo estadounidense de orixe xudeu-alem\u00e1.\nTraxectoria.\nFranz Boas cursou os seus estudos na Universidade de Heidelberg e na Universidade de Bonn. En 1881 conseguiu o seu doutoramento en f\u00edsica e xeograf\u00eda pola Universidade de Kiel. Durante 1883-1884, realizou unha expedici\u00f3n cient\u00edfica da illa de Baffin, na zona \u00e1rtica. En 1886 participou noutra expedici\u00f3n por Vancouver (Canad\u00e1), para estudar distintos mananciais de auga, e Estados Unidos, onde m\u00e1is tarde se estableceu en 1887. Nos Estados Unidos traballou como conservador no Museo Smithsoniano, e en 1899 comezou como profesor na Universidade de Columbia, onde creou e dirixiu o departamento de Antropolox\u00eda e onde permaneceu o resto da s\u00faa carreira. Tivo unha grande influencia entre os seus estudantes de antropolox\u00eda (alg\u00fans dos seus estudantes m\u00e1is importantes foron: Ruth Benedict, Zora Neale, Edward Sapir).\nO plan de estudos da antropolox\u00eda que se ensinou m\u00e1is tarde nas academias estadounidenses foi resultado de catro subdisciplinas que Boas cultivou: antropolox\u00eda f\u00edsica, arqueolox\u00eda, etnolox\u00eda, e ling\u00fc\u00edstica.\nFoi cofundador da American Anthropological Association e dende 1931, presidente da American Association for the Advancement of Science (AAAS).\nDurante 40 anos, Boas estivo estudando aos indios Kwakiutl, xunto \u00e1 antrop\u00f3loga Julia Averkieva. Realizou varias pel\u00edculas e un amplo material etnogr\u00e1fico para estudar xestos, h\u00e1bitos motores, movementos corporais e danzas dos Kwakiutl, xunto a s\u00faa filla Franziska Boas. Consid\u00e9rase que Boas foi un dos primeiros investigadores en desenvolver a Antropolox\u00eda Visual.\nPensamento.\nNas contribuci\u00f3ns de Boas ao pensamento antropol\u00f3xico destaca o relativismo cultural. Esta corrente bas\u00e9ase en que todos os sistemas culturais son iguais na s\u00faa valoraci\u00f3n, non hai cultura m\u00e1is ou menos correcta, mellor ou peor, e que todos os humanos observamos e xulgamos o mundo segundo a nosa cultura. E que as diferenzas entre distintas sociedades son resultado das condici\u00f3ns hist\u00f3ricas, sociais e xeogr\u00e1ficas. Para Boas, as culturas deben ser estudadas desde dentro, e non desde unha perspectiva etnoc\u00e9ntrica.\nEsta postura enfront\u00e1base \u00e1 corrente evolucionista enunciada por autores como Edward Tylor, que dic\u00edan que estas diferenzas son o resultado de id\u00e9nticos niveis evolutivos progresivos que pasan todas as culturas. O pensamento de Boas e os seus disc\u00edpulos cambiou a Antropolox\u00eda Norteamericana.\nTam\u00e9n foi un cient\u00edfico destacado pola s\u00faa loita contra o racismo, tanto na s\u00faa vida, como no seu traballo, co cal demostrou que a desigualdade racial non ti\u00f1a unha orixe biol\u00f3xica, sen\u00f3n social. Foi o primeiro cient\u00edfico en afirmar que todas as persoas eran iguais. Boas cr\u00eda que tratar temas sociais, como o racismo, \u00e9 unha obriga dos antrop\u00f3logos, e que estes non deber\u00edan ser estritamente obxectivos nos seus traballos, sen\u00f3n que ti\u00f1an que ter o seu propio punto de vista sobre a cultura.\nEstableceu unha das m\u00e1is influentes correntes antrop\u00f3xicas: o Particularismo hist\u00f3rico. Esta corrente rexeitaba o modelo evolucionista da cultura, e dic\u00eda que cada cultura ten unha propia e \u00fanica historia e polo tanto nega a posibilidade dunha perspectiva da ciencia dunha cultura xeneralizada. Non existe unha cultura global, cada cultura ten o seu cami\u00f1o, e hai que estudalas por separado. Segundo Boas, para explicar as tradici\u00f3ns culturais necesitamos: as condici\u00f3ns medioambientais, factores psicol\u00f3xicos, e as conexi\u00f3ns hist\u00f3ricas, sendo esta \u00faltima a m\u00e1is importante. Rexeitou o determinismo xeogr\u00e1fico (interpretaci\u00f3n xeogr\u00e1fica sobre os factores f\u00edsicos para explicar os fen\u00f3menos sociais), ti\u00f1a interese por mecanismos psicol\u00f3xicos e fisiol\u00f3xicos. Para estudar unha cultura Boas daba importancia ao punto de vista dos seus integrantes, pero sen deixarse influ\u00edr (visi\u00f3n Emic). \nFixo unha distinci\u00f3n anal\u00edtica entre cultura, raza e linguaxe. Partindo do Particularismo non existe correspondencia entre entre a cultura, a raza e a linguaxe, o que cuestiona o pensamento racial da \u00e9poca que establec\u00eda unha correlaci\u00f3n entre raza e cultura. Boas demostrou que os trazos raciais se transformaban ante novas influencias.\nTam\u00e9n podemos destacar o seu uso do m\u00e9todo indutivo, \u00e9 dicir, centrarse no estudo dende o particular ao xeral, para non caer en xeneralizaci\u00f3ns pouco rigurosas de moitos antrop\u00f3logos da \u00e9poca."}
{"id": "364120", "revid": "865", "url": "https://gl.wikipedia.org/wiki?curid=364120", "title": "Pratt &amp; Whitney JT8D", "text": "O Pratt &amp; Whitney JT8D \u00e9 un motor turboventilador de baixo \u00edndice de derivaci\u00f3n (0,96 a 1), introducido por Pratt &amp; Whitney en febreiro de 1963 co voo inaugural do Boeing 727. Fi unha modificaci\u00f3n do turborreactor Pratt &amp; Whitney J52, que equipaba ao avi\u00f3n de ataque da Armada estadounidense A-6 Intruder. O Volvo RM8 \u00e9 unha versi\u00f3n con postcombusti\u00f3n que foi licenzado en Suecia para o caza Saab 37 Viggen. Pratt &amp; Whitney tam\u00e9n vendeu versi\u00f3ns est\u00e1ticas para plantas de enerx\u00eda e para a propulsi\u00f3n de barcos coa designaci\u00f3n FT8."}
{"id": "364121", "revid": "23204", "url": "https://gl.wikipedia.org/wiki?curid=364121", "title": "Lingua vepsa", "text": ""}
{"id": "364122", "revid": "865", "url": "https://gl.wikipedia.org/wiki?curid=364122", "title": "General Electric CF34", "text": "O General Electric CF34 \u00e9 un motor turboventilador civil desenvolvido por GE Aircraft Engines a partir do seu motor militar TF34. O CF34 \u00e9 usado en varios avi\u00f3ns de pasaxeiros, como a serie Bombardier CRJ, os Embraer E-Jets, e o chin\u00e9s Comac ARJ21. En abril de 2015 entreg\u00e1ranse 5 694 motores CF34."}
{"id": "364123", "revid": "865", "url": "https://gl.wikipedia.org/wiki?curid=364123", "title": "Pratt &amp; Whitney JT3D", "text": "O Pratt &amp; Whitney JT3D \u00e9 un dos primeiros motores turboventilador derivado do turborreactor Pratt &amp; Whitney JT3C. Foi encendido por vez primeira en 1958 e o seu primeiro voo foi en 1958 a bordo dun B-45 Tornado de probas. Foron fabricados m\u00e1is de 8 000 JT3D entre 1959 e 1985. A meirande parte dos motores JT3D a\u00ednda est\u00e1n en servizo hoxe en d\u00eda nos avi\u00f3ns militares, sendo co\u00f1ecido coa designaci\u00f3n TF33 na USAF."}
{"id": "364124", "revid": "865", "url": "https://gl.wikipedia.org/wiki?curid=364124", "title": "Soloviev D-30", "text": "O Soloviev D-30 \u00e9 un motor turboventilador sovi\u00e9tico de baixo \u00edndice de derivaci\u00f3n. Ten unha versi\u00f3n supers\u00f3nica con postcombusti\u00f3n, o D-30F6, usado no interceptor Mikoyan-Gurevich MiG-31, e d\u00faas versi\u00f3ns civ\u00eds sen postcombusti\u00f3n, o D-30Kp e o D-30KU, que equipan aos avi\u00f3ns de pasaxeiros Ilyushin Il-62M e Tupolev Tu-154M, e ao cargueiro Ilyushin Il-76MD."}
{"id": "364125", "revid": "98629", "url": "https://gl.wikipedia.org/wiki?curid=364125", "title": "Pratt &amp; Whitney PW4000", "text": "O Pratt &amp; Whitney PW4000 \u00e9 unha familia de motores turboventilador de alto \u00edndice de derivaci\u00f3n cunha potencia certificada cun rango de 230 a 441\u00a0kN. Foi dese\u00f1ado como o sucesor da serie JT9D e atopou m\u00e1is aplicaci\u00f3ns que o seu predecesor, sendo equipado en avi\u00f3ns como os A300, A310, A330, 747-400, 767, 777 ou MD-11.\nDese\u00f1o e desenvolvemento.\nO PW4000 est\u00e1 dividido en tres familias distintas dependendo do di\u00e1metro do seu ventilador.\nA primeira familia \u00e9 a do ventilador de 2,4 metros de di\u00e1metro, cun pulo certificado que vai de 230 a 275 kN. Impulsa aos Airbus A310-300, A300-600, Boeing 747-400, 767-200/300, KC-46A e McDonnell Douglas MD-11 e est\u00e1 certificado para un ETOPS de 180 minutos se \u00e9 usado en avi\u00f3ns bimotores. Eses modelos incl\u00faen os PW4052, PW4056, PW4060, PW4062, PW4062A, PW4152, PW4156A, PW4156, PW4158, PW4460 e PW4462.\nA segunda familia ten un ventilador de 2,5 metros e foi desenvolvida especificamente para o Airbus A330. Ten un pulo certificado de entre 287 e 305 kN. Os modelos son os PW4164, PW4168 e PW4168A. O lanzamento do programa Advantage70 anunciouse no Farnborough Airshow de 2006 cunha venda a Kingfisher Airlines. Este paquete incrementa o pulo certificado ata 311 kN, reduce o consumo de combustible nun 1%, e reduce os custos de mantemento ao redor dun 15%.\nA terceira familia \u00e9 a do ventilador de 2,8 m, desenvolvida para o Boeing 777 e sendo o seu motor de lanzamento. No presente est\u00e1 dispo\u00f1ible no 777-200ER e ten un pulo certificado de entre 386 e 441 kN. Entrou en servizo o 7 de xu\u00f1o de 1995 con United Airlines e foi o primeiro reactor en operar cunha certificaci\u00f3n ETOPS de 180 minutos. Tam\u00e9n foi unha opci\u00f3n para o 777-200 e o 777-300."}
{"id": "364126", "revid": "865", "url": "https://gl.wikipedia.org/wiki?curid=364126", "title": "Ivchenko AI-25", "text": "O Ivchenko AI-25 \u00e9 unha familia de motores turboventilador civ\u00eds e militares de \u00edndice de derivaci\u00f3n medio desenvolvida por Ivchenko OKB na Uni\u00f3n Sovi\u00e9tica. Foi o primeiro motor de derivaci\u00f3n usado en avi\u00f3ns de curto alcance na Uni\u00f3n Sovi\u00e9tica. O motor a\u00ednda \u00e9 fabricado pola compa\u00f1\u00eda ucra\u00edna Motor Sich."}
{"id": "364127", "revid": "865", "url": "https://gl.wikipedia.org/wiki?curid=364127", "title": "Rolls-Royce RB211", "text": "O Rolls-Royce RB211 \u00e9 unha familia de motores turboventilador de alto \u00edndice de derivaci\u00f3n fabricados por Rolls-Royce e con capacidades de xerar potencias de entre 166 e 270\u00a0kN. Foi desenvolvido orixinalmente para o Lockheed L-1011 TriStar e entrou en servizo en 1972, sendo o \u00fanico motor en equipar a ese avi\u00f3n. Foi substitu\u00eddo oficialmente nos anos 90 pola familia Rolls-Royce Trent, que descende conceptualmente do RB211."}
{"id": "364129", "revid": "1131", "url": "https://gl.wikipedia.org/wiki?curid=364129", "title": "Instalaci\u00f3ns de Zubieta", "text": "As Instalaci\u00f3ns de Zubieta son os terreos de adestramento da Real Sociedad que se atopan situadas no barrio de Zubieta, na cidade de Donostia (Guip\u00fascoa), xunto ao hip\u00f3dromo.\nEn 2004 acabou a \u00faltima fase de construci\u00f3n da Cidade Deportiva do club vasco, que ten unha superficie de 70.000 m\u00b2 de superficie e acolle os adestramentos do primeiro, segundo equipo e os equipos inferiores do f\u00fatbol base.\nAs instalaci\u00f3ns contan cun aforamento de 2.500 espectadores, dispo\u00f1en de 7 campos, 4 de herba natural e 3 de herba artificial. Igualmente conta cunha sala de rehabilitaci\u00f3n, ximnasio, sala de proxecci\u00f3ns e sala de prensa.\nOrixinalmente este \u00eda ser o lugar para constru\u00edr o novo estadio da Real, que ademais ser\u00eda unha das sedes do Mundial de Espa\u00f1a de 1982. Ao final por desavinzas co Concello non se chegou a constru\u00edr e Donostia quedou sen Mundial."}
{"id": "364130", "revid": "10599", "url": "https://gl.wikipedia.org/wiki?curid=364130", "title": "Cidade Deportiva de Zubieta", "text": ""}
{"id": "364131", "revid": "23204", "url": "https://gl.wikipedia.org/wiki?curid=364131", "title": "Chuvashia", "text": ""}
{"id": "364136", "revid": "98629", "url": "https://gl.wikipedia.org/wiki?curid=364136", "title": "Pragm\u00e1tica (dereito)", "text": "No campo do Dereito, a pragm\u00e1tica ou prematica \u00e9 unha disposici\u00f3n real, en materia de dereito p\u00fablico non que non hab\u00eda intervenci\u00f3n das Cortes ou dun Tribunal, e que emana por iniciativa propia, real, ou por petici\u00f3n de entidades ou autoridades p\u00fablicas.\nDentro das leis de car\u00e1cter xeral, era o acto m\u00e1is importante empregado polos reis para crear dereito. O protocolo de pragm\u00e1tica \u00e9 amplo, e comeza por unha declaraci\u00f3n de raz\u00f3ns, despois o acto de promulgaci\u00f3n e, finalmente, co articulados. Xeralmente conte\u00f1en ordes xerais que t\u00f3dolos naturais do reino debe obedecer. Durante o tempo da \"Nov\u00edsima recopilaci\u00f3n de leyes de Espa\u00f1a\", a profusi\u00f3n de pragm\u00e1tica \u00e9 moi ampla, como resultado do esp\u00edrito centralista que ten nese momento o poder pol\u00edtico.\nTivo nomes diferentes segundo a \u00e9poca. Na \u00e9poca do dereito romano poscl\u00e1sico co emperador Teodosio II, denomin\u00e1base \"Pragmatica sanctio\". A partir do Baixo Imperio Romano empr\u00e9gase \"Pragmaticae sanctiones\", \"lex pragmatica\" ou \"pragmatica\".\nAo remate da Idade Media\",\" coa recepci\u00f3n do \"ius comune\", a pragm\u00e1tica como fonte de produci\u00f3n de leis, tivo un uso moi com\u00fan nos reinos cristi\u00e1ns da pen\u00ednsula. O uso de pragm\u00e1tica sempre presentou un problema legal que se manifesta de forma diferente segundo se trate dun lugar ou doutro. Por iso, non cumpre id\u00e9ntica funci\u00f3n no seu papel na creaci\u00f3n de lei, en Catalu\u00f1a ou en Castela e resulta aconsellable facer unha distinci\u00f3n.\nA pragm\u00e1tica en Catalu\u00f1a.\nEst\u00edmase que a pragm\u00e1tica m\u00e1is antiga de Catalu\u00f1a, a\u00ednda que non se sabe a data, pertence ao reinado de Xaime I o Conquistador. \u00c9 un documento que regulamenta a opci\u00f3n do dote dunha muller casa casada. Ademais de polo Rei, a pragm\u00e1tica tam\u00e9n pod\u00eda ser expedida polo seu Lugartenente Xeral ou polo Gobernador Xeral como representantes permanentes do monarca.\nEn Catalu\u00f1a, o car\u00e1cter voluntarista vese reflectido na f\u00f3rmula queremos e proveemos. Os xurisconsultos catal\u00e1ns dende a Baixa Idade Media e na Idade Moderna te\u00f1en admitido a eficacia xur\u00eddica da pragm\u00e1tica, mais estaban de acordo en que lexislaci\u00f3n exclusiva do Rei non poder\u00eda ser contraria \u00e1s Constituci\u00f3ns catal\u00e1s. Estes foron formuladas polo monarca e as Cortes e, polo tanto, as disposici\u00f3ns do monarca estaban subordinadas.\nAta o tempo de Fernando o Cat\u00f3lico, as pragm\u00e1ticas, son moi numerosas, pois atinxen a m\u00faltiples asuntos: eclesi\u00e1sticos, civ\u00eds, penais, procesuais, administrativos e fiscais, as\u00ed como sobre os dereitos e a administraci\u00f3n de xustiza. Moitas veces, conti\u00f1an ordes que pretend\u00edan conseguir a aplicaci\u00f3n das leis establecidas nos Tribunais e aparecen recompiladas no volume segundo da Compilaci\u00f3n de Dereito civil especial de Catalu\u00f1a, realizado durante a era moderna.\nAs 6 \u00faltimas pragm\u00e1ticas do Principado de Catalu\u00f1a pertencen ao reinado de Carlos I.\nNa Universidade Aut\u00f3noma de Barcelona, no fondo bibliogr\u00e1fico facilitado polo economista Joan Carandell e Marim\u00f3n, denominado Biblioteca Econ\u00f3mica Carandell e Fondo Carandell, mantense unha colecci\u00f3n dunhas 100 pragm\u00e1ticas, unhas 325 C\u00e9dulas Reais e outros documentos de tipo normativo.\nA pragm\u00e1tica en Castela.\nNo Reino de Castela, a pragm\u00e1tica, a diferenza de Catalu\u00f1a, identif\u00edcase co sistema m\u00e1is xeneralizado de creaci\u00f3n de dereito e pasa a ser a expresi\u00f3n m\u00e1is importante do poder lexislativo do rei. Os reis castel\u00e1ns consider\u00e1banse os \u00fanicos creadores de normas xur\u00eddicas de eficacia xeral e aproveitaron os principios xur\u00eddicos para reforza-lo seu autoritarismo pol\u00edtico.\nEn Castela, pois, a diferenza do acontecido en Catalu\u00f1a, a lexislaci\u00f3n real non estaba subordinada \u00e1 lexislaci\u00f3n emitida pola Cortes sen\u00f3n que, en m\u00faltiples ocasi\u00f3ns, as pragm\u00e1ticas derrogaban ou contradic\u00edan esas leis. A mi\u00fado, aparec\u00edan f\u00f3rmulas como \"\"motu propio\" ou que \"tal pragm\u00e1tica tuviera fuerza de ley como si fuera dada y ordenada y establecida y publicada en las Cortes\"\".\" Tam\u00e9n adoit\u00e1base empregar a f\u00f3rmula \"mi poder real absoluto\"\".\nDende mediados do s\u00e9culo XIX, durante o chamado Movemento codificador, a pragm\u00e1tica desapareceu como fonte de creaci\u00f3n de dereito."}
{"id": "364137", "revid": "89787", "url": "https://gl.wikipedia.org/wiki?curid=364137", "title": "Turborreactor", "text": "O turborreactor \u00e9 un motor de chorro de aire usado principalmente en aviaci\u00f3n. Consiste nunha turbina de gas cunha tobeira. A turbina de gas ten unha entrada de aire, un compresor, unha c\u00e1mara de combusti\u00f3n e unha turbina (que acciona o compresor). O aire entra comprimido na c\u00e1mara, qu\u00e9ntase e esp\u00e1ndese pola combusti\u00f3n do combustible e ent\u00f3n \u00e9 expulsado a trav\u00e9s da turbina cara a tobeira sendo acelerado a altas velocidades para proporcionar a propulsi\u00f3n. Dous enxe\u00f1eiros, Frank Whittle no Reino Unido e Hans von Ohain en Alema\u00f1a, desenvolveron o concepto de xeito independente cara motores pr\u00e1cticos a finais dos anos 30.\nOs turborreactores foron substitu\u00eddos nos avi\u00f3ns m\u00e1is lentos por turboh\u00e9lices debido a que estes te\u00f1en un mellor consumo de combustible. A velocidades medias, cando a h\u00e9lice xa non \u00e9 eficiente, os turboh\u00e9lices foron substitu\u00eddos por turboventiladors. O turboventilador \u00e9 m\u00e1is silencioso e ten un mellor consumo que o turborreactor. Os turborreactores a\u00ednda son com\u00fans en m\u00edsiles de cruceiro de alcance medio, debido \u00e1 s\u00faa alta velocidade de escape, \u00e1 s\u00faa pequena \u00e1rea fontal, e \u00e1 s\u00faa relativa simplicidade."}
{"id": "364138", "revid": "72012", "url": "https://gl.wikipedia.org/wiki?curid=364138", "title": "Zaragoza Club Deportivo", "text": "O Real Zaragoza Club Deportivo, despois durante a Rep\u00fablica unicamente Zaragoza Club Deportivo, foi un equipo de f\u00fatbol espa\u00f1ol da cidade de Zaragoza, en Arag\u00f3n. O club foi fundado en 1925, resultado da fusi\u00f3n entre a Real Sociedad Atl\u00e9lica Stadium e o Zaragoza Foot-Ball Club. En 1932 fusionouse co Iberia Sport Club para formar o Zaragoza Foot-ball Club, actual Real Zaragoza.\nHistoria.\nTras varias fusi\u00f3ns e absorci\u00f3ns dos clubs anteriores ao Real Zaragoza Club Deportivo, este nace froito da fusi\u00f3n entre o Zaragoza Foot-Ball Club e a Real Sociedad Atl\u00e9tica Stadium, adoptando o reco\u00f1ecemento de Real outorgado ao Stadium, e sen modificar a tradicional camisa vermella con pantal\u00f3n azul do mesmo, contin\u00faan as\u00ed sendo co\u00f1ecidos os xogadores do Real Zaragoza CD como \"os tomates\". O Zaragoza tomate xogaba no Campo de la Torre de Bruil, tam\u00e9n co\u00f1ecido como Campo de la Calle Asalto, por estar situado no n\u00famero 13 desta.\nNa tempada de 1928/29 queda 5\u00ba no Grupo B da Segunda Divisi\u00f3n, grupo transitorio da categor\u00eda na que s\u00f3 os dous primeiros clasificados quedar\u00edan en Segunda. Durante a tempada 1929/30 figurar\u00eda na Terceira Divisi\u00f3n, pero ret\u00edrase debido a problemas econ\u00f3micos. Durante a tempada 30/31 queda como 4\u00ba clasificado no Grupo II da Terceira Divisi\u00f3n. Disputar\u00eda a tempada 1931/32 en Rexional, co nome de Zaragoza Club Deportivo debido \u00e1 instauraci\u00f3n da Segunda Rep\u00fablica Espa\u00f1ola. Moi endebedado e con numerosos acredores, \u00e9 apartado da competici\u00f3n por falta de pagamento e despois dado de baixa na Federaci\u00f3n Aragonesa de F\u00fatbol, no mes de decembro de 1931.\nFinalmente tras conversaci\u00f3ns entre o club e o Iberia Sport Club, que tam\u00e9n se atopaba en mala situaci\u00f3n, fusi\u00f3nanse para dar orixe o 18 de marzo de 1932 ao Zaragoza Foot-ball Club, nome orixinal do actual Real Zaragoza."}
{"id": "364139", "revid": "10599", "url": "https://gl.wikipedia.org/wiki?curid=364139", "title": "Real Zaragoza Club Deportivo", "text": ""}
{"id": "364140", "revid": "10599", "url": "https://gl.wikipedia.org/wiki?curid=364140", "title": "Zaragoza CD", "text": ""}
{"id": "364141", "revid": "10599", "url": "https://gl.wikipedia.org/wiki?curid=364141", "title": "Real Zaragoza CD", "text": ""}
{"id": "364142", "revid": "89787", "url": "https://gl.wikipedia.org/wiki?curid=364142", "title": "Fundaci\u00f3n Lu\u00eds Tilve", "text": "A Fundaci\u00f3n Lu\u00eds Tilve \u00e9 unha fundaci\u00f3n constitu\u00edda en 1989 e declarada fundaci\u00f3n de interese galego pola Xunta de Galicia en 1991. A iniciativa da s\u00faa constituci\u00f3n atrib\u00faese ao secretario xeral da UGT-Galicia naquela \u00e9poca, Jes\u00fas Mosquera Sueiro, actual presidente da Lu\u00eds Tilve. Entre os obxectivos da fundaci\u00f3n est\u00e1 a difusi\u00f3n da historia do movemento obreiro galego, singularmente da UGT.\nActualmente, a Fundaci\u00f3n Lu\u00eds Tilve ten a s\u00faa sede en Santiago de Compostela. Nas s\u00faas instalaci\u00f3ns at\u00f3pase un arquivo hist\u00f3rico do movemento obreiro, inscrito na Rede de Arquivos de Galicia."}
{"id": "364143", "revid": "1093", "url": "https://gl.wikipedia.org/wiki?curid=364143", "title": "Fundaci\u00f3n 10 de Marzo", "text": "A Fundaci\u00f3n 10 de Marzo foi promovida polo sindicato CCOO de Galicia no ano 1991 ao abeiro da Lei de Fundaci\u00f3ns de Interese Galego . O nome fai referencia aos sucesos do 10 de marzo de 1972, os cales son lembrados anualmente co gallo do D\u00eda da Clase Obreira Galega. Debido \u00e1 s\u00faa orixe, o estudo do movemento obreiro galego forma parte dos obxectivos principais desta instituci\u00f3n. \nPresidentes.\n1991-2013:\n2013-2023: Xan Mar\u00eda Castro Paz , exsecretario xeral de CCOO de Galicia."}
{"id": "364154", "revid": "23204", "url": "https://gl.wikipedia.org/wiki?curid=364154", "title": "Serra Nevada, Estados Unidos de Am\u00e9rica", "text": "A Serra Nevada \u00e9 unha cordilleira monta\u00f1osa situada no estado de California, Estados Unidos de Am\u00e9rica, a\u00ednda que nalg\u00fans lugares linda co estado de Nevada. O nome deste conxunto de monta\u00f1as d\u00e9bese \u00e1 descrici\u00f3n feita polo sacerdote espa\u00f1ol Pedro Font en abril do ano 1776.\nEsta serra ten uns 640\u00a0km de norte a sur e uns 110 de leste a oeste. Est\u00e1 localizada entre o Val Central de California e a Gran Cunca e pertence \u00e1 gran Cordilleira Americana, que se estende dende Norteam\u00e9rica at\u00e9 a Ant\u00e1rtida pasando por Centroam\u00e9rica e Suram\u00e9rica. Os lugares m\u00e1is importantes da cordilleira son o lago Tahoe que \u00e9 o lago alpino m\u00e1is grande de Norteam\u00e9rica, o monte Whitney de 4421 m de altura que \u00e9 o punto m\u00e1is alto da serra e o Parque Nacional de Yosemite."}
{"id": "364156", "revid": "56817", "url": "https://gl.wikipedia.org/wiki?curid=364156", "title": "Pen\u00ednsula de Alasca", "text": "A Pen\u00ednsula de Alasca (en ingl\u00e9s:Alaska Peninsula) \u00e9 unha pen\u00ednsula pertencente ao estado de Alasca, Estados Unidos que se estende uns 800\u00a0km ao suroeste do estado. A pen\u00ednsula \u00e9 prolongada polas illas Aleutianas, que marcan a separaci\u00f3n entre o oc\u00e9ano Pac\u00edfico e o mar de Bering. A pen\u00ednsula est\u00e1 bastante despoboada, estando formado ese grupo de poboaci\u00f3n maiormente por ind\u00edxenas de Alasca que viven da pesca."}
{"id": "364165", "revid": "1131", "url": "https://gl.wikipedia.org/wiki?curid=364165", "title": "Wout van Aert", "text": "Wout van Aert, nado en Herentals o 15 de setembro de 1994, \u00e9 un ciclista profesional belga especialista na modalidade de ciclocr\u00f3s que actualmente milita no equipo Profesional Continental do Veranda's Willems-Crelan.\nNa s\u00faa modalidade principal, o ciclocr\u00f3s, Wout ten 2 t\u00edtulos mundiais consecuivos (2016 e 2017) e 2 campionatos belgas (2016 e 2017). En categor\u00edas inferiores tam\u00e9n ten un campionato mundial sub-23, unha prata mundial x\u00fanior e un europeo sub-23."}
{"id": "364166", "revid": "98629", "url": "https://gl.wikipedia.org/wiki?curid=364166", "title": "Damien Magee", "text": "Damien Magee, nado o 17 de novembro de 1945 en Belfast, \u00e9 un brit\u00e1nico, expiloto de competici\u00f3n, de Irlanda do Norte. Participou en dous Grandes Premios do Campionato Mundial de F\u00f3rmula Un, debutou o 8 de xu\u00f1o de 1975. Non anotou puntos de campionato.\nA s\u00faa \u00fanica sa\u00edda nun Gran Premio do Campionato do Mundo foi en 1975 cando substitu\u00edu a Arturo Merzario en Williams para o Gran Premio de Suecia. Ao ano seguinte tratou de cualificar cun Brabham do equipo RAM no Gran Premio de Francia de 1976, pero non o conseguiu.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364168", "revid": "1131", "url": "https://gl.wikipedia.org/wiki?curid=364168", "title": "Jac Nellemann", "text": "Jacob \"Jac\" Nellemann, nado en Copenhagen o 19 de abril de 1944, \u00e9 un expiloto de carreiras de Dinamarca.\nTraxectoria.\nAo chegar \u00e1 F\u00f3rmula Un en , a s\u00faa \u00fanica participaci\u00f3n foi no Gran Premio de Suecia de 1976, pilotando un Brabham correndo para o pequeno equipo RAM. Malia participar nas sesi\u00f3ns de cualificaci\u00f3n en dous coches, un BT42 e un BT44B, non puido cualificar. Estaba na lista de participaci\u00f3n para a carreira do ano seguinte, pero non se presentou para a cualificaci\u00f3n.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364170", "revid": "56817", "url": "https://gl.wikipedia.org/wiki?curid=364170", "title": "A Casti\u00f1eira Vella", "text": "O top\u00f3nimo galego A Casti\u00f1eira Vella pode referirse a:"}
{"id": "364171", "revid": "1131", "url": "https://gl.wikipedia.org/wiki?curid=364171", "title": "Casti\u00f1eiro Redondo", "text": "O top\u00f3nimo galego Casti\u00f1eiro Redondo pode referirse a:"}
{"id": "364172", "revid": "1131", "url": "https://gl.wikipedia.org/wiki?curid=364172", "title": "Castido", "text": ""}
{"id": "364173", "revid": "1131", "url": "https://gl.wikipedia.org/wiki?curid=364173", "title": "O Castillo", "text": ""}
{"id": "364174", "revid": "1131", "url": "https://gl.wikipedia.org/wiki?curid=364174", "title": "A Casti\u00f1eira Nova", "text": ""}
{"id": "364175", "revid": "1131", "url": "https://gl.wikipedia.org/wiki?curid=364175", "title": "A Casti\u00f1eiri\u00f1a", "text": ""}
{"id": "364176", "revid": "1131", "url": "https://gl.wikipedia.org/wiki?curid=364176", "title": "Casti\u00f1eiro de Lobo", "text": ""}
{"id": "364177", "revid": "1131", "url": "https://gl.wikipedia.org/wiki?curid=364177", "title": "Casti\u00f1eiroa", "text": ""}
{"id": "364178", "revid": "1131", "url": "https://gl.wikipedia.org/wiki?curid=364178", "title": "Castom\u00e1s", "text": ""}
{"id": "364182", "revid": "89787", "url": "https://gl.wikipedia.org/wiki?curid=364182", "title": "Betanzos, Betanzos", "text": "Betanzos \u00e9 unha parroquia do concello de Betanzos na comarca de Betanzos. Segundo o IGE en 2018 ti\u00f1a 10 172 habitantes (5 337 mulleres e 4 825 homes) distribu\u00eddos nunha entidade de poboaci\u00f3n.\nCultura.\nTop\u00f3nimo.\nO top\u00f3nimo \"Betanzos\" xorde do nome do pobo, ou do lugar de residencia do pobo dos \"Betantios\" ou \"Betancios\". Ese xentilicio ou etn\u00f3nimo (o nome dun pobo ou etnia) \u00e9 de orixe celta e far\u00eda referencia \u00e1 figura dun deus ou dun persoeiro chamado \"Beto\" ou \"Bito\". A ra\u00edz dese nome do pobo ou etnia estar\u00eda no termo celta \"*bitu\", que significa \"mundo\". e ter\u00eda aparecido antes do s\u00e9culo III. O seu anterior top\u00f3nimo, \"Unctia\", poder\u00eda significar ou ben unha poboaci\u00f3n onde se atopa auga de calidade ou ben \"bubas\", ganglios infartados."}
{"id": "364184", "revid": "89787", "url": "https://gl.wikipedia.org/wiki?curid=364184", "title": "The Who Sell Out", "text": "The Who Sell Out \u00e9 o terceiro \u00e1lbum da banda inglesa de rock The Who, publicado o 15 de decembro de 1967 a trav\u00e9s do selo Track Records no Reino Unido e de Decca Records nos Estados Unidos. \u00c9 un \u00e1lbum conceptual, formado como unha colecci\u00f3n de canci\u00f3ns non relacionadas intercaladas con anuncios publicitarios e de servizo p\u00fablico falsos. O disco pretende ser unha emisi\u00f3n da radio pirata Radio London. Parte da iron\u00eda do t\u00edtulo estaba en que The Who fac\u00edan anuncios publicitarios durante ese per\u00edodo da s\u00faa carreira, alg\u00fans dos cales aparecen como cani\u00f3ns extra no CD remasterizado.\nA edici\u00f3n do \u00e1lbum foi seguida por preitos debido \u00e1 menci\u00f3n de intereses comerciais reais nos falsos anuncios e nas portadas do disco, e polos creadores dos \"jingles\" reais (de Radio London), que reclamaron que The Who usounos sen permiso; os \"jingles\" foran producidos por PAMS Productions de Dallas, Texas, que crearon milleiros de \"jingles\" identificadores de emisoras nos anos 60 e 70. Foi a compa\u00f1\u00eda de desodorizantes Odorono a que se ofendeu porque o produtor Chris Stamp lle fixo unha petici\u00f3n de patrocinio. \"I Can See for Miles\" foi publicada como sinxelo e chegou ao n\u00famero 10 das listas do Reino Unido e dos Estados Unidos.\nListaxe de canci\u00f3ns.\nTodos os temas compostos por Pete Townshend, ag\u00e1s onde se indique.\nOs \"jingles\" entre as canci\u00f3ns aparentemente non te\u00f1en t\u00edtulo oficial e non est\u00e1n listados por ningures no \u00e1lbum orixinal, a\u00ednda que si aparecen no libreto na remasterizaci\u00f3n de 1995.\nEsta edici\u00f3n cont\u00e9n o \u00e1lbum orixinal con mestura est\u00e9reo no disco 1, e con mestura mono no 2."}
{"id": "364188", "revid": "1131", "url": "https://gl.wikipedia.org/wiki?curid=364188", "title": "Voo 182 de Air India", "text": "O voo 182 de Air India era un voo de Air India que operaba a ruta Toronto-Montreal\u2013-Londres-Delhi. O 23 de xu\u00f1o de 1985 o Boeing 747-237B que operaba o voo foi destru\u00eddo por unha bomba a 31 000 p\u00e9s de altura (9 400 m). Estrellouse no oc\u00e9ano Atl\u00e1ntico mentres estaba no espazo a\u00e9reo irland\u00e9s. Foi o primeiro atentado con bomba nun 747. Morreron un total de 329 persoas, inclu\u00eddos 268 cidad\u00e1ns canadenses, 27 brit\u00e1nicos e 24 indios. O incidente foi o m\u00e1is grande asasinato en masa da historia do Canad\u00e1. Foi o ataque terrorista con m\u00e1is mortos nun avi\u00f3n ata os atentados do 11 de setembro de 2001, e \u00e9 tam\u00e9n o atentado con bomba nun avi\u00f3n con m\u00e1is mortes. O atentado do voo 182 de Air India ocorreu ao mesmo tempo que o atentado no aeroporto de Narita, en Toquio. Os investigadores cren que os dous feitos estaban vinculados, e que os responsables buscaban un drobre atentado. Por\u00e9n, a bomba en Narita estupou antes de que puidese ser cargada nun avi\u00f3n.\nA polic\u00eda canadense determinou que os principais sospeitosos do atentado eran membros do grupo militante Sikh Babbar Khalsa. Crese que o ataque foi unha represalia contra a India pola operaci\u00f3n lvada a cabo polo seu ex\u00e9rcito, a operaci\u00f3n Blue Star, para expulsar a varios centos de militantes Sikh que estaban dentro das instalaci\u00f3ns do Templo Dourado e nas estruturas que o rodeaban. A operaci\u00f3n fora ordenada polo goberno indio, encabezado por Indira G\u0101ndhi. A\u00ednda que un feixe de membros foron arrestados e xulgados, Inderjit Singh Reyat, un cidad\u00e1n canadense, segue sendo a \u00fanica persoa condenada por participar no atentado. Singh declarouse culpable de homicidio involuntario en 2003. Foi sentenciado a 15 anos de cadea por fabricar as bombas que estouparon no voo 182 e en Narita.\nA investigaci\u00f3n e proceso posterior durou case vinte anos e foi o xu\u00edzo m\u00e1is caro da historia do Canad\u00e1, costando preto de 130 mill\u00f3ns de d\u00f3lares canadenses. O Gobernador Xeral en 2006 nomeou o ex-xu\u00edz da Corte Suprema John Major para dirixir unha comisi\u00f3n de investigaci\u00f3n. O seu informe cmpletouse e publicouse o 17 de xu\u00f1o de 2010. Este conclu\u00eda que unha serie de erros do goberno d Canad\u00e1, da Polic\u00eda Montada, e da Axencia de Intelixencia e Seguridade permitiran que o ataque terrorista tivese lugar."}
{"id": "364191", "revid": "89787", "url": "https://gl.wikipedia.org/wiki?curid=364191", "title": "Manchester by the Sea (filme)", "text": "Manchester by the Sea \u00e9 un filme dram\u00e1tico estadounidense de 2016, dirixido e escrito por Kenneth Lonergan e protagonizado por Casey Affleck, Michelle Williams e Kyle Chandler. A rodaxe do filme comezou o 23 de marzo de 2015, en Manchester-by-the-Sea, Massachusetts. Recadou 77 mill\u00f3ns de d\u00f3lares en todo o mundo sobre un orzamento de 8,5 mill\u00f3ns.\n\"Manchester by the Sea\" recibiu aclamaci\u00f3ns da cr\u00edtica trala s\u00faa estrea, sendo considerado un dos mellores filmes de 2016. Nos \u00d3scar de 2017, o filme recibiu seis nomeamentos: mellor filme, mellor director, mellor actor (Affleck), mellor actor secundario (Hedges), mellor actriz secundaria (Williams) e mellor gui\u00f3n orixinal, ga\u00f1ando o de mellor actor e mellor gui\u00f3n. Tam\u00e9n ga\u00f1ou o Globo de Ouro a Mellor Actor nun drama sendo nomeado para catro categor\u00edas m\u00e1is.\nSinopse.\nDespois da s\u00fapeta morte de Joe Chandler, o seu irm\u00e1n m\u00e1is novo Lee faise titor legal do seu fillo. Lee regresa \u00e1 s\u00faa vila natal e ten que lidar tanto coa s\u00faa dona separada Randi como coa comunidade de North Shore.\nProduci\u00f3n.\nO 6 de setembro de 2014, anunciouse que Matt Damon volver\u00eda traballar co director Kenneth Lonergan para a pel\u00edcula de \"Manchester by the Sea\", con gui\u00f3n de Lonergan. Gigi Pritzker estaba en conversaci\u00f3ns finais para producir e financiar a pel\u00edcula a trav\u00e9s de Odd Lot Entertainment. Damon e Lonergan anteriormente traballaran xuntos no filme de 2011 \"Margaret\".\nA preproduci\u00f3n comezou o 8 de setembro de 2014. A principios de decembro de 2014, durante a rodaxe de \"The Finest Hours\", Casey Affleck revelou \u00e1 \"The Boston Globe\" que Damon non ser\u00eda protagonista na pel\u00edcula e que interpretar\u00eda o seu papel. Affleck substitu\u00edu a Damon, o 5 de xaneiro de 2015. Michelle Williams foi introducida no elenco o 9 de xaneiro de 2015, para interpretar a dona do personaxe de Affleck.\nEn marzo de 2015 informouse de que Sierra/Affinity se uniran para financiar a pel\u00edcula, mentres que Kimberly Stewart poder\u00eda producir e financiar a trav\u00e9s da s\u00faa K Period Media, Kevin J. Walsh a trav\u00e9s de B Story, Chris Moore a trav\u00e9s de CMP, e Damon trav\u00e9s da s\u00faa compa\u00f1\u00eda Pearl Street Films. Pritzker xa non se achegou a producir. Kyle Chandler asinou contrato para protagonizar a pel\u00edcula o 24 de febreiro de 2015, que interpreta o personaxe do irm\u00e1n m\u00e1is vello de Affleck.\nRodaxe.\nO filme estableceuse previamente en Nova Inglaterra. A rodaxe comezou o 23 de marzo de 2015, na localidade do mesmo nome de Manchester-by-the-Sexa, Massachusetts. No segundo d\u00eda, a rodaxe levouse a cabo na costa norte nos lugares de Beverly, Gloucester e Salem.\nEstrea.\nA pel\u00edcula estreouse na secci\u00f3n World Premier do Festival de Cinema de Sundance de 2016. Posteriormente foi adquirida por Amazon por 10 mill\u00f3ns de d\u00f3lares.\nRecepci\u00f3n cr\u00edtica.\nO filme recibiu eloxios da cr\u00edtica. Baseado en 16 comentarios, \"Manchester by the Sexa\" ten unha puntuaci\u00f3n en Rotten Tomatoes do 94%, cunha media de 8.1/10. En Metacritic ten unha puntuaci\u00f3n de 91/100, sobre a base de 10 comentarios, o que indica \"aclamaci\u00f3n universal\".\nPremios e nomeamentos.\n\"Manchester by the Sea\" recibiu aclamaci\u00f3ns da cr\u00edtica trala s\u00faa estrea, sendo considerado un dos mellores filmes de 2016. Nos \u00d3scar de 2017, o filme recibiu seis nomeamentos: mellor filme, mellor director, mellor actor (Affleck), mellor actor secundario (Hedges), mellor actriz secundaria (Williams) e mellor gui\u00f3n orixinal. Tam\u00e9n ga\u00f1ou o Globo de Ouro a Mellor Actor nun drama sendo nomeado para catro categor\u00edas m\u00e1is."}
{"id": "364192", "revid": "56817", "url": "https://gl.wikipedia.org/wiki?curid=364192", "title": "La La Land", "text": "La La Land p\u00f3dese referir a:"}
{"id": "364193", "revid": "98629", "url": "https://gl.wikipedia.org/wiki?curid=364193", "title": "Matt Ryan", "text": "Matthew Thomas Ryan, m\u00e1is co\u00f1ecido como Matt Ryan, nado o 17 de maio de 1985 en Exton, Pensilvania, \u00e9 un xogador profesional estadounidense de f\u00fatbol americano que xoga como quarterback para os Atlanta Falcons da National Football League (NFL). Tras formarse no Boston College foi escollido en 2008 polos Falcons no terceiro lugar do draft da NFL. En 2016 foille outorgado o galard\u00f3n como xogador m\u00e1is valioso (MVP) da temporada.\nTraxectoria.\nFillo de Bernice e Michael Ryan, unha parella cat\u00f3lica de ascendencia irlandesa, Ryan naceu o 17 de maio de 1985 en Exton, Pensilvania. Formouse no Asis William Penn Charter School de Filadelfia, onde xogou ao f\u00fatbol americano durante tres anos, ga\u00f1ando o premio gan\u00f3 All-East. Al\u00ed tam\u00e9n xogou ao baloncesto na posici\u00f3n de ala e ao b\u00e9isbol como pitcher e shortstop en b\u00e9isbol. Tras o seu paso polo instituto, Ryan uniuse ao Boston College para continuar a s\u00faa carreira e formaci\u00f3n acad\u00e9mica.\nTras acabar a s\u00faa etapa universitaria, Ryan foi seleccionado polos Atlanta Falcons no terceiro lugar da primeira rolda do draft da NFL de 2008, onde asinou un contrato de seis anos por valor de 72 mill\u00f3ns de d\u00f3lares, 34 deses mill\u00f3ns garantidos. No seu primeiro ano no f\u00fatbol americano profesional ga\u00f1ou o t\u00edtulo ao Rookie Ofensivo do Ano, sendo desde aquela un dos mellores quarterbacks da competici\u00f3n. Na cuarta xornada da temporada 2016, Ryan lanzou 503 iardas de pase conseguindo catro touchdowns, na que Julio Jones, o seu receptor principal, capturou 12 pases para 300 iardas e un touchdown, para a vitoria por 48-33 fronte os Carolina Panthers. Jones e Ryan convert\u00e9ronse as\u00ed no primeiro d\u00fao de quarterback-receptor da historia da NFL en conseguir 500 iardas de pase e 300 de recepci\u00f3n nun mesmo partido. Esa mesma temporada, Ryan lidera aos Falcons \u00e1 s\u00faa segunda participaci\u00f3n na Super Bowl, onde se enfrontar\u00e1n aos New England Patriots."}
{"id": "364194", "revid": "85894", "url": "https://gl.wikipedia.org/wiki?curid=364194", "title": "Rubiais, Rubiais, Viana do Bolo", "text": "Rubiais \u00e9 un lugar da parroquia de Rubiais, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 25 habitantes (10 homes e 15 mulleres)."}
{"id": "364195", "revid": "85894", "url": "https://gl.wikipedia.org/wiki?curid=364195", "title": "Santo Agosti\u00f1o, Rubiais, Viana do Bolo", "text": "Santo Agosti\u00f1o \u00e9 un lugar da parroquia de Rubiais, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 15 habitantes (7 homes e 8 mulleres)."}
{"id": "364198", "revid": "98629", "url": "https://gl.wikipedia.org/wiki?curid=364198", "title": "Boeing E-3 Sentry", "text": "O Boeing E-3 Sentry \u00e9 un avi\u00f3n dese\u00f1ado como sistema de alerta temper\u00e1 e control aerotransportado (AWACS nas s\u00faas siglas en ingl\u00e9s) desenvolvido por Boeing como principal contratante. O E-3 deriva do Boeing 707, e realiza labores de vixilancia todo-tempo, mando, control e comunicaci\u00f3ns, sendo usado pola Forza A\u00e9rea dos Estados Unidos, a OTAN, a Royal Air Force, a Forza A\u00e9rea de Francia e a Forza A\u00e9rea de Arabia Saudita. Dist\u00ednguese polo chamativo c\u00fapula rotatoria do radar situada sobre a fuselaxe. A s\u00faa fabricaci\u00f3n rematou en 1992 despois de que se producisen 68 avi\u00f3ns.\nA mediados dos anos 60 a USAF estaba buscando un avi\u00f3n para substitu\u00edr o seu modelo de pist\u00f3ns Lockheed EC-121 Warning Star, que levaba en servizo ao redor dunda d\u00e9cada. Despois de emitir contratos de traballo reeliminares a trs compa\u00f1\u00edas, a USAF elixiu a Boeing para fabricar d\u00faas fuselaxes para probar os radares de Westinghouse Electric e Hughes. \u00c1mbolos dous radares usaban tecnolox\u00eda de pulsos Doppler, sendo o dese\u00f1o de Westinghouse o ga\u00f1ador do contrato. As probas no primeiro E-3 de produci\u00f3n inici\u00e1ronse en outubro de 1975.\nO primeiro E-3 da USAF foi entregado en marzo de 1977, e durante os seguintes sete anos fabric\u00e1ronse un total de 34 unidades. A OTAN, como entidade \u00fanica, tam\u00e9n tivo 18 unidades, con base en Alema\u00f1a. O E-3 tam\u00e9n foi vendido ao Reino Unido (7), a Francia (4) e a Arabia Saudita (5 m\u00e1is 8 avi\u00f3ns de repostaxe en voo derivados do E-3). En 1991, cando foi entregada a derradeira unidade, os E-3 participaron na Operaci\u00f3n Treboada do deserto, xogando un papel crucial dirixindo os avi\u00f3ns da Coalici\u00f3n contra o inimigo. Durante a vida \u00fatil do avi\u00f3n realiz\u00e1ronse numerosas actualizaci\u00f3ns para mellorar as s\u00faas capacidades. En 1996 Westinghouse Electric foi mercada por Northrop ates de ser rebautizada como Northrop Grumman Electronic Systems, que \u00e9 a compa\u00f1\u00eda que hoxe en d\u00eda se engarga dos radares do E-3.\nDesenvolvemento.\nAntecedentes.\nEn 1963 a USAF pediu propostas para un Sistema de Alerta e Control Aerotransportado (AWACS) para substitu\u00edr os seus EC-121 Warning Stars, que serviran realizando ese rol durante m\u00e1is dunha d\u00e9cada. O novo avi\u00f3n aproveitar\u00eda as melloras na tecnolox\u00eda do radar e na an\u00e1lise de datos de radar por ordenador e de reduci\u00f3n de datos, que permit\u00eda aos radares aerotransportados \"mirar abaixo\", detectar o movemento de avi\u00f3ns a baixa altura, e discriminar, incluso sobre terra, os movementos da aeronave obxectivo, algo que ata ese momento era imposible. O contrato foi encargado a Boeing, Douglas e Lockheed, este \u00faltimo sendo eliminado en xullo de 1966. En 1967 iniciouse un programa paralelo para desenvolver o radar, con Westinghouse Electric e Hughes Aircraft competindo para producir o sistema. En 1968 foi referido como Overland Radar Technology (ORT) durante as probas de desenvolvemento no modificado EC-121Q. A antena de radar Westinghouse \u00eda ser usada pola empresa que ga\u00f1ase a competici\u00f3n, xa que Westinghouse era pioneira no dese\u00f1o de desfasadores RF de alta potencia.\nBoeing inicialmente propuxo unha aeronave constru\u00edda exclusivamente para ese prop\u00f3sito, preo as probas indicaron que non superar\u00eda ao xa operativo 707, polo que posteriormente foi elixido este modelo. Para incrementar o aguante, o seu dese\u00f1o ser\u00eda equipado con oito motores General Electric TF34, ou levar\u00eda o radar nunha c\u00fapula xiratoria na parte superior dunha cola en frecha invertida, enriba da fuselaxe. Boeing foi escollido por diante da proposta de McDonnell Douglas dun avi\u00f3n baseado no DC-8 en xullo de 1970. Realizouse un pedido inicial de dous aparellos, designados EC-137D, como bancos de proba para avaliar os dous radares en competici\u00f3n. Xa que os avi\u00f3ns de proba non requir\u00edan ter as 14 horas de aguante demandadas para os exemplares de produci\u00f3n, os EC-137 mantiveron os motores comerciais Pratt &amp; Whitney JT3D, e unha posterior reduci\u00f3n destes requisitos permitiron manter estes motores nas unidades de produci\u00f3n.\nO primeiro EC-137 realizou o seu voo de estrea o 9 de febreiro de 1972, prob\u00e1ndose os radares entre marzo e xullo dese ano. Os resultados favorables das probas levaron a que se elixise o radar de Westinghousepara o avi\u00f3n de produci\u00f3n. Inicialmente pensouse que o sistema de Hughes ser\u00eda o claro ga\u00f1ador, sinxelamente porque gran parte do seu dese\u00f1o tam\u00e9n ser\u00eda inclu\u00eddo no programa do radar do F-15 Eagle. O radar de Westinghouse usaba unha [[transformada r\u00e1pida de Fourier para resolver dixitalmente 128 frecuencias Doppler, mentres que os radares de Hughes usaban filtros anal\u00f3xicos baseados no dese\u00f1o para o caza F-15. O equipo de enxe\u00f1eiros de Westinghouse ga\u00f1ou a competici\u00f3n usando un ordenador programable de 18 bis cun software que pod\u00eda modificarse antes de cada misi\u00f3n. Ese ordenador era o dese\u00f1o AN/AYK-8 do programa B-57G, e designado AYK-8-EP1 para a s\u00faa memoria expandida. Este radar tam\u00e9n multiplexaba un modo de pulso \"m\u00e1is-al\u00f3-do-horizonte\" (BTH) que pod\u00eda complementar ao modo de pulso Doppler. Este feto desmostrou se beneficioso especialmente cando o modo BTH se usa para detectar barcos no mar cando o feixe do radar se dirixe por debaixo do horizonte.\nDesenvolvemento a grande escala.\nO [[26 de xaneiro]] de [[1973]] aprobouse o desenvolvemento a grande escala do sistema AWACS. Para permitir o desenvolvemento dos sistemas do avi\u00f3n f\u00edxose un pedido de tres unidades de preproduci\u00f3n, o primeiro dos cales realizou o seu primeiro voo en febreiro de [[1975]]. Para aforrar custos relax\u00e1ronse os requirimentos de aguante, permitindo ao novo avi\u00f3n manter os catro motores JT3D. [[IBM]] e [[Hazeltine]] foron seleccionadas para desenvolver o ordenador de misi\u00f3n e o sistema de monitores. O ordenador de IBM foi designado 4PI, e o seu software est\u00e1 escrito en [[JOVIAL]].\nAs modificaci\u00f3ns do [[Boeing 707]] para o E-3 Sentry inclu\u00edan unha c\u00fapula de radar xiratoria, un s\u00f3 punto de reabastecemento en terra, reabastecemento no aire, e un tunel ou rampla de rescate. O dese\u00f1o orixinal ti\u00f1a dous (un diante e outro detr\u00e1s), pero a rampla de rescate traseira foi eliminada para aforrar custos. Entre [[1977]] e [[1992]] fabric\u00e1ronse un total de 68 E-3.\nFuturo.\nDebido a que o [[Boeing 707]] xa non est\u00e1 en fabricaci\u00f3n, o equipo do E-3 foi instalado no [[Boeing E-767]] para as Forza A\u00e9rea Xaponesa. O [[Northrop Grumman E-10 MC2A|E-10 MC2A]] foi proposto para substitu\u00edr os E-3 da USAF, xunto co [[Boeing RC-135|RC-135]] e o E-8, pero o programa E-10 foi cancelado polo Departamento de Defensa. A USAF est\u00e1 a d\u00eda de hoxe realizando unha serie de melloras, principalmente en avi\u00f3nica, para actualizar aos E-3 aos actuales est\u00e1ndares de rendemento. Boeing est\u00e1 facendo probas de voo cos E-3 do bloque 40/45. Estes avi\u00f3ns modificados te\u00f1en actualizaci\u00f3ns nas secci\u00f3ns da tripulaci\u00f3n de misi\u00f3n e de batalla a\u00e9rea, ademais dun significativamente mellorado equipo electr\u00f3nico.\nOutro programa que a USAF est\u00e1 considerando \u00e9 o \"Programa de Modernizaci\u00f3n de Avi\u00f3nica\" (AMP). AMP equipar\u00eda aos E-3 con cabinas dixitais. A Forza A\u00e9rea tam\u00e9n quere modificar os E-3 con motores que sexan m\u00e1is fiables que os orixinais, e tam\u00e9n que sexan m\u00e1is eficientes en polo menos un 19%. Novos motores [[turboventilador]] poder\u00edan darlle a eses E-3 m\u00e1is alcance ou a posibilidade de operar dende pistas m\u00e1is curtas. Se a modificaci\u00f3n se levase a cabo os E-3 poder\u00edan engalar totalmente cargados dende pistas de tan s\u00f3 3 000 metros, e tam\u00e9n presi\u00f3ns barom\u00e9tricas m\u00e1is baixas, como en bases en zonas monta\u00f1osas. Agora que o [[Northrop Grumman E-8 Joint STARS|E-8 Joint STARS]] est\u00e1 sendo equipado co novo turboventilador [[Pratt &amp; Whitney JT8D|Pratt &amp; Whitney JT8D-219]], a USAF est\u00e1 estudando novamente a posibilidade de substitu\u00edr os motores orixinais por uns m\u00e1is eficientes.\nA modernizaci\u00f3n da frota de E3 da OTAN \u00e9 complicada pola heteroxeneidade de equipamento da mesma. Cada E-3 dun membro da OTAN est\u00e1 configurado de xeito distinto, e a oganizaci\u00f3n non finalizou ning\u00fan plan para a s\u00faa mellora ou substituci\u00f3n. Os avi\u00f3n poder\u00e1n voar ata o ano 2050 cun mantemento axeitado, pero a medida que a frota mundial de 707 disminue, asistir aos E-3 v\u00f3lvese cada vez m\u00e1is dif\u00edcil.\nV\u00e9xase tam\u00e9n.\nBibliograf\u00eda.\n[[Categor\u00eda:Aeronaves de Boeing]]\n[[Categor\u00eda:Aeronaves co primeiro voo en 1972]]"}
{"id": "364199", "revid": "89787", "url": "https://gl.wikipedia.org/wiki?curid=364199", "title": "Trofeo Reyno de Navarra", "text": "O Trofeo Reyno de Navarra, co\u00f1ecido ata 2006 como Trofeo Ciudad de Pamplona, era un torneo futbol\u00edstico de ver\u00e1n organizado polo Club Atl\u00e9tico Osasuna. Celebr\u00e1base no estadio El Sadar da cidade de Pamplona a finais de agosto. A \u00faltima edici\u00f3n celebrouse en 2011."}
{"id": "364200", "revid": "10599", "url": "https://gl.wikipedia.org/wiki?curid=364200", "title": "Trofeo Ciudad de Pamplona", "text": ""}
{"id": "364201", "revid": "10599", "url": "https://gl.wikipedia.org/wiki?curid=364201", "title": "Trofeo Cidade de Pamplona", "text": ""}
{"id": "364202", "revid": "10599", "url": "https://gl.wikipedia.org/wiki?curid=364202", "title": "Trofeo Vila de Xix\u00f3n", "text": ""}
{"id": "364203", "revid": "5863", "url": "https://gl.wikipedia.org/wiki?curid=364203", "title": "Retablo de Santo Domingo de Silos", "text": "Santo Domingo de Silos entronizado como bispo \u00e9 a obra m\u00e1is co\u00f1ecida do pintor espa\u00f1ol Bartolom\u00e9 Bermejo. \u00c9 un \u00f3leo sobre t\u00e1boa, pintado entre 1474 e 1477. Mide 242\u00a0cm de alto e 130 cm de ancho. Exh\u00edbese no Museo do Prado de Madrid, \u00f3 cal chegou en 1920 por unha permuta co Museo Arqueol\u00f3xico Nacional.\nDescrici\u00f3n.\n\u00c9 unha t\u00e1boa procedente de Daroca (Arag\u00f3n). Foi encargada o 5 de setembro de 1474. \u00c9 unha das obras m\u00e1is impresionantes do per\u00edodo g\u00f3tico polo seu gran tama\u00f1o e o xeirto co que est\u00e1 tratado a figura do santo, facendo desta peza unha das m\u00e1is perfectas do fin do estilo hispano-flamengo. \u00c9 a m\u00e1is antiga das que se co\u00f1ecen deste pintor, quen creou escola en Arag\u00f3n, con seguidores tales como Mart\u00edn Bernat e Miguel Xim\u00e9nez.\n\u00c9 a t\u00e1boa central dun retablo. As t\u00e1boas laterais foron acabadas por Mart\u00edn Bernat. Tr\u00e1tase dunha pintura de t\u00e9mpera\u00a0sobre madeira. Ten gran tama\u00f1o, pouco com\u00fan na pintura espa\u00f1ola deste per\u00edodo.\nO tema \u00e9 relixioso. Representa \u00f3 santo espa\u00f1ol Domingo de Silos, monxe que fundou o Mosteiro de Silos (Burgos) no s\u00e9culo XI, sendo o seu primeiro abade."}
{"id": "364204", "revid": "23204", "url": "https://gl.wikipedia.org/wiki?curid=364204", "title": "Santo Domingo de Silos entronizado como bispo", "text": ""}
{"id": "364205", "revid": "23204", "url": "https://gl.wikipedia.org/wiki?curid=364205", "title": "Tr\u00edptico da Adoraci\u00f3n dos Magos", "text": "A Adoraci\u00f3n dos Magos \u00e9 un tr\u00edptico realizado polo pintor alem\u00e1n Hans Memling. Est\u00e1 realizado en \u00f3leo sobre t\u00e1boa, e foi pintado en 1479-80. A t\u00e1boa central mide 147,5\u00a0cm de ancho e 96 cm de alto. As t\u00e1boas laterais ou \u00e1s, miden 63\u00a0cm de ancho e 98\u00a0cm de alto. Exh\u00edbese no Museo do Prado de Madrid.\nA este tr\u00edptico\u00a0da Adoraci\u00f3n dos Magos co\u00f1\u00e9ceselle tam\u00e9n como \u00abtr\u00edptico do Prado\u00bb. Est\u00e1 formado por tres partes: a \u00e1 esquerda \u00e9 unha \"Natividade\", o panel central unha \"Adoraci\u00f3n dos Reis Magos\", a \u00e1 dereita \u00e9 unha \"Presentaci\u00f3n no Templo\". Debido \u00e1 elecci\u00f3n dos temas, as\u00ed como pola s\u00faa representaci\u00f3n, este tr\u00edptico ach\u00e9gase \u00f3 de Jan Floreins e \u00f3\u00a0\"Pol\u00edptico Hulin de Loo\".\nDescrici\u00f3n.\nPerdeuse o rastro das caras exteriores das \u00e1s. Tam\u00e9n se lle chama \u00abTr\u00edptico de Carlos V\u00bb porque se conservou no \u00aboratorio de Carlos V\u00bb no Palacio Real de Aranjuez. Tr\u00e1tase dunha das obras m\u00e1is co\u00f1ecidas de Memling, aceptada pola totalidade dos autores."}
{"id": "364206", "revid": "1131", "url": "https://gl.wikipedia.org/wiki?curid=364206", "title": "El Escorial", "text": ""}
{"id": "364222", "revid": "1822", "url": "https://gl.wikipedia.org/wiki?curid=364222", "title": "O paso da lagoa Estixia", "text": "O paso da lagoa Estixia ou Caronte cruzando a lagoa Estixia \u00e9 quizais a obra m\u00e1is famosa do pintor flamengo Joachim Patinir. Foi realizada cara \u00f3 ano 1520. \u00c9 un cadro sobre t\u00e1boa de 64\u00a0cm de alto e 103 cm de ancho. Cons\u00e9rvase no Museo do Prado de Madrid, Espa\u00f1a.\nEsta pintura representa o tema cl\u00e1sico relatado por Virxilio na s\u00faa\u00a0\"Eneida\" (libro 6, verso 369) e por\u00a0Dante no \"Inferno\" (libro 3, verso 78) no centro do cadro dentro das tradici\u00f3ns cristi\u00e1s do Xu\u00edzo Final e o \"Ars moriendi.\"\nA figura m\u00e1is grande da barca \u00e9 Caronte, quen \u00abpasa as almas dos mortos a trav\u00e9s das portas do Hades\u00bb (Smith 320). O pasaxeiro na barca, demasiado pequeno para distinguir as s\u00faas expresi\u00f3ns, \u00e9 unha alma humana decidindo entre o Ceo, \u00e1 s\u00faa dereita (a esquerda do espectador), ou o Inferno, \u00e1 s\u00faa esquerda. A lagoa Estixia divide a pintura polo centro. \u00c9 un do catro r\u00edos do mundo subterr\u00e1neo que pasa pola parte m\u00e1is profunda do inferno. No lado esquerdo da pintura est\u00e1 a fonte do Para\u00edso, o manancial do que xorde o r\u00edo Leteo a trav\u00e9s do Ceo: \u00aba auga do Leteo ten o poder de facer que un esqueza o pasado e concede a eterna mocidade\u00bb (Battistini 210). No lado dereito da composici\u00f3n est\u00e1 a visi\u00f3n que Patinir ten do Inferno, que se debe amplamente \u00e1s influencias do Bosco. Adapta a descrici\u00f3n do Hades, en que, \u00absegundo o escritor grego Pausanias, unha das portas estaba situada no extremo meridional do Peloponeso, nunha enseada a\u00ednda visible no cabo Matapan\u00bb (Battistini 213). En fronte das portas est\u00e1 C\u00e9rbero, un can de tres cabezas, que garda a entrada da porta e asusta a todas as almas potenciais que entran no Hades. \nA alma da barca \u00f3 final elixe o seu destino mirando cara ao Inferno e ignorando o anxo na beira do r\u00edo no Para\u00edso que lle fai acenos para que se achegue \u00f3 m\u00e1is dificultoso carreiro que leva \u00f3 Ceo (Devisscher)."}
{"id": "364225", "revid": "23204", "url": "https://gl.wikipedia.org/wiki?curid=364225", "title": "Caronte cruzando a lagoa Estixia", "text": ""}
{"id": "364267", "revid": "54334", "url": "https://gl.wikipedia.org/wiki?curid=364267", "title": "Mesa dos pecados capitais", "text": "A Mesa dos pecados capitais \u00e9 un cadro de Hieronymus Bosch, o Bosco, ou dun seguidor do mestre. \u00c9 un \u00f3leo sobre t\u00e1boa cuxo primeiro destinatario e funci\u00f3n desco\u00f1\u00e9cense. \u00d3\u00a0servirse como soporte de madeira de chopo, m\u00e1is lixeira que a habitual madeira de carballo, non foi posible datar a antig\u00fcidade da t\u00e1boa por dendrocronolox\u00eda e, como as restantes obras da contorna do Bosco, a data da s\u00faa creaci\u00f3n \u00e9 discutida, a\u00ednda que vestidos e outros detalles como o debuxo subxacente,\u00a0apuntan \u00f3s \u00faltimos anos de vida do pintor. A sinatura, \u00abJheronimus bosch\u00bb \u00e9 presumiblemente aut\u00e9ntica. Mide 119,5\u00a0cm de alto e 139,8 cm de ancho. Exh\u00edbese no Museo do Prado de Madrid, como dep\u00f3sito de Patrimonio Nacional.\nHistoria.\nEsta t\u00e1boa foi adquirida polo monarca Filipe II de Espa\u00f1a antes de 1560 e depositada no mosteiro do Escorial coa primeira entrega de obras art\u00edsticas en 1574. Trasladouse \u00f3\u00a0Museo do Prado durante a Guerra Civil espa\u00f1ola pola Xunta Delegada de Incautaci\u00f3n, Protecci\u00f3n e Salvamento do Tesouro Art\u00edstico de Madrid. Felipe de Guevara ocupouse da \"Mesa\" con moitos eloxios nos seus \"Comentarios da pintura\" de cara a 1560. Guevara refer\u00edase a ela nunha pasaxe pol\u00e9mica no que, tratando das \u00abcousas de Boshc\u00bb e dirix\u00edndose \u00f3 monarca propietario da Mesa, falaba tam\u00e9n dun imitador da obra do Bosco, tan devoto do mestre que asinaba as s\u00faas obras co seu nome, atribu\u00edndo a \"Mesa\"\u00a0\u00f3 disc\u00edpulo, a\u00ednda que no Escorial estivo sempre atribu\u00edda \u00f3 propio Bosco.\nOs estudos t\u00e9cnicos realizados no Museo do Prado con motivo do quinto centenario da morte do pintor, completando os estudos t\u00e9cnicos realizados en 1987 e 2001 por Carmen Garrido e Roger Van Schoute, permiten confirmar a autor\u00eda do Bosco."}
{"id": "364268", "revid": "23204", "url": "https://gl.wikipedia.org/wiki?curid=364268", "title": "Os sete pecados mortais", "text": ""}
{"id": "364269", "revid": "1410", "url": "https://gl.wikipedia.org/wiki?curid=364269", "title": "O triunfo da Morte", "text": "O triunfo da Morte (en ) \u00e9 unha das obras m\u00e1is co\u00f1ecidas do pintor flamengo Pieter Brueghel o Vello. Un \u00f3leo sobre t\u00e1boa de 117\u00a0cm de alto x 162\u00a0cm de ancho, pintado cara \u00f3 ano 1562. Escola flamenga do s\u00e9culo XVI.\nPertenceu \u00e1 colecci\u00f3n de pinturas da casa real espa\u00f1ola dende 1746-1759, cando foi adquirida por Isabel de Farnesio para o Palacio da Granxa. Dende 1827 forma parte da colecci\u00f3n do Museo do Prado (Madrid)."}
{"id": "364270", "revid": "89787", "url": "https://gl.wikipedia.org/wiki?curid=364270", "title": "Autorretrato de D\u00fcrer (Prado)", "text": "Este Autorretrato (en ) \u00e9 o segundo dos tres autorretratos creados polo pintor alem\u00e1n Albrecht D\u00fcrer. \u00c9 un \u00f3leo sobre t\u00e1boa, pintado en 1498. Mide 52\u00a0cm de alto e 41 cm de ancho, sendo as\u00ed o m\u00e1is pequeno dos seus autorretratos. Exh\u00edbese no Museo do Prado de Madrid. No catro D\u00fcrer el\u00e9vase a si mesmo \u00e1 clase social que el cr\u00eda merec\u00eda un artista da s\u00faa habelencia. D\u00fcrer repres\u00e9ntase nun interior baixo un arco, de medio corpo e xirado cara \u00f3 espectador. Pintado despois da s\u00faa primeira viaxe a Italia, a presenza de D\u00fcrer domina o espazo pict\u00f3rico, dende o seu sombreiro, que case chega at\u00e9 a parte superior do lenzo, at\u00e9 o seu brazo colocado no bordo inferior, onde repousan os seus dedos vestidos en finas luvas.\nHistoria.\nAlbrecht D\u00fcrer, fillo dun ourive h\u00fangaro que se estabeleceu en N\u00faremberg, \u00e9 o m\u00e1ximo representante do Renacemento en Alema\u00f1a. Este \"Autorretrato\" pintouno en 1498, un ano trascendente para a s\u00faa carreira: \u00e9 o mesmo ano no que publicou a s\u00faa famosa serie de gravados do \"Apocalipse\", entallada en xilograf\u00eda. Regresara da s\u00faa primeira viaxe a Italia, o cal se nota no estilo deste cuadro: obs\u00e9rvase a influencia da escola veneciana e lombarda, en particular, de Giovanni Bellini.\nEn 1636, este cadro foi o agasallo do concello de N\u00faremberg a Carlos I de Inglaterra, xunto cun retrato do pai do artista \u00f3s 70 anos de idade, que xeralmente se lle atrib\u00fae (National Gallery de Londres). Contra o 1648, o gravador Wenzel Hollar reproduciu o \"Autorretrato\" con augaforte; esta copia amosa a efixie en posici\u00f3n invertida.\nCando Carlos I foi xulgado e decapitado en 1649, os seus bens vend\u00e9ronse en poxa e o autorretrato de D\u00fcrer foi adquirido (mediante intermediarios) por Filipe IV de Espa\u00f1a. Permaneceu na colecci\u00f3n real espa\u00f1ola at\u00e9 a apertura do Museo do Prado.\nCultura popular.\nEn 2012, a oficina de turismo de N\u00fcrnberg encargou un xoguete de Playmobil baseado na pintura para ser vendido como suvenir."}
{"id": "364272", "revid": "6939", "url": "https://gl.wikipedia.org/wiki?curid=364272", "title": "Brema", "text": "A brema (Abramis brama) \u00e9 unha especie de peixe de auga doce pertencente \u00e1 familia dos cipr\u00ednidos (Cyprinidae) que habita nos r\u00edos e lagos de Irlanda, Reino Unido, centro e norte de Europa, e Rusia.\nAspecto e anatom\u00eda.\nO seu corpo est\u00e1 comprimido lateralmente; no dorso presenta unha xiba algo marcada no seu parte anterior. Normalmente mide entre 40 e 60 cm de lonxitude con pesos de 2-3 kg. A lonxitude m\u00e1xima \u00e9 de 90\u00a0cm e en Alema\u00f1a capturouse en 2000 un exemplar de 85\u00a0cm e 7\u00a0kg de peso. Os exemplares de m\u00e1is de 70\u00a0cm son raros, e s\u00f3 se dan en lugares espec\u00edficos cunha poboaci\u00f3n baixa de pl\u00e1ticas. \n\u00c9 unha especie moi com\u00fan en augas estancadas ou de curso lento, con fondos arxilosos ou lamosos, a\u00ednda que tam\u00e9n est\u00e1 presente en estuarios (mar B\u00e1ltico) e augas salobres (mar Caspio e Aral). Alim\u00e9ntanse de bivalvos, larvas de mosquitos e vermes. A \u00e9poca de desova ocorre entre maio e xu\u00f1o, en augas ricas en vexetaci\u00f3n; os machos presentan durante este per\u00edodo tub\u00e9rculos brancos ou amarelos sobre a cabeza e a parte anterior do corpo. A s\u00faa carne \u00e9 consumida como alimento.\nPesca.\nEn moitos pa\u00edses do norte de Europa \u00e9 un dos peixes m\u00e1is apreciados polos pescadores deportivos, debido \u00e1 s\u00faa abundancia e a que, en proporci\u00f3n ao seu tama\u00f1o, non \u00e9 moi loitador nin dific\u00edl de extraer vivo, o cal o converte en obxectivo ideal en competici\u00f3ns deportivas."}
{"id": "364273", "revid": "15490", "url": "https://gl.wikipedia.org/wiki?curid=364273", "title": "Ad\u00e1n e Eva (D\u00fcrer)", "text": "Ad\u00e1n e Eva (en ) \u00e9 unha parella de pinturas realizada polo artista alem\u00e1n Albrecht D\u00fcrer. Est\u00e1n pintadas \u00f3 \u00f3leo sobre t\u00e1boa. Datan do ano 1507, segundo consta nun cartel xunto a Eva. Ambas miden 209 cm de alto, e en canto \u00e1 anchura, unha mide 81\u00a0cm e a outra 80. Exh\u00edbense no Museo do Prado de Madrid (Espa\u00f1a).\nDescrici\u00f3n.\nDurero representou, en d\u00faas t\u00e1boas independentes, a Ad\u00e1n e Eva. Na de Ad\u00e1n pres\u00e9ntase a figura deste sobre un fondo escuro, de xeito que toda a atenci\u00f3n se centra na figura masculina que est\u00e1 de p\u00e9, pintado de corpo enteiro, sobre un terreo irregular cheo de pedras. O corpo de Ad\u00e1n presenta un lixeira inclinaci\u00f3n. Suxeita unha p\u00f3la da\u00a0maceira\u00a0no que se atopa enrolada a cobra, de tal xeito que os seus xenitais quedan cubertos con esta p\u00f3la con follas e unha maz\u00e1. O seu rostro \u00e9 novo, de facci\u00f3ns proporcionadas, amosando unha expresi\u00f3n de sorpresa. Os seus rizos louros ondean \u00f3 vento. \nEva permanece \u00e1 beira da \u00e1rbore, v\u00e9ndose a serpe enrolada \u00f3 redor dunha das p\u00f3las. Tam\u00e9n est\u00e1 representada de corpo enteiro, pero a s\u00faa postura \u00e9 distinta. Pres\u00e9ntase de fronte, adiantando a perna dereita. O seu sexo, como o de Ad\u00e1n, est\u00e1 tapado; no caso de Eva, coas follas dunha p\u00f3la que se atopa na zona esquerda da composici\u00f3n. Como \u00e9 tradicional na arte, a cor da pel de Eva \u00e9 m\u00e1is claro que o de Ad\u00e1n. O rostro de Eva \u00e9 claro, e a\u00ednda desprende inocencia. A s\u00faa longa melena loura tam\u00e9n ondea \u00f3 vento."}
{"id": "364274", "revid": "7594", "url": "https://gl.wikipedia.org/wiki?curid=364274", "title": "Retrato de Mar\u00eda Tudor", "text": "O Retrato de ra\u00ed\u00f1a Mar\u00eda Tudor (1554) \u00e9 unha pintura realizada por Antonis Mor, \u00f3leo sobre t\u00e1boa de medidas 109 x 84\u00a0cm. \u00c9 un dos m\u00e1is importantes retratos de Mor, de quen o Museo do Prado de Madrid garda a m\u00e1is rica colecci\u00f3n.\nDescrici\u00f3n.\nRepresenta \u00e1 ra\u00ed\u00f1a inglesa Mar\u00eda I de Inglaterra, que foi segunda esposa de Filipe II grazas a unha voda concertada por raz\u00f3ns pol\u00edticas. O matrimonio durou s\u00f3 catro anos, xa que ela faleceu.\nMar\u00eda viste un traxe de veludo italiano e un abrigo de cor morada. Na man dereita porta unha rosa, s\u00edmbolo da dinast\u00eda Tudor. Nesta obra, os tons son apagados, pero a perfecci\u00f3n t\u00e9cnica no debuxo e na representaci\u00f3n da facianda da ra\u00ed\u00f1a conv\u00e9rteno nunha verdadeira obra mestra. De xeito moi sutil, Mor conseguiu embelecer e dignificar o aspecto pouco atractivo da ra\u00ed\u00f1a, que noutras efixies aparece como rubia, dunha palidez algo enfermiza e trazos m\u00e1is enxoitos e avellentados.\nO retrato foi encargo de Carlos V\u00a0\u00f3 pintor, xa que a idea do casamento do seu fillo con ela foi idea do emperador. No momento da s\u00faa retirada a Yuste, o emperador levou o cadro consigo, sinal do aprecio que lle ti\u00f1a. Consta que en 1600 xa estaba de volta en Madrid.\nDeste retrato existe unha r\u00e9plica ou segundo exemplar no Isabella Stewart Gardner Museum de Boston; atrib\u00faese a Mor con axuda de taller."}
{"id": "364275", "revid": "89787", "url": "https://gl.wikipedia.org/wiki?curid=364275", "title": "Carassius", "text": "Carassius \u00e9 un x\u00e9nero de peixes cipriniformes da familia Cyprinidae. Son peixes de auga doce distribu\u00eddos orixinalmente no leste de Asia pero que foron introducidos en gran parte de Europa.\nMorfolox\u00eda.\nA lonxitude m\u00e1xima descrita foi de 64\u00a0cm, tendo un corpo groso e un ped\u00fanculo caudal curto e groso; algunhas especies presentan brillantes pigmentaci\u00f3ns vermellas, alaranxadas ou crema prateadas, polo que adoitan recibir o nome xen\u00e9rico de \u00abpeixes dourados\u00bb.\nH\u00e1bitat.\nSon peixes pertencentes ao bentos que habitan en lagos ricos en vexetaci\u00f3n e r\u00edos de augas lentas, de climas entre t\u00e9pedos a tropicais. Adoitan ser omn\u00edvoros, aliment\u00e1ndose de plantas, detritos e pequenos invertebrados. Toleran ben o fr\u00edo, a contaminaci\u00f3n e os baixos niveis de os\u00edxeno na auga, o que os fai id\u00f3neos para adornar estanques de parques humanizados.\nAcuario.\nAlgunhas especies son criadas en acuicultura para a s\u00faa comercializaci\u00f3n como peixes de acuario ou de estanque. Poden vivir moito tempo mantidos en catividade, a marca \u00e9 de 25 anos en grupos de 4 ou m\u00e1is individuos con tama\u00f1o m\u00ednimo de acuario de 200\u00a0litros.\nEspecies.\nDe acordo con FishBase, comprende as seguintes especies:\nDe acordo co\u00a0Rexistro Mundial de Especies Mari\u00f1as, s\u00f3 comprende:\nDe acordo co Sistema Integrado de Informaci\u00f3n Taxon\u00f3mica, comprende:"}
{"id": "364276", "revid": "89787", "url": "https://gl.wikipedia.org/wiki?curid=364276", "title": "Brumado", "text": "Brumado \u00e9 un concello brasileiro no estado da Ba\u00eda, na rexi\u00f3n Nordeste do Pa\u00eds, a 555 quil\u00f3metros da capital estatal, Salvador. A s\u00faa \u00e1rea territorial \u00e9 de 2\u00a0207,612 quil\u00f3metros cadrados, ocupando 2\u00a0174 quil\u00f3metros cadrados, e at\u00f3pase a unha altitude de 454 metros.\nA cidade \u00e9 co\u00f1ecida como a \"Capital do Min\u00e9rio\" por posu\u00edr no seu subsolo unha gran cantidade de minerais, que son a base da s\u00faa econom\u00eda, e por acoller grandes empresas de miner\u00eda que realizan as s\u00faas actividades extrativistas na Serra das \u00c9guas, que por certo, tam\u00e9n \u00e9 un dos puntos tur\u00edsticos do municipio, por formar paisaxes monta\u00f1osas.\nXeograf\u00eda.\nBrumado ten como concellos lim\u00edtrofes Livramento de Nossa Senhora, Dom Bas\u00edlio, Aracatu, Rio de Contas, Malhada de Pedras, Tanha\u00e7u, Itua\u00e7u, Rio do Ant\u00f4nio, Lagoa Real e Cara\u00edbas."}
{"id": "364277", "revid": "25916", "url": "https://gl.wikipedia.org/wiki?curid=364277", "title": "Retrato de cardeal", "text": "Retrato de cardeal (en ) ou O cardeal, \u00e9 unha das obras m\u00e1is co\u00f1ecidas do pintor italiano Rafael Sanzio. \u00c9 un \u00f3leo sobre t\u00e1boa, pintado cara \u00f3 ano 1510. Mide 79\u00a0cm de alto e 61 cm de ancho. Cons\u00e9rvase no Museo do Prado de Madrid.\nFoi pintado durante o papado de Xulio II, cando Rafael gozaba de grande \u00e9xito, realizando retratos dos diversos membros da curia. A identidade exacta do personaxe permanece an\u00f3nima, a\u00ednda que se avanzaron diversas hip\u00f3teses.\n\u00c9 un retrato de composici\u00f3n sobria pero moi meditada. O retratado am\u00f3sase de medio corpo, coas s\u00faas roupas de cardeal representadas polo mi\u00fado, con gran realismo, en particular a seda da muceta, con brillos tornasolados. A posici\u00f3n do brazo, como apoiado no pomo dunha cadeira de brazos que non se ve, d\u00e1 maior solidez \u00f3 dese\u00f1o: o branco do tecido subli\u00f1a o vermello da seda, e a man avanza cara \u00f3 espectador en escorzo, axudando \u00f3 efecto de profundidade. O rostro amosa unha personalidade reflexiva e reservada, cunha gran seguridade en si mesmo; \u00aba mirada resulta un tanto profunda e, a pesar da dureza que tenta transmitir, pos\u00fae certos trazos afables\u00bb. Det\u00e9ctanse retoques na posici\u00f3n dos ollos; raios X desvelaron que o cabelo era inicialmente m\u00e1is longo e que Rafael modificouno. A cor predominante \u00e9 o vermello do vestido que destaca sobre fondo escuro, case negro. Da mesma cor \u00e9 o birrete do cardeal."}
{"id": "364278", "revid": "23204", "url": "https://gl.wikipedia.org/wiki?curid=364278", "title": "O Cardeal", "text": ""}
{"id": "364280", "revid": "54336", "url": "https://gl.wikipedia.org/wiki?curid=364280", "title": "Virxe do peixe", "text": "A Sagrada Familia con Rafael, Tob\u00edas e San Xerome, co\u00f1ecida como Virxe do peixe, \u00e9 unha pintura \u00f3\u00a0\u00f3leo sobre t\u00e1boa de Rafael Sanzio realizada entre 1513 e 1514.\u00a0Cons\u00e9rvase no Museo do Prado de Madrid.\nTr\u00e1tase dunha sacra conversaci\u00f3n, \u00e9 dicir, un cadro en que aparecen a Virxe e o Neno Xes\u00fas relacionados con santos. Nel aparece Mar\u00eda entronizada sost\u00e9n a Xes\u00fas sentada. \u00c1 dereita sit\u00faase San Xerome\u00a0con roupaxes cardinalicias e botando unha ollada \u00e1 versi\u00f3n latina da Biblia que este erudito estableceu ou Vulgata. O le\u00f3n \u00f3s seus p\u00e9s \u00e9 o que, segundo a tradici\u00f3n, curou e domou. \u00c1 esquerda figura o arcanxo San Rafael, quen presenta \u00f3 Xes\u00fas neno a Tob\u00edas, que sost\u00e9n o peixe que lle serviu para curar \u00f3 seu pai da cegueira. O peixe \u00e9 tam\u00e9n s\u00edmbolo de Cristo."}
{"id": "364281", "revid": "23204", "url": "https://gl.wikipedia.org/wiki?curid=364281", "title": "Sagrada Familia con Rafael, Tob\u00edas e San Xerome", "text": ""}
{"id": "364282", "revid": "61134", "url": "https://gl.wikipedia.org/wiki?curid=364282", "title": "Diofanto", "text": ""}
{"id": "364283", "revid": "98629", "url": "https://gl.wikipedia.org/wiki?curid=364283", "title": "Mathieu van der Poel", "text": "Mathieu van der Poel, nado en Kapellen,B\u00e9lxica o 19 de xaneiro de 1995, \u00e9 un ciclista profesional holand\u00e9s que compite nas modalidades de ciclocr\u00f3s, bicicleta de monta\u00f1a e ruta militando nas filas do Corendon-Alpecin.\nBiograf\u00eda.\nA\u00ednda que foi nado en B\u00e9lxica, Mathieu prov\u00e9n dunha familia de ciclistas profesionais. O seu irm\u00e1n m\u00e1is vello, David, \u00e9 compa\u00f1eiro de equipo de Mathieu xa que tam\u00e9n foi unha promesa no ciclocr\u00f3s, de feito, logrou o campionato holand\u00e9s sub-23 en 2013. O seu pai Adri van der Poel foi un gran ciclista que conseguiu importantes vitorias. Logrou o campionato mundial de ciclocr\u00f3s en 1996 e seis campionatos nacionais dos Pa\u00edses Baixos. Pero ademais tam\u00e9n correu na ruta, onde logrou d\u00faas vitorias de etapa no Tour de Francia e tam\u00e9n varias vitorias en cl\u00e1sicas. E por se non fose pouco, seu av\u00f3 materno foi Raymond Poulidor, o famoso ciclista franc\u00e9s co\u00f1ecido como \"o eterno segund\u00f3n\" que rematou segundo en tres Tours de Francia e ga\u00f1ou a Volta a Espa\u00f1a 1964.\nTraxectoria.\nCiclocr\u00f3s.\nNo ciclocr\u00f3s, ten tres t\u00edtulos mundiais (2015, 2019 e 2020), unha prata (2016) e un bronce (2018). Cinco campionatos holandeses (2015-2020). \nDentro das categor\u00edas inferiores, Mathieu arrasou, sobre todo en x\u00faniors, xa quen logrou 2 campionato mundiais x\u00fanior e 2 europeos x\u00fanior de ciclocr\u00f3s.\nDentro do ciclocr\u00f3s mant\u00e9n unha importante rivalidade co belga Woult van Aert que ele arrebatou contra pronostico os t\u00edtulos mundiais de 2017 e 2018. Esa mesma rivalidade pasou posteriormente \u00e1s carreiras en estrada.\nEstrada.\nNa disciplina de ruta a pesar de ser un ciclista prometedor dende que foi campi\u00f3n do mundo j\u00fanior no 2013 acadou resultados discretos ata o ano 2017 comezou a ter un calendario espec\u00edfico en estrada. Destaca en probas cl\u00e1sicas.\nEn 2017 conseguiu a vitoria na clasificaci\u00f3n xeral en Boucles de la Mayenne, mais d\u00faas etapas, ademais de ga\u00f1ar unha etapa na Volta a B\u00e9lxica e outras vitorias menores.\n2018 vai a ser o ano da s\u00faa confirmaci\u00f3n acadando a campionato nacional de Holanda e repetindo primeiro posto nos Boucles de la Mayenne. Cae tam\u00e9n o seu favor o Tour de Limburgo e d\u00faas tiradas da Artic Race de Noruega. Nos campionatos de Europa vai rematar so por detr\u00e1s do italiano Matteo Trentin.\nEn 2019 lucindo \u00e1s cores de campi\u00f3n nacional vai ser o ano da s\u00faa explosi\u00f3n convert\u00e9ndose nun dos ciclistas mais admirados polo p\u00fablico grazas \u00e1 vitorias como a da Amstel Gold Race onde entrando no \u00faltimo quil\u00f3metro da proba nun grupo atrasado da cabeza de carreira e lanzando un esprint desde mol lonxe conseguiu cruzar a linamos de meta o primeiro. Sumar\u00eda vitorias en Brabantse Pijl e Dwars door Vlaanderen ademais da primeira posici\u00f3n en etapas da Artic Race, Tour de Anatolia, Circuit de la Sarthe e tres mais no Tour of Britain onde acadar\u00eda tam\u00e9n a clasificaci\u00f3n xeral.\nNo Campionato do mundo de Yorkshire de 2019, que se realizou nunhas condici\u00f3ns meteorol\u00f3xicas dur\u00edsimas e no que Van de Poel era un dos m\u00e1ximos favoritos, protagonizou un dos momentos estelares cando estando a dez quil\u00f3metros de meta nun grupo de cinco corredores que inclu\u00eda a Gianni Moscon e Matteo Trentin de Italia, Stefan K\u00fcng de Su\u00edza e Mads Pedersen quedou absolutamente sen folgos e cortouse do grupo perdendo todas as s\u00faas posibilidades."}
{"id": "364284", "revid": "23204", "url": "https://gl.wikipedia.org/wiki?curid=364284", "title": "Ochotona", "text": "Ochotona \u00e9 un x\u00e9nero de mam\u00edferos lagomorfos da familia dos ocot\u00f3nidos. \u00c9 o \u00fanico x\u00e9nero da familia que persiste actualmente. As s\u00faas 30 especies actualmente viventes son co\u00f1ecidas vulgarmente como picas, e tam\u00e9n como lebres asubidoras e coellos de roca (a\u00ednda que non est\u00e1n estreitamente emparentados coas lebres nin cos coellos, que forman parte doutra familia de lagomorfos, a dos lep\u00f3ridos). \nA diferenza do x\u00e9nero extinto \"Prolagus\", as especies de \"Ochotona\" perderon o \u00faltimo molar superior.\nMorfolox\u00eda.\nPresentan unha aparencia moi similar \u00e1 das cobaias\u00a0com\u00fans. A s\u00faa dentadura presenta no maxilar catro incisivos, seis premolares e catro molares, e na mand\u00edbula te\u00f1en dous incisivos, catro premolares e seis molares. A s\u00faa cola \u00e9 tan curta que case nin se ve e o seu corpo est\u00e1 cuberto dun pelame denso e suave. Viven en comunidades bastante numerosas, tanto en chairos como en montes, e alim\u00e9ntanse case exclusivamente de herbas. O nome de \"lebre asubiadora\" \u00e9 debido a un asub\u00edo que emiten de cando en vez.\nDistribuci\u00f3n xeogr\u00e1fica.\nEn Europa co\u00f1\u00e9cese unha soa especie, \"Ochotona pusillus\", que tam\u00e9n se atopa nalgunhas zonas de Asia. De feito, en Asia \u00e9 o continente onde habitan m\u00e1is especies deste x\u00e9nero, a\u00ednda que tam\u00e9n se atopan algunhas en Norteam\u00e9rica.\nTaxonom\u00eda.\nDescrici\u00f3n.\nO x\u00e9nero foi definido en 1795 polo naturalista alem\u00e1n Heinrich Friedrich Link, en \"Beitr. Naturgesch\"., 2: 74., que tomou como especie tipo a \"Ochotona minor\", rebautizando a especie \"Lepus dauuricus\" Pallas, 1776 (hoxe co\u00f1ecida como \"Ochotona daurica\").\nSin\u00f3nimos.\nO x\u00e9nero \"Ochotona\" co\u00f1eceuse tam\u00e9n como:\nEtimolox\u00eda.\nO nome cient\u00edfico \"Ochotona\" deriva do nome mongol \"ochodona\", co que os mongois denominan \u00e1s picas. e, no segundo caso, coa adici\u00f3n \u00e1 ra\u00edz do nome xen\u00e9rico o sufixo do lat\u00edn cient\u00edfico \"-\u012didae\", co que se forman os nomes das familias de animais.\nNome vulgar.\nO nome com\u00fan m\u00e1is utilizado, \"pica\", deriva da palabra \"piika\", usada polos pobos tung\u00fas do leste de Siberia para designar a estes animais. que comezou a usarse en ingl\u00e9s en 1827, e de a\u00ed pasou aos demais idiomas europeos.\nEspecies.\nNa actualidade reco\u00f1\u00e9cense no x\u00e9nero as seguintes trinta especies:"}
{"id": "364285", "revid": "23204", "url": "https://gl.wikipedia.org/wiki?curid=364285", "title": "A bacanal dos andrios", "text": "A bacanal dos andrios (en ) \u00e9 un cadro do pintor italiano Tiziano. Est\u00e1 realizado en \u00f3leo sobre lenzo, e foi pintado contra o 1518-1519, atop\u00e1ndose no presente no Museo do Prado, en Madrid, Espa\u00f1a.\nHistoria.\nEsta obra foi un encargo de Alfonso d'Este, duque de Ferrara, para a decoraci\u00f3n do \"Camerino de alabastro\", unha estancia do castelo ducal. Formaba conxunto con outras d\u00faas pinturas do mesmo artista, \"Ofrenda a Venus\" (Museo do Prado) e \"Baco e Ariadna\" (National Gallery de Londres). Este conxunto decorativo inclu\u00eda obras doutros autores, como \"O fest\u00edn dos deusus\" de Giovanni Bellini (National Gallery de Washington), que Tiziano houbo de terminar por defunci\u00f3n deste, as\u00ed como algunha outra que non subsistiu. O duque encargou obras a Fra Bartolommeo e a Rafael Sanzio, pero salvo alg\u00fans bosquexos, non se chegaron a realizar."}
{"id": "364286", "revid": "98629", "url": "https://gl.wikipedia.org/wiki?curid=364286", "title": "Ventilador de fluxo guiado", "text": "Un ventilador de fluxo guiado \u00e9 unha disposici\u00f3n de propulsi\u00f3n na cal un ventilador, que \u00e9 un tipo de h\u00e9lice, est\u00e1 montada dentro dunha cuberta ou conduto cil\u00edndrico. O conduto reduce as perdas de pulo das puntas das h\u00e9lices, e a variaci\u00f3n da secci\u00f3n transversal do conduto perm\u00edtelle ao dese\u00f1ador afectar vantaxosamente a velocidade e presi\u00f3n do fluxo de aire segundo o principio de Bernoulli. A propulsi\u00f3n con ventiladores de fluxo guiados \u00fasase en avi\u00f3ns, dirixibles, hidroesvaradores, aeroescorregadores e fanpacks.\nOs ventiladores de fluxo guiados normalmente te\u00f1en palas de menor tama\u00f1o que as h\u00e9lices e polo tanto poden operar a maiores velocidades de rotaci\u00f3n."}
{"id": "364287", "revid": "15490", "url": "https://gl.wikipedia.org/wiki?curid=364287", "title": "D\u00e1nae recibindo a choiva de ouro", "text": "D\u00e1nae recibindo a choiva de ouro \u00e9 un cadro pintado no s\u00e9culo XVI por Tiziano, e agora exposto no Museo do Prado.\nDescrici\u00f3n.\nTr\u00e1tase dunha versi\u00f3n tard\u00eda, de cara a 1565, dun tema repetidamente tratado por Tiziano e o seu taller. At\u00e9 data recente sobreentend\u00edase que este cadro foi o que Filipe II encargou como parella doutro igualmente conservado no Prado: \"Venus e Adonis.\" Novas investigaci\u00f3ns desvelaron que esta \"D\u00e1nae\" non pertenceu a Filipe II sen\u00f3n que foi adquirida por Vel\u00e1zquez en Italia cara \u00f3 ano 1630. A \"D\u00e1nae\" de Filipe II \u00e9 outra que sa\u00edu da colecci\u00f3n real espa\u00f1ola \u00f3 ser subtra\u00edda por Xos\u00e9 Bonaparte. Agora cons\u00e9rvase en Londres (Apsley House, colecci\u00f3n privada dos duques de Wellington)."}
{"id": "364288", "revid": "23204", "url": "https://gl.wikipedia.org/wiki?curid=364288", "title": "D\u00e1nae recibindo a chuvia de ouro", "text": ""}
{"id": "364289", "revid": "89787", "url": "https://gl.wikipedia.org/wiki?curid=364289", "title": "Julio Jones", "text": "Quintorris Lopez \"Julio\" Jones, m\u00e1is co\u00f1ecido como Julio Jones, nado o 3 de febreiro de 1989 en Foley, no condado de Baldwin (Alabama), \u00e9 un xogador profesional estadounidense de f\u00fatbol americano que xoga como wide receiver para os Atlanta Falcons da National Football League (NFL). Tras formarse na Universidade de Alabama, entrou na NFL no darft de 2011 onde polos Falcons no sexto lugar da primeira rolda.\nTraxectoria.\nNado en Foley (Alabama) Jones asistiu ao Foley High School da s\u00faa cidade natal, onde xogou no equipo de f\u00fatbol americano do instituto, os Foley Lions, como \"wide receiver\" e \"defensive end\" entre 2004 e 2007. No seu \u00faltimo ano, logrou 75 recepci\u00f3ns para 1.306 iardas e 16 touchdowns. Considerado un recruta de cinco estrelas por Rivals.com, foi catalogado como o wide receiver n\u00famero un da s\u00faa promoci\u00f3n no pa\u00eds en 2008. O 6 de febreiro de 2008, anunciou en directo por ESPNU a s\u00faa decisi\u00f3n de unirse \u00e1 Universidade de Alabama.\nTras acabar o seu periplo universitsario, Jones foi seleccionado polos Atlanta Falcons no sexto posto da primeira rolda do Draft da NFL de 2011. Os Falcons trocaron cinco elecci\u00f3ns de draft (27, 59 e 124 de 2011, e primeira e cuarta rolda de 2012) aos Cleveland Browns a cambio desta sexta elecci\u00f3n. Unha vez en Atlanta escolleu o dorsal n\u00famero 11 posto que foi o ano en que fue elixido. O 29 de agosto de 2015, Jones renovou cinco anos m\u00e1is o seu contrato cos Falcons por un valor de 71,5 mill\u00f3ns de d\u00f3lares, 47 mill\u00f3ns garantidos. Na cuarta xornada da temporada 2016, Matt Ryan, quarterback dos Falcons, lanzou 503 iardas de pase conseguindo catro touchdowns, dos cales Jones capturou 12 para 300 iardas e un touchdown, conseguindo a vitoria por 48-33 fronte os Carolina Panthers. Ryan e Jones convert\u00e9ronse as\u00ed no primeiro d\u00fao de quarterback-receptor da historia de la NFL en conseguir 500 iardas de pase e 300 de recepci\u00f3n nun mesmo partido."}
{"id": "364333", "revid": "88215", "url": "https://gl.wikipedia.org/wiki?curid=364333", "title": "Davy Roef", "text": "Davy Roef, nado en Antuerpen o 6 de febreiro de 1994, \u00e9 un futbolista belga. Xoga de porteiro e o seu club actual \u00e9 o Waasland-Beveren, cedido polo RSC Anderlecht.\nTraxectoria.\nO 24 de xaneiro anunciouse a s\u00faa fichaxe polo Deportivo da Coru\u00f1a, cedido por 6 meses polo RSC Anderlecht, convert\u00e9ndose no primeiro xogador belga en vestir a camisola do equipo coru\u00f1\u00e9s."}
{"id": "364370", "revid": "1505", "url": "https://gl.wikipedia.org/wiki?curid=364370", "title": "Castrall\u00f3n", "text": "O top\u00f3nimo galego Castrall\u00f3n pode referirse"}
{"id": "364371", "revid": "1131", "url": "https://gl.wikipedia.org/wiki?curid=364371", "title": "O Castrado", "text": ""}
{"id": "364372", "revid": "1131", "url": "https://gl.wikipedia.org/wiki?curid=364372", "title": "O Castrall\u00f3n", "text": ""}
{"id": "364373", "revid": "1131", "url": "https://gl.wikipedia.org/wiki?curid=364373", "title": "Castramonde", "text": ""}
{"id": "364374", "revid": "23204", "url": "https://gl.wikipedia.org/wiki?curid=364374", "title": "Copa do Mundo de Ciclismo de Monta\u00f1a", "text": "A Copa do Mundo de Ciclismo de Monta\u00f1a (oficialmente: UCI Mountain Bike World Cup) \u00e9 unha competici\u00f3n de ciclismo de monta\u00f1a organizada pola Uni\u00f3n Ciclista Internacional con varias probas diferentes disputadas por todo o mundo. Nos seus inicios, ano 1989, s\u00f3 exist\u00eda o XCO. No ano 1991 engadiuse o Descenso, mentres que no 1998 engadiuse o Dual Sl\u00e1lom. No 2002 meteuse o Four Cross substitu\u00edndo o Dual Cross, pero en 2011 foi eliminado do programa da competici\u00f3n. Na actualidade, estas series comp\u00f3\u00f1ense unicamente de probas de XCO e de Descenso. Os l\u00edderes das series visten un maillot branco cunha banda vermella arredor do peito para distinguilos."}
{"id": "364375", "revid": "98629", "url": "https://gl.wikipedia.org/wiki?curid=364375", "title": "Brian Finnegan", "text": "Brian Finnegan, nado o 20 de agosto de 1969 en Armagh, \u00e9 un m\u00fasico e frautista irland\u00e9s.\nTraxectoria.\nComezou a tocar o tin whistle con oito anos como estudante no Armagh Pipers Club. Acadou sona co grupo irland\u00e9s Upstairs in a Tent, e despois en 1993 lanzou un \u00e1lbum en solitario chamado \"When the Party's Over\", que foi gravado en Redesdale Studios En 1995 formou o grupo musical Flook. Orixinalmente formado por Sarah Allen e Michael McGoldrick con Brian Finnegan, posteriormente engadiron ao guitarrista Ed Boyd. Cando McGoldrick deixou o grupo en 1997, Kohn Joe Kelly uniuse ao grupo para tocar o bodhr\u00e1n. Flook continuou a s\u00faa andaina facendo unha xira arredor do mundo e en 2006 foi galardoado como o mellor grupo musical nos BBC Radio 2 Folk Awards.\nEn 2010, Brian formou o seu propio tr\u00edo musical co guitarrista Ian Stephenson e o percusionista Jim Goodwin. Logo fixeron o grupo Kan co violinista Aidan O'Rourke, at\u00e9 a disoluci\u00f3n da banda en 2014."}
{"id": "364377", "revid": "98629", "url": "https://gl.wikipedia.org/wiki?curid=364377", "title": "Tony Trimmer", "text": "Tony Trimmer, nado en Maidenhead, Berkshire o 24 de xaneiro de 1943, \u00e9 un expiloto de carreiras de Inglaterra, que ga\u00f1ou o Shell Campionato do Reino Unido de F\u00f3rmula 3 e o trofeo E.R. Hall en 1970.\nTony Trimmer tam\u00e9n ga\u00f1ou a prestixiosa Carreira de M\u00f3naco de F3 en 1970 pilotando un Brabham BT-28 e terminou segundo detr\u00e1s de Patrick Depailler na edici\u00f3n de 1972.\nTrimmer PARTICIPOU en seis Grandes Premios do Campionato do Mundo con equipos non competitivos, primeiro con Maki, en catro carreiras en e , non logrando cualificar en ningunha das catro. Participou ent\u00f3n o Gran Premio do Reino Unido de 1977 (non logrou pre-cualificar) e no Gran Premio do Reino Unido de 1978 (non cualificou), co equipo Melchester Racing, pilotando un Surtees TS19 e un McLaren M23 respectivamente. Con todo, pilotando tam\u00e9n o McLaren de Melchester, terminou terceiro nunha magn\u00edfica carreira f\u00f3ra de campionato, baixo a chuvia no BRDC International Trophy de 1978 en Silverstone, chegando a meta diante de moitos dos grandes da F\u00f3rmula 1. Ese ano ga\u00f1ou o Campionato do Reino Unido Aurora F1.\nTrimmer tam\u00e9n foi unha das poucas persoas en pilotar o Connew (F\u00f3rmula 1), na s\u00faa \u00faltima carreira (posteriormente correu coas especificaci\u00f3ns da F\u00f3rmula 5000) en 1973. Con todo o coche chocou cunha barreira en Brands Hatch despois de que rompese un amortecedor traseiro.\nSeparadamente das carreiras do Campionato do Mundo, Trimmer correu en moitas carreiras de F1 f\u00f3ra de campionato e \u00e9 quizais un dos pilotos que pilotou a maior variedade de coches de F\u00f3rmula Un de todos os tempo. A lista incl\u00fae o gran Lotus 72 na Carreira de Campi\u00f3ns de 1971, o March 701, o Lotus 49, o Fittipaldi F-8 e o \u00fanico Safir RJ-02 (tam\u00e9n co\u00f1ecido como Token RJ-02), pasando desde os vellos tempos do \"tubby\" Lotus 49 ata o autentico wing-car Fittipaldi F8.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364378", "revid": "51564", "url": "https://gl.wikipedia.org/wiki?curid=364378", "title": "Buochs", "text": "Buochs \u00e9 un concello do cant\u00f3n su\u00edzo de Nidwalden. En decembro de 2016 ti\u00f1a cunha poboaci\u00f3n de 5\u00a0389 habitantes."}
{"id": "364380", "revid": "5749", "url": "https://gl.wikipedia.org/wiki?curid=364380", "title": "Masami Kuwashima", "text": ", nado en Kumagaya o 14 de setembro de 1950, \u00e9 un ex-piloto de carreiras do Xap\u00f3n. Logo dunha certa experiencia nas f\u00f3rmulas inferiores xaponesas, fixo un intento na F\u00f3rmula 1.\nUn acordo para pilotar no Gran Premio do Xap\u00f3n de 1976 co equipo RAM non chegou a nada, pero Kuwashima atopou un asento co Wolf-Williams Racing, pilotando un Wolf-Williams FW05. Participou na primeira sesi\u00f3n de adestramentos para a carreira, pero resultou bastante lento. En calquera caso, pouco despois ese mesmo d\u00eda os seus patrocinadores retiraron o seu financiamiento da oferta de Williams, e Frank Williams rapidamente substitu\u00edu a Kuwashima por Hans Binder para a segunda sesi\u00f3n da pr\u00e1ctica e a carreira. Kuwashima non tivo outra oportunidade na F\u00f3rmula Un, e volveu \u00e1 F\u00f3rmula 2000 xaponesa e a F\u00f3rmula 2 series onde pasou o resto da s\u00faa carreira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364382", "revid": "89787", "url": "https://gl.wikipedia.org/wiki?curid=364382", "title": "Estreito de Davis", "text": "O estreito de Davis (en ingl\u00e9s, \"Davis Strait\"; en franc\u00e9s, \"D\u00e9troit de Davis\"; e en dan\u00e9s, \"Davisstr\u00e6det\"), \u00e9 un estreito mari\u00f1o que se atopa entre a costa occidental de Groenlandia e a costa oriental da illa de Baffin, a maior das illas do arquip\u00e9lago \u00e1rtico canadense. O estreito foi nomeado na memoria do explorador ingl\u00e9s John Davis (1550-1605), quen explorou a zona, mentres buscaba unha pasaxe polo noroeste que unira os oc\u00e9anos Atl\u00e1ntico e Pac\u00edfico.\nXeograf\u00eda.\nSegundo a Organizaci\u00f3n Hidrogr\u00e1fica Internacional (\u00abInternational Hydrographic Organization\u00bb, IHO), na s\u00faa publicaci\u00f3n \"Limits of oceans and seas\" (3\u00aa edici\u00f3n de 1953), o estreito de David (que ten o n\u00famero de identificaci\u00f3n 15) ten os seguintes l\u00edmites:\nTen unha anchura de entre 338 a 664\u00a0km e na costa de illa Baffin ten dous importantes entrantes, o Cumberland Sound e a ba\u00eda de Frobisher. \u00c9 un dos tramos da ruta mar\u00edtima do paso do Noroeste.\nCorrentes.\nA corrente mari\u00f1a fr\u00eda do Labrador atravesa o estreito cara ao sur, ao longo de Illa de Baffin, arrastrando xeo flotante durante a maior parte do ano. Unha corrente c\u00e1lida, derivada da corrente do golfo, fl\u00fae cara ao norte ao longo da costa de Groenlandia na rexi\u00f3n das principais rutas mar\u00edtimas do estreito. O estreito \u00e9 famoso polas s\u00faas feroces mareas, que poden ir desde 30 a 60 p\u00e9s, o que desalentou a moitos antigos exploradores.\nXeoloxicamente, o estreito caracterizouse tam\u00e9n por ter unha profundidade, entre 1000 e 2000 m, moito menor que o mar do Labrador (ao sur), e que a ba\u00eda de Baffin (ao norte).\nHistoria.\nO primeiro europeo do que se te\u00f1en noticias de que cruzou as augas do estreito foi o navegante ingl\u00e9s Martin Frobisher, que, durante a s\u00faa expedici\u00f3n de 1576 en procura do paso do Noroeste, arribou cun \u00fanico barco, o \"Gabriel\", o 28 de xullo, case con seguridade \u00e1s costas da illa Resoluci\u00f3n, na boca da ba\u00eda Frobisher. Frobisher volveu na s\u00faa segunda expedici\u00f3n ao ano seguinte, o 17 de xullo de 1577, \u00e1 fronte dunha pequena frota de tres barcos, o \"Ayde\", o \"Gabriel\" e o \"Michael\" na que levaba mineiros e refineiros a bordo. Nesa ocasi\u00f3n arribou ao que el chamou Terra Hall -en honra dun dos seus capit\u00e1ns, Christopher Hall, ao mando do \"Gabriel\"- no bordo setentrional da boca da ba\u00eda de Frobisher. Uns d\u00edas m\u00e1is tarde tomou posesi\u00f3n solemnemente desas terras e da parte sur da ba\u00eda en nome da ra\u00ed\u00f1a de Inglaterra.\nO primeiro europeo que realmente navegou e reco\u00f1eceu o estreito foi John Davis en 1583. Davis partiu de Darmouth o 7 de xu\u00f1o dese ano, \u00e1 fronte do \"Sunneshine\" de Londres (50 ton.) e o \"Mooneshine\" de Dartmouth (35 ton.). Tras atoparse coa fronteira de xeo na costa oriental de Groenlandia, seguiu cara ao sur ata dobrar o cabo Farewell; desde al\u00ed volveu unha vez m\u00e1is ao norte, costeando o litoral occidental de Groenlandia, ata que, ao atopar mar libre de xeo, se dirixiu ao oeste pensando dar coa v\u00eda cara \u00e1 China. Cruzou as augas que hoxe levan o seu nome (estreito de Davis) e nos 66\u00b0 N, con todo, atopouse coas costas da illa de Baffin, e, a pesar de que seguiu cara ao norte intern\u00e1ndose en augas do \"Cumberland Sound\" coa esperanza de que fose o anhelado paso, tivo que regresar a finais de agosto. Arribou a Inglaterra o 30 de setembro.\nDavis volveu \u00e1 zona nas s\u00faas outras d\u00faas expedici\u00f3ns ao \u00e1rtico. En 1586 partiu \u00e1 fronte de catro barcos, pero s\u00f3 o Mooneshine logrou chegar polas dif\u00edciles condici\u00f3ns atmosf\u00e9ricas da viaxe. Repetiu o percorrido da anterior viaxe, logrando chegar ata os 67\u00baN, algo m\u00e1is ao norte do cabo Dyer, pasado o Cumberland Sound. Volveu tres anos m\u00e1is tarde, en 1589, esta vez a bordo dunha pequena pinaza de 20 toneladas, a Ellen, do porto de Londres. Navegou con condici\u00f3ns excepcionais costeando ao longo da ribeira occidental de Groenlandia en augas libres ata os 72\u00b092' N (algo m\u00e1is ao norte de Upernavik) antes de que o xeo lle impedise o paso. Seguiu cara ao oeste ata que novamente foi bloqueado polo xeo. Virou ao sur costeando illa de Baffin e explorou de novo o golfo do Cumberland Sound. Logo seguiu cara ao sur retornando a casa o 15 de setembro, tras navegar con \u00e9xito na s\u00faa pequena embarcaci\u00f3n a trav\u00e9s de m\u00e1is de 20\u00b0 de augas \u00e1rticas."}
{"id": "364383", "revid": "89787", "url": "https://gl.wikipedia.org/wiki?curid=364383", "title": "Martini Racing", "text": "Martini Racing \u00e9 o nome baixo o cal varios equipos de carreiras de motor compiten cando son patrocinados pola compa\u00f1\u00eda italiana Martini &amp; Rossi, unha destiler\u00eda que produce vermut Martini en Tur\u00edn). O programa de patrocinio de Martini comezou en 1968. Os coches de carreiras est\u00e1n marcados coas distintivas raias azul escuro, azul claro e vermello nos coches con carrozar\u00eda de fondo branco, vermello ou prateado. O modelo de coche que ga\u00f1ou a maior\u00eda dos t\u00edtulos competindo con Martini Racing foi o Lancia Delta HF Integrale.\nCarreiras de coches deportivos.\nO primeiro programa de patrocinio de Martini foi nas 3 horas de Daytona en 1962 con dous Alfa Romeo Giulietta SZ Coda Troncas, pero non ti\u00f1an adhesivos ou logotipos Martini, s\u00f3 \"Martini &amp; Rossi Racing Team\" escrito ao longo dos paneis frontais.\nAs d\u00faas persoas clave no inicio da gran aventura de Martini racing foron Paul Goppert, xefe de publicidade e relaci\u00f3ns p\u00fablicas de Martini Alema\u00f1a, e o seu amigo \u00edntimo Hans Dieter Dechent, un piloto de carreiras que se especializou nas carreiras de resistencia que dirix\u00eda un concesionario Opel en Saarbr\u00fccken, Alema\u00f1a.\nA principios de 1968, permitiuse por primeira vez a publicidade non relacionada coas carreiras na carrozar\u00eda dos coches. Paul pediulle a Hans Dieter que colocase alg\u00fans adhesivos no seu coche a cambio de fundas e equipamento similar.\nEnt\u00f3n en abril de 1968 apareceron as etiquetas de Martini, no Porsche 910 da Scuderia Lufthansa Racing Team un equipo montado por Roberto Huhn, un executivo da li\u00f1a a\u00e9rea alem\u00e1.\nComo Dechent quer\u00eda correr canto antes co seu novo coche, a primeira aparici\u00f3n do coche 910-023 coa s\u00faa librea de prata coas cores dianteiras de Lufthansa e adhesivos de Martini foi na subida do outeiro de Eberbach, o 28 de abril co n\u00b0 174. Apareceu co mesmo coche No GP de Dijon-Lonvic o 5 de maio (n\u00b0 10), logo no GP de Par\u00eds o 12 de maio (n\u00b0 26) e sobre todo nos 1000 km de N\u00fcrburgring o 19 de maio (n\u00b0 24).\nM\u00e1is adiante nunha carreira menor en Hockenheimring en 1968. Formouse Martini Racing para competir con dous Porsche 907 en varias carreiras de coches deportivos en 1969 para publicitar a f\u00e1brica. \nDurante a d\u00e9cada de 1970, Martini f\u00edxose famoso pola s\u00faa relaci\u00f3n con Porsche no automobilismo, patrocinando os Porsche 917 oficiais, que ga\u00f1aron as 24 Horas de Le Mans de 1971. Logo dun par\u00e9ntesis dun ano en 1972, cando Porsche retirouse do campionato do WC como o seu 917. Os coches de Martini Porsche ga\u00f1aron Le Mans unha vez m\u00e1is en 1976 e 1977 con Porsche 936, as\u00ed como en moitos outros acontecementos na d\u00e9cada de 1970 co equipo Porsche da f\u00e1brica, cos Porsche 930 RSR Turbo, 935 e 936. En 1978, Martini patrocinou soamente o equipo oficial en Le Mans, mentres que en 1980 asoci\u00e1ronse con Joest Racing, unha vez m\u00e1is s\u00f3 en Le Mans.\nEn 1981, Martini Racing apoiou o esforzo da italiana Lancia nas carreiras de coches deportivos nos Grupo 5 Lancia Monte Carlo, Grupo 6 Lancia LC1 e Grupo C Lancia LC2. A n\u00f3mina de pilotos de Lancia Martini inclu\u00eda a varios corredores contempor\u00e1neos de F\u00f3rmula Un, entre eles: Michele Alboreto, Teo Fabi e Riccardo Patrese. A asociaci\u00f3n durou ata as 24 Horas de Le Mans de 1986, pero para ent\u00f3n, Lancia involucrouse m\u00e1is cos rallyes. Logo diso, Martini Racing fixo s\u00f3 breves participaci\u00f3ns nas carreiras de autos deportivos, inclu\u00edndo tres tempadas no Campionato da FIA de Sport Prototipos co equipo Picchio de Gianni Giudici.\nF\u00f3rmula Un.\nA asociaci\u00f3n de Martini Racing coa F\u00f3rmula Un comezou en co equipo italiano Tecno.. Con todo, o coche era pouco competitivo e Martini retirouse logo das pouco exitosas tempadas de e .\nMartini volveu a tempo completo na tempada de F\u00f3rmula 1 de , patrocinando o equipo Brabham de Bernie Ecclestone. O esquema de cor inicial incorporou as cores de Martini nun fondo branco no Cosworth que propulsaba o Brabham BT44B en 1975. Os Brabham BT45 e Brabham BT45B con motor Alfa Romeo flat-V12 us\u00e1ronse nas tempadas de e da F\u00f3rmula 1 e as cores de Martini apareceron nun fondo vermello \"rosso corsa\". Pilotos como Carlos Reutemann, Carlos Pace, Hans-Joachim Stuck e John Watson pilotaron para o equipo durante este tempo.\nPara a tempada da F\u00f3rmula 1, o patrocinio de Martini moveuse a Team Lotus. Malia ga\u00f1ar o campionato da tempada de F\u00f3rmula Un de , co Lotus 79 con Mario Andretti e Carlos Reutemann como pilotos, a asociaci\u00f3n Martini Lotus non logrou unha soa vitoria e ao final do ano, Martini retirouse de F1 unha vez m\u00e1is.\nLogo dunha longa pausa na categor\u00eda, a compa\u00f1\u00eda italiana comezou a patrocinar \u00e1 Scuderia Ferrari na tempada cunha presenza menor.\nWilliams Martini Racing.\nWilliams Grand Prix Engineering anunciou unha nova sociedade con Martini que comezou na tempada da F\u00f3rmula 1, e Martini continuou o seu patrocinio nas tempadas e .\nRally.\nO primeiro desaf\u00edo nos rally de Martini foi retomado polo habitual Porsche. En 1978, Porsche volveu ao Campionato do Mundo de Rally (WRC) como equipo oficial, correndo cun 911 SC para Bj\u00f6rn Waldeg\u00e5rd e Vic Preston Jr. no Safari Rally. O proxecto non continuou m\u00e1is al\u00f3 desta \u00fanica participaci\u00f3n, onde Preston foi segundo e Waldeg\u00e5rd cuarto.\nNa tempada de 1982, igual que fixeran un ano antes cos coches deportivos, Martini Racing asinou co equipo oficial Lancia, patrocinando o novo Lancia 037 Grupo B, Attilio Bettega e Markku Alen como pilotos. A asociaci\u00f3n Lancia Martini no Campionato Mundial de Rallyes foi unha das m\u00e1is longas da compa\u00f1\u00eda, ata o final da tempada de 1992, con varios coches, inclu\u00edndo o Delta S4 grupo B e o Delta Integrale Grupo A ga\u00f1ando carreiras e t\u00edtulos con pilotos como Juha Kankkunen, Bruno Saby, Massimo Biasion e Didier Auriol. Os coches de Martini Lancia ga\u00f1aron o t\u00edtulo de pilotos do WRC en 1987 e 1991 con Kankkunen, e 1988 e 1989 con Biasion, as\u00ed como o t\u00edtulo de construtores co 037 en 1983, e consecutivamente co Delta do Grupo A de 1987 a 1992.\nNos anos seguintes, Martini volveu cun programa de patrocinio m\u00e1is pequeno, restrinxido ao Campionato de Rally de Italia, que o piloto de Martini Racing, Gianfranco Cunico, ga\u00f1ou de 1994 a 1996 cun Ford Escort Cosworth Jolly Club. Martini volveu ao WRC a tempo completo na tempada 1999 con M-Sport World Rally Team de Ford Motor Company. Con pilotos como Carlos Sainz, Colin McRae e Markko M\u00e4rtin, os Ford Martini ga\u00f1aron varios rallyes, pero nunca o t\u00edtulo. Este conttrato cesou ao final da tempada 2002.\nCarreiras de coches de turismo.\nNon ser\u00eda ata 1992 que Martini Racing involucrar\u00edase seriamente nas carreiras de coches de turismo. A compa\u00f1\u00eda italiana patrocinou o Alfa Romeo 155 oficial no campionato de Italia de Superturismo, que dominou o equipo, con Nicola Larini logrando o t\u00edtulo do campionato.\nIsto serviu como un aperitivo a un premio m\u00e1is grande, m\u00e1is especificamente o DTM, a serie alem\u00e1 baseada en coches de serie. A\u00ednda que a conexi\u00f3n Martini Alfa Romeo s\u00f3 se materializou en 1995 e para ent\u00f3n os Alfas (pilotados por Larini e Alessandro Nannini, ambos expilotos de F1) non eran tan competitivos.\nTarga Florio.\nEn 1973, Martini patrocinou o 911 Carreira RSR que ga\u00f1ou o Targa Florio.\nMoton\u00e1utica.\nA partir de 1973, Martini Racing patrocinou a Carlo Bonomi e Cesar Fiorio no Campionato do Mundo de Moton\u00e1utica, ga\u00f1ando os campionatos consecutivos en 1975 e 1976. Martini logrou unha velocidade m\u00e1xima media de 66,9\u00a0mph. O regreso en 1980 viu ao equipo Martini lograr o t\u00edtulo europeo con Guido Niccolai. En 1982, o seu ano de debut, Renato Molinari perdeu o t\u00edtulo do Campionato do Mundo de F1 de Moton\u00e1utica por un s\u00f3 punto, pero ga\u00f1ou as d\u00faas tempadas seguintes.\nEn 2014, o equipo Vector-Martini de Peter Dredge e Simon Powell cruzou a li\u00f1a de meta no Cowes Offshore Classic m\u00e1is de catro millas n\u00e1uticas por diante do seu rival m\u00e1is pr\u00f3ximo. O ano seguinte, o equipo de Dredge e Powell (cos novos membros Malcolm Crease e David Gandy) ga\u00f1ou a carreira por m\u00e1is de 19 minutos por diante do equipo que quedou en segundo lugar."}
{"id": "364384", "revid": "1131", "url": "https://gl.wikipedia.org/wiki?curid=364384", "title": "Voo 655 de Iran Air", "text": "O voo 655 de Iran Air era un voo de pasaxeiros de Iran Air entre Teher\u00e1n e Dubai. O 3 de xullo de 1988 o avi\u00f3n que operaba a ruta foi derrubado polo cruceiro da armada dos Estados Unidos USS \"Vincennes\" comandado por William C. Rogers III. O incidente tivo lugar no espazo a\u00e9reo iraniano, sobre augas territoriais dese pa\u00eds no golfo P\u00e9rsico, e na ruta habitual do voo. O avi\u00f3n, un Airbus A300 B2-203, foi destru\u00eddo por m\u00edsiles terra-aire SM-2MR disparados dende o \"Vincennes\". As 290 persoas a bordo morreron. O cruceiro \"Vincennes\" entrara en augas territoriais iranianas despois de que un dos seus helic\u00f3pteros recibira disparos de advertencia de lanchas iranianas que operaban dentro dos l\u00edmites territoriais do pa\u00eds.\nSegundo o goberno dos Estados Unidos a tripulaci\u00f3n identificou incorrectamente o Airbus A300 iraniano como un caza F-14A Tomcat atacante, un avi\u00f3n fabricado nos Estados Unidos e operado nese momento por s\u00f3 d\u00faas forzas en todo o mundo, a armada estadounidense, e a forza a\u00e9rea iraniana. A\u00ednda que o fabricante Grumman s\u00f3 subministrara o F-14 a Ir\u00e1n cunha configuraci\u00f3n aire-aire nos anos 70, a tripulaci\u00f3n do \"Vincennes\" fora informada cando chegaron \u00e1 zona de que os F-14 iranianos levaban bombas non guiadas ademais de m\u00edsiles Maverick e foguetes. A tripulaci\u00f3n do cruceiro realizou dez intentos para comunicarse coa tripulaci\u00f3n do avi\u00f3n usando frecuencias de radio civ\u00eds e militares, pero sen recibir resposta. A Organizaci\u00f3n de Aviaci\u00f3n Civil Internacional dixo que a tripulaci\u00f3n do voo deber\u00eda ter estado atenta \u00e1 frecuencia civil.\nSegundo o goberno iraniano, o \"Vincennes\" derrubou neglixentemente o avi\u00f3n civil: o A300 estaba facendo identificaci\u00f3n amigo-inimigo no transpondedor usando o Modo III (non o Modo II utilizado polos avi\u00f3ns militares iranianos), un sinal que o identifica como un aparello civil. O evento xerou unha gran cantidade de cr\u00edticas aos Estados Unidos. Alg\u00fans analistas culparon ao capit\u00e1n do \"Vincennes\", que entrara en augas iranianas, de conduta imprudente e agresiva nunha contorna tensa e perigosa.\nEn 1996 os Estados Unidos e Ir\u00e1n chegaron a un acordo no Tribunal Internacional de Xustiza que inclu\u00eda a declaraci\u00f3n \"...os Estados Unidos reco\u00f1ecen o incidente a\u00e9reo do 3 de xullo de 1988 como unha terrible traxedia humana e expresan un profundo pesar pola perda de vidas causada polo incidente...\". Como parte do acordo, os Estados Unidos non admitiron responsabilidades legais nin se desculparon formalmente a Ir\u00e1n pero accederon a pagar unha cantidade de 61,8 mill\u00f3ns de d\u00f3lares en compensaci\u00f3n \u00e1s familias dos pasaxeiros.\nIran Air segue utilizando o n\u00famero de voo 655 na ruta entre Teher\u00e1n e Dubai como recordo \u00e1s v\u00edtimas. Este incidente est\u00e1 entre os 8 peores desastres da historia da aviaci\u00f3n."}
{"id": "364390", "revid": "1505", "url": "https://gl.wikipedia.org/wiki?curid=364390", "title": "R\u00edo Rome\u00e1n", "text": "O r\u00edo Rome\u00e1n, ou r\u00edo de Rome\u00e1n, \u00e9 un curso fluvial galego, da comarca de Lugo, con caudal regular, afluente do Chamoso.\nCurso.\nNace da xuntanza do r\u00edo da Barranca e do rego das presas preto da fonte do Canteiro, no concello de Castroverde. Transcorre en direcci\u00f3n sur-suroeste. Ba\u00f1a as parroquias de Gondar, Soutomerille, Rome\u00e1n, Paderne, Segovia, Pi\u00f1eiro, Arxemil e Pedrafita.\nAo longo de parte do seu curso, separa o concello de Lugo dos concellos de Castroverde e O Corgo, no que se interna, para desembocar na ponte de Gali\u00f1eiros, entre as parroquias de Arxemil e Pedrafita, no r\u00edo Chamoso, que \u00e9 afluente do Mi\u00f1o.\nO Cami\u00f1o Primitivo de Santiago de Compostela, despois de pasar por Vilar de Cas, atravesa o r\u00edo na confluencia das parroquias de Soutomerille, Paderne e Gondar."}
{"id": "364394", "revid": "1131", "url": "https://gl.wikipedia.org/wiki?curid=364394", "title": "Voo 1285 de Arrow Air", "text": "O voo 1285 de Arrow Air foi un avi\u00f3n McDonnell Douglas DC-8 operado nun voo ch\u00e1rter internacional que levaba tropas estadounidenses do Cairo \u00e1 s\u00faa base en Fort Campbell, Kentucky, e facendo escalas en Colonia, Alema\u00f1a e Gander, Canad\u00e1.\nNa ma\u00f1\u00e1 do xoves 12 de decembro de 1985, pouco despois de engalar en Gander de cami\u00f1o a Fort Campbell, o avi\u00f3n entrou en perda, estrellouse e ardeu a media milla da pista de aterraxe matando aos 248 pasaxeiros e 8 tripulantes a bordo. Tr\u00e1tase do accidente a\u00e9reo con m\u00e1is mortos en chan canadense e o segundo peor dun DC-8, tras o accidente do voo 2120 de Nigeria Airways seis anos despois.\nO accidente foi investigado pola Xunta Canadense de Seguridade (CASB) que determinou que a causa probable do mesmo foi a resistencia inesperadamente alta e reduci\u00f3n de sustentac\u00f3n, probablemente debido a contaminaci\u00f3n por xeo nos bordos de ataque dianteiros e a superficie superior das \u00e1s, ademais dun peso subestimado do avi\u00f3n. Un informe menor afirmou que o accidente poder\u00eda ter sido causado por un estoupido a bordo de orixe desco\u00f1ecida antes do impacto.\nAccidente.\nO avi\u00f3n, un McDonnell Douglas DC-8-63CF, fora fretado para transportar persoal do ex\u00e9rcito estadounidense, todos membos da 101\u00aa Divisi\u00f3n Aerotransportada, de volta \u00e1 s\u00faa base en Fort Campbell, Kentucky. Os soldados completaran un despregue de seis meses no Sina\u00ed, nunha misi\u00f3n da Forza Multinacional de Paz e Observadores. O DC-8 implicado no accidente, con rexistro N950JW, fora constru\u00eddo en 1969, e fora arrendado a Arrow Air pola s\u00faa compa\u00f1\u00eda nai International Air Leases.\nO voo f\u00edxose en tres partes, con paradas para repostar en Colonia e Gander. O avi\u00f3n deixou O Cairo \u00e1s 20:35 UTC do m\u00e9rcores 11 de decembro de 1985, e chegou a Colonia o xoves 12 de decembro \u00e1s 01:21 UTC.\nAntes de sa\u00edr cara Gander \u00e1s 02:50 UTC embarcou unha nova tripulaci\u00f3n formada polo capit\u00e1n John Griffin, o primeiro oficial John Connelly e o enxe\u00f1eiro de voo Michael Fowler. O avi\u00f3n chegou ao aeroporto de Gander \u00e1s 09:04, onde os pasaxeiros sa\u00edron do aparello mentres era repostado. Testemu\u00f1as informaron que o enxe\u00f1eiro de voo realizou unha inspecci\u00f3n externa da aeronave, despois da cal os pasaxeiros volveron subir.\nO DC-8 comezou a s\u00faa carreira de engalaxe na pista 22 dende a intersecci\u00f3n da pista 13 \u00e1s 10:15 UTC (06:45 NST). O avi\u00f3n rotou preto da pista de rodadura A, 51 segundos despois de soltar os freos, a unha velocidade duns 167 KIAS. Testemu\u00f1as informaron que o avi\u00f3n tivo dificultades para ga\u00f1ar altitude tras a rotaci\u00f3n. Xa no aire o avi\u00f3n chegou aos 172 KIAS e comezou a decrecer novamente, causando que o DC-8 descendese. Tras cruzar a autoestrada Trans-Canada, situada a uns 270 metros do final da pista 22, a moi pouca altura, a inclinaci\u00f3n da aeronave incrementouse e continuou descendendo.\nCondutores na autoestrada dixeron que viron un resplandor brillante sa\u00edndo do avi\u00f3n antes de que se esnafrase xusto antes do lago Gander, a uns 1 100 metros do final da pista. O avi\u00f3n rompeu. golpeou un edificio baleiro e estoupou; isto iniciou un grave incendio debido \u00e1 gran cantidade de combustible que o avi\u00f3n ti\u00f1a para o voo. Os 248 pasaxeiros e 8 tripulantes morreron."}
{"id": "364395", "revid": "1131", "url": "https://gl.wikipedia.org/wiki?curid=364395", "title": "A Campa\u00f1\u00e1", "text": ""}
{"id": "364396", "revid": "1131", "url": "https://gl.wikipedia.org/wiki?curid=364396", "title": "O Castrelo", "text": ""}
{"id": "364397", "revid": "23204", "url": "https://gl.wikipedia.org/wiki?curid=364397", "title": "Tit\u00ed de Caquet\u00e1", "text": "Tit\u00ed de Caquet\u00e1 (\"Callicebus caquetensis\") \u00e9 unha especie de tit\u00ed end\u00e9mico de Colombia atopado no departamento de Caquet\u00e1. Taxonomicamente, \u00e9 membro do grupo \"Callicebus cupreus\", seguindo a clasificaci\u00f3n de Shunsuke Kobayashi \"Callicebus\". Foi descrito por vez primeira por Thomas Defler, Marta Bueno e Javier Garcia no 2010. Est\u00e1 seriamente ameazado pola fragmentaci\u00f3n do seu h\u00e1bitat e a s\u00faa pequena poboaci\u00f3n. A s\u00faa pelaxe \u00e9 polo xeral marr\u00f3n, cunha cola m\u00e1is clara, e cara e pescozo avermellados. \u00c9 semellante en aparencia \u00f3 \"Callicebus ornatus\" e \u00f3 \"Callicebus discolor\". Tam\u00e9n ten unha barba vermella."}
{"id": "364398", "revid": "839", "url": "https://gl.wikipedia.org/wiki?curid=364398", "title": "Troita de r\u00edo", "text": "As troitas son peixes da subfamilia Salmoninae, dentro da familia dos salm\u00f3nidos; o nome \u00fasase especificamente para peixes de tres x\u00e9neros da devandita\u00a0subfamilia: \"Salmo\", que incl\u00fae as especies do Atl\u00e1ntico, \"Oncorhynchus\", que incl\u00fae as especies do Pac\u00edfico, e \"Salvelinus\".\nCaracter\u00edsticas.\nAs troitas at\u00f3panse normalmente en augas fr\u00edas e limpas de r\u00edos e lagos distribu\u00eddos ao longo de Norteam\u00e9rica, o norte de Asia e Europa. Varias especies de troita foron introducidas no s\u00e9culo XIX na Patagonia. Tam\u00e9n foron introducidas en Australia e Nova Zelandia, ademais dos Andes venezolanos, Colombia, Ecuador, Bolivia e o Per\u00fa, por pescadores afeccionados, desprazando os peixes aut\u00f3ctonos.\nAs aletas das troitas carecen de espi\u00f1as, e todas as especies te\u00f1en unha pequena aleta adiposa no lombo, preto da cola. As poboaci\u00f3ns illadas presentan diferenzas morfol\u00f3xicas. Con todo, moitos destes grupos non mostran diverxencias xen\u00e9ticas significativas, polo que os icti\u00f3logos os consideran como simples variedades dun n\u00famero de especies moito menor. A troita do oeste dos Estados Unidos \u00e9 un bo exemplo disto. A troita Brook ou marr\u00f3n, a aurora e a extinta troita prateada te\u00f1en caracter\u00edsticas f\u00edsicas e de coloraci\u00f3n que permiten distinguilas facilmente; a an\u00e1lise xen\u00e9tica mostra, con todo, que se trata dunha \u00fanica especie: \"Salvelinus fontinalis\".\nH\u00e1bitat.\nA maior\u00eda das troitas s\u00f3 se atopan en auga doce e fr\u00eda pero unhas poucas, como a cabeza de aceiro (ou \"steelhead\", en ingl\u00e9s) (\"Oncorhynchus mykiss\") \u2014que se trata da mesma especie que a troita arco da vella\u2014\u00a0pasan a s\u00faa vida adulta no oc\u00e9ano e volven, para desovar, ao r\u00edo onde naceron. Este fen\u00f3meno recibe o nome de reproduci\u00f3n an\u00e1droma e obs\u00e9rvase tam\u00e9n no salm\u00f3n, as\u00ed como na troita com\u00fan europea (\"Salmo trutta\"), algunhas de cuxas poboaci\u00f3ns pasan parte da s\u00faa vida no mar, volvendo ao r\u00edo a desovar. A estas \u00faltimas denom\u00ednaselles \"Salmo trutta morfo trutta\" (reo \u00e9 o seu nome com\u00fan en galego), mentres que \u00e1s poboaci\u00f3ns que pasan integramente a s\u00faa vida no r\u00edo son co\u00f1ecidas por\u00a0\"Salmo trutta\" morfo \"fario\" (ou \"troita\" com\u00fan).\nAlimentaci\u00f3n.\nAs troitas xeralmente alim\u00e9ntanse de invertebrados brandos como as lombrigas, ou de insectos e crust\u00e1ceos e de cascudas, a\u00ednda que as especies m\u00e1is grandes de troita, como a marr\u00f3n ou a caf\u00e9, depredan sobre outros peixes.\nPesca deportiva.\nAs troitas te\u00f1en o corpo cheo de espi\u00f1as, pero a s\u00faa carne \u00e9 moi saborosa. Ademais, loitan tenazmente cando son pescadas con cana, polo que son moi cotizadas para a Pesca deportiva. Pola s\u00faa popularidade son criadas a mi\u00fado en piscifactor\u00edas e posteriormente reintroducidas en r\u00edos, lagos e pantanos, para a s\u00faa pesca.\nOs principais m\u00e9todos de captura involucran o uso de mosca ou culleri\u00f1a, as\u00ed como a lombriga de terra e outros reclamos artificiais. Hai outros cebos moi apreciados polas troitas, como as larvas, a\u00ednda que en Espa\u00f1a est\u00e1 especialmente prohibido en r\u00edos troiteiros o uso de larvas de animais, con sanci\u00f3ns econ\u00f3micas importantes. Tam\u00e9n existen limitaci\u00f3ns na cota de troitas capturadas, variable en funci\u00f3n do seu h\u00e1bitat, de se foron repoboadas ou son aut\u00f3ctonas e do tipo de couto. En pantanos ou coutos repoboados especificamente para o uso deportivo, a cota \u00e9 maior e m\u00e1rcao o propio couto. En augas libres a cota \u00e9 bastante menor. Hai unha medida m\u00ednima do peixe para a s\u00faa captura, de obrigado cumprimento, para evitar a morte de animais inmaturos.\nEn Venezuela, a tempada de pesca in\u00edciase o 16 de marzo e culmina o 30 de setembro, coa previa obtenci\u00f3n do permiso de pesca deportiva expedido polo Ministerio do Poder Popular para a Agricultura e Terra e o Instituto Nacional da Pesca e Acuicultura, consider\u00e1ndose o tama\u00f1o m\u00ednimo de captura de 25\u00a0cm.\nEspecies.\nEntre as especies de troitas m\u00e1is importantes at\u00f3panse: a troita marr\u00f3n (\"Salmo trutta\"), tam\u00e9n chamada en Espa\u00f1a \u201ctroita com\u00fan\u201d por ser a aut\u00f3ctona do pa\u00eds, a troita arco da vella\u00a0(\"Oncorhynchus mykiss\"), a troita dourada (\"Oncorhynchus aguabonita\"), a troita degolada \u201cLahontan\u201d (\"Oncorhynchus clarkii henshawi\") e a troita degolada \u201cBonneville\u201d (Oncorhynchus clarkii clarkii). A seguinte \u00e9 unha lista m\u00e1is ampla de x\u00e9neros e especies de troitas:\nUsos culinarios.\nA troita \u00e9 o menos graxo dos peixes azuis (con s\u00f3 un 3% de graxa) e cont\u00e9n \u00e1cidos graxos omega 3. Na gastronom\u00eda espa\u00f1ola a troita cons\u00f3mese fresca, \u00e1 prancha, \u201c\u00e1 Navarra\u201d, afumada, ao forno e en conserva. Pode atoparse como troita en escabeche."}
{"id": "364399", "revid": "865", "url": "https://gl.wikipedia.org/wiki?curid=364399", "title": "Antonov An-28", "text": "O Antonov An-28 (designaci\u00f3n da OTAN: Cash) \u00e9 un bimotor turboh\u00e9lice lixeiro desenvolvido a partir do Antonov An-14M. Foi o ga\u00f1ador dunha competici\u00f3n contra o Beriev Be-30 para ser usado por Aeroflot como avi\u00f3n de paseiros de curto alcance. Realizou o seu primeiro voo no mes de setembro de 1969.\nFabric\u00e1ronse un total de 191 unidades, dos que no ano 2006 a\u00ednda estaban en servizo 68. Despois dunhas pequenas series de preproduci\u00f3n constru\u00eddas por Antonov, foi licenzado \u00e1 polaca PZL-Mielec. En 1993 PZL-Mielec desenvolveu a s\u00faa propia variante mellorada, o PZL M-28 Skytruck.\nDesenvolvemento.\nO An-28 \u00e9 semellante ao An-14 en moitos aspectos, como a estrutura da \u00e1 e as d\u00faas derivas, pero ten unha fuselaxe m\u00e1is grande e motores turboh\u00e9lice en lugar dos motores de pist\u00f3n do An-14. O An-28 voou por primeira vez como un An-14 modificado en 1969. O seguinte modelo de pre-produci\u00f3n non voar\u00eda ata 1975.\nEn configuraci\u00f3n de pasaxe pode levar ata 15 persoas, ademais dos seus dous pilotos. A fabricaci\u00f3n foi transferida a PZL-Mielec no ano 1978. O primeiro avi\u00f3n de fabricaci\u00f3n polaca non voar\u00eda ata 1984. O An-28 recibir\u00eda finamente a s\u00faa certificaci\u00f3n sovi\u00e9tica en 1986.\nOperadores.\nOperadores civ\u00eds.\nOs principais operadores dos 16 avi\u00f3ns Antonov An-28 que quedan en servizo con aeroli\u00f1as son:"}
{"id": "364402", "revid": "1131", "url": "https://gl.wikipedia.org/wiki?curid=364402", "title": "Castrexe", "text": ""}
{"id": "364403", "revid": "1131", "url": "https://gl.wikipedia.org/wiki?curid=364403", "title": "O Castrill\u00f3n", "text": ""}
{"id": "364404", "revid": "23204", "url": "https://gl.wikipedia.org/wiki?curid=364404", "title": "Tit\u00ed de cola branca", "text": "Tit\u00ed de cola branca (\"Callicebus discolor\") \u00e9 unha especie de tit\u00ed de Am\u00e9rica do Sur. At\u00f3pase en Colombia, Ecuador e o Per\u00fa. \u00c9 semellante en aparencia \u00f3 \"Callicebus ornatus\" e \u00f3 \"Callicebus caquetensis\"."}
{"id": "364405", "revid": "56817", "url": "https://gl.wikipedia.org/wiki?curid=364405", "title": "Troita (hom\u00f3nimos)", "text": ""}
{"id": "364406", "revid": "56817", "url": "https://gl.wikipedia.org/wiki?curid=364406", "title": "Os Castri\u00f1os", "text": "O top\u00f3nimo galego Os Castri\u00f1os pode referirse a:"}
{"id": "364407", "revid": "23204", "url": "https://gl.wikipedia.org/wiki?curid=364407", "title": "Callicebus discolor", "text": ""}
{"id": "364408", "revid": "23204", "url": "https://gl.wikipedia.org/wiki?curid=364408", "title": "Callicebus caquetensis", "text": ""}
{"id": "364409", "revid": "1131", "url": "https://gl.wikipedia.org/wiki?curid=364409", "title": "Castrigo", "text": ""}
{"id": "364410", "revid": "89787", "url": "https://gl.wikipedia.org/wiki?curid=364410", "title": "Gran Hermano (Espa\u00f1a)", "text": "Gran Hermano, tam\u00e9n co\u00f1ecido polo seu acr\u00f3nimo GH, \u00e9 un concurso de telerrealidade producido por Zeppelin TV e emitido en Telecinco desde o 23 de abril de 2000. \u00c9 a versi\u00f3n espa\u00f1ola do concurso neerland\u00e9s \"Big brother\". Foi o primeiro programa de telerrealidade emitido en Espa\u00f1a e \u00e9 o concurso con m\u00e1is edici\u00f3ns de toda a historia.\nO concurso bas\u00e9ase nun grupo de concursantes an\u00f3nimos que viven nunha casa illada do exterior e totalmente equipada con c\u00e1maras e micr\u00f3fonos para gravar o que acontece. Este ten unha duraci\u00f3n duns tres meses e, durante este tempo, os participantes deben tentar superar as candidaturas dos seus compa\u00f1eiros ata conseguir o premio final, salvo que o p\u00fablico decida expulsalos se son nominados. O formato foi creado polos Holand\u00e9s John de Mol e desenvolvido pola s\u00faa produtora, Endemol. Foi emitido en m\u00e1is de 70 pa\u00edses, reportando importantes beneficios \u00e1 empresa audiovisual.\nAta a data emit\u00edronse dezaoito edici\u00f3ns do formato orixinal, todas elas en Telecinco, a canle que ostenta os dereitos de emisi\u00f3n en Espa\u00f1a. Tras o \u00e9xito do formato, Telecinco realizou diferentes versi\u00f3ns do formato, como \u00e9 o caso \u2014desde 2004\u2014 de \"Gran hermano VIP\" a versi\u00f3n do programa con famosos, que vai pola s\u00faa s\u00e9tima edici\u00f3n. M\u00e1is tarde, en 2010, \"El Reencuentro\" estreouse, con d\u00faas edici\u00f3ns, a primeira con parellas de concursantes de \"Gran Hermano\" que se reencontraron novamente na casa para saldar contas pendentes, e o segundo con concursantes de diferentes realities de Telecinco. Nas d\u00faas edici\u00f3ns, o certame realizouse en parella. Do mesmo xeito, en 2019 viuse a chegada de \"Big Brother Duo\", unha variante do formato no que os famosos participar\u00edan por parellas.\nPresentadores.\nLos presentadores de esta primera edici\u00f3n fueron:\n\"Gran Hermano 2\" (2001).\nParticiparon 12 concursantes, pero un deles viuse obrigado a abandonar o concurso por decisi\u00f3n da direcci\u00f3n do programa, sendo substitu\u00eddo por unha reserva.\nOs problemas de seguridade da primeira edici\u00f3n levaron a cambiar a ubicaci\u00f3n da vivenda. As\u00ed que houbo que constru\u00edr un novo almac\u00e9n (esta vez no concello de Guadalix de la Sierra), pero ese ano non parou de chover e os construtores atoparon moitas dificultades durante as obras, polo que a casa quedou practicamente igual. Introduciuse m\u00e1is cor para darlle m\u00e1is alegr\u00eda \u00e1 casa, ampliouse o xard\u00edn (inclu\u00edda unha sauna) e mellorouse a piscina.\nO slogan desta edici\u00f3n foi \"El primer gran hermano del siglo XXI\".\nPresentadores.\nOs presentadores desta segunda edici\u00f3n foron:\n\"Gran Hermano 3\" (2002).\nNo concurso participaron 12 concursantes, pero un deles abandonou por mor da grave enfermidade do seu av\u00f3, polo que unha reserva escollida polo p\u00fablico tivo que entrar na casa unhas semanas despois de que rematase o concurso.\nEngad\u00edronse as seguintes instalaci\u00f3ns:"}
{"id": "364411", "revid": "23204", "url": "https://gl.wikipedia.org/wiki?curid=364411", "title": "Callicebus ornatus", "text": "Callicebus ornatus \u00e9 unha especie de tit\u00ed end\u00e9mico de Colombia."}
{"id": "364412", "revid": "3054", "url": "https://gl.wikipedia.org/wiki?curid=364412", "title": "TP de Oro", "text": ""}
{"id": "364413", "revid": "865", "url": "https://gl.wikipedia.org/wiki?curid=364413", "title": "Rolls-Royce Dart", "text": "O Rolls-Royce RB.53 Dart \u00e9 un motor turboh\u00e9lice brit\u00e1nico dese\u00f1ado e fabricado por Rolls-Royce. O seu primeiro encendido foi en 1946 e foi o motor usado no primeiro voo do Vickers Viscount en 1948. Con este modelo ser\u00eda o primeiro turboh\u00e9lice en entrar en servizo nunha aeroli\u00f1a, a British European Airways (BEA), en 1950. O 29 de xullo de 1948 un voo entre Northolt e o aeroporto de Par\u00eds-Le Bourget con 14 pasaxeiros nun Viscount con motores Dart foi o primeiro voo dunha aeroli\u00f1a en usar un avi\u00f3n impulsado por turbinas. O Viscount converteuse no primeiro avi\u00f3n con turboh\u00e9lices en entrar en servizo con British European Airways (BEA), no ano 1953.\nO Dart estaba a\u00ednda en produci\u00f3n cando se fabricaron os derradeiros Fokker F27 Friendship e Hawker Siddeley HS 748 en 1987. Segundo a convenci\u00f3n da compa\u00f1\u00eda de bautizar os seus motores de turbinas con nomes de r\u00edos, o dese\u00f1o deste turboh\u00e9lice recibe o seu nome do r\u00edo Dart, en Devon."}
{"id": "364414", "revid": "75439", "url": "https://gl.wikipedia.org/wiki?curid=364414", "title": "Mike Wilds", "text": "Mike Wilds (nado o 7 de xaneiro de 1946 en Chiswick, Londres) \u00e9 un ex piloto de carreiras de Inglaterra. Participou en oito Grandes Premios do Campionato Mundial de F\u00f3rmula Un, debutou o 20 de xullo de 1974. Non anotou puntos de campionato.\nLogo de ga\u00f1ar algunhas carreiras en F\u00f3rmula 3 a principios dos 70, Wilds trasladouse \u00e1 F\u00f3rmula 5000. Ao mesmo tempo, participou nalg\u00fans Grandes Premios de F\u00f3rmula Un, primeiro cun March privado, logo cun Ensign e BRM. Despois de que non cualificar no Gran Premio de casa, cun Shadow privado, concentrouse noutras categor\u00edas do deporte de motor, inclu\u00edndo as carreiras de coches deportivos e carreiras hist\u00f3ricas.\nWilds ga\u00f1ou a clase da F\u00f3rmula D\u00faas no Campionato Aurora AFX de 1978, pilotando un Ralt e terminou noveno na clasificaci\u00f3n xeral. Tam\u00e9n ga\u00f1ou o campionato de coches deportivos Thoroughbred (pura sangre) en 1984 pilotando un Aston Martin DB4.\nWilds ga\u00f1ou o campionato RJB Mining Historic Sports Car en 1992, '93, '96 e 98.\nA andaina de carreiras de autos deportivos de Wilds inclu\u00edu pilotar en Le Mans 8 veces, inclu\u00edndo os coches C2 de Ecurie Ecosse (Campi\u00f3n do Mundo C2, 1986), e Grupo C con Nissan en 1988 co seu compa\u00f1eiro Win Percy.\nWilds ga\u00f1ou o 2008 Campionato de pilotos Britcar xunto con Ian Lawson e o fillo de Mike, Anthony Wilds no ING Sport BMW. O equipo tam\u00e9n volveu ga\u00f1ar outra vez en 2013 e tam\u00e9n ga\u00f1ou en 2008 o Grupo C Enduro Trophy no Porsche 962 con Henry Pearman.\nA\u00ednda pilota de cando en vez en eventos para coches hist\u00f3ricos. Competiu cun Porsche 962 e un Elva Mk5 no Silverstone Classic de 2008. Volveu \u00e1 grella da Britcar Endurance en maio de 2016 logrando a s\u00faa primeira vitoria como unidade compartida co seu fillo Anthony nun Ferrari 458.\nAdemais da s\u00faa andaina nas carreiras de coches, Wilds \u00e9 un piloto activo e instrutor de helic\u00f3pteros comerciais. \u00e9 afectuosamente co\u00f1ecido como 'The Honorific' Mike Wilds. \nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364415", "revid": "23204", "url": "https://gl.wikipedia.org/wiki?curid=364415", "title": "Saguinus oedipus", "text": "Saguinus oedipus \u00e9 unha especie tit\u00ed que pesa menos de 0,5\u00a0kg. Un dos primates m\u00e1is pequenos, esta especie \u00e9 reco\u00f1ecible pola s\u00faa crista saxital de cor branca que se estende dende a s\u00faa fronte at\u00e9 os ombreiros. Habita na selva tropical do noroeste de Colombia, sendo unha especie arbor\u00edcola e di\u00farna. A s\u00faa dieta componse de insecto e plantas exsudadas, e \u00e9 un importante dispersor de sementes nos ecosistemas tropicais."}
{"id": "364416", "revid": "89787", "url": "https://gl.wikipedia.org/wiki?curid=364416", "title": "Troglod\u00edtidos", "text": "Os troglod\u00edtidos (Troglodytidae) son unha ampla familia de aves insect\u00edvoras moi numerosa que comprende aproximadamente 80 especies en 19\u00a0x\u00e9neros. Est\u00e1 distribu\u00edda por todo o mundo, pero cun maior n\u00famero de especies nas Am\u00e9ricas, de onde \u00e9 orixinaria a familia. En Galicia vive a especie \"Troglodytes troglodytes\", o carrizo.\nCaracter\u00edsticas.\nA maior\u00eda son aves insect\u00edvoras, que se alimentan de larvas,eirugas, ara\u00f1as... pero algunhas especies comen tam\u00e9n froitos, bagas, moluscos etc. \nA\u00ednda que no inverno poden comersementes\u00a0se falta o alimento, te\u00f1en o t\u00edpico pico fino e puntiagudo das aves insect\u00edvoras, que lles permite a caza en voo dos insectos que inxeren. Entre as s\u00faas especies est\u00e1n os paxaros m\u00e1is pequenos de envergadura. Adoitan ser de plumaxe gris, marr\u00f3n ou avermellado mesturados, como moito, con parches negros ou brancos. Os verdes, amarelos ou azuis est\u00e1n completamente ausentes dentro deste grupo de aves. Son tam\u00e9n aves con ton apagado e pouco rechamante, para mellorar o seu camuflaxe.\nMorfolox\u00eda e h\u00e1bitat.\nNa familia existen grupos con grandes diferenzas de costumes e morfolox\u00eda. Habitan mesmo enillas\u00a0remotas e nas partes extremas de rexi\u00f3ns \u00e1rticas, hai especies adaptadas ao clima de alta monta\u00f1a. Varias especies son divagantes cubrindo grandes distancias desde a s\u00faa \u00e1rea de alimentaci\u00f3n \u00e1 s\u00faa \u00e1rea de cr\u00eda.\nX\u00e9neros e especies.\nEsta familia agrupa a 19 x\u00e9neros e aproximadamente 80 especies, das cales \"Troglodytes troglodytes\" \u00e9 a \u00fanica non ori\u00fanda de Am\u00e9rica. Estes son os x\u00e9neros e especies que conforman esta familia de acordo cos estudos xen\u00e9ticos e filoxen\u00e9ticos\u00a0e segundo a orde da clasificaci\u00f3n do Congreso Ornitol\u00f3xico Internacional (IOC - Versi\u00f3n 4.4, 2014) e de Clements Checklist:"}
{"id": "364419", "revid": "10599", "url": "https://gl.wikipedia.org/wiki?curid=364419", "title": "Lusitania", "text": ""}
{"id": "364420", "revid": "85894", "url": "https://gl.wikipedia.org/wiki?curid=364420", "title": "Bembibre, Bembibre, Viana do Bolo", "text": "Bembibre \u00e9 o \u00fanico lugar da parroquia de Bembibre, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 62 habitantes (35 homes e 27 mulleres)."}
{"id": "364422", "revid": "1131", "url": "https://gl.wikipedia.org/wiki?curid=364422", "title": "O Castro", "text": ""}
{"id": "364423", "revid": "72012", "url": "https://gl.wikipedia.org/wiki?curid=364423", "title": "Parque Nacional de Caba\u00f1eros", "text": "O Parque Nacional de Caba\u00f1eros \u00e9 un parque nacional de Espa\u00f1a, situado entre as provincias de Cidade Real e Toledo, en Castela-A Mancha. O territorio conta tam\u00e9n con outras figuras de protecci\u00f3n no marco da Rede Natura 2000: \u00e9 unha zona de especial protecci\u00f3n para as aves (ZEPA) e un lugar de importancia comunitaria (LIC).\nConstitu\u00eduse como parque nacional o 20 de novembro de 1995, sendo o segundo de Castela-A Mancha despois do das Tablas de Daimiel. En 1988 xa fora declarado parque natural polo Xunta de Comunidades de Castela-A Mancha.\nO parque alberga unha das mellores representaci\u00f3ns espa\u00f1olas de bosque mediterr\u00e1neo, tanto polo seu elevado grao de conservaci\u00f3n, como pola representatividade dos distintos sistemas ecol\u00f3xicos asociados. Entre os seus principais valores naturais est\u00e1n os bosques e matogueiras mediterr\u00e1neos, alg\u00fans enclaves rel\u00edcticos de vexetaci\u00f3n atl\u00e1ntica, bosques de ribeira, turberas e herbais, coa flora e fauna asociada a cada uns destes ecosistemas, entre as que se atopan algunhas especies en perigo de extinci\u00f3n como a aguia imperial.\nDebe o seu nome \u00e1s chozas utilizadas tradicionalmente por pastores e carboeiros como refuxio temporal dos seus labores no campo. Estas cabanas de forma c\u00f3nica teit\u00e1banse utilizando vexetaci\u00f3n da contorna e eran usadas polos poboadores dos Montes de Toledo."}
{"id": "364424", "revid": "72012", "url": "https://gl.wikipedia.org/wiki?curid=364424", "title": "Parque Nacional da Caldera de Taburiente", "text": "O Parque Nacional da Caldera de Taburiente \u00e9 un parque nacional de Espa\u00f1a, situado na illa de La Palma, nas Canarias. Como o resto do arquip\u00e9lago \u00e9 de natureza volc\u00e1nica, pero dist\u00ednguese pola gran cantidade de recursos h\u00eddricos que pos\u00fae, tanto subterr\u00e1neos como superficiais.\nFoi declarado Parque nacional o 6 de outubro de 1954, sendo a segunda \u00e1rea protexida das Canarias en recibir esta designaci\u00f3n, tras o Parque Nacional do Teide en Tenerife e a cuarta de Espa\u00f1a. Ademais \u00e9, desde 2002, Reserva Mundial da Biosfera conxuntamente con toda a illa. Actualmente abarca unha superficie de 46,9\u00a0km\u00b2, que xunto \u00e1 Zona Perif\u00e9rica de Protecci\u00f3n comprende 59,56\u00a0km\u00b2.\nSit\u00faase no centro da illa coincidindo coa formaci\u00f3n xeol\u00f3xica da Caldera de Taburiente, de 7\u00a0km de eixo m\u00e1ximo, e que \u00e9 considerada a marabilla natural m\u00e1is emblem\u00e1tica da illa. A depresi\u00f3n que forma a Caldera at\u00f3pase entre os 600 e os 900 metros sobre o nivel do mar, mentres que a crester\u00eda que forma o cerco rochoso que a rodea alcanza os 2.426 metros no punto m\u00e1is alto, o chamado Roque de los Muchachos."}
{"id": "364425", "revid": "10599", "url": "https://gl.wikipedia.org/wiki?curid=364425", "title": "Reserva Mundial da Biosfera", "text": ""}
{"id": "364426", "revid": "10599", "url": "https://gl.wikipedia.org/wiki?curid=364426", "title": "Caldera de Taburiente", "text": ""}
{"id": "364427", "revid": "10599", "url": "https://gl.wikipedia.org/wiki?curid=364427", "title": "Caldeira de Taburiente", "text": ""}
{"id": "364428", "revid": "10599", "url": "https://gl.wikipedia.org/wiki?curid=364428", "title": "Parque Nacional da Caldeira de Taburiente", "text": ""}
{"id": "364429", "revid": "85894", "url": "https://gl.wikipedia.org/wiki?curid=364429", "title": "Quintela de Umoso, Quintela de Umoso, Viana do Bolo", "text": "Quintela de Umoso \u00e9 un lugar da parroquia de Quintela de Umoso, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 7 habitantes (5 homes e 2 mulleres)."}
{"id": "364430", "revid": "85894", "url": "https://gl.wikipedia.org/wiki?curid=364430", "title": "Umoso, Quintela de Umoso, Viana do Bolo", "text": "Umoso \u00e9 un lugar da parroquia de Quintela de Umoso, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 18 habitantes (8 homes e 10 mulleres)."}
{"id": "364431", "revid": "85894", "url": "https://gl.wikipedia.org/wiki?curid=364431", "title": "Vilar de Goia, Quintela de Umoso, Viana do Bolo", "text": "Vilar de Goia \u00e9 un lugar da parroquia de Quintela de Umoso, no concello ourens\u00e1n de Viana do Bolo na comarca de Viana. Segundo o IGE, en 2015 ti\u00f1a 11 habitantes (5 homes e 6 mulleres)."}
{"id": "364433", "revid": "85894", "url": "https://gl.wikipedia.org/wiki?curid=364433", "title": "A F\u00f3rnea, A F\u00f3rnea, Trabada", "text": "A F\u00f3rnea (\u00e1 espera da oficializaci\u00f3n de F\u00f3rnea) \u00e9 o \u00fanico lugar da parroquia da F\u00f3rnea, no concello lugu\u00e9s de Trabada na comarca da Mari\u00f1a Oriental. Segundo o IGE, en 2020 ti\u00f1a 82 habitantes (40 homes e 42 mulleres)."}
{"id": "364450", "revid": "1131", "url": "https://gl.wikipedia.org/wiki?curid=364450", "title": "Voo 901 de Air New Zealand", "text": "O voo 901 de Air New Zealand (TE-901) era un voo regular de Air New Zealand de visita \u00e1 Ant\u00e1rtida que operou entre 1977 e 1979. O voo sa\u00eda do aeroporto de Auckland pola ma\u00f1\u00e1 e pasaba unhas cantas horas sobrevoando a Ant\u00e1rtida antes de regresar novamente a Auckland pola tarde v\u00eda Christchurch. O 28 de novembro de 1979, a d\u00e9cimo cuarta viaxe do TE-901, un McDonnell Douglas DC-10-30 con rexistro ZK-NZP, esnafrouse contra o monte Erebus na illa Ross, matando os 237 pasaxeiros e 20 tripulantes a bordo do avi\u00f3n. O accidente \u00e9 co\u00f1ecido como o desastre do monte Erebus.\nA investigaci\u00f3n inicial determinou que o accidente foi causado por un erro do piloto, pero o clamor p\u00fablico fixo que se establecese unha Comisi\u00f3n Real de Investigaci\u00f3n. A comisi\u00f3n, presidida polo xu\u00edz Peter Mahon, conclu\u00edu que o accidente o causou unha correcci\u00f3n feita nas coordenadas da ruta de voo a noite anterior ao desastre, xunto cun fallo ao informar \u00e1 tripulaci\u00f3n do voo do cambio, co resultado de que o avi\u00f3n, en vez de ser dirixido polo ordenador polo estreito de McMurdo (como asum\u00eda a tripulaci\u00f3n), foi rencami\u00f1ado pola ruta do monte Erebus. No informe de Mahon, este acusou a Air New Zealand de presentar \"unha orquestrada lada\u00ed\u00f1a de mentiras\" e esta acusaci\u00f3n levou a cambios na alta direcci\u00f3n da aeroli\u00f1a. O accidente \u00e9 o desastre con m\u00e1is mortos en Nova Zelandia en tempos de paz.\nVoo e avi\u00f3n.\nO voo estaba dese\u00f1ado e comercializado como unha experiencia tur\u00edstica \u00fanica, levando un experimentado gu\u00eda ant\u00e1rtico que sinalaba as caracter\u00edsticas esc\u00e9nicas e fitos da zona a visitar usando os altofalantes do avi\u00f3n, mentres os pasaxeiros gozaban dun voo a baixa altura polo estreito de McMurdo. A viaxe sa\u00eda e regresaba a Nova Zelandia o mesmo d\u00eda.\nO voo 901 sa\u00eda do aeroporto de Auckland \u00e1s 8:00 am, e regresaba ao aeroporto de Christchurch \u00e1s 7:00 pm despois de percorrer un total de 5\u00a0360 millas (8\u00a0630\u00a0km). O avi\u00f3n fac\u00eda unha parada de 45 minutos en Christchurch para repostar e cambiar a tripulaci\u00f3n antes de voar as 464 millas (747\u00a0km) restantes ata Auckland, chegando \u00e1s 9:00 pm. Os billetes para os voos de novembro de 1979 custaban 359 d\u00f3laes neozelandeses por persoa.\nPersonalidades como Sir Edmund Hillary ti\u00f1an actuado de gu\u00edas en voos anteriores. Hillary deb\u00eda actuar como gu\u00eda para o voo do accidente o 28 de novembro de 1979, pero tivo que cancelalo debido a outros compromisos. O seu amigo e compa\u00f1eiro de escalada Peter Mulgrew foi o gu\u00eda ese d\u00eda.\nO voo normalmente operaba cun 86% de capacidade; os asentos baleiros, normalmente os centrais, permit\u00edan aos pasaxeiros moverse m\u00e1is facilmente pola cabina para ver a trav\u00e9s das fiestras.\nO avi\u00f3n usado nestes voos eran os oito trirreactores McDonnell Douglas DC-10-30 de Air New Zealand. O avi\u00f3n do accidente ti\u00f1a o rexistro ZK-NZP. Fora o 182\u00ba DC-10 en ser fabricado, e o cuarto DC-10 en ser introducido na aeroli\u00f1a, sendo entregado o 12 de decembro de 1974. Foi o primeiro DC-10 de Air New Zealand en ser equipado cos motores General Electric CF6-50C xa de f\u00e1brica, e realizara m\u00e1is de 20\u00a0700 horas de voo antes do accidente.\nAccidente.\nCircunstancias que rodearon o accidente.\nO capit\u00e1n Jim Collins e o copiloto Greg Cassin nunca voaran antes \u00e1 Ant\u00e1rtida, pero eran pilotos experimentados e estaban considerados cualificados para o voo. O 9 de novembro de 1979, 19 d\u00edas antes os dous pilotos asistiron a un \"briefing\" no cal recibiron unha copia dos anteriores plans de voo.\nO plan de voo que fora aprobado en 1977 pola Divisi\u00f3n de Aviaci\u00f3n Civil do Departamento de Transportes de Nova Zelandia era a trav\u00e9s dunha senda directa dende o cabo Hallett ata a baliza non direccional de McMurdo, que, casualmente, implicaba voar directamente sobre o cumio do monte Erebus, de 3\u00a0794 m. Por\u00e9n, debido a un erro de escritura nas coordenadas cando a ruta foi computerizada, a copia impresa do sistema inform\u00e1tico terrestre de Air New Zealand presentada na reuni\u00f3n do 9 de novembro correspond\u00eda a un curso de voo cara ao sur pola metade do amplo estreito de McMurdo, a uns 43\u00a0km ao oeste do monte Erebus. A meirande parte dos anteriores 13 voos tam\u00e9n introduciran esas coordenadas de plan de voo nos sistemas de navegaci\u00f3n do avi\u00f3n e ralizaran a ruta do estreito de McMurdo, sen decatarse de que a ruta voada non se correspond\u00eda coa ruta aprobada.\nO capit\u00e1n Leslie Simpson, o piloto do voo o 14 de novembro e tam\u00e9n presente no \"briefing\" do 9 de novembro, comparou as coordenadas da baliza de navegaci\u00f3n TACAN de McMurdo (a uns 5\u00a0km ao leste da baliza non direccional de McMurdo), e o punto de referencia de McMurdo que a s\u00faa tripulaci\u00f3n introducira no INS (Sistema Inercial de Navegaci\u00f3n), e quedou sorprendido ao atopar unha gran distancia entre os dous. Despois do seu voo, o capit\u00e1n Simpson avisou a secci\u00f3n de navegaci\u00f3n de Air New Zealand da diferenza nas posici\u00f3ns. Por raz\u00f3ns que foron disputadas, isto desencadeou que a secci\u00f3n de navegaci\u00f3n de Air New Zealand decidise actualizar as coordenadas do punto de referencia de McMurdo almacenadas no ordenador de terra para que se correspondesen coas coordenadas da baliza TACAN de McMurdo, a\u00ednda que isto tampouco correspond\u00eda coa ruta aprobada.\nA secci\u00f3n de navegaci\u00f3n cambiou as coordenadas do punto de referencia de McMurdo almacenada no ordenador de terra ao redor das 1:40 am da ma\u00f1\u00e1 do voo. \u00c1 tripulaci\u00f3n do voo 901 non se lle notificou o cambio. O plan de voo impreso proporcionado \u00e1 tripulaci\u00f3n na ma\u00f1\u00e1 do voo, que foi introducido pola tripulaci\u00f3n no INS do avi\u00f3n, difer\u00eda do plan presentado na reuni\u00f3n do 9 de novembro e das anotaci\u00f3ns que o capit\u00e1n Collins fixera no mapa a noite anterior ao voo. A diferenza clave era que o plan de voo presentado na reuni\u00f3n informativa se correspond\u00eda a unha pista por debaixo do estreito de McMurdo, evitando o monte Erebus polo leste, mentres que o plan de voo impreso nesa ma\u00f1\u00e1 correspondente a un curso que coincid\u00eda co monte Erebus, o que far\u00eda que o avi\u00f3n chocase con el se esa parte do voo se realizaba a menos de 13\u00a0000 p\u00e9s (4\u00a0000\u00a0m) de altitude.\nAdemais, o programa inform\u00e1tico foi alterado de tal xeito que o t\u00e9lex est\u00e1ndar enviado aos controladores estadounidenses nas instalaci\u00f3ns cient\u00edficas de Mcurdo Station mostraba a palabra \"McMurdo\", en vez das coordenadas de latitude e lonxitude, para o punto de referencia final. Durante a posterior investigaci\u00f3n o xu\u00edz Peter Mahon conclu\u00edu que este foi un intento deliberado de ocultar \u00e1s autoridades dos Estados Unidos que o plan de voo fora cambiado, e probablemente debido a que se sab\u00eda que o ATC estadounidense presentar\u00eda unha obxecci\u00f3n \u00e1 nova ruta de voo.\nO voo det\u00edvose antes durante a aproximaci\u00f3n ao estreio de McMurdo Sound, realizando un descenso cunha manobra en forma de oito a trav\u00e9s dun oco na baixa base de nubes (estimada posteriormente entre 610 e 910 metros) mentres estaba sobre a auga para establecer contacto visual cos puntos de referencia da superficie e para darlle aos pasaxeiros unha mellor vista. Estableceuse que a tripulaci\u00f3n ignoraba a altitude m\u00ednima de seguridade da ruta aprobada de 16\u00a0000 p\u00e9s (4\u00a0900\u00a0m) para a aproximaci\u00f3n ao monte Erebus, e 6\u00a0000 p\u00e9s (1\u00a0800\u00a0m) no sector ao sur do monte (e s\u00f3 cando a base de nubes estaba a 2\u00a0100\u00a0m ou m\u00e1is). Fotograf\u00edas e noticias de anteriores voos amosaban que moitos deles foran realizados tam\u00e9n a niveis m\u00e1is baixos que a altura m\u00ednima de seguridade. Ademais, en reuni\u00f3ns informativas de voos anteriores aprob\u00e1ranse descensos a calquera altura autorizada polo ATC estadounidense en McMurdo Station. Como o ATC agardaba que o voo 901 seguise a mesma ruta que os anteriores voos por debaixo do estreito de McMurdo, e de acordo cos puntos de ruta que Air New Zealand lles indicara previamente, o ATC avisou o voo 901 de que ti\u00f1a un radar que pod\u00eda deixalos baixar ata os 1\u00a0500 p\u00e9s (460\u00a0m). Por\u00e9n, o equipamento de radar realmente non detectou o avi\u00f3n, e a tripulaci\u00f3n tam\u00e9n experimentou dificultades para establecer comunicaci\u00f3ns VHF. O equipo de medici\u00f3n de distancia (DME) non se bloqueou no Sistema de Navegaci\u00f3n A\u00e9rea T\u00e1ctica de McMurdo (TACAN) durante un per\u00edodo \u00fatil.\nAs transcrici\u00f3ns da gravadora de voces de cabina dos \u00faltimos minutos do voo antes do impacto co monte Erebus indicaron que a tripulaci\u00f3n cr\u00eda que estaban voando sobre o estreito de McMurdo, moi ao oeste do monte Erebus e coa barreira de xeo de Ross visible no horizonte, cando en realidade voaban directamente cara \u00e1 monta\u00f1a. Malia que a maior parte da tripulaci\u00f3n participou na identificaci\u00f3n de referencias visuais no momento, nunca percibiron a monta\u00f1a directamente en fronte deles. Aproximadamente seis minutos despois de completar un descenso en Condici\u00f3ns Meteorol\u00f3xicas Visuais, o voo 901 chocou co monte Erebus a unha altitude duns 1\u00a0500 p\u00e9s (460\u00a0m), nas ladeiras inferiores da monta\u00f1a de 3\u00a0794 metros de alto. As fotograf\u00edas dos pasaxeiros tomadas segundos antes da colisi\u00f3n despexaron calquera d\u00fabida sobre a teor\u00eda dun \"voo entre as nubes\", amosando perfectamente unha visibilidade perfectamente clara por debaixo da base de nubes, con puntos de referencia visibles a 21\u00a0km \u00e1 esquerda e a 16\u00a0km \u00e1 dereita do avi\u00f3n.\nCambios nas coordenadas e sa\u00edda.\nA tripulaci\u00f3n introduciu as coordenadas no ordenador do avi\u00f3n antes de engalar do aeroporto de Auckland \u00e1s 7:21 am. Sen que o soubesen, as coordenadas foran modificadas antes esa mesma ma\u00f1\u00e1 para corrixir o erro introducido anteriormente e non detectado ata ent\u00f3n. A tripulaci\u00f3n evidentemente non comprobou o punto de referencia de destino usando un mapa topogr\u00e1fico (como fixera o capit\u00e1n Simpson no voo do 14 de novembro) ou ter\u00edanse decatado do cambio. Os mapas da Ant\u00e1rtida non estiveron dispo\u00f1ibles para os pilotos para prop\u00f3sitos de planificaci\u00f3n, e retiv\u00e9ronse ata que o voo estivo a piques de partir. Os mapas finalmente proporcionados, que foron levados no avi\u00f3n, non eran o suficientemente grandes en escala para soportar un trazado detallado. Tales controis cruzados (e, m\u00e1is importante, o seguimento en tempo real da posici\u00f3n real do avi\u00f3n sobre o chan) non foron apoiados nin requiridos, nin incluso animados pola secci\u00f3n de navegaci\u00f3n de Air New Zealand.\nEsas novas cordenadas cambiaron o plan de voo a unha ruta 43 km ao leste. As coordenadas programaron o avi\u00f3n para sobrevoar o monte Erebus, en vez do estreito de McMurdo.\nUnhas catro horas despois dunha engalaxe suave, o voo estaba a 68\u00a0km da McMurdo Station. O centro de comunicaci\u00f3ns de radio permitiu aos pilotos baixar a 10\u00a0000 p\u00e9s (3\u00a0000\u00a0m) e continuar \"visualmente\". As regulaci\u00f3ns de seguridade a\u00e9rea da \u00e9poca non permit\u00edan que os voos baixasen m\u00e1is de 6\u00a0000 p\u00e9s (1\u00a0800\u00a0m), incluso con bo tempo, a\u00ednda que a propia revista de Air New Zealand amosaba fotograf\u00edas de anteriores voos operando claramente por debaixo desa altitude. Collins cr\u00eda que o avi\u00f3n se atopaba sobre mar aberto.\nChoque contra o monte Erebus.\nCollins d\u00edxolle \u00e1 McMurdo Station que baixar\u00eda aos 2\u00a0000 p\u00e9s (610\u00a0m), momento no que cambiou o control da aeronave ao sistema inform\u00e1tico automatizado. No exterior hab\u00eda unha capa de nubes que se mesturaba co branco da neve que cubr\u00eda o volc\u00e1n, formando un sector branco, sen contraste entre os dous para avisar os pilotos. O efecto enganou a todos os que estaban na cuberta de voo, fac\u00e9ndoos crer que a ladeira branca da monta\u00f1a era a barreira de xeo de Ross, unha enorme extensi\u00f3n de xeo flotante derivada das grandes capas de xeo da Ant\u00e1rtida. Como era pouco co\u00f1ecido, incluso para pilotos polares experimentados, Air New Zealand non proporcionara adestramento \u00e1 tripulaci\u00f3n sobre o fen\u00f3meno da formaci\u00f3n do sector branco. Consecuentemente, a tripulaci\u00f3n pensou que estaban voando ao longo do estreito de McMurdo, cando realmente voaban sobre a ba\u00eda de Lewis en fronte do monte Erebus.\n\u00c1s 12:49 pm o Sistema de Advertencia de Proximidade ao Terreo (GPWS) comezou a soar cunha serie de alarmas \"whoop whoop pull up\" (whoop whoop levantar), advertindo de que o avi\u00f3n estaba perigosamente preto do chan. A gravadora de voces da cabina capturou o seguinte:\nInmediatamente aplicouse potencia para o go-around pero era demasiado tarde. Non houbo tempo para desviar o avi\u00f3n, e seis segundos despois o avi\u00f3n esnafrouse contra a ladeira do monte Erebus e estoupou, matando a todos a bordo. O accidente ocorreu \u00e1s 12:50 pm a unha altura de 447\u00a0m sobre o nivel do mar.\nA McMurdo Station intectou contactar co voo tras o accidente, e informou a sede de Air New Zealand en Auckland de que se perderan as comunicaci\u00f3ns co avi\u00f3n. Persoal de busca e rescate dos Estados Unidos foi posto en espera.\nNacionalidades dos pasaxeiros e tripulantes.\nAir New Zealand non perdera ning\u00fan pasaxeiro ata que ocorreu este accidente. As nacionalidades dos pasaxeiros e dos tripulantes eran as seguintes:\nRescate e recuperaci\u00f3n.\nBusca inicial e descubrimento.\n\u00c1s 2:00 p.m. a Armada dos Estados Unidos publicou un informe da situaci\u00f3n dicindo:\nDatos recompilados \u00e1s 3:43 p.m. engad\u00edronse ao informe da situaci\u00f3n, dicindo que a visibilidade era de 64\u00a0km. Tam\u00e9n se informou de que seis avi\u00f3ns foran enviados para atopar o voo.\nO voo 901 ti\u00f1a que chegar a Christchurch \u00e1s 6:05 p.m. para unha escala que inclu\u00eda unha repostaxe e un cambio de tripulaci\u00f3n antes de completar a viaxe regresando a Auckland. Uns 50 pasaxeiros tam\u00e9n deber\u00edan desembarcar en Christchurch. O persoal do aeroporto d\u00edxolle \u00e1s familias que agardaban que era normal que o avi\u00f3n se atrasase un pouco, pero a medida que pasaba o tempo estaba claro que algo fora mal.\n\u00c1s 9:00 p.m., unha hora e media despois de que o avi\u00f3n se tivese que quedar sen combustible, Air New Zealand informou a prensa de que cr\u00eda que o avi\u00f3n se perdera. Equipos de rescate buscaron ao longo da suposta ruta do voo pero non atoparon nada. \u00c1s 12:55 a.m. a tripulaci\u00f3n dun avi\u00f3n da Armada estadounidense descubriu restos sen identificar na ladeira do monte Erebus. Non se puideron ver superviventes. Ao redor das 9:00 a.m., vinte horas despois do accidente, helic\u00f3pteros con equipos de rescate conseguiron aterrar na ladeira da monta\u00f1a. Confirmaron que os restos eran do voo 901 e que os 237 pasaxeiros e 20 tripulantes estaban mortos. A altura do DC-10 no momento da colisi\u00f3n era de 447 metros.\nO estabilizador vertical do avi\u00f3n, co logotipo koru claramente visible, foi atopado na neve. Corpos e fragmentos do avi\u00f3n foron levados a Auckland para a s\u00faa identificaci\u00f3n. Os restos de 44 das v\u00edtimas non puideron ser identificados. O d\u00eda 22 de febreiro de 1980 celebrouse un funeral polos finados."}
{"id": "364554", "revid": "89787", "url": "https://gl.wikipedia.org/wiki?curid=364554", "title": "Referendo estatutario de Catalu\u00f1a de 2006", "text": "O referendo sobre o Estatuto de Autonom\u00eda de Catalu\u00f1a celebrouse o 18 de xu\u00f1o de 2006 nesa comunidade aut\u00f3noma con car\u00e1cter vinculante. O seu obxectivo era decidir a entrada ou non en vigor do novo Estatut aprobado polas Cortes Xerais de Espa\u00f1a, en sesi\u00f3n do Senado, o 10 de maio de 2006.\nO referendo de ratificaci\u00f3n foi convocado polo presidente da Generalitat de Catalu\u00f1a, Pasqual Maragall, o 18 de maio de 2006. A pregunta, redactada nas d\u00faas linguas oficiais do pa\u00eds (catal\u00e1n e castel\u00e1n) era: \u00abAproba o proxecto de Estatuto de autonom\u00eda de Catalu\u00f1a?\u00bb.\nProhibici\u00f3n de incentivar a participaci\u00f3n.\nA Xunta Electoral Central de Espa\u00f1a prohibiu, nunha decisi\u00f3n sen precedentes dende o restablecemento da Generalitat en 1977, o fomento da participaci\u00f3n por parte desta e as outras administraci\u00f3ns p\u00fablicas. Esta prohibici\u00f3n foi ratificada polo Tribunal Supremo de Espa\u00f1a.\nPosici\u00f3n dos partidos.\nPlataformas cidad\u00e1s.\nCre\u00e1ronse varias plataformas para pedir o voto en diferentes sentidos:\nResultados.\nO referendo estatutario tivo os seguintes resultados:"}
{"id": "364573", "revid": "10599", "url": "https://gl.wikipedia.org/wiki?curid=364573", "title": "DOGC", "text": ""}
{"id": "364587", "revid": "98629", "url": "https://gl.wikipedia.org/wiki?curid=364587", "title": "Voo 140 de China Airlines", "text": "O voo 140 de China Airlines era un voo regular de pasaxeiros entre o aeroporto internacional Chiang Kai-shek (hoxe en d\u00eda aeroporto internacional de Taiw\u00e1n Taoyuan), en Taiw\u00e1n, e o aeroporto de Nagoya, no Xap\u00f3n. \nO 26 de abril de 1994 o Airbus A300B4-622R que operaba a ruta estaba aproxim\u00e1ndose a Nagoya cando chocou contra o chan, matando 264 das 271 persoas a bordo.\nAta a data \u00e9 o peor accidente da historia de China Airlines, e o segundo con m\u00e1is v\u00edtimas mortais en chan xapon\u00e9s, tras o voo 123 de Japan Airlines.\nAccidente.\nO 26 de abril de 1994 o Airbus A300B4-622R estaba completando a aproximaci\u00f3n cando, xusto antes de aterrar en Nagoya, o primeiro oficial premeu sen querer o bot\u00f3n Takeoff/Go-around (tam\u00e9n chamado TO/GA e que en galego vir\u00eda ser \"engalaxe/motor e ao aire\") o que aumentou a posici\u00f3n do acelerador ata situarse na mesma que nas engalaxes e nas manobras de motor e ao aire.\nOs pilotos intentaron corrixir manualmente a situaci\u00f3n reducindo os aceleradores e empurrando os mandos cara a abaixo. O piloto autom\u00e1tico actuou ent\u00f3n en contra das acci\u00f3ns dos pilotos (como estaba programado que fixese no caso de que o bot\u00f3n TO/GA estivese activado), causando que o nariz se inclinase bruscamente. O nariz alto, combinado coa diminuci\u00f3n da velocidade do aire debido \u00e1 potencia insuficiente, levou a unha perda aerodin\u00e1mica do avi\u00f3n. Cunha altura insuficiente para recuperalo desa condici\u00f3n, o aparello esnafrouse matando 264 dos 271 ocupantes do avi\u00f3n.\nO accidente, que esnaquizou o avi\u00f3n (entregado menos de 3 anos antes), foi atribu\u00eddo a un erro da tripulaci\u00f3n por non ser capaz de corrixir os controis e a velocidade do aire. Nove meses antes Airbus advertira os seus clientes de facer unha modificaci\u00f3n no sistema de voo que pod\u00eda desconectar completamente o piloto autom\u00e1tico \"cando se aplicaban certas entradas a controis manuais na roda de control do modo go-around\", que incluir\u00eda o movemento cara a adiante da columna de control que os pilotos fixeron no voo. O avi\u00f3n accidentado ti\u00f1a que recibir a actualizaci\u00f3n a seguinte vez que necesitase unha parada longa de mantemento, debido a que \"China Airlines xulgou que as modificaci\u00f3ns non eran urxentes\". Considerouse que eses factores incidiron no accidente, despois de que o erro primario dos pilotos de facerse co control da situaci\u00f3n comezase."}
{"id": "364588", "revid": "23204", "url": "https://gl.wikipedia.org/wiki?curid=364588", "title": "Divina Galica", "text": "Divina Mary Galica MBE, nada en Bushey Heath o 13 de agosto de 1944, \u00e9 unha deportista do Reino Unido. Competiu en catro Olimp\u00edadas de Inverno como esquiadora, capitaneando o equipo de esqu\u00ed ol\u00edmpico feminino brit\u00e1nico en 1968 e 1972. Tam\u00e9n tivo unha andaina no automobilismo, participando en tres Grandes Premios do campionato mundial de F\u00f3rmula 1.\nCarreira no esqu\u00ed.\nGalica naceu en Bushey Heath, preto de Watford, Hertfordshire. Con 19 anos, participou nos seus primeiros Xogos Ol\u00edmpicos en Innsbruck en 1964, competindo en esqu\u00ed alpino e Sl\u00e1lom. Tam\u00e9n participou nas d\u00faas Olimp\u00edadas de Inverno seguintes, en Grenoble en 1968 e en Sapporo en 1972. En ambas ocasi\u00f3ns Galica foi a capit\u00e1 do equipo de esqu\u00ed ol\u00edmpico feminino brit\u00e1nico, e terminou no top-ten no sl\u00e1lom xigante. Ag\u00e1s da competici\u00f3n ol\u00edmpica, Divina Galica logrou dous podios na Copa do Mundo na carreira de descenso, ocupando o terceiro lugar nas roldas de Badgastein e Chamonix en 1968. Galica tam\u00e9n logrou a marca brit\u00e1nica de velocidade de esqu\u00ed alpino (201\u00a0km/h). Logo da s\u00faa posterior carreira como piloto, Galica volveu a esquiar e unha vez m\u00e1is representou a Gran Breta\u00f1a nos Xogos Ol\u00edmpicos de Inverno de 1992, esta vez na carreira de esqu\u00ed de velocidade.\nAndaina como piloto.\nAceptou unha invitaci\u00f3n a unha carreira de celebridades, Galica sorprendeu a todos co seu talento de piloto. Tomouse eventualmente o automobilismo como unha segunda profesi\u00f3n, inicialmente nos kart de carreiras, pasando posteriormente \u00e1 F\u00f3rmula 2 e F\u00f3rmula 1 antes de atopar \u00e9xito nas carreiras de deportivos e cami\u00f3ns. A s\u00faa andaina nas carreiras inclu\u00edu tempadas na F\u00f3rmula Renault e na F\u00f3rmula Vauxhall Lotus.\nGalica estivo baixo a disciplina John Webb e Nick Whiting, participou nas series British Shellsport International Grupo 8 en 1976, pilotando un Surtees TS16 de F\u00f3rmula 1. Logo das prometedoras demostraci\u00f3ns nesta serie dom\u00e9stica, Whiting decidiu que Galica participara no Gran premio brit\u00e1nico dese ano, pilotando o seu Surtees. Esta aparici\u00f3n foi notable, por primeira vez en 13 anos inscribiuse un coche para un Gran Premio do Campionato do Mundo co temido n\u00famero 13 da mala sorte. Que tam\u00e9n foi para Galica, xa que non se cualificou para a carreira. A s\u00faa aparici\u00f3n significou que tam\u00e9n se uniu ao selecto club de sete pilotos de F\u00f3rmula Un que tam\u00e9n competeron nos Xogos Ol\u00edmpicos.\nPara 1977 Whiting adquiriu un Surtees TS19 de segunda man para que Galica correra na serie brit\u00e1nica. O equipo de Whiting carec\u00eda da pericia t\u00e9cnica requirida para configurar correctamente o coche para cada carreira, e Galica v\u00edase prexudicada a mi\u00fado pola mala configuraci\u00f3n. O seu rival Tony Trimmer tam\u00e9n estaba equipado cun Surtees TS19, pero os seus co\u00f1ecementos de enxe\u00f1er\u00eda e un equipo ben financiado significou que quedara por diante na pista na maior\u00eda das carreiras. Whiting logrou o patrocinio de C\u00e1maras Olympus ao longo da tempada, antes disto o equipo funcionara cun orzamento de s\u00f3 10.000 libras para toda a tempada. Malia isto, Galica logrou tomar o terceiro lugar en Brands Hatch e o segundo lugar en Donington Park, pero Trimmer ga\u00f1ou ambos e logrou o t\u00edtulo do Campionato.\nO piloto oficial de Hesketh Racing, Rupert Keegan, participara nun par de roldas da serie nacional brit\u00e1nica en 1977, e ao comezo da tempada de F\u00f3rmula 1 de Hesketh ofreceu a Galica a oportunidade de substitu\u00edlo no equipo nun Hesketh 308E. Galica levouse o patrocinio de Olympus con ela (substitu\u00edndo o patrocinio anterior da revista Penthouse), pero non puido cualificar o 308E para ningunha das d\u00faas primeiras carreiras da tempada do Campionato Mundial de 1978. Despois do segundo fracaso volveu \u00e1 serie inglesa da f\u00f3rmula un, o campionato brit\u00e1nico Shellsport, agora unha serie totalmente de F\u00f3rmula 1. Co seu TS19, Galica logrou o segundo lugar na rolda de Zandvoort. Con todo, na s\u00faa ausencia Trimmer mercara un coche McLaren M23 ex oficial, e co envellecido TS19, Galica ti\u00f1a poucas posibilidades de ser competitiva. Na s\u00faa segunda participaci\u00f3n, m\u00e1is tarde na tempada, no seu propio M23 s\u00f3 logrou un s\u00e9timo lugar.\nSeparadamente dun n\u00famero limitado de sa\u00eddas en monoprazas, Galica cambiou a s\u00faa atenci\u00f3n \u00e1 clase de coches deportivos S2000 Thundersports, logrando varias terminaci\u00f3ns entre os dez primeiros e \u00e1s carreiras de cami\u00f3ns. Galica converteuse en instrutora de carreiras da Skip Barber Racing School, chegando a ser vicepresidenta de Skip Barber Racing, dirixindo tanto a s\u00faa escola de pilotaxe como a s\u00faa serie de carreiras. En 2005, na fin de semana de Mont-Tremblant das Skip Barber Race Series, Galica anunciou que deixaba Skip Barber para traballar para iRacing.com como directora da compa\u00f1\u00eda.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364589", "revid": "98629", "url": "https://gl.wikipedia.org/wiki?curid=364589", "title": "Voo 587 de American Airlines", "text": "O voo 587 de American Airlines era un voo regular entre o Aeroporto Internacional John F. Kennedy en Nova York e o Aeroporto Internacional Las Am\u00e9ricas de Santo Domingo, na Rep\u00fablica Dominicana. O 12 de novembro de 2001 o Airbus A300-600 que realizaba a ruta esnafrouse na veci\u00f1anza de Belle Harbor en Queens, un dos barrios da cidade de Nova York, pouco despois de engalar. Os 260 ocupantes do aparello morreron, xunto con cinco persoas en terra.\nA localizaci\u00f3n do accidente e o feito de que ocorrese dous meses e un d\u00eda despois dos atentados do 11 de setembro de 2001 no World Trade Center de Manhattan inicialmente xerou temores de que se tratase dun ataque terrorista. O terrorismo foi oficialmente descartado como causa pola Xunta Nacional de Seguridade no Transporte (NTSB), que no seu lugar atribu\u00edu o desastre ao uso escesivo dos controis do tim\u00f3n por parte do primeiro oficial en resposta a unha turbulencia de estela procedente dun Boeing 747-400 de Japan Airlines que engalara minutos antes. Segundo a NTSB, este uso agresivo causou que o estabilizador vertical rompese e se separase do avi\u00f3n. Os dous motores tam\u00e9n se separar\u00edan antes de que o aparello golpease o chan.\nAvi\u00f3n e tripulaci\u00f3n.\nO avi\u00f3n do accidente era un Airbus A300B4-605R, con rexistro N14053, entregado en 1988. Ti\u00f1a unha configuraci\u00f3n para 267 pasaxeiros (16 en primeira clase e 251 en econ\u00f3mica), e estaba equipado con dous motores General Electric CF6-80C2A5. O avi\u00f3n estaba aos mandos do capit\u00e1n Ed States, de 42 anos, e o primeiro oficial Sten Molin, de 34, que \u00e9 o que estaba pilotando o aparello. Hab\u00eda ademais sete asistentes de voo na cabina de pasaxeiros.\nAccidente.\nO avi\u00f3n rodou ata a pista 31L tras un Boeing 747 de Japan Airlines prepar\u00e1ndose para a engalaxe. Cando o voo de JAL engalou e comezou a trepar o controlador da torre avisou aos pilotos do voo 587 sobre unha potencial turbulencia de estela do 747.\n\u00c1s 9:13:28 o A300 foi autorizado a engalar, deixando a pista \u00e1s 9:14:29, sobre 1 minuto e 40 segundos despois que o voo de JAL. Dende a engalaxe, o avi\u00f3n trepou a unha altura de 500 p\u00e9s (150 m) sobre o nivel do mar e ent\u00f3n virou cara a esquerda mentres segu\u00eda trepando, cunha direcci\u00f3n de 220\u00b0. \u00c1s 9:15:00 o piloto realizou un primeiro contacto co controlador de sa\u00eddas, informandoo de que o avi\u00f3n estaba a 1 300 p\u00e9s (400 m) e trepando a 5 000 (1 500 m). O controlador de sa\u00eddas instru\u00edu ao avi\u00f3n para que trepase e se mantivese nos 13,000 p\u00e9s (4 000 m). Os datos da gravadora de datos de voo (FDR) amosaron que os eventos que levaron ao accidente comezaron \u00e1s 9:15:36, cando o avi\u00f3n golpeou a turbulencia de estela do voo de JAL que estaba diante s\u00faa. En resposta \u00e1 turbulencia, o primeiro oficial comezou a mover o tim\u00f3n de esquerda a dereita en sucesi\u00f3ns r\u00e1pidas durante polo menos 20 segundos, ata as 9:15:56, cando o estr\u00e9s causou que as leng\u00fcetas que manti\u00f1an unido o estabilizador vertical e o tim\u00f3n fallaron. O estabilizador separouse e caeu na Jamaica Bay, unha milla ao norte do resto do avi\u00f3n. Oito segundos despois soou a alarma de perda na cabina de mando.\nNo momento no que o estabilizador se separou do avi\u00f3n, o aparello inclinouse cara a abaixo, dirix\u00edndose dereito a Belle Harbor. Cando os pilotos loitaron para controlar o avi\u00f3n, este entrou nunha perda cha. As cargas aerodin\u00e1micas resultantes cortaron ambos motores do avi\u00f3n uns segundos antes do impacto. Os motores aterraron varios bloques ao norte e ao leste do resto do aparello. A perda dos motores cortou a enerx\u00eda do gravador de datos de voo \u00e1s 9:16:00, mentres que o gravador de voces de cabina, que usaba unha bater\u00eda de reserva, cortouse \u00e1s 9:16:15, momentos antes do impacto contra o chan. O avi\u00f3n impactou na intersecci\u00f3n entre Newport Avenue e Beach 131st Street."}
{"id": "364590", "revid": "85894", "url": "https://gl.wikipedia.org/wiki?curid=364590", "title": "Bascuas, Bascuas, Lugo", "text": "Bascuas \u00e9 un lugar da parroquia de Bascuas, no concello de Lugo, na comarca de Lugo. Segundo o IGE, en 2015 ti\u00f1a 11 habitantes (3 homes e 8 mulleres), dous menos ca en 2010, cando ti\u00f1a 13 habitantes (5 homes e 8 mulleres)."}
{"id": "364591", "revid": "10599", "url": "https://gl.wikipedia.org/wiki?curid=364591", "title": "Eibar Kirol Elkartea", "text": ""}
{"id": "364592", "revid": "85894", "url": "https://gl.wikipedia.org/wiki?curid=364592", "title": "A Brea, Bascuas, Lugo", "text": "A Brea \u00e9 un lugar da parroquia de Bascuas, no concello de Lugo, na comarca hom\u00f3nima. Segundo o IGE en 2015 ti\u00f1a 15 habitantes (8 homes e 7 mulleres)."}
{"id": "364593", "revid": "98629", "url": "https://gl.wikipedia.org/wiki?curid=364593", "title": "Copa do Mundo de Ciclocr\u00f3s 2017-18", "text": "A Copa do Mundo de Ciclocr\u00f3s 2017-18 ser\u00e1 a 25\u00aa edici\u00f3n da Copa do Mundo de Ciclocr\u00f3s, que dar\u00e1 comezo como v\u00e9n sendo habitual nos 3 \u00faltimos anos, con probas nos Estados Unidos, o 16 de setembro de 2017 en Iowa City e finalizar\u00e1 como tam\u00e9n se est\u00e1 repetindo nas \u00faltimas edici\u00f3ns nos Pa\u00edses Baixos, o 28 de xaneiro de 2018.\nNesta edici\u00f3n haber\u00e1 9 probas repartidas da seguinte maneira: 3 carreiras en B\u00e9lxica, 2 nos Estados Unidos e 1 Alema\u00f1a, Francia, Dinamarca e os Pa\u00edses Baixos. As series regresar\u00e1n a Dinamarca e Francia tras uns anos de espera.\nOs defensores do t\u00edtulo das series do ano anterior foron o belga Wout van Aert na categor\u00eda elite masculina e a neerlandesaSophie de Boer na elite feminina.\nSistema de puntuaci\u00f3n.\nPara as categor\u00edas elite masculina e feminina puntuarase da seguinte maneira:\nA partir do 10\u00ba, o 11\u00ba clasificado leva 40 puntos baixando esta cifra un por un ata o 50\u00ba da carreira que leva 1 punto.\nCategor\u00edas menores.\nPor\u00e9n, nas categor\u00eda de x\u00fanior e sub-23 calificarase doutra maneira diferente.\nNestas categor\u00edas, o 11\u00ba clasificado leva 20 puntos continuando un por un ata o 30\u00ba, que se levar\u00eda 1 punto.\nAdemais, para a obtenci\u00f3n da clasificaci\u00f3n final da Copa do Mundo s\u00f3 se te\u00f1en en conta os 4 mellores resultados de cada corredor.\nCalendario.\nEste ano, a copa repetir\u00e1 9 probas no calendario ao igual ca na tempada anterior. O fin do calendario ser\u00e1 igual que en anos anteriores en Hoogerheide, unha semana antes dos mundiais de Valkenburg."}
{"id": "364594", "revid": "10599", "url": "https://gl.wikipedia.org/wiki?curid=364594", "title": "Cornell\u00e0-El Prat", "text": ""}
{"id": "364595", "revid": "10599", "url": "https://gl.wikipedia.org/wiki?curid=364595", "title": "Estadio de La Rosaleda", "text": ""}
{"id": "364596", "revid": "10599", "url": "https://gl.wikipedia.org/wiki?curid=364596", "title": "Nuevo Arc\u00e1ngel", "text": ""}
{"id": "364597", "revid": "10599", "url": "https://gl.wikipedia.org/wiki?curid=364597", "title": "Estadio Ruiz de Lopera", "text": ""}
{"id": "364598", "revid": "89787", "url": "https://gl.wikipedia.org/wiki?curid=364598", "title": "Tengrismo", "text": "O tengrismo \u00e9 unha relixi\u00f3n de Asia Central caracterizada polo xamanismo, o animismo, totemismo, poli e monote\u00edsmo e culto \u00f3s devanceiros. Foi a relixi\u00f3n principal dos turcos, os mongois, os h\u00fangaros, os xiongnu e os hunos, e a relixi\u00f3n dos cinco antigos estados turcos: Khaganato G\u00f6kt\u00fcrk, Khaganato turco occidental, Gran Bulgaria, Imperio B\u00falgaro e Tourkia oriental (Xazaria). En \"Irk Bitig\", Tengri \u00e9 mencionado como \"T\u00fcr\u00fck T\u00e4ngrisi\" (Deus dos turcos).\nO tengrismo foi defendido en c\u00edrculos intelectuais das naci\u00f3ns turcas de Asia Central (inclu\u00edndo Tatarst\u00e1n, Buriatia, Kirguizist\u00e1n e Casaquist\u00e1n) dende a disoluci\u00f3n da Uni\u00f3n Sovi\u00e9tica durante a d\u00e9cada de 1990. A\u00ednda \u00e9 practicado e existen movementos de recuperaci\u00f3n en Sakha, Khakassia, Rep\u00fablica dos Tuva e outras naci\u00f3ns turcas en Siberia. O burkhanismo, un movemento semellante \u00f3 tengrismo, conc\u00e9ntrase na Rep\u00fablica de Altai.\n\"Khukh tengri\" significa \"ceo azul\" en mongol, e os mongois a\u00ednda lle rezan a \"Munkh Khukh Tengri\" (\"Eterno Ceo Azul\") e Mongolia \u00e9 chamada poeticamente \"Terra do Eterno Ceo Azul\" (\"Munkh Khukh Tengriin Oron\") polos seus habitantes. Na moderna Turqu\u00eda, o tengrismo \u00e9 co\u00f1ecido como \"G\u00f6ktanr\u0131 dini\" (\"relixi\u00f3n do Deus Ceo\"); en turco \"G\u00f6k\" (ceo) e \"Tanr\u0131\" (Deus), corresp\u00f3ndense cos \"khukh\" (azul) e \"Tengri\" (ceo) mongois, respectivamente. Segundo investigaci\u00f3ns arqueol\u00f3xicas h\u00fangaras, a relixi\u00f3n do pobo h\u00fangaro at\u00e9 o final do s\u00e9culo X (antes do cristianismo) era o tengrismo."}
{"id": "364609", "revid": "23204", "url": "https://gl.wikipedia.org/wiki?curid=364609", "title": "2Cellos", "text": "2Cellos (estilizado como 2CELLOS) \u00e9 d\u00fao croata de violoncello, formado polos m\u00fasicos de formaci\u00f3n cl\u00e1sica Luka \u0160uli\u0107 e Stjepan Hauser. Asinaron con Sony Masterworks dende 2011, lanzaron tres \u00e1lbums e fixeron arranxos instrumentais para moitas canci\u00f3ns co\u00f1ecidas de pop e rock. O d\u00fao act\u00faa internacionalmente e aparecey en varias series dos Estados Unidos como \"Glee\" e \"The Bachelor\"."}
{"id": "364610", "revid": "23204", "url": "https://gl.wikipedia.org/wiki?curid=364610", "title": "2CELLOS", "text": ""}
{"id": "364611", "revid": "23204", "url": "https://gl.wikipedia.org/wiki?curid=364611", "title": "Apiaguaiki Tumpa", "text": "Apiaguaiki Tumpa (c. 1863 \u2013 29 de marzo de 1892) foi un dirixente dos guaran\u00eds bolivianos\u00a0(chiriguanos). \u00c9 considerado por moitos guaran\u00eds como un heroe nacional, co\u00f1ecido pola s\u00faa loita para defender a terra e a liberdade do seu pobo do intereses do goberno boliviano, dos gandeiros e dos misioneiros. Foi executado ap\u00f3s a s\u00faa derrota e o fracaso da s\u00faa revolta. A s\u00faa morte \u00e9 conmemorada anualmente por moitos guaran\u00eds, e unha universidade de lingua guaran\u00ed\u00a0na comunidade de Kuruyuki, en Bolivia, leva o seu nome.\nNome.\nO nome \"\"Apiaguaiki\" ou \"Hapiaoeki\" : etimoloxicamente \u00abeunuco por Deus\u00bb en lingua guaran\u00ed, en referencia \u00e1 castidade divina atribu\u00edda a este l\u00edder. \"Tumpa\"\" \u00e9 o apelativo guaran\u00ed de car\u00e1cter mesi\u00e1nico \u00abHome-Deus\u00bb, asignado a alg\u00fans l\u00edderes guaran\u00eds, moitas veces \u00f3 mando de levantamentos."}
{"id": "364613", "revid": "89787", "url": "https://gl.wikipedia.org/wiki?curid=364613", "title": "Tibur\u00f3n tigre", "text": "O tibur\u00f3n tigre (Galeocerdo cuvier) \u00e9 unha especie de tibur\u00f3n carcarr\u00ednido e \u00fanico membro existente do x\u00e9nero Galeocerdo. \u00c9 un macrodepredador relativamente grande, que pode chegar aos 5 m de lonxitude. Vive en moitos mares de augas tropicais e temperadas, e \u00e9 especialmente com\u00fan arredor das illas do Pac\u00edfico central. Non vive en augas atl\u00e1nticas europeas. O seu nome com\u00fan deriva das raias verticais do seu corpo, que lembran as do tigre, que se van difuminando conforme o tibur\u00f3n madura.\nO tibur\u00f3n tigre \u00e9 un cazador solitario e principalmente nocturno, que ten o maior espectro de fontes de alimentaci\u00f3n de todos os tibur\u00f3ns, desde crust\u00e1ceos, peixes, focas, aves, luras, tartarugas e serpes mari\u00f1as ata golfi\u00f1os e mesmo outros tibur\u00f3ns m\u00e1is pequenos. O tibur\u00f3n tigre come tam\u00e9n obxectos non comestibles feitos polo ser humano que quedan no seu est\u00f3mago, e ten unha reputaci\u00f3n de ser un \"comedor de lixo\". A\u00ednda que est\u00e1 no cumio da cadea alimenticia como superdepredador, observ\u00e1ronse casos en que era depredado por candorcas. O tibur\u00f3n tigre consid\u00e9rase \"especie case ameazada\" debido \u00e1 s\u00faa pesca e captura para obter aletas de tibur\u00f3n.\nTaxonom\u00eda.\nEste tibur\u00f3n foi descrito por Peron e Lesueur en 1822, e d\u00e9uselle inicialmente o nome \"Squalus cuvier\". En 1837, M\u00fcller e Henle renome\u00e1rono como \"Galeocerdo tigrinus\". O x\u00e9nero \"Galeocerdo\" deriva do grego \"galeos\", 'tibur\u00f3n' e do lat\u00edn \"cerdus\", 'seda de porco'.\nO tibur\u00f3n tigre pertence \u00e1 orde Carcharhiniformes, que \u00e9 a que ten maior n\u00famero de especies entre os tibur\u00f3ns, que son m\u00e1is de 270, inclu\u00edndo os pequenos melgachos e os grandes peixes martelo. Os membros desta orde caracter\u00edzanse pola presenza dunha membrana nictitante nos ollos, d\u00faas aletas dorsais, unha aleta anal e cinco fendas branquiais. O tibur\u00f3n tigre \u00e9 o membro de maior tama\u00f1o da familia Carcharhinidae. Esta familia consta principalmente de tibur\u00f3ns delgdos pero poderosos de tama\u00f1o medio a grande e incl\u00fae a quenlla (\"Prionace glauca\"), tibur\u00f3n lim\u00f3n (\"Negaprion brevirostris\"), e tibur\u00f3n touro (\"Carcharhinus leucas\").\nDescrici\u00f3n.\nO tibur\u00f3n tigre ten unha lonxitude normalmente de 3,25 a 4,25 m e pesa de 385 a 635\u00a0kg. \u00c1s veces, os machos especialmente grandes poden chegar aos 4 m. As femias son maiores, e as excepcionalmente grandes chegan a medir 5 m. Unha femia capturada en augas de Australia mediu 5,5 m de longo e pesou 1.524\u00a0kg, a\u00ednda que se cre que o seu peso estaba aumentado con respecto ao normal, xa que estaba pre\u00f1ada. Informouse de exemplares a\u00ednda maiores, pero sen confirmaci\u00f3n rigorosa.\nO tibur\u00f3n tigre est\u00e1 entre os tibur\u00f3ns existentes m\u00e1is grandes, s\u00f3 por detr\u00e1s do tibur\u00f3n balea (\"Rhincodon typus\"), o momo (\"Cetorhinus maximus\") e o gran tibur\u00f3n branco (\"Carcharodon carcharias\"). Algunhas outras especies como \"Megachasma pelagios\", \"Somniosus pacificus\", \"Somniosus microcephalus\" e \"Hexanchus griseus\" sol\u00e1panse aproximadamente en tama\u00f1o co tibur\u00f3n tigre, pero estas especies est\u00e1n comparativamente menos estudadas, e non est\u00e1 claro se o seu tama\u00f1o maduro t\u00edpico se corresponde co do tibur\u00f3n tigre. O gran peixe martelo \"Sphyrna mokarran\", un membro da mesma orde taxon\u00f3mica que o tibur\u00f3n tigre, ten unha lonxitude media similar ou incluso maior, pero \u00e9 menos pesado e voluminoso, cun peso m\u00e1ximo rexistrado de 580\u00a0kg.\nTe\u00f1en uns dentes especializados para cortar a carne, \u00f3sos e outras substancias duras como as cunchas de tartarugas. Como a maior\u00eda dos tibur\u00f3ns, os seus dentes son substitu\u00eddos continuamente por ringleiras m\u00e1is internas de dentes novos.\nPel.\nA pel dun tibur\u00f3n tigre pode ter unha cor de azul a verde clara cun ventre branco ou lixeiramente amarelo. A vantaxe desta cor d\u00e9bese a que cando est\u00e1 cazando unha presa, cando a presa ve ao tibur\u00f3n desde arriba, o tibur\u00f3n queda camuflado porque a auga que hai debaixo \u00e9 m\u00e1is escura. E cando a presa est\u00e1 debaixo e ve cara a arriba, debido \u00e1 luz do sol, a auga \u00e9 m\u00e1is clara polo que o ventre claro do tibur\u00f3n tam\u00e9n lle serve de camuflaxe. Isto ch\u00e1mase contrasombreado. As manchas escuras e bandas son m\u00e1is visibles nos tubur\u00f3ns novos e vanse esvaendo a medida que o tibur\u00f3n madura. A s\u00faa cabeza \u00e9 un pouco con forma de cu\u00f1a, o que facilita que poida xirar a un lado rapidamente. Te\u00f1en pequenas fosas no morro, que conte\u00f1en electrorreceptores chamados ampolas de Lorenzini, coas que poden detectar campos el\u00e9ctricos, inclu\u00eddos os febles impulsos el\u00e9ctricos xerados polas presas, o que \u00e9 moi \u00fatil na caza. Os tibur\u00f3ns tigres tam\u00e9n te\u00f1en un \u00f3rgano sensorial chamado li\u00f1a lateral, que se estende polos flancos na maior\u00eda da lonxitude do animal. O principal papel desta estrutura \u00e9 detectar pequenas vibraci\u00f3ns na auga. Estas adaptaci\u00f3ns perm\u00edtenlle cazar na escuridade e detectar presas agochadas.\nVisi\u00f3n.\nDetr\u00e1s da retina do ollo do tibur\u00f3n hai unha capa reflectora chamada tapetum lucidum, que permite que as c\u00e9lulas sensibles \u00e1 luz te\u00f1an unha segunda oportunidade para capturar fot\u00f3ns de luz visible, potenciando a visi\u00f3n en condici\u00f3ns de pouca luz. Un tibur\u00f3n tigre ten xeralmente aletas longas que lles dan forza ascensional cando o tibur\u00f3n manobra na auga, e a parte superior da cola proporciona bruscas aceleraci\u00f3ns cando \u00e9 necesario. O tibur\u00f3n tigre nada normalmente usando suaves movementos do corpo. O seu alto dorso e a aleta dorsal act\u00faa como pivote, facilitando os xiros r\u00e1pidos sobre o seu eixe, a\u00ednda que as aletas dorsais est\u00e1n caracteristicamente pr\u00f3ximas \u00e1 cola.\nDistribuci\u00f3n e h\u00e1bitat.\nO tibur\u00f3n tigre enc\u00f3ntrase a mi\u00fado preto da costa, principalmente en augas tropicais e subtropicais de todo o mundo. O seu comportamento \u00e9 principalmente n\u00f3made, pero \u00e9 guiado por correntes c\u00e1lidas e permanece pr\u00f3ximo ao ecuador nos meses m\u00e1is fr\u00edos. Adoita permanecer en augas profundas ao longo de arrecifes, pero m\u00f3vese por canles para perseguir presas en augas pouco profundas. Na parte occidental do oc\u00e9ano Pac\u00edfico, estes tibur\u00f3ns at\u00f3panse tan ao norte como o Xap\u00f3n e tan ao sur como Nova Zelandia. Un tibur\u00f3n tigre etiquetado no mar Caribe foi rastreado facendo unha migraci\u00f3n ao cabo Cod; a\u00ednda que son especies tropicais, as augas c\u00e1lidas da corrente do Golfo chegan ao cabo Cod en ver\u00e1n. A s\u00faa presenza tam\u00e9n foi rexistrada no Mediterr\u00e1neo pero s\u00f3 en d\u00faas ocasi\u00f3ns, en costas de Espa\u00f1a e de Sicilia.\nOs tibur\u00f3ns tigres poden verse no golfo de M\u00e9xico, praias de Norteam\u00e9rica e partes de Suram\u00e9rica. Tam\u00e9n se observan habitualmente no mar Caribe. Outras localizaci\u00f3ns onde foron detectados son as costas de \u00c1frica, China, Hong Kong, India, Australia e Indonesia.\nCertos tibur\u00f3ns tigres foron rexistrados a profundidades de 900 m, pero algunhas fontes mante\u00f1en que se moven a augas pouco profundas que normalmente se consideran demasiado pouco profundas para unha especie do seu tama\u00f1o. Un estudo recente mostrou que como media o tibur\u00f3n tigre se rexistra a profundidades de 350 m, o que fai que sexa moi pouco com\u00fan que apareza en augas pouco profundas. Por\u00e9n, os tibur\u00f3ns tigres en Hawai foron observados en profundidades de tan s\u00f3 3 m e observados regularmente en augas costeiras a profundidades de 6 a 12 m.\nAlmentaci\u00f3n.\nO tibur\u00f3n tigre \u00e9 un predador situado no v\u00e9rtice da pir\u00e1mide tr\u00f3fica e ten a reputaci\u00f3n de comer calquera cousa. Estes predadores nadan preto da costa para comer de noite, e durante o d\u00eda nadan cara \u00e1 augas m\u00e1is profundas. Os tibur\u00f3ns tigres novos depredan principalmente pequenos peixes e pequenas medusas, cefal\u00f3podos e outros moluscos. Cando medran ata os 2,3 m, ou chegan case \u00e1 madurez sexual, a s\u00faa selecci\u00f3n de presas ampl\u00edase considerablemente, e animais moito m\u00e1is grandes pasan a ser as s\u00faas presas regulares. Numerosos peixes, crust\u00e1ceos, aves mari\u00f1as, serpes mari\u00f1as, mam\u00edferos mari\u00f1os (por exemplo, os golfi\u00f1os \"Tursiops\", \"Delphinus\", e \"Stenella\", dugongos (\"Dugong dugon\"), focas e le\u00f3ns mari\u00f1os e tartarugas mari\u00f1as (inclu\u00edndo as tres grandes especies: a tartaruga mari\u00f1a de coiro (\"Dermochelys coriacea\"), a tartaruga mari\u00f1a com\u00fan (\"Caretta caretta\") e a tartaruga mari\u00f1a verde (\"Chelonia mydas\"),) son comidas regularmente polos tibur\u00f3ns tigres adultos. Tam\u00e9n comen outros tibur\u00f3ns (como \"Carcharhinus plumbeus\" adultos) e raias, e algunhas veces mesmo comen outros tibur\u00f3ns tigres.\nDebido ao alto risco de ataques de predadores, os golfi\u00f1os a mi\u00fado evitan rexi\u00f3ns habitadas polos tibur\u00f3ns tigres. Estes tibur\u00f3ns poden tam\u00e9n atacar a baleas feridas ou doentes. Un grupo foi documentado atacando e matando unha balea xibardo (\"Megaptera novaeangliae\") doente en 2006 preto de Hawai. O tibur\u00f3n tigre tam\u00e9n come prea de baleas mortas. Nun incidente documentado, foron observados comendo unha carcasa de balea xunto co gran tibur\u00f3n branco.\nIdentific\u00e1ronse probas de que depredan dugongos nun estudo no que se encontrou tecido de dugongo no est\u00f3mago de 15 dun total de 85 tibur\u00f3ns tigres estudados capturados nas costas australianas. Ademais, o exame de dugongos adultos mostrou a presenza de cicatrices causadas por ataques infrutuosos de tibur\u00f3ns. Finalmente, os microh\u00e1bitats de dugongos coinciden cos das presas dos tibur\u00f3ns tigres cando os tibur\u00f3ns son abundantes.\nAs mand\u00edbulas largas e moi calcificadas e a boca case terminal, combinada cos seus dentes robustos e aserrados, perm\u00edtenlle ao tibur\u00f3n tigre capturar estas grandes presas. Ademais, a s\u00faa vista excelente e agudo olfacto perm\u00edtenlle reaccionar ante trazas moi febles de sangue e seguilas ata a s\u00faa procedencia. A capacidade de detectar as ondas de presi\u00f3n de baixa frecuencia perm\u00edtelles avanzar cara a un animal con confianza, mesmo en augas avoltas. O tibur\u00f3n nada en c\u00edrculo arredor da s\u00faa presa e est\u00fadaa empurr\u00e1ndoa co morro. Cando atacan, o tibur\u00f3n a mi\u00fado come a presa enteira, a\u00ednda que as presas grandes c\u00f3menas a mi\u00fado dando trabadas grandes graduais e acabando pouco a pouco con elas.\nSorprendentemente, tecidos de mam\u00edferos terrestres, como cabalos, cabras, ovellas, cans, gatos e ratas com\u00fans, son bastante com\u00fans nos contidos estomacais dos tibur\u00f3ns tigres arredor das costas de Hawai. Nun caso, atop\u00e1ronse restos de raposos voadores (megaquir\u00f3pteros) no est\u00f3mago deste tibur\u00f3n. Debido ao seu estilo de alimentaci\u00f3n agresivo e indiscriminado, a mi\u00fado confunde con comida obxectos que son incomestibles, como placas de matr\u00edcula de autom\u00f3biles, latas de aceite, pneum\u00e1ticos e pelotas de b\u00e9isbol.\nEficiencia natatoria.\nTodos os tibur\u00f3ns tigres nadan normalmente de forma lenta, o cal, combinado coa s\u00faa coloraci\u00f3n cr\u00edptica, pode facer que sexa dif\u00edcil que as presas os detecten nalg\u00fans h\u00e1bitats. Est\u00e1n perfectamene ben camufaldos contra fondos escuros. Malia a s\u00faa aparencia preguiceira, os tibur\u00f3ns tigres son uns dos nadadores m\u00e1is potentes dentro dos carcarr\u00ednidos. Unha vez que o tibur\u00f3n se achega o suficientemente preto a unha presa, un r\u00e1pido esprinte faille alcanzar a presa perseguida antes de que escape.\nReproduci\u00f3n.\nSon ovoviv\u00edparos. Os machos chegan \u00e1 madurez sexual cando miden de 2,3 a 2,9 m e as femias de 2,5 a 3,5 m. As femias apar\u00e9anse unha vez cada tres anos. Te\u00f1en fecundaci\u00f3n interna. O macho insire unha das s\u00faas aletas modificadas (que fan de \u00f3rgano copulador) na abertura xenital (cloaca) da femia. Os machos usan os dentes para manter a femia quieta durante o procedemento, a mi\u00fado causando un considerable malestar \u00e1 femia. O apareamento no hemisferio norte xeralmente ten lugar entre marzo e maio, e os nacementos te\u00f1en lugar entre abril e xu\u00f1o do seguinte ano. No hemisferio sur, o apareamento ten lugar en novembro, decembro ou inicios de xaneiro. O tibur\u00f3n tigre \u00e9 a \u00fanica especie da s\u00faa familia que \u00e9 ovoviv\u00edpara, xa que os seus ovos eclosionan dentro do corpo e as cr\u00edas nacen vivas e completamente desenvolvidas, a\u00ednda que se nutren s\u00f3 das substancias contidas no ovo. A cr\u00eda desenv\u00f3lvese dentro do corpo da nai durante 16 meses. As camadas van de 10 a 80 cr\u00edas. Un neonato mide xeralmente de 51 a 76\u00a0cm de longo. Non se sabe canto viven, pero desde logo m\u00e1is de 12 anos.\nConservaci\u00f3n.\nO tibur\u00f3n tigre \u00e9 capturado e matado para aproveitar as s\u00faas aletas, carne e f\u00edgado. Capt\u00farase regularmente en caladoiros onde se pesca expresamente ou de forma accidental. Varias poboaci\u00f3ns declinaron pola s\u00faa intensa pesca. A continua demanda de aletas pode ter como resultado un maior declive no futuro. \u00c9 considerada unha \"especie case ameazada\" debido \u00e1 excesiva pesca pola Uni\u00f3n Internacional para a Conservaci\u00f3n da Natureza.\nA\u00ednda que a carne de tibur\u00f3n ten moi poucos nutrientes, o f\u00edgado de tibur\u00f3n ten unha alta concentraci\u00f3n de vitamina A, que se usa na produci\u00f3n de aceites vitaminados. Ademais, capt\u00farase pola s\u00faa distintiva pel e como trofeo de gran tama\u00f1o na pesca deportiva.\nEn 2010, Greenpeace International engadiu o tibur\u00f3n tigre \u00e1 s\u00faa lista vermella de alimentos mari\u00f1os, que \u00e9 unha lista de peixes comunmente comercializados en todo o mundo, que te\u00f1en unha alta probabilidade de proceder de pesquer\u00edas explotadas de forma insostible.\nRelaci\u00f3ns cos humanos.\nA\u00ednda que os tibur\u00f3ns raramente morden os humanos, hai informes de que o tibur\u00f3n tigre \u00e9 responsable dunha grande porcentaxe de incidentes de mordeduras mortais de tibur\u00f3n, e \u00e1s veces consid\u00e9rase a especie de tibur\u00f3n m\u00e1is perigosa. A mi\u00fado visita os arrecifes pouco profundos, portos e canles, e isto aumenta as posibilidades de que se atope con persoas. A tibur\u00f3n tigre tam\u00e9n habita nas desembocaduras de r\u00edos e outras augas ricas en verteduras de escorrent\u00eda. A\u00ednda que se considera un dos tibur\u00f3ns m\u00e1is perigosos para os humanos, en realidade, a s\u00faa taxa de mordeduras \u00e9 baixa. \u00c9 o segundo na lista de mordeduras rexistradas a humanos, superado polo gran tibur\u00f3n branco. Por exemplo, en Hawai prod\u00facense como media tres ou catro mordeduras de tibur\u00f3n ao ano, que moi raramente son mortais. Esta taxa de mordeduras \u00e9 moi baixa considerando os miles de persoas que nadan, fan surf, e mergullan nas augas hawaianas cada d\u00eda. As interacci\u00f3ns humanas cos tibur\u00f3ns tigres en augas hawaianas increm\u00e9ntanse entre setembro e novembro, cando as femias de tibur\u00f3n tigre se cre migran a ese arquip\u00e9lago para dar a luz. Entre 1959 e 2000, foron sacrificados 4.668 tibur\u00f3ns tigre para tratar de protexer a industria do turismo en Hawai, o que danou as poboaci\u00f3ns do tibur\u00f3n pero demostrou non ser eficaz \u00e1 hora de diminu\u00edr as interacci\u00f3ns cos humanos.\nMitolox\u00eda.\nO tibur\u00f3n tigre \u00e9 considerado como un \"na 'aumakua\" (esp\u00edrito dos antepasados) sagrado por alg\u00fans nativos hawaianos, que pensan que os seus globos oculares te\u00f1en poderes especiais de percepci\u00f3n visual. Isto vai na li\u00f1a do que se co\u00f1ece sobre a gran agudeza dos sentidos deste tibur\u00f3n."}
{"id": "364614", "revid": "27155", "url": "https://gl.wikipedia.org/wiki?curid=364614", "title": "Galeocerdo cuvier", "text": ""}
{"id": "364615", "revid": "27155", "url": "https://gl.wikipedia.org/wiki?curid=364615", "title": "Galeocerdo", "text": ""}
{"id": "364617", "revid": "10599", "url": "https://gl.wikipedia.org/wiki?curid=364617", "title": "Real Murcia CF", "text": ""}
{"id": "364620", "revid": "1822", "url": "https://gl.wikipedia.org/wiki?curid=364620", "title": "Troglodytidae", "text": ""}
{"id": "364623", "revid": "27155", "url": "https://gl.wikipedia.org/wiki?curid=364623", "title": "Troglod\u00edtido", "text": ""}
{"id": "364626", "revid": "1131", "url": "https://gl.wikipedia.org/wiki?curid=364626", "title": "Castro de Crecente", "text": "O Castro de Crecente \u00e9 un castro galaico fortificado situado nunha chaira da parroquia de Loira, no concello de Valdovi\u00f1o.\nO recinto principal ten forma ovalada, con 110 m en direcci\u00f3n noroeste-sueste, e 95 m nordeste-suroeste.\nHai un antecastro ao sueste cun ancho de 40 m. Cara o leste o muro ten ademais un murete vertical dun metro de altura. O castro e antecastro te\u00f1en varios accesos, alg\u00fan dos cales corta as defensas. Ao norte unha estrada, e de norte a sur un cami\u00f1o para explotaci\u00f3n forestal. A entrada orixinal ao suroeste estar\u00eda protexida por un torre\u00f3n enfrontado ao punto de uni\u00f3n dos outros muros."}
{"id": "364629", "revid": "98629", "url": "https://gl.wikipedia.org/wiki?curid=364629", "title": "Inquisidor xeneral", "text": "O inquisidor xeneral ou grande inquisidor (en lat\u00edn: Inquisitor Generalis) foi a m\u00e1xima autoridade oficial da Inquisici\u00f3n espa\u00f1ola. O primeiro e probablemente o m\u00e1is famoso foi Tom\u00e1s de Torquemada, relixioso dominico.\nHistoria.\nO nomeamento correspond\u00eda ao papa a proposta do rei da Monarqu\u00eda Hisp\u00e1nica, a\u00ednda que na pr\u00e1ctica o pont\u00edfice limit\u00e1base a confirmar \u00e1s persoas designada polo monarca. Tras cada nomeamento o papa promulgaba un breve pontificio no que delegaba a s\u00faa autoridade para reprimir a herex\u00eda no novo inquisidor, as\u00ed como lle outorgaba a condici\u00f3n de xu\u00edz supremo en t\u00f3dalas apelaci\u00f3ns das sentenzas dos tribunais provinciais. A partir dese momento o inquisidor xeneral pod\u00eda actuar sen estar mediatizado por Roma. O inquisidor xeneral era en realidade un cargo da monarqu\u00eda m\u00e1is que unha dignidade eclesi\u00e1stica, pero o rei non pod\u00eda destitu\u00edlo, porque non deixaba de ser un delegado papal, e si o cargo quedaba vacante os tribunais provinciais non pod\u00edan actuar.\nTras a resoluci\u00f3n das Cortes de C\u00e1diz no s\u00e9culo XIX, tivo lugar a abolici\u00f3n definitiva da Inquisici\u00f3n, que recibira co libro de Juan Antonio Llorente unha cr\u00edtica demoledora. Precisamente, o presb\u00edtero canario Crist\u00f3bal Bencomo y Rodr\u00edguez quen foi confesor do rei Fernando VII e arcebispo titular de Heraclea, foi proposto polo propio rei como inquisidor xeneral de Espa\u00f1a (cargo rexeitado polo mesmo Bencomo). Isto debeuse, entre outras cousas, a que Bencomo entend\u00eda que tras a Constituci\u00f3n de C\u00e1diz, o Santo Oficio era unha instituci\u00f3n chamada \u00e1 desaparici\u00f3n, pois non contaba coa simpat\u00eda da maior\u00eda dos estamentos segrares e eclesi\u00e1sticos. Ocupar\u00eda o seu lugar Jer\u00f3nimo Castill\u00f3n y Salas, bispo de Tarazona, quen ser\u00eda o \u00faltimo Inquisidor xeneral de Espa\u00f1a.\nLista de inquisidores xenerais.\nOs seguintes personaxes desempe\u00f1aron o cargo de inquisidores xenerais entre 1483 e 1834:\nLiteratura.\n\"O Gran Inquisidor\" \u00e9 tam\u00e9n o nome dun cap\u00edtulo da obra literaria \"Bratia Karamazovy\", do escritor e fil\u00f3sofo ruso Fi\u00f3dor Dostoievski. O personaxe central da peza \u00e9 un Grande Inquisidor que arresta e procesa a Xes\u00fas de Nazaret.\nJavier Alfaya, na s\u00faa novela \"Eminencia ou A memoria finxida\" (1993, ISBN 84-204-8103-3), f\u00e1bula a vida dun dos \u00faltimos inquisidores Xenerais, Ram\u00f3n Jos\u00e9 de Arce, a partir dunhas imaxinarias memorias."}
{"id": "364630", "revid": "12452", "url": "https://gl.wikipedia.org/wiki?curid=364630", "title": "Gran Inquisidor", "text": ""}
{"id": "364631", "revid": "12452", "url": "https://gl.wikipedia.org/wiki?curid=364631", "title": "Gran inquisidor", "text": ""}
{"id": "364632", "revid": "1131", "url": "https://gl.wikipedia.org/wiki?curid=364632", "title": "Circu\u00edto de Vallelunga", "text": "O Autodromo Vallelunga Piero Taruffi \u00e9 un circu\u00edto de carreiras situado a 32\u00a0km ao norte de Roma, en Vallelunga de Campagnano. Desde o 12 de outubro de 2006, o Aut\u00f3dromo de Vallelunga chamase oficialmente Piero Taruffi.\nHistoria.\nO circu\u00edto inaugurouse en 1951 ao reciclar un antigo hip\u00f3dromo de area de 1\u00b48\u00a0km.. A primeira carreira de coches disputouse o 9 de decembro nunha pista de area. Asfaltouse en 1957, en base ao proxecto do piloto enxe\u00f1eiro Piero Taruffi, do que recibe o seu nome, con dous trazados (Internacional e Club). En 1961 a Compa\u00f1\u00eda Vallelunga (propiedade da familia Pesci) logrou un acordo co Concello di Campagnano di Roma, a zona onde se atopa a pista de carreiras, para dobrar a lonxitude da pista. A partir de 1963 o circu\u00edto albergou o Gran Premio de Roma. En 1967 engadiuse unha nova curva cando a pista converteuse en propiedade do Automobile Club d'Italia (ACI). En 1970 inv\u00edstese na construci\u00f3n dos edificios dos boxes, a direcci\u00f3n de carreira, a sala de prensa e unha tribuna. En 1971 fix\u00e9ronse outras innovaci\u00f3ns na pista. \u00c1 s\u00faa vez, o sentido de xiro pasou de ser antihorario a horario.\nEn agosto de 2004 comezaron os traballos para ampliar a s\u00faa lonxitude da pista en 1\u00a0km, deixando a pista coa s\u00faa lonxitude actual, 4.085 m para os autos e 4.110 m para as motos. No ver\u00e1n de 2005 completouse unha importante renovaci\u00f3n e expansi\u00f3n, constru\u00eduse unha nova torre de control de carreira, rutas de escape e unha mellor infraestrutura. A nova configuraci\u00f3n recibiu a homologaci\u00f3n da F\u00e9d\u00e9ration Internationale de l'Automobile (FIA) como circu\u00edto de probas, sendo utilizado por varios equipos de F\u00f3rmula Un como o Ferrari, Williams F1, Toyota F1 team e BAR - Honda. O circu\u00edto tam\u00e9n foi o anfitri\u00f3n da carreira de resistencia das 6 Horas de Vallelunga.\nNo ver\u00e1n de 2006 fix\u00e9ronse novos boxes. En 2007 e 2008 o circu\u00edto organizou unha rolda do Campionato Mundial de Superbikes de 2007. Nesta ocasi\u00f3n ampli\u00e1ronse a recta de meta e a sala de prensa, e fix\u00e9ronse novas tribunas.\nO circu\u00edto tam\u00e9n ofrece unha pista cunha lonxitude de 1.200 metros, destinada principalmente \u00e1s actividades da Scuola federale rally, e unha nova pista espec\u00edfica para SUV. A \u00e1rea do aut\u00f3dromo tam\u00e9n conta cun centro de conferencias, un hotel e outras actividades e servizos. Dentro do complexo tam\u00e9n se pode visitar o sitio arqueol\u00f3xico \"calzada romana\", con case 500 m\u00b2 de achados arqueol\u00f3xicos culturais.\nDesde o inicio de 2004 xunto \u00e1 pista at\u00f3pase a ACI-SARA o centro de conduci\u00f3n segura que alberga os cursos de conduci\u00f3n para autom\u00f3biles, motocicletas, cami\u00f3ns, caravanas e autocaravanas. Este centro explota simulaci\u00f3ns de sistemas con paredes de auga, a adherencia \u00e1s superficies diferenciadas e sistemas hidr\u00e1ulicos para provocar o derrape de cada tipo de veh\u00edculo. Cada ano no outono alberga un gran mercadillo especializado principalmente en pezas de recambio de automoci\u00f3n vintage.\nDesde o ano 2010 o Autodromo di Vallelunga \u00e9 alimentado por un sistema fotovoltaico que fai que toda a instalaci\u00f3ns de enerx\u00eda do complexo sexan respetuosas co medio ambiente.\nO circu\u00edto \u00e9 a sede dos desenvolvedore de software de simulaci\u00f3n, Kunos Simulazioni, que ocupan un garaxe como oficina.\nDescrici\u00f3n.\nO trazado principal \"Internacional\" consta de 10 curvas, 7 \u00e1 dereita, 3 \u00e1 esquerda, o longo das curvas vai dos 23 metros da \"Tornante\" aos 166 metros da \"Curva Grande\". A pista para autom\u00f3biles ten 4.085 metros, mentres que a versi\u00f3n para motos ten 4.110 metros (con chicana), ademais ten unha variante chamada \"Club\" de 1.746 metros de longo. A pista ten 23 lugares para os comisarios. Para o p\u00fablico est\u00e1 a tribuna \"Traguardo\", na li\u00f1a de partida, con capacidade para 6.000 asentos, e a \"Colina\" con 15.000 asentos."}
{"id": "364633", "revid": "12452", "url": "https://gl.wikipedia.org/wiki?curid=364633", "title": "Inquisidor Xeneral", "text": ""}
{"id": "364634", "revid": "5863", "url": "https://gl.wikipedia.org/wiki?curid=364634", "title": "Fernando Vald\u00e9s Salas", "text": ""}
{"id": "364635", "revid": "5863", "url": "https://gl.wikipedia.org/wiki?curid=364635", "title": "Fernando de Vald\u00e9s y Salas", "text": ""}
{"id": "364636", "revid": "45576", "url": "https://gl.wikipedia.org/wiki?curid=364636", "title": "ACI Vallelunga Circuit", "text": ""}
{"id": "364637", "revid": "12452", "url": "https://gl.wikipedia.org/wiki?curid=364637", "title": "Grande inquisidor", "text": ""}
{"id": "364638", "revid": "12452", "url": "https://gl.wikipedia.org/wiki?curid=364638", "title": "Grande Inquisidor", "text": ""}
{"id": "364639", "revid": "98629", "url": "https://gl.wikipedia.org/wiki?curid=364639", "title": "Redstone (m\u00edsil)", "text": "Redstone, tam\u00e9n co\u00f1ecido como Hermes C, PGM-11A e SSM-A-14, foi a denominaci\u00f3n do primeiro m\u00edsil bal\u00edstico estadounidense de gran tama\u00f1o propulsado con propelente l\u00edquido. Foi desenvolvido a partir do m\u00edsil alem\u00e1n V2. Con modificaci\u00f3ns foi usado m\u00e1is tarde para lanzar o primeiro sat\u00e9lite artificial dos Estados Unidos e, coa denominaci\u00f3n de Redstone MRLV, a lanzar ao primeiro estadounidense ao espazo.\nHistoria.\nO Redstone foi desenvolvido por un equipo con Wernher von Braun \u00e1 cabeza a principios dos anos 1950 debido \u00e1s necesidades do ex\u00e9rcito estadounidense de dispo\u00f1er de m\u00edsiles bal\u00edsticos. O m\u00edsil resultante ti\u00f1a unha alcance de ata 400\u00a0km e combinaba tecnolox\u00eda xa probada cos m\u00edsiles V-2 con novas tecnolox\u00edas como navegaci\u00f3n inercial e oxivas separables. O motor foguete elixido para o m\u00edsil era un XLR43-NA-1 de Rocketdyne, \u00e1 s\u00faa vez unha versi\u00f3n mellorada do motor do V-2.\nO primeiro lanzamento de probas tivo lugar en agosto de 1953 e o primeiro m\u00edsil de produci\u00f3n foi lanzado en xullo de 1956. Os primeiros exemplares operativos foron despregados en Alema\u00f1a en xu\u00f1o de 1958. Foron postos f\u00f3ra de servizo en 1964 e substitu\u00eddos por m\u00edsiles Pershing, de propelente s\u00f3lido. Os excedentes foron usados tanto como obxectivos en probas antim\u00edsiles como enviados a Australia, un dos cales puxo en \u00f3rbita tam\u00e9n o primeiro sat\u00e9lite dese pa\u00eds.\nOs m\u00edsiles foron usados tam\u00e9n para probar tecnolox\u00edas a ser usadas polos posteriores m\u00edsiles Jupiter A e Jupiter C, tam\u00e9n desenvolvidos por von Braun.\nUn Jupiter C, descendente do Redstone, foi o foguete que conseguiu en po\u00f1er en \u00f3rbita o primeiro sat\u00e9lite artificial dos Estados Unidos, o Explorer 1, o 1 de febreiro de 1958. M\u00edsiles Redstone modificados foron usados para enviar ao espazo (pero non a \u00f3rbita) aos dous primeiros astronautas estadounidenses, Alan Shepard e Virgil I. Grissom, nas misi\u00f3ns Mercury-Redstone 3 e Mercury-Redstone 4 dentro do proxecto Mercury.\nCaracter\u00edsticas.\nOs m\u00edsiles Redstone estaban preparados para levar unha oxiva nuclear W-39 a unha distancia de 325\u00a0km cun CEP de 300 m. Unha das s\u00faas maiores desventaxas era toda a lox\u00edstica necesaria para preparar un lanzamento: ata 20 veh\u00edculos pesados para transportalo \u00e1 zona de lanzamento e oito horas para montalo, preparar o sistema de guiado e telo listo ata a orde de disparo, despois da cal necesit\u00e1banse 15 minutos adicionais para encher o m\u00edsil cos propelentes, os\u00edxeno l\u00edquido e alcohol.\nAlg\u00fans par\u00e1metros do m\u00edsil son:"}
{"id": "364640", "revid": "4817", "url": "https://gl.wikipedia.org/wiki?curid=364640", "title": "Hermes C", "text": ""}
{"id": "364641", "revid": "4817", "url": "https://gl.wikipedia.org/wiki?curid=364641", "title": "PGM-11A", "text": ""}
{"id": "364642", "revid": "4817", "url": "https://gl.wikipedia.org/wiki?curid=364642", "title": "SSM-A-14", "text": ""}
{"id": "364643", "revid": "4817", "url": "https://gl.wikipedia.org/wiki?curid=364643", "title": "Redstone", "text": ""}
{"id": "364644", "revid": "98629", "url": "https://gl.wikipedia.org/wiki?curid=364644", "title": "Doce uvas", "text": "As doce uvas \u00e9 unha tradici\u00f3n de orixe espa\u00f1ola consistente en tomar doce uvas ao son das doce badaladas que sinalan o comezo do Aninovo. A orixe de tomar uvas na Noitevella data cando menos da d\u00e9cada de 1880. A popularizaci\u00f3n da pr\u00e1ctica deuse por intereses econ\u00f3micos, cando en v\u00e9speras do Ano Novo 1909 os colleiteiros de uva tiveran unha gran produci\u00f3n. Para desfac\u00e9rense do excedente, inventaron o ritual de tomar as uvas da sorte na derradeira noite do ano\".\nHistoria.\nA creaci\u00f3n de Televisi\u00f3n Espa\u00f1ola a mediados do s\u00e9culo XX permitiu a transmisi\u00f3n anual das doce badaladas do 31 de decembro dende a Porta do Sol de Madrid. Tras a creaci\u00f3n das televisi\u00f3ns auton\u00f3micas, estas comezaron a retransmitir as badaladas desde outros lugares; no caso da Televisi\u00f3n de Galicia, dende a torre do reloxo da catedral de Santiago de Compostela. Se ben tradicionalmente moita xente celebraba a Noitevella en familia, moita xente comezou a ir tomar as uvas da sorte en directo ao son do reloxo a diferentes espazos p\u00fablicos, como a propia Porta do Sol.\nAs doce uvas en Vilagarc\u00eda de Arousa.\nEn 1999 o goberno local de Vilagarc\u00eda de Arousa tomou a decisi\u00f3n de invitar a veci\u00f1anza a tomar as uvas ao mediod\u00eda, coa idea de involucrar a toda a comunidade a unha hora m\u00e1is accesible para as persoas de todas as idades. Desde ese ano v\u00e9nse celebrando a festa na Praza de Ravella, xusto fronte \u00e1 casa consistorial. O Concello reparte uvas envasadas entre as persoas asistentes (350 quilos en 2016) e lambetadas para os nenos, para seren tomadas ao son das badaladas do reloxo do consistorio da vila. Tam\u00e9n ofrece aos participantes do festival m\u00e1is de 400 botellas de cava e batidos para brindar."}
{"id": "364647", "revid": "98629", "url": "https://gl.wikipedia.org/wiki?curid=364647", "title": "Sean Paul", "text": "Sean Paul Ryan Francis Henriques, nado en Kingston o 9 de xaneiro de 1973, \u00e9 un rapeiro, cantante, m\u00fasico, produtor musical e actor xamaicano."}
{"id": "364648", "revid": "23204", "url": "https://gl.wikipedia.org/wiki?curid=364648", "title": "Sean Paul Ryan Francis Henriques", "text": ""}
{"id": "364649", "revid": "92340", "url": "https://gl.wikipedia.org/wiki?curid=364649", "title": "Stephen Oppenheimer", "text": "Stephen Oppenheimer, nado en 1947, \u00e9 un pediatr\u00eda, xenetista e escritor brit\u00e1nico. Graduouse no Green Templeton College, Oxford e un membro honorario da Liverpool School of Tropical Medicine. Ademais do seu traballo de medicina e de doenzas tropicais, publicou varios traballos nos eidos da xen\u00e9tica e da prehistoria humana. O seu traballo foi suxeito dun bo n\u00famero de proxectos televisivos e de cine."}
{"id": "364650", "revid": "5863", "url": "https://gl.wikipedia.org/wiki?curid=364650", "title": "Sandford Fleming", "text": "Sir Sandford Fleming, nado en Kirkcaldy (Escocia) o 7 de xaneiro de 1827, e finado en Halifax (Canad\u00e1) o 22 de xullo de 1915, foi un enxe\u00f1eiro canadense de orixe escocesa e un prol\u00edfico inventor.\nTraxectoria.\n\u00c9 co\u00f1ecido especialmente porque propuxo a creaci\u00f3n de zonas horarias estandarizadas, Horario Universal (Tempo Universal, Universal Time ou UT) e do sistema horario de 24 horas correspondentes \u00f3s 24 fusos horarios contados a partir do meridiano de 180 graos (co\u00f1ecido como \u00abantimeridiano\u00bb de Greenwich) e que tam\u00e9n se emprega agora como li\u00f1a internacional de cambio de data.\nDese\u00f1ou o primeiro selo postal do Canad\u00e1 e realizou un enorme labor de levantamento topogr\u00e1fico e cartogr\u00e1fico por todo o pa\u00eds, encarg\u00e1ndose dos labores de enxe\u00f1ar\u00eda do Ferrocarril Intercolonial e do Ferrocarril Canadense do Pac\u00edfico (Canadian Pacific Railroad ou CPR).\nFoi membro fundador da Royal Society of Canada (Sociedade Real do Canad\u00e1) e fundador do Royal Canadian Institute, unha organizaci\u00f3n cient\u00edfica e acad\u00e9mica de Toronto."}
{"id": "364651", "revid": "1987", "url": "https://gl.wikipedia.org/wiki?curid=364651", "title": "Redstone MRLV", "text": "Redstone MRLV (onde MRLV \u00e9 o acr\u00f3nimo de \"Mercury-Redstone Launch Vehicle\") foi o nome dun foguete suborbital derivado do m\u00edsil Redstone na s\u00faa variante Jupiter C.\nCaracter\u00edsticas.\nO MRLV consist\u00eda nun m\u00edsil Redstone modificado para poder ser tripulado e levar no seu extremo unha c\u00e1psula Mercury. Entre os cambios feitos \u00e1 versi\u00f3n do Redstone na que se basou (Jupiter C) estaban cambios na estrutura ao non ter que usar unha segunda etapa. Ademais volveue a usar alcohol como propelente orixinal xunto con os\u00edxeno l\u00edquido en lugar de hidracina, como no Jupiter C, pola s\u00faa toxicidade. Engadiuse un tanque de nitr\u00f3xeno adicional para presurizar o tanque de propelente ampliado, necesario polo menor impulso espec\u00edfico que proporciona o alcohol e polo tanto a necesidade de m\u00e1is cantidade para obter o mesmo resultado. Engadiuse tam\u00e9n un tanque adicional de per\u00f3xido de hidr\u00f3xeno para alimentar a turbobomba do motor foguete. O sistema de guiado inercial simplificouse para mellorar a fiabilidade do foguete e constriuse un anel adaptador para facer de interface entre o foguete e a c\u00e1psula Mercury. Ademais usaba o modelo de motor m\u00e1is recente para os foguetes Redstone, o A-7.\nO foguete levou ao espazo en sendos voos suborbitais aos dous primeiros astronautas estadounidenses, Alan Shepard e Virgil I. Grissom, nas misi\u00f3ns Mercury-Redstone 3 e Mercury-Redstone 4 respectivamente."}
{"id": "364652", "revid": "4817", "url": "https://gl.wikipedia.org/wiki?curid=364652", "title": "Mercury MR-4", "text": ""}
{"id": "364653", "revid": "4817", "url": "https://gl.wikipedia.org/wiki?curid=364653", "title": "Mercury MR-3", "text": ""}
{"id": "364654", "revid": "1131", "url": "https://gl.wikipedia.org/wiki?curid=364654", "title": "Catherine Fulop", "text": "Catherine Amanda Fulop Garc\u00eda, m\u00e1is co\u00f1ecida como Catherine Fulop, nada en Caracas o 11 de marzo de 1965, \u00e9 unha actriz, vedette, presentadora, fot\u00f3grafa e modelo venezolana. Desenvolveu gran parte da s\u00faa carreira na Arxentina, de onde son as s\u00faas fillas e o seu marido. Fulop \u00e9 a nai da tam\u00e9n modelo e actriz Oriana Sabatini."}
{"id": "364655", "revid": "89787", "url": "https://gl.wikipedia.org/wiki?curid=364655", "title": "Park Bo-gum", "text": "Park Bo-gum, nado en Seoul o 16 de xu\u00f1o de 1993, \u00e9 un actor surcoreano."}
{"id": "364656", "revid": "1131", "url": "https://gl.wikipedia.org/wiki?curid=364656", "title": "Voo 995 de Spantax", "text": "O voo 995 de Spantax era un voo ch\u00e1rter dende o Aeroporto de Madrid-Barajas ata o Aeroporto Internacional John F. Kennedy de Nova York con escala no Aeroporto de M\u00e1laga. Cando o avi\u00f3n, un McDonnell Douglas DC-10-30CF, estaba a engalar en M\u00e1laga, o piloto sentiu unha forte vibraci\u00f3n e abortou a engalaxe. A tripulaci\u00f3n perdeu o control do aparello e foi incapaz de paralo dentro da pista sa\u00edndose dela e golpeando unha caseta de formig\u00f3n perdendo un motor. Posteriormente cruzou a autoestrada entre M\u00e1laga e Torremolinos golpeando varios veh\u00edculos antes de chocar contra un terrapl\u00e9n ferroviario e incendiarse. Realizouse unha evacuaci\u00f3n de emerxencia no avi\u00f3n, pero 50 dos 394 ocupantes morreron no seu interior.\nA causa do accidente foi o desprendemento de fragmentos da anda de rodadura do pneum\u00e1tico dereito do tren dianteiro, creando unha forte vibraci\u00f3n. Sen saber as causas da vibraci\u00f3n o piloto decidiu abortar a engalaxe, incluso cando superara a velocidade Vr (a velocidade de rotaci\u00f3n). Este non era un procedemento est\u00e1ndar pero era considerado razoable ante circunstancias anormais. Destacouse que o adestramento do piloto a\u00f3 cubr\u00eda fallos de motor durante a engalaxe e hab\u00eda unha falta de adestramento en fallos coas rodas.\nO pasaxeiro Carlton Maloney, un especialista de audiovisuais da Pace University, estaba gravando unha cinta de son durante o accidente como parte dunha serie de gravaci\u00f3ns de engalaxes e aterraxes. Cando se decatou de que algo \u00eda mal comezou a informar do incidente e das s\u00faas consecuencias inmediatas. O locutor de Chicago Steve Dahl reproduxo a cinta de Maloney no seu \"podcast\" do 26 de marzo de 2010.\nAvi\u00f3n.\nO McDonnell Douglas DC-10-30CF, con rexistro EC-DEG, realizara o seu primeiro voo o d\u00eda 13 de abril de 1977 e posteriormente foi entregado \u00e1 aeroli\u00f1a Overseas National Airlines o 6 de xu\u00f1o dese ano. Spantax recibir\u00eda o avi\u00f3n o 24 de outubro de 1978. No momento do accidente o avi\u00f3n ti\u00f1a pouco m\u00e1is de 5 anos, e segundo a \u00faltima revisi\u00f3n estaba en perfecto estado."}
{"id": "364658", "revid": "1131", "url": "https://gl.wikipedia.org/wiki?curid=364658", "title": "Voo 011 de Avianca", "text": "O voo 011 de Avianca era un voo internacional regular entre Frankfurt e Bogot\u00e1 con escalas en Par\u00eds, Madrid e Caracas. O d\u00eda 27 de novembro de 1983 o Boeing 747-283B que cubr\u00eda o voo, con rexistro HK-2910X, esnafrouse antes de aterrar no Aeroporto de Madrid-Barajas.\nO segmento entre Frankfurt e Par\u00eds dese d\u00eda fora cancelado por Avianca. Como resultado, os pasaxeiros que ti\u00f1an que embarcar no voo 011 en Frankfurt realizaron a viaxe a Par\u00eds nun avi\u00f3n de Lufthansa. Debido a que tiveron que agardar por eses pasaxeiros, a sa\u00edda de Par\u00eds atrasouse. \u00c1s 23:31 o aparello comezou a descender cara o Aeroporto de Madrid-Barajas. Durante o descenso o avi\u00f3n golpeou un outeiro, despois un segundo, e finalmente esnafrouse contra o chan desintegr\u00e1ndose. Os seus 19 tripulantes, as\u00ed como 162 dos 173 pasaxeiros morreron. A causa do accidente foi un erro do piloto ao determinar incorrectamente a posici\u00f3n do avi\u00f3n. A d\u00eda de hoxe o voo 011 de Avianca \u00e9 o segundo peor accidente a\u00e9reo en Espa\u00f1a, tras o accidente de Los Rodeos. Avianca segue operando o voo 011, sendo un voo diario entre Madid e Bogot\u00e1 operado por un Boeing 787\u20138."}
{"id": "364662", "revid": "1131", "url": "https://gl.wikipedia.org/wiki?curid=364662", "title": "Voo 163 de Saudia", "text": "O voo 163 de Saudia era un voo regular de pasaxeiros de Saudia que se incendiou despois de engalat no aeroporto de Riad (hoxe en d\u00eda base da forza a\u00e9rea) nun voo cara a Jeddah o d\u00eda 19 de agosto de 1980. Os 287 pasaxeiros e 14 tripulantes a bordo do Lockheed L-1011-200 TriStar, con rexistro HZ-AHK, morreron despois de que o aparello fixese unha aterraxe de emerxencia volvendo ao aeroporto de Riad.\nNese momento, o accidente era o segundo con m\u00e1is mortes da historia da aviaci\u00f3n cun \u00fanico avi\u00f3n implicado, despois do voo 981 de Turkish Airlines. Tr\u00e1tase do sexto peor accidente de aviaci\u00f3n da historia, despois do accidente de Los Rodeos, o voo 123 de Japan Airlines, o choque de Charkhi Dadri, o voo 981 de Turkish Airlines, e o voo 182 de Air India. Tam\u00e9n \u00e9 o peor accidente en Arabia Saudita e no cal estivo involucrado un Lockheed L-1011 TriStar.\nAvi\u00f3n.\nO aparello implicado no aciidente era un Lockheed L-1011 TriStar, rexistrado en Arabia Saudita como HZ-AHK. Realizara o seu primeiro voo o d\u00eda 13 de xullo de 1979, e fora entregado a Saudia o 21 de agosto dese ano."}
{"id": "364666", "revid": "10599", "url": "https://gl.wikipedia.org/wiki?curid=364666", "title": "FC Barcelona (f\u00fatbol sala)", "text": ""}
{"id": "364667", "revid": "10599", "url": "https://gl.wikipedia.org/wiki?curid=364667", "title": "Copa de Espa\u00f1a de F\u00fatbol Sala", "text": ""}
{"id": "364668", "revid": "56817", "url": "https://gl.wikipedia.org/wiki?curid=364668", "title": "Bortziriak", "text": "Bortziriak (en castel\u00e1n: Cinco Villas) \u00e9 unha comarca e subzona do noroeste de Navarra. Est\u00e1 formada por cinco concellos e forma parte do meiri\u00f1ado de Pamplona.\nLimita ao norte con Lapurdi (Francia), ao leste con Baztanaldea, ao sur con Malerreka, e ao oeste con Leitzaldea e coa comarca vasca de Bidasoa Beherea (Guip\u00fascoa). A comarca \u00e9 atravesada polo r\u00edo Bidasoa, que forma un val.\nEst\u00e1 composta polos concellos de Arantza, Bera, Etxalar, Igantzi e Lesaka"}
{"id": "364670", "revid": "1131", "url": "https://gl.wikipedia.org/wiki?curid=364670", "title": "Igeldo", "text": "Igeldo \u00e9 un barrio da cidade de Donostia, en Guip\u00fascoa, situado no oeste do concello, no macizo monta\u00f1oso do mesmo nome. Ti\u00f1a unha poboaci\u00f3n de 1.105 habitantes en 2013.\nEst\u00e1 formado por un pequeno casco urbano de car\u00e1cter rural e unha ampla zona de poboaci\u00f3n dispersa repartida en casar\u00edas e chal\u00e9s. Limita ao norte co mar Cant\u00e1brico, ao oeste co concello de Orio, ao sur co concello de Usurbil e ao leste cos barrios donostiarras de Antigua e Ibaeta.\nEn decembro de 2013, despois de anos de movemento veci\u00f1al a prol da secesi\u00f3n, separouse de Donostia constitu\u00edndo o concello n\u00famero 89 de Guip\u00fascoa. O 12 de febreiro de 2014 o Tribunal Superior de Xustiza do Pa\u00eds Vasco anulou de forma cautelar o decreto de desconexi\u00f3n, polo que volveu a converterse nun barrio da cidade donostiarra."}
{"id": "364671", "revid": "23204", "url": "https://gl.wikipedia.org/wiki?curid=364671", "title": "Casey Affleck", "text": "Caleb Casey McGuire Affleck-Boldt, nado en Falmouth (Massachusetts) o 12 de agosto de 1975 \u00e9 un actor e director estadounidense m\u00e1is co\u00f1ecido como Casey Affleck.\nDurante as d\u00e9cadas de 1990 e 2000 interpretou papeis secundarios en grandes produci\u00f3ns como \"Good Will Hunting\" (1997) e \"Ocean's Eleven\" (2001), amais de en filmes independentes de \u00e9xito como \"Chasing Amy\" (1997). En 2007 a s\u00faa carreira como actor colleu pulo cando foi reco\u00f1ecido pola cr\u00edtica polos seus traballos en \"Gone Baby Gone\" e \"O asasinato de Jesse James a mans do covarde Robert Ford\", pola que foi candidato ao \u00f3scar ao mellor actor secundario.\n\u00c9 o irm\u00e1n m\u00e1is novo do actor e director Ben Affleck, co que colaborou en varias ocasi\u00f3ns."}
{"id": "364672", "revid": "23204", "url": "https://gl.wikipedia.org/wiki?curid=364672", "title": "Tribunal Superior de Xustiza do Pa\u00eds Vasco", "text": "O Tribunal Superior de Xustiza do Pa\u00eds Vasco (en \u00e9uscaro: \"Euskal Autonomia Erkidegoko Auzitegi Nagusia\", en castel\u00e1n: \"Tribunal Superior de Justicia del Pa\u00eds Vasco\"), abreviadamente TSJPV, \u00e9 o m\u00e1ximo \u00f3rgano do poder xudicial do Pa\u00eds Vasco. Ten a s\u00faa sede no Palacio de Xustiza de Bilbao.\nO actual presidente, dende 2010, \u00e9 Juan Luis Ibarra Robles.\nHistoria.\nO seu antecedente m\u00e1is directo foron as antigas Audiencias Territoriais nadas en 1812. O actual Tribunal Superior de Xustiza do Pa\u00eds Vasco foi creado en 1985 a partir do artigo 26 da Lei Org\u00e1nica do Poder Xudicial, constitu\u00edndose o 23 de maio de 1989.\nCompetencias.\nO Tribunal Superior de Xustiza do Pa\u00eds Vasco \u00e9 un \u00f3rgano xurisdicional colexiado da administraci\u00f3n de xustiza en Espa\u00f1a que culmina a organizaci\u00f3n xudicial no Pa\u00eds Vasco en cuxo territorio exerce as funci\u00f3ns dentro do principio de unidade de todo o Estado, de conformidade co disposto no artigo 152 da Constituci\u00f3n espa\u00f1ola de 1978 e o Estatuto de Autonom\u00eda.\nTen competencia en materias civ\u00eds, penais, contencioso-administrativas e sociais.\nOrganizaci\u00f3n.\nO alto tribunal vasco div\u00eddese en cinco salas:\nExiste un Presidente do Tribunal Superior, un Presidente para cada unha das Salas, un Presidente para cada unha das secci\u00f3ns: civil, penal, social, contencioso-administrativo, as\u00ed como un n\u00famero variable de maxistrados en funci\u00f3n do traballo do Tribunal. A provisi\u00f3n das prazas faise por concurso, sempre seguindo as normas xerais aplicables a todo o Estado.\nA Sala de Goberno est\u00e1 formada polo presidente do Tribunal, os Presidentes das tres salas, os das Audiencias Provinciais de Guip\u00fascoa, \u00c1raba e Biscaia e seis maxistrados ou xu\u00edces elixidos polas asociaci\u00f3ns profesionais con implantaci\u00f3n territorial no Pa\u00eds Vasco. Non ten funci\u00f3ns xurisdicionais, sen\u00f3n de goberno e administraci\u00f3n interna.\nA Sala Especial trata as recusaci\u00f3ns formuladas contra o Presidente, os Presidentes de Sala ou das Audiencias Provinciais."}
{"id": "364673", "revid": "89787", "url": "https://gl.wikipedia.org/wiki?curid=364673", "title": "Hirund\u00ednidos", "text": "A familia dos hirund\u00ednidos (Hirundinidae) comprende os avi\u00f3ns e as andori\u00f1as, paxaros de tama\u00f1o pequeno ou mediano (de 11 a 22 cm) que se alimentan en voo.\nCaracter\u00edsticas.\nTe\u00f1en o corpo fusiforme e \u00e1s longas e moitas especies te\u00f1en a cola pinzada. O pico \u00e9 curto, pero poden abrilo moito para capturar insectos en voo. As patas est\u00e1n adaptadas \u00e1 vida nas \u00e1rbores e os dedos frontais est\u00e1n parcialmente unidos pola base.\nMorfolox\u00eda e h\u00e1bitat.\nSon aves cosmopolitas e frecuentan unha gran variedade de medios, desde as rexi\u00f3ns semi\u00e1ridas at\u00e9 os bosques, xeralmente preto da auga. Constr\u00faen ni\u00f1os de terra ou de area e de algas aglomeradas cunha mestura de saliva e \u00e1s veces plumas, pegados en paredes ou en cavidades de cant\u00eds ou grutas, excepto unha especie, a\u00a0\"Riparia riparia\", que escava un tobo en paredes areosas ou de terra branda. Moitas especies ani\u00f1an en grandes colonias."}
{"id": "364676", "revid": "1131", "url": "https://gl.wikipedia.org/wiki?curid=364676", "title": "Colisi\u00f3n de 1983 en Barajas", "text": "A colisi\u00f3n de 1983 en Barajas foi un accidente ocorrido o d\u00eda 7 de decembro de 1983 cando dous avi\u00f3n chocaron en terra no Aeroporto de Madrid-Barajas. O choque produciuse cando un Boeing 727 de Iberia impactou contra un McDonnell Douglas DC-9 de Aviaco, causando a morte de 93 pasaxeiros e tripulantes.\nO accidente.\nO 7 de decembro de 1983 un Boeing 727 de Iberia, con rexistro EC-CFJ, que operaba o voo 350 con destino ao Aeroporto de Roma-Fiumicino, estaba autorizado para engalar na pista 01 do Aeroporto de Madrid-Barajas en condici\u00f3ns de br\u00e9tema espesa. Ao mesmo tempo, un DC-9 de Aviaco, co rexistro EC-CGS que operaba o voo 134, estaba rodando ao final da mesma pista para engalar con destino ao aeroporto de Santander. Cando o Boeing 727 aceleraba para engalar, a tripulaci\u00f3n do DC-9 realizou un xiro equivocado no medio da br\u00e9tema levando ao avi\u00f3n \u00e1 pista, acabando no medio do cami\u00f1o do 727. A tripulaci\u00f3n do 727 viu ao DC-9 e intentou evitar a colisi\u00f3n rotando o seu avi\u00f3n para engalar, pero o aparello a\u00ednda non acadara a velocidade suficiente e a parte de atr\u00e1s da fuselaxe chocou co DC-9. \u00c1mbolos dous avi\u00f3ns incendi\u00e1ronse e quedaron destru\u00eddos; as 42 persoas a bordo do DC-9 morreron, mentres que no 727 foron 51 (50 pasaxeiros e 1 tripulante) das 93 persoas a bordo as que faleceron. Entre as v\u00edtimas do DC-9 estaba a actriz mexicana Fanny Cano e entre as do 727 o pianista surafricano Marc Raubenheimer."}
{"id": "364677", "revid": "1131", "url": "https://gl.wikipedia.org/wiki?curid=364677", "title": "Voo 1008 de Dan-Air", "text": "O voo 1008 de Dan-Air foi un accidente de aviaci\u00f3n dun Boeing 727-46 operado pola aeroli\u00f1a Dan-Air Services Limited. O d\u00eda 25 de abril de 1980 o avi\u00f3n, con rexistro G-BDAN, realizaba un servizo internacional non regular entre Manchester e Tenerife e estrellouse nun bosque da monta\u00f1a tinerfe\u00f1a La Esperanza, a 20\u00a0km do aeroporto de Los Rodeos, mentres a tripulaci\u00f3n executaba erroneamente un patr\u00f3n de espera nunha zona con terreo elevado. O avi\u00f3n quedou esnaquizado morrendo as 146 persoas a bordo (138 pasaxeiros e 8 tripulantes). O voo 1008 foi o segundo accidente grave de Dan-Air en 10 anos.\nAvi\u00f3n.\nO avi\u00f3n, operado por Dan Air Services Ltd, era un Boeing 727-46 (con n\u00famero de serie do fabricante 19279 e rexistro G-BDAN) que realizara o seu primeiro voo en 1966. Dan-Air fix\u00e9rase co aparello en agosto de 1974. No momento do accidente a fuselaxe levaba acumuladas 30 622 horas de voo.\nAccidente.\nO voo 1008 era un servizo ch\u00e1rter dende o aeroporto de Manchester ata o aeroporto de Tenerife Norte. O avi\u00f3n estaba a 26 quil\u00f3metros da baliza VOR/DME 'TFN' cando foi autorizado a dirixirse \u00e1 baliza 'FP' para unha aproximaci\u00f3n \u00e1 pista 12 despois de chegar a 'TFN'. Inicialmente atop\u00e1base a nivel de voo FL 110 e foi autorizado a baixar ata FL 60. A tripulaci\u00f3n informou pasar 'TFN' e solicitouselle unirse a un patr\u00f3n de espera non st\u00e1ndar sobre a baliza 'FP'. Este patr\u00f3n de espera non era un procedemento publicado e a tripulaci\u00f3n non ti\u00f1a unha carta del, pero aceptaron as instruci\u00f3ns. De feito, o avi\u00f3n non pasou sobre 'FP' pero voou cara o sur da baliza e informou que estaban \"entrando na espera\". Un minuto despois o voo foi autorizado a descender a 5 000 p\u00e9s (1 500 m).\nA\u00ednda que o piloto ao mando dixera que entrara na espera segundo as instruci\u00f3ns dos controladores de tr\u00e1fico a\u00e9reo, realmente virou o avi\u00f3n \u00e1 esquerda cara o sueste en direcci\u00f3n a unha zona de terreo alto onde a altura m\u00ednima de seguridade era de 14 500 p\u00e9s (4 400 m). Cando o avi\u00f3n descend\u00eda ata os 5 000 p\u00e9s o Sistema de Advertencia de Proximidade ao Terreo (GPWS) activouse e a tripulaci\u00f3n reaccionou rapidamente comezando a subir. Cos motores a plena potencia o avi\u00f3n iniciou un abripto xiro \u00e1 dereito e golpeou o monte La Esperanza \u00e1s 13:21:15 hora local. O avi\u00f3n estaba voando entre nubes cando chocou contra a monta\u00f1a. O impacto esnaquizou completamente o aparello matando a todos os seus ocupantes e deixando un sendeiro de restos de 350 metros de longo."}
{"id": "364678", "revid": "1131", "url": "https://gl.wikipedia.org/wiki?curid=364678", "title": "Voo 226A de Britannia Airways", "text": "O voo 226A de Britannia Airways era un voo ch\u00e1rter internacional procedente de Cardiff, Pa\u00eds de Gales que se estrelou aterrando no aeroporto de Xirona o d\u00eda 14 de setembro de 1999. Dos 236 pasaxeiros e nove tripulantes a bordo tres sufriron feridas graves e 41 feridas leves. Un dos pasaxeiros que aparentemente s\u00f3 tivera feridas menores morreu cinco d\u00edas despois por danos internos. O Boeing 757\u2013204 do accidente, con rexistro G-BYAG, resultou o suficientemente danado como para que non fose rendible reparalo e acabou desmantelado.\nAccidente.\nA tripulaci\u00f3n inicialmente executou o procedemento de aproximaci\u00f3n instrumental VOR/DME \u00e1 pista 02. Ao facerse visual, a tripulaci\u00f3n determinou que o avi\u00f3n non estaba axeitadamente ali\u00f1ado coa pista e comezou a frustrar a aproximaci\u00f3n. Un cambio na direcci\u00f3n do vento favoreceu ent\u00f3n a aterraxe pola cabeceira oposta, polo que o aparello foi posicionado para unha aproximaci\u00f3n ILS \u00e1 pista 20. O Boeing 757 descendeu por debaixo das nubes e entrou en visual coa pista a uns 150 metros de altura. Na \u00faltima parte da aproximaci\u00f3n final as luces do aeroporto fallaron durante uns poucos segundos. O avi\u00f3n tocou terra con forza causando un dano considerable ao tren dianteiro e aos seus apoios, causando tam\u00e9n dano a varios sistemas do aparello, inclu\u00edndo unha perda de enerx\u00eda el\u00e9ctrica, interferencias cos controis e un incremento da potencia dos motores non controlado.\nO 757 sa\u00edu da pista a gran velocidade, aproximadamente a uns 1 000 metros do segundo punto de contacto. Posteriormente percorreu 343 metros a trav\u00e9s dunha pradar\u00eda cha ao lado da pista antes de ir en diagonal sobre un mont\u00edculo de terra de tama\u00f1o considerable ao lado dos l\u00edmites do aeroporto, que atravesou voando. Tras o mont\u00edculo golpeou varias \u00e1rbores de tama\u00f1o medio e o motor dereito impactou contra o balado do aeroporto. O aparello ent\u00f3n atravesou o balado e aterrou nun campo, colapsando o tren de aterraxe principal. Finalmente parou despois de deslizarse 244 metros no campo, a uns 1 900 metros do segundo punto de contacto.\nO dano no avi\u00f3n foi importante: a fuselaxe fracturouse en dous puntos e os dous motores e o tren de aterraxe desprend\u00e9ronse. A pesar de que a cabina recibiu bastantes danos, a tripulaci\u00f3n evacuou o aparello con eficiencia. Por\u00e9n, 3 das 8 sa\u00eddas de emerxencia non puideron abrirse e varias ramplas de escape non se incharon.\nO controlador da torre, consciente pouco despois do contacto de que algo non \u00eda ben, activou a alarma de emerxencia. Por\u00e9n, a alarma non soou. Os bombeiros foron avisados por unha li\u00f1a telef\u00f3nica dedicada e sa\u00edron cara o limiar da pista 20 conducindo ao longo da pista buscando o aparello sen \u00e9xito. A busca estendeuse aos lados e o outro extremo da pista. Os restos foron finalmente localizados 18 minutos despois do accidente. Os bombeiros perderon 14 minutos m\u00e1is intentando acceder ao lugar. \nHoubo 42 feridos leves e 2 graves, pero ning\u00fan morto no momento do accidente. Por\u00e9n, un pasaxeiro, que chegara ao hospital aparentemente s\u00f3 con feridas leves e que foi dado de alta ao d\u00eda seguinte, morreu cinco d\u00edas despois debido a lesi\u00f3ns internas.\nAs autoridades do aeroporto foron criticadas tras o accidente, particularmente polo feito de que os servizos de emerxencia tardasen m\u00e1is dunha hora en chegar ao lugar do accidente e evacualo. De feito, polo menos un pasaxeriro realmente chegou a andar a trav\u00e9s das instalaci\u00f3n e chegou \u00e1 terminal para pedir axuda."}
{"id": "364683", "revid": "1131", "url": "https://gl.wikipedia.org/wiki?curid=364683", "title": "Castro da Lagoa", "text": "O Castro da Lagoa \u00e9 un castro galaico fortificado situado nunha ladeira. Est\u00e1 na parroquia de Pant\u00edn, no concello de Valdovi\u00f1o.\n\u00c9 un castro de ladeira. Foi destru\u00eddo nos anos 1980 para facer prados e vivendas. So quedan escalonamentos e socalcos no terreo. Non se sabe a forma orixinal do castro nin as s\u00faas dimensi\u00f3ns pero poder\u00eda ser de forma ovalada. Med\u00eda de leste-oeste uns 175 m. e de norte a sur norte-sur 75 metros. A entrada ser\u00eda polo sueste, os muros ti\u00f1an unha altura de 4 ou 5 metros, formados por pedras e terra colocadas a modo de estruturas verticais ben definidas. Hab\u00eda muros de pedra e nos traballos agr\u00edcolas apareceron pedras de mu\u00ed\u00f1o e restos de cacharros de cer\u00e1mica.\nO castro est\u00e1 fronte ao Castro do Rodo."}
{"id": "364684", "revid": "98629", "url": "https://gl.wikipedia.org/wiki?curid=364684", "title": "Voo 751 de Scandinavian Airlines", "text": "O voo 751 de Scandinavian Airlines era un voo regular de pasaxeiros de Scandinavian Airlines entre Estocolmo e Varsovia con escala en Copenhague. O avi\u00f3n era un McDonnell Douglas MD-81, con rexistro OY-KHO, pilotado polo capit\u00e1n dan\u00e9s Stefan G. Rasmussen (44) e o primeiro oficial sueco Ulf Cedermark (34). O 27 de decembro de 1991 form\u00e1rase xeo nas ra\u00edces das \u00e1s (preto da fuselaxe) antes da engalaxe. Este desprendeuse e foi aspirado polos motores cando o avi\u00f3n estaba no aire tras a engalaxe. Despois de que \u00e1mbolos dous motores fallaran os pilotos v\u00edronse obrigados a realizar unha aterraxe de emerxencia nun campo preto de Gottr\u00f6ra, a uns 10\u00a0km ao nord\u00e9s do aeroporto de Arlanda. Debido ao impacto a fuselaxe partiu en tres partes, pero os 129 pasaxeiros a bordo do avi\u00f3n sobreviviron.\nAvi\u00f3n.\nO aparello era un McDonnell Douglas MD-81, rexistrado OY-KHO, n\u00famero de serie 53003, e n\u00famero de li\u00f1a 1844. O seu primeiro voo foi o d\u00eda 16 de marzo de 1991 e entregouse a SAS pouco despois, o d\u00eda 10 de abril. No momento do accidente levaba en servizo tan s\u00f3 nove meses. O avi\u00f3n estaba equipado con dous motores Pratt &amp; Whitney JT8D.\nAccidente.\nO avi\u00f3n chegara ao aeroporto de Arlanda \u00e1s 22:09 hora local tras un voo dende Z\u00fcrich e foi aparcado durante a noite a temperaturas entre os 0 e 1 \u00b0C. Uns 2 550 quilogramos de combustible moi fr\u00edo, arrefriado durante o voo, permanec\u00edan nos tanques das \u00e1s. Debido a isto, formouse xeo transparente na parte superior das \u00e1s que non foi detectado. O avi\u00f3n foi desxeado con 850 litros de flu\u00eddo de desxeo, pero non houbo unha comprobaci\u00f3n posterior de se quedaba algo por parte do persoal de desxeo ou do piloto ao cargo, o capit\u00e1n Rasmussen, algo que estaba obrigado a facer segundo o \"Bolet\u00edn da cabina de voo/Invernizaci\u00f3n\" de Scandinavian Airlines entregado aos pilotos.\nO avi\u00f3n engalou de Estocolmo \u00e1s 08:47. Pouco despois de elevarse, anacos de xeo desprend\u00e9rose e bateron cos ventiladores dos dous motores, deformando os \u00e1labes o suficiente como para alterar o fluxo de aire cara os compresores. O fluxo de aire perturbado fixo que os compresores se parasen o que fixo \u00e1 s\u00faa vez que os motores se sobrecargasen. Como os motores non se desaceleraron o suficiente, as sobrecargas continuaron. As altas cargas derivadas das repetidas sobrecargas provocaron rapidamente a ruptura de \u00e1mbolos dous motores. \nDende o punto de vista dos pilotos, despois de 25 segundos de voo, o primeiro que notaron foron ru\u00eddos e vibraci\u00f3ns causados pola sobrecarga do motor 2. A tripulaci\u00f3n de voo respostou desacelerando un poco o motor, pero un sistema autom\u00e1tico, o ATR (automatic thrust restoration) do que SAS non informara aos seus pilotos, incrementou o pulo simultaneamente como resposta \u00e1 potencia asim\u00e9trica nos motores e \u00e1 reducida taxa de ascenso. Como consecuencia, a sobrecarga dos motores continuou. O capit\u00e1n de SAS Per Holmberg, que viaxaba como pasaxeiros, decatouse rapidamente dos problemas e entrou na cabina proporcionando unha inestimable axuda \u00e1 tripulaci\u00f3n. O motor 1 sobrecargouse 39 segundos despois e \u00e1mbolos dous motores fallaron aos 76 e 78 segundos, respectivamente, do inicio do voo, a unha altura de 3 220 p\u00e9s (980 m).\nO piloto respostou \u00e1 perda dos dous motores inclinando o avi\u00f3n cara a abaixo antes de nivelalo, para intentar mantelo planeando a m\u00e1xima distancia posible sen que entrase en perda. Os pilotos solicitaron regresar a Arlanda e intentaron reiniciar os motores, pero, co avi\u00f3n sa\u00edndo da cobertura de nubes a 270 m de altura, elixiron un campo no bosque en Gottr\u00f6ra, Uppland, para realizar unha aterraxe de emerxencia.\nDurante o descenso final o avi\u00f3n chocou con varias \u00e1rbores, perdendo unha gran parte da \u00e1 dereita. Golpeou o chan primeiro coa cola, desprend\u00e9ndose o cono de cola. O avi\u00f3n esvarou ao longo do campo 110 metros e a fuselaxe part\u00eduse en tres partes. Como resultado do accidente 25 persoas resultaron feridas de certa consideraci\u00f3n, d\u00faas delas de gravidade, pero non houbo v\u00edtimas mortais. O persoal de cabina deu instruci\u00f3ns aos pasaxeiros para que adoptasen a posici\u00f3n de impacto, ao que se lle atribu\u00edu a falta de v\u00edtimas mortais.\nA tripulaci\u00f3n de voo, e especialmente o capit\u00e1n Rasmussen, foron eloxiados pola h\u00e1bil aterraxe de emerxencia nunha situaci\u00f3n de r\u00e1pido desenvolvemento e potencialmente fatal."}
{"id": "364685", "revid": "25871", "url": "https://gl.wikipedia.org/wiki?curid=364685", "title": "Emilia Plater", "text": "Condesa Emilia Plater (Broel-Plater, en ), nada o 13 de novembro de 1806 en Vilnius e finada o 23 de decembro de 1831, foi unha revolucionaria e nobre polaca das terras divididas da Rep\u00fablica das D\u00faas Naci\u00f3ns. Criada na tradici\u00f3n patri\u00f3tica polaca, loitou no Levantamento de Novembro de 1830 e encabezou unha pequena unidade coa que participou en varios enfrontamentos. Recibiu o rango de capit\u00e1n das forzas insurxentes polacas. Preto do final do levantamento caeu enferma e morreu.\nA\u00ednda que non participou en ningunha gran batalla, a s\u00faa historia f\u00edxose moi co\u00f1ecida e inspirou numerosas obras de arte e de literatura. \u00c9 unha hero\u00edna nacional en Polonia e Lituania, xa que ambas formaban parte da Rep\u00fablica das D\u00faas Naci\u00f3ns. Foi venerada tam\u00e9n polos artistas polacos e por todo o pa\u00eds como un s\u00edmbolo das mulleres loitando pola causa nacional."}
{"id": "364688", "revid": "1576", "url": "https://gl.wikipedia.org/wiki?curid=364688", "title": "Perda de peso", "text": "Adelgazamento ou perda de peso, no contexto da\u00a0medicina, sa\u00fade ou \"fitness\", \u00e9 unha reduci\u00f3n da masa corporal dun individuo ou animal, por raz\u00f3n dunha perda media de l\u00edquidos, graxa ou de tecidos como o m\u00fasculo, tend\u00f3n ou tecido conxuntivo. O adelgazamento pode ser xeneralizado, \u00e9 dicir, afectando a todo o organismo, ou ben localizado como no caso dunha atrofia muscular por inmovilizaci\u00f3n. Entrada a terceira idade, o corpo tende a perder de 1 a 2 kg de peso cada d\u00e9cada.\nEtiolox\u00eda.\nO adelgazamento pode ser non-intencional, como no caso de enfermidades cr\u00f3nicas, tales como a tuberculose e certas formas de cancro\u00a0\u2014 o cancro de pulm\u00f3n e os do tubo dixestivo son as neoplasias malignas m\u00e1is frecuentes nos pacientes que experimentan perda de peso non intencional\u00a0\u2014. Outras formas de perda non-intencional de peso incl\u00faen trastornos que causen v\u00f3mitos, diarrea, e enfermidades pobremente controladas como a diabetes e o hipertiroidismo.\nNoutros casos, o adelgazamento pode ser intencional, un esforzo por parte do individuo, xeralmente centrado en dietas, para mellorar a s\u00faa sa\u00fade ou a s\u00faa aparencia. A perda de peso terap\u00e9utica, especialmente en persoas con obesidade pode diminu\u00edr o risco da aparici\u00f3n de enfermidades como a hipertensi\u00f3n arterial, cardiopat\u00edas e certas formas de cancro. As dietas excesivas ou mal controladas poden producir desnutrici\u00f3n, anemia, atrofia muscular, hipovitaminosis e desequilibrios electrol\u00edticos e h\u00eddricos.\nControl de peso.\nO peso das persoas pode ser avaliado calculando o seu \u00edndice de masa corporal que \u00e9 un m\u00e9todo simple e amplamente usado para estimar a proporci\u00f3n de graxa corporal. O IMC foi desenvolvido polo estat\u00edstico e antropometrista belga Adolphe Quetelet. Este \u00e9 calculado dividindo o peso do suxeito (en quilogramos) polo cadrado da s\u00faa altura (en metros), por tanto \u00e9 expresado en kg / m\u00b2.\nOs organismos gobernamentais en EUA determinan o sobrepeso e a obesidade usando o \u00edndice de masa corporal (IMC), utilizando o peso e altura para determinar a graxa corporal. Un IMC entre 25 e 29,9 \u00e9 considerado sobrepeso e calquera valor sobre 30 \u00e9 obesidade. Individuos cun IMC por encima de 30 incrementan o risco de perigo para a sa\u00fade.\nA OMS (Organizaci\u00f3n Mundial da Sa\u00fade) establece unha definici\u00f3n comunmente en uso cos seguintes valores, acordados en 1997, publicados en 2000 e axustados no 2010:\nNun marco cl\u00ednico, os m\u00e9dicos toman en conta a raza, a etnia, a masa magra (musculatura), idade, sexo e outros factores os cales poden infectar a interpretaci\u00f3n do \u00edndice de masa corporal. O IMC sobreestima a graxa corporal en persoas moi musculosas e a graxa corporal pode ser subestimada en persoas que perderon masa corporal (moitos anci\u00e1ns).\nA obesidade leve como \u00e9 definida segundo o IMC, non \u00e9 un factor de risco cardiovascular e por tanto o IMC non pode ser usado como un \u00fanico predictor cl\u00ednico e epidemiol\u00f3xico da sa\u00fade cardiovascular."}
{"id": "364693", "revid": "27155", "url": "https://gl.wikipedia.org/wiki?curid=364693", "title": "Rabos de palla", "text": ""}
{"id": "364694", "revid": "1131", "url": "https://gl.wikipedia.org/wiki?curid=364694", "title": "Circu\u00edto de Pergusa", "text": "O Autodromo di Pergusa \u00e9 un circu\u00edto para autom\u00f3biles e motocicletas que rodea o \u00fanico lago natural de Sicilia, o Lago Pergusa. O circu\u00edto tam\u00e9n se co\u00f1ece como Enna-Pergusa, xa que o lago at\u00f3pase preto da cidade de Enna.\nHistoria.\nO circu\u00edto foi constru\u00eddo polo municipio en 1951. Durante os anos 60, a pista recibiu varias carreiras automobil\u00edsticas, tales como Coppa Citta di Enna e m\u00e1is adiante nos anos 70 o Coppa Florio. Tam\u00e9n albergou unha carreira de F\u00f3rmula 1 f\u00f3ra de campionato co\u00f1ecido como o Gran Premio do Mediterr\u00e1neo. En 1989 disputouse a rolda italiana do Campionato Mundial de Superbikes. Nos anos 90, a pista foi promovida e recibiu eventos do campionato da FIA Sportscar, o Campionato da FIA GT e a F\u00f3rmula 3000 internacional. En 1997 a pista foi tam\u00e9n a localizaci\u00f3n do festival Ferrari. O circu\u00edto foi sede das roldas 7\u00aa e 8\u00aa do Campionato Europeo de Turismos de Turismos da FIA na tempada 2013.\nTam\u00e9n alberga outras actividades, exposici\u00f3ns de coches cl\u00e1sicos e eventos deportivos a nivel rexional e local. Desde sempre a pista de carreiras tam\u00e9n foi sede de grandes concertos.\nCaracter\u00edsticas.\nO circu\u00edto de Pergusa \u00e9 un dos catro deste tipo (xunto cos de Siracusa, Torretta e Racalmuto) existentes en Sicilia.\nO anel do circu\u00edto, percorrese en sentido horario, ten unha lonxitude de 4.950 metros e at\u00f3pase inmerso na paisaxe da Reserva Natural Especial do Lago Pergusa, unha paraxe de paso das aves migratorias, inclu\u00edndo especies raras, na illa.\nA pista completase con 38 boxes de 80 m\u00b2 cada un, a tribuna con 4.000 asentos, bar, restaurante e cine.\nAo redor do circu\u00edto, que se utiliza para as carreiras de motor durante a primavera, ver\u00e1n e principios de outono co fin de non molestar aos paxaros que poboan o lago, hai unha v\u00eda de servizo que o bordea, que une o bosque e a zona de picnic chamada Selva Pergusina, alg\u00fans complexos tur\u00edsticos, hoteis, e a vila de Pergusa, un barrio de Enna.\nA pista foi sede de competici\u00f3ns rexionais, nacionais e internacionais de automobilismo e carreiras de coches, pero a partir de 2004 suspend\u00e9ronse estas \u00faltimas pola falta de v\u00edas de evacuaci\u00f3n solicitadas polos est\u00e1ndares de seguridade do automobilismo. En 2011 a pista volveuse a abrir para a competici\u00f3n cunha licenza \"FIA Grao 3\".\nEntre as competici\u00f3ns hist\u00f3ricas celebradas no circu\u00edto de Pergusa est\u00e1n o Gran Premio do Mediterr\u00e1neo de F\u00f3rmula 1 (catro eventos) e m\u00e1is tarde a F\u00f3rmula 2, a F3000 (\u00faltima no 2003) e os coches de Gran Turismo. Entre os feitos notables foi a sede do festival Ferrari de 1997, ao que asistiron, entre outras exhibici\u00f3ns, Michael Schumacher, polo que m\u00e1is de 100.000 espectadores acudiron a Pergusa. Neste sentido, un comunicado publicado dez anos despois polo presidente de Ferrari, Luca Cordeiro di Montezemolo, mostrou a vontade do equipo de maior prestixio no mundo para volver a Pergusa nun futuro pr\u00f3ximo.\nO po e a natureza abrasiva da pista tenden a facer a superficie moi esbaradiza."}
{"id": "364695", "revid": "1131", "url": "https://gl.wikipedia.org/wiki?curid=364695", "title": "Voo 1903 de Dan-Air", "text": "O voo 1903 de Dan-Air era un voo internacional non regular entre Manchester e Barcelona. O d\u00eda 3 de xullo de 1970 o de Havilland Comet 4 que realizaba o servizo estrellouse contra as ladeiras boscosas do macizo do Montseny preto de Arb\u00facies, Xirona. O touroperador brit\u00e1nico Clarksons Holidays contratara o avi\u00f3n para levar a un grupo de turistas que reservara un paquete de vacaci\u00f3ns con el. O accidente esnaquizou o avi\u00f3n e matou os 112 ocupantes. Foi o peor accidente de aviaci\u00f3n do ano 1970, e un dos peores dun de Havilland Comet.\nO do voo 1903 foi o primeiro accidente fatal de Dan-Air con pasaxeiros. As noticias do primeiro grande accidente da aeroli\u00f1a nos seus 18 anos de existencia chegaron xusto dous d\u00edas despois de que o touroperador brit\u00e1nico Global Holidays a premiase cun contrato de catro anos, valorado en 2,5 mill\u00f3ns de libras, para todos os seus voos ch\u00e1rter dende Birmingham, que empezar\u00eda en abril de 1971.\nAvi\u00f3n.\nO avi\u00f3n, operado por Dan Air Services Ltd, era un de Havilland DH 106 Comet series 4 (con rexistro G-APDN e n\u00famero de serie 6415) que realizou o seu primeiro voo no ano 1959. Dan-Air mercou o aparello a British Overseas Airways Corporation, o seu operador orixinal, en 1969. No momento do accidente ti\u00f1a 25 786 horas de voo.\nAccidente.\nO voo 1903, que sa\u00edra de Manchester \u00e1s 16:08 hora local, encontrou atrasos no control de tr\u00e1fico a\u00e9reo (ATC) na \u00e1rea de Par\u00eds, tendo que cambiar a s\u00faa ruta. \u00c1s 17:53 hora local o piloto estableceu contacto por radio co centro de control de \u00e1rea (ACC) de Barcelona, despois do cal o ACC autorizou \u00e1 tripulaci\u00f3n a descender dos 22 000 p\u00e9s (6 700 m) aos 9 000 (2 700 m). Seis minutos m\u00e1is tarde o voo pasou a mans do ATC de Barcelona (control de aproximaci\u00f3n), e reco\u00f1eceu que a pista 25 era a que estaba en uso no aeroporto de Barcelona. O control de aproximaci\u00f3n autorizou \u00e1 tripulaci\u00f3n a sobrevoar a baliza non direccional de Sabadell a 23 km ao norte do VOR de Barcelona e a descender ata os 6 000 p\u00e9s (1 800 m). Isto implicaba un xiro \u00e1 esquerda cara a unha direcci\u00f3n duns 140 graos para interceptar a li\u00f1a central estendida da pista 25 a 19 km.\nMentres realizaba o xiro \u00e1 esquerda como se lle instru\u00edra, a tripulaci\u00f3n informou erroneamente que pasara pola baliza de Sabadell. De feito o avi\u00f3n a\u00ednda estaba a 28 millas ao norte de Sabadell nese momento, sobre o Macizo do Montseny, unha cordilleira con picos de ata 1 700 m. Cando, segundo o ATC, outro avi\u00f3n sobrevoaba Sabadell ao mesmo tempo, o ATC de Barcelona confundiu o eco de radar dese segundo avi\u00f3n co do Comet de Dan-Air polo que o controlador de tr\u00e1fico a\u00e9reo que se encargaba do voo de Dan-Air non se decatou do erro de navegaci\u00f3n da tripulaci\u00f3n. Por\u00e9n, non hai probas de que outro avi\u00f3n sobrevoase a baliza de Sabadell nese momento. O testamento do controlador de tr\u00e1fico a\u00e9reo segue sendo inveros\u00edmil. Debido \u00e1 falta de probas do contrario, o controlador autorizou \u00e1 tripulaci\u00f3 de Dan-Air a continuar o seu descenso ata os 2 800 p\u00e9s (850 m). Ao redor das 18:05 o avi\u00f3n chocou contra un grupo de faias na cara nord\u00e9s do pico de Les Agudes, a unha altura duns 3 800 p\u00e9s (1 200 m).No momento do accidente Les Agudes estaba medio cuberto con nubes a 2 500 p\u00e9s (760 m) con boa visibilidade por debaixo. O estoupido tras o impacto esnaquizou completamente o avi\u00f3n e matou a todos os seus ocupantes. O lugar do accidente estaba situado a 37 km de Sabadell, onde as monta\u00f1as chegan a unha altura de 1 600 m. Despois dunha noite de busca os equipos de rescate chegaron ao lugar do accidente no d\u00eda seguinte."}
{"id": "364696", "revid": "45576", "url": "https://gl.wikipedia.org/wiki?curid=364696", "title": "Autodromo di Pergusa", "text": ""}
{"id": "364699", "revid": "45576", "url": "https://gl.wikipedia.org/wiki?curid=364699", "title": "Circu\u00edto de Rouen-Les-Essarts", "text": ""}
{"id": "364700", "revid": "89787", "url": "https://gl.wikipedia.org/wiki?curid=364700", "title": "Voo controlado contra o terreo", "text": "Un voo controlado contra o terreo (CFIT polas s\u00faas siglas en ingl\u00e9s) \u00e9 un accidente no cal un avi\u00f3n, baixo o control do piloto, voa de xeito inadvertido contra o chan, unha monta\u00f1a, unha masa de auga ou un obst\u00e1culo. Nestas situaci\u00f3ns a tripulaci\u00f3n normalmente non \u00e9 consciente do perigo ata que \u00e9 demasiado tarde. O termo foi cu\u00f1ado por enxe\u00f1eiros de Boeing a finais dos anos 70.\nOs accidentes onde o avi\u00f3n est\u00e1 f\u00f3ra de control no momento do impacto, debido a un fallo mec\u00e1nico ou a un erro do piloto, non son considerados voos controlados contra o terreo (estes son co\u00f1ecidos como \"voo incontrolado contra o terreo\"). Tampouco entran dentro desta definici\u00f3n os accidentes resultantes por unha acci\u00f3n deliberada da persoa aos mandos, como actos de terrorismo ou suicidio do piloto.\nSegundo Boeing, o CFIT \u00e9 unha das principais causas de accidentes a\u00e9reos con v\u00edtimas mortais, producindo m\u00e1is de 9 000 mortes dende o inicio da era dos reactores comerciais. O CFIT foi identificado como a causa do 25% dos contratempos de Clase A na USAF entre 1993 e 2002.\nAccidentes destacados.\nEntre os accidentes m\u00e1is co\u00f1ecidos produto deste evento at\u00f3panse:"}
{"id": "364701", "revid": "98629", "url": "https://gl.wikipedia.org/wiki?curid=364701", "title": "Bos gaurus", "text": "Bos gaurus, xeralmente chamado gauro, \u00e9 unha especie de bovino asi\u00e1tico. \u00c9 o bovino m\u00e1is grande existente, nativo do sur e sueste asi\u00e1tico. \u00c9 tam\u00e9n a especie de maior altura entre os bovinos silvestres. Esta especie est\u00e1 considerada como \"vulnerable\" na Lista vermella da IUCN desde 1986, xa que o declive da poboaci\u00f3n en parte da s\u00faa \u00e1rea de distribuci\u00f3n \u00e9 probable que fose de m\u00e1is do 70% durante as \u00faltimas tres xeraci\u00f3ns. As tendencias da poboaci\u00f3n son estables nas \u00e1reas ben protexidas, e est\u00e1 mellorando nunhas poucas zonas que foran anterioremnte descoidadas.\nA forma semidomesticada do gauro \u00e9 o \"gayal\" (\"Bos frontalis\") ou \"mithun\", que tam\u00e9n pode vivir silvestre. As an\u00e1lises filoxen\u00e9ticas corroboraron que o \"gayal\" \u00e9 taxonomicamente unha especie independente orixinada matrili\u00f1almente do gauro, ceb\u00fa e vaca.\nEtimolox\u00eda.\nO nome gauro ou gaur, que xeralmente se lle d\u00e1 en moitas partes do mundo e que forma tam\u00e9n parte do seu nome cient\u00edfico, procede do s\u00e1nscrito \u0917\u094c\u0930 gaura, que significa 'branco, amarelado, avermellado'. A palabra s\u00e1nscrita \"gaur-mriga\" significa un tipo de b\u00fafalo acu\u00e1tico. A palabra hindi \u0917\u094c\u0930 gaur significa 'de pel loira, loiro, branco'.\nTam\u00e9n se lle chama \"seladang\" en Malaisia e \u1015\u103c\u1031\u102c\u1004\u103a (\"pyoung\") en Birmania.\nCaracter\u00edsticas.\nO gauro \u00e9 forte e de corpo masivo cunha alta crista convexa na fronte entre os cornos, que se dobra cara a adiante, orixinando un profundo oco no perfil da parte superior da cabeza. Hai unha crista prominente ao longo das costas que vai desde os ombreiros \u00e1 metade das costas. Os ombreiros poden estar 12\u00a0cm m\u00e1is altos que os cuartos traseiros. Esta crista est\u00e1 causada pola gran lonxitude da ap\u00f3fise espi\u00f1osa das v\u00e9rtebras da parte anterior do tronco en comparaci\u00f3n coas do lombo. As orellas son moi grandes; o rabo s\u00f3 chega ao xarrete, e nos touros vellos o pelo faise moi fino nas costas. O macho adulto \u00e9 de cor casta\u00f1a escura, aproxim\u00e1ndose a negra en individuos moi vellos; por\u00e9n, a parte superior da cabeza, desde a parte superior dos ollos \u00e1 caluga, \u00e9 cincenta ou m\u00e1is raramente branca sucia; o foci\u00f1o \u00e9 de cor clara, e a parte inferior das patas \u00e9 branca ou torrada. As femias e machos novos son m\u00e1is claros, e nalg\u00fans casos te\u00f1en un ton marr\u00f3n avermellado, que est\u00e1 m\u00e1is marcado en grupos que habitan zonas secas e abertas. O pelo \u00e9 curto, fino e brillante e as pesu\u00f1as son estreitas e bicudas.\nA lonxitude do animal da cabeza ao rabo \u00e9 de 250 a 330\u00a0cm cunha lonxitude do rabo de 70 a 105\u00a0cm e a altura ata os ombreiros \u00e9 de 165 a 220\u00a0cm. O peso medio dos adultos \u00e9 de 650 a 1\u00a0000\u00a0kg, con alg\u00fan macho que excepcionalmente pode chegar aos 1\u00a0500\u00a0kg. Os machos son 1/4 m\u00e1is grandes e pesados que as femias. En xeral as medidas tom\u00e1ronse de gauros controlados da India e da China. O seladang, ou subespecie malaia, pode ser a\u00ednda m\u00e1is grande pero non se publicaron medidas cient\u00edficas.\nO gauro non ten unha papada distintiva na zona da gorxa e peito. Ambos os sexos te\u00f1en cornos, que crecen cara aos lados da cabeza, curv\u00e1ndose para arriba. Entre os cornos hai unha crista convexa sobre a fronte. Na s\u00faa base presenta unha secci\u00f3n transversal el\u00edptica, unha caracter\u00edstica que est\u00e1 m\u00e1is fortemente marcada nos machos que nas femias. Os cornos est\u00e1n claramente aplanados na base e curvados de forma regular en toda a s\u00faa lonxitude e d\u00f3branse cara a dentro e lixeiramente cara a atr\u00e1s nas puntas. A cor dos cornos \u00e9 de tons verdes claros ou amarelos en gran parte da s\u00faa lonxitude, pero as puntas son negras. Os cornos, de mediano tama\u00f1o para o habitual nos b\u00f3vidos, medran ata medir de 60 a 115\u00a0cm.\nAs femias son considerablemente m\u00e1is claras que os machos. Os seus cornos son m\u00e1is delgados e rectos, con m\u00e1is curvatura cara ao interior, e a crista frontal \u00e9 escasamente perceptible. Nos animais novos os cornos son lisos e pu\u00eddos. Nos machos vellos est\u00e1n enrugados e dentados na base.\nO gauro \u00e9 un dos animais terrestres vivos m\u00e1is grandes. S\u00f3 os elefantes, rinocerontes, hipop\u00f3tamos (\"Hippopotamus amphibius\") e as xirafas (\"Giraffa camelopardalis\") son m\u00e1is grandes. D\u00faas especies que coexisten de forma natural co gauro son m\u00e1is pesados: o elefante asi\u00e1tico (\"Elephas maximus\") e o rinoceronte indio (\"Rhinoceros unicornis\"). Na maior\u00eda das medidas est\u00e1ndar o gauro \u00e9 o maior dos b\u00f3vidos vivos. Por\u00e9n, o m\u00e1is masivo e de patas m\u00e1is curtas b\u00fafalo de auga salvaxe (\"Bubalus arnee\") \u00e9 similar en masa corporal media, e xeralmente tam\u00e9n na masa m\u00e1xima.\nDistribuci\u00f3n e h\u00e1bitat.\nO gauro viv\u00eda historicamente en terras continentais da amplas zonas do sur e sueste de Asia, comprendendo Vietnam, Camboxa, Laos, Tailandia, pen\u00ednsula malaia, Myanmar (antes Birmania), India, Bangladesh, But\u00e1n, China e Nepal e tam\u00e9n hab\u00eda poboaci\u00f3ns en Sri Lanka. Hoxe, a \u00e1rea de distribuci\u00f3n da especie est\u00e1 seriamente fragmentada e est\u00e1 extinguido rexionalmente en Sri Lanka.\nOs gauros est\u00e1n hoxe maiormente confinados en bosques perennes ou semiperennes e bosques caducos h\u00famidos, pero tam\u00e9n viven en \u00e1reas de bosques caducos na periferia da s\u00faa area de distribuci\u00f3n. O h\u00e1bitat do gauro est\u00e1 caracterizado por bosques grandes e relativamente non alterados bosques, terreos con outeiros por debaixo dos 1\u00a0500 a 1\u00a0800 m, con dispo\u00f1ibilidade de auga, e abundancia de alimentos como herbas, bamb\u00fa, arbustos e \u00e1rbores. A s\u00faa aparente preferencia por terreos con outeiros pode deberse en parte \u00e1 r\u00e1pida conversi\u00f3n que sufriron a maior\u00eda das chairas e outras \u00e1reas de cotas baixas en campos agr\u00edcolas e pastos. Viven desde o nivel do mar ata altitudes de polo menos 2\u00a0800 m. As terras baixas parecen ser os seus h\u00e1bitats \u00f3ptimos.\nEn Vietnam, varias \u00e1reas na provincia de \u0110\u1eafk L\u1eafk ti\u00f1an poboaci\u00f3ns de gauros en 1997. Varias mandas deles seguen vivindo no Parque Nacional C\u00e1t Ti\u00ean e en terreos de empresas forestais estatais adxacentes. O status actual das poboaci\u00f3ns de gauro vietnamitas non se co\u00f1ece ben, mais crese que est\u00e1 en grave declive.\nEn Camboxa, o gauro declinou considerablemente no per\u00edodo entre o final da d\u00e9cada de 1960 e o inicio da de 1990. A poboaci\u00f3n m\u00e1is substancial do pa\u00eds est\u00e1 na Provincia de Mondulkiri, onde sobreviviron uns 1\u00a0.000 individuos nunha paisaxe forestal duns 1\u00a05000\u00a0km2. Os resultados captados con c\u00e1maras trampa en 2009 indicaron unha poboaci\u00f3n de gauro relativamene significativa no Bosque protexido de Mondulkiri e no contiguo Santuario de vida salvaxe de Phnom Prich.\nEn Laos, estimouse que viv\u00edan uns 200 individuos en \u00e1reas protexidas a metade da d\u00e9cada de 1990. Estaban distribu\u00eddos descontinuamente en pequenas cantidades. O exceso de caza reducira a poboaci\u00f3n, e os sobreviventes aparec\u00edan principalmente en sitios remotos. Unhas seis \u00c1reas de Conservaci\u00f3n da Biodiversidade Nacionais ti\u00f1an m\u00e1is de 50 individuos. \u00c1reas con poboaci\u00f3ns que probablemente sexan importantes nacionalmente son a zona de Nam Theun e a meseta lindante. Posteriores inspecci\u00f3ns levadas a cabo unha d\u00e9cada despois usando intensivamente c\u00e1maras trampa non rexistraron xa ning\u00fan gauro, o que indica un masivo declive da poboaci\u00f3n.\nNa China, o gauro aparece en poboaci\u00f3ns moi fragmentadas en Yunnan e o sueste do T\u00edbet. Na d\u00e9cada de 1980, foran erradicados do condado de Lancang, e os restantes animais estaban divididos en d\u00faas poboaci\u00f3ns, concretamente en Xishuangbanna-Simao e Cangyuan. A mediados da d\u00e9cada de 1990, unha poboaci\u00f3n de 600 a 800 individuos crese que viv\u00eda na provincia de Yunnan, a maior\u00eda deles na Reserva da natureza nacional de Xishuangbanna.\nEn Tailandia, o gauro atop\u00e1base antes por todo o pa\u00eds, pero s\u00f3 quedaban algo menos de 1\u00a0000 individuos na d\u00e9cada de 1990. Na zona principalmente semiperenne do Complexo forestal de Dong Phayayen - Khao Yai, rexistrouse unha densidade baixa no cambio de s\u00e9culo, estimada en total en s\u00f3 uns 150 individuos.\nEn Bangladesh, hai alg\u00fans gauros na Chittagong Hill Tracts, pincipalmenre no disrito de Banderban. Durante un proxecto recente con c\u00e1maras trampa rexistr\u00e1ronse poucos gauros, o que indica que a poboaci\u00f3n est\u00e1 fragmentada e probablemente en declive. As tribos locais cazan gauros na reserva forestal de Sangu Matamuhari, a\u00ednda que a s\u00faa caza est\u00e1 prohibida en Bangladesh.\nEn But\u00e1n, persiste aparentemente en toda a zona sur de ladeiras, notablemente no Parque Nacional Manas, no Santuario de vida salvaxe de Phibsoo e o Santuario de vida salvaxe de Khaling.\nNo Nepal, a poboaci\u00f3n de gauro estim\u00e1base entre 250 a 350 individuos a mediados da d\u00e9cada de 1990, a maior\u00eda deles no Parque Nacional de Chitwan e a Reserva de vida salvaxe Parsa adxacente. Estes dous parques est\u00e1n conectados por unha cadea de outeiros forestados. As poboaci\u00f3ns parecen ter unha situaci\u00f3n relativamente estable. A poboaci\u00f3n de Chitwan incrmentouse de 188 a 368 animais entre os anos 1997 a 2016. O censo feito na Reserva de vida salvaxe de Parsa confirmou a presenza de 112 gauros no mesmo per\u00edodo.\nNa India, a poboaci\u00f3n estimouse entre 12\u00a0000 e 22\u00a0000 a mediados da d\u00e9cada de 1990. As monta\u00f1as Ghats occidentais e os outeiros que as rodean polos flancos no sur da India constit\u00faen un dos m\u00e1is extensos baluartes actuais do gauro, en particular no complexo de espazos protexidos de Wayanad - Nagarhole - Mudumalai - Bandipur. A poboaci\u00f3n da India, But\u00e1n e Bangladesh est\u00edmase que \u00e9 de 23.000 a 34.000 individuos. Poboaci\u00f3ns grandes duns 2\u00a0000 individuos viven nos Parques Nacionais de Nagarahole e Bandipur, e outra duns 1\u00a0000 individuos no Tadoba Andhari Tiger Project, hai de 500 a 1\u00a0000 individuos na Reserva de tigres de Periyar e no Val do Silencio e nos complexos forestais adxacentes, e hai uns 800 individuos no Santuario de vida salvaxe de Bhadra.\nEcolox\u00eda e comportamento.\nOnde os gauros non son molestados, son basicamente di\u00farnos. Noutras \u00e1reas fix\u00e9ronse en boa medida nocturnos debido a molestias nos bosques causadas polos humanos. Na India central, son m\u00e1is activos de noite e raramente se ven en campo aberto despois das 8 da ma\u00f1\u00e1. Durante a estaci\u00f3n seca, os raba\u00f1os congr\u00e9ganse e permanecen en \u00e1reas pequenas, dispers\u00e1ndose nos outeiros cando chega o monz\u00f3n. A\u00ednda que os gauros dependen da auga para beber, parece que non se ba\u00f1an nin se envorcallan.\nEn xaneiro e febreiro o gauro vive en pequenos raba\u00f1os de 8 a 11 individuos, un dos cales \u00e9 un touro. Nos meses de abril ou maio, poden unirse m\u00e1is touros ao raba\u00f1o para aparearse, e cada touro pode moverse dun raba\u00f1o a outro, apare\u00e1ndose cada un deles con moitas vacas. En maio ou xu\u00f1o, abandonan o raba\u00f1o e poden formar raba\u00f1os formados s\u00f3 por touros ou viven s\u00f3s. Os raba\u00f1os vagan en distancias de 2 a 5\u00a0km cada d\u00eda e te\u00f1en un territorio non exclusivo e por veces os raba\u00f1os poden xuntarse en grupos de 50 ou m\u00e1is individuos.\nOs raba\u00f1os de gauro son liderados por unha femia adulta vella, a matriarca. Os machos adultos poden ser solitarios. Durante o momento culminante da estaci\u00f3n reprodutora, os machos non ligados a raba\u00f1os vagan en busca de femias receptivas. Non se producen grandes loitas entre os machos, xa que o tama\u00f1o \u00e9 o principal factor para determinar a dominancia. Os machos emiten unha chamada de apareamento de tons claros e resoantes que pode chegar a o\u00edrse a 1,6\u00a0km. O gauro tam\u00e9n fai un bufido asubiante que serve de chamada de alarma e un urro baixo como o das vacas.\nNalgunhas rexi\u00f3ns da India, onde as molestias causadas polos humanos son menores, o gauro \u00e9 moi t\u00edmido e medorento malia o seu enorme tama\u00f1o e potencia. Cando est\u00e1 alarmado, m\u00e9tese na selva a sorprendente velocidade. Por\u00e9n, no sueste de Asia e sur da India, onde est\u00e1n afeitos \u00e1 presenza humana, os habitantes locais din que o gauro \u00e9 moi ousado e agresivo. Visita frecuentemente os campos e pasta xunto co gando dom\u00e9stico, e \u00e1s veces m\u00e1tao en loitas. Os touros de gauro poden cargar sen provocaci\u00f3n, especialmente durante o ver\u00e1n, cando a calor intensa e os insectos parasitos fan que estea m\u00e1is irritable do normal. Para avisar a outros membros do seu raba\u00f1o de que se aproxima un perigo, o gauro emite un asub\u00edo alto.\nAlimentaci\u00f3n.\nO gauro salvaxe pasta herba e come follas dunha maior variedade de plantas que ningunha outra especie de ungulado da India, preferindo as porci\u00f3ns superiores da planta, como follas, tali\u00f1os, sementes e flores de especies herb\u00e1ceas, inclu\u00edndo as follas da \u00e1rbore \"Adina cordifolia\".\nDurante unha inspecci\u00f3n no Santuario de Bhagwan Mahaveer e Parque Nacional de Mollem, identific\u00e1ronse 32 especies de plantas que serv\u00edan de comida aos gauros. Comen herbas, brotes novos, flores, froitos de \"Dillenia\" con gran preferencia polas follas. A comida preferida var\u00eda coa estaci\u00f3n. En inverno e durante o monz\u00f3n, alim\u00e9ntanse preferentemente de herbas frescas e delicadas e especies de plantas herb\u00e1ceas como as da familia dos legumes, como o trevo \"Desmodium triflorum\", pero tam\u00e9n comen follas de arbustos como o \"Strobilanthes callosus\", \"Gardenia latifolia\", \"Grewia abutifolia\", \"Helicteres\" e \"Vitex negundo\". En ver\u00e1n, tam\u00e9n se alimentan de codias de teca (\"Tectona grandis\"), de froitos de \"Cassia fistula\" e da codia e froitos de \"Anacardium occidentale\". O gauro pasa a maior parte do seu tempo diario aliment\u00e1ndose. A m\u00e1xima actividade de alimenraci\u00f3n observouse entre as 6:30 e as 8:30\u00a0am e entre as 5:30 e 6:45\u00a0pm. Durante as horas m\u00e1is quentes do d\u00eda, de 1:30 a 3:30\u00a0pm, descansan \u00e1 sombra de grandes \u00e1rbores.\nPoden quitarlle a codia \u00e1s \u00e1rbores cando hai escaseza dos seus alimentos preferidos, e de minerais e de elementos traza que necesitan para a s\u00faa nutrici\u00f3n, ou para manter unha proporci\u00f3n \u00f3ptima fibra/prote\u00edna para unha boa dixesti\u00f3n da comida e mellor asimilaci\u00f3n dos nutrientes. Poden pasar a comer outras especies dispo\u00f1ibles e codia fibrosa de teca en ver\u00e1n a medida que a herba verde e outras fontes herb\u00e1ceas van secando. A codia de teca ten altas concentraci\u00f3ns de calcio (22.400 ppm) e de f\u00f3sforo (400 ppm), polo que o consumo de codia de teca pode axudar a moitos animais a satisfacer as s\u00faas necesidades de minerais e outras. A supervivencia e conservaci\u00f3n a longo prazo destes herb\u00edvoros depende da dispo\u00f1ibilidade das s\u00faas especies preferidas de plantas para a alimentaci\u00f3n. Xa que logo, a protecci\u00f3n dos h\u00e1bitats historicamente preferidos polo gauro \u00e9 un factor significativo na s\u00faa conservaci\u00f3n.\nReproduci\u00f3n.\nOs gauros te\u00f1en un s\u00f3 tenreiro (raramente dous) despois dun per\u00edodo de xestaci\u00f3n duns 275 d\u00edas, uns nove meses, uns poucos d\u00edas menos que as vacas dom\u00e9sticas. Os tenreiros son normalmente desleitados en de sete a doce meses. A madurez sexual ocorre ao segundo ou terceiro ano de vida. A reproduci\u00f3n pode ter lugar durante todo o ano, pero \u00e9 m\u00e1is frecuente entre decembro e xu\u00f1o. A duraci\u00f3n da vida dun gauro en catividade \u00e9 de ata 30 anos.\nPredadores naturais.\nDebido ao seu formidable tama\u00f1o e potencia, o gauro ten poucos predadores naturais \u00e1 parte dos humanos. Os leopardos e mandas de doles atacan \u00e1s veces as tenreiras que non est\u00e1n vixiadas ou animais doentes; por\u00e9n, s\u00f3 o tigre e o crocodilo mari\u00f1o poden matar un exemplar plenamente adulto. Por\u00e9n, o h\u00e1bitat destes crocodilos e o do gauro apenas se solapan nos tempos recentes debido \u00e1 diminuci\u00f3n da \u00e1rea de distribuci\u00f3n de ambas as especies, e un crocodilo necesita chegar a adulto (ter m\u00e1is de 3,7 m e 300\u00a0kg) para poder realizar un ataque con \u00e9xito a un touro de gauro con boa sa\u00fade.\nOs tigres cazan gauros novos ou febles, pero tam\u00e9n hai informes de que cazaron machos de gauro en boas condici\u00f3ns e de 1\u00a0000\u00a0kg de peso. Na Reserva de tigres de Bandipur gravouse en outubro de 2013 un v\u00eddeo dun tigre matando a unha femia de gauro. Cando te\u00f1en que loitar contra un tigre, os gauros adultos adoitan formar un c\u00edrculo arredor dos individuos novos vulnerables e tenreiros, protex\u00e9ndoos do gran felino. Como os tigres cazan ao axexo, cando tratan de capturar unha presa tan grande coma un gauro, case sempre abandonan a caza se son detectados e lles fan fronte da maneira descrita. Un raba\u00f1o de gauros en Malaisia rodeou unha tenreira matada por un tigre e impediulle a este que se achegase \u00e1 carcasa. No Parque Nacional de Nagarahole, ao detectar un tigre, un raba\u00f1o de gauros cami\u00f1ou cara el como unha falanxe ameazante, forz\u00e1ndoo a retirarse e abandonar a caza.\nNon obstante, o gauro non \u00e9 tan agresivo cara aos humanos coma o b\u00fafalo acu\u00e1tico salvaxe.\nAmeazas.\nEn Laos, os gauros est\u00e1n moi ameazados polo furtivismo pola s\u00faa demanda no comercio internacional, pero tam\u00e9n pola caza oportunista, e a caza espec\u00edfica para o consumo dom\u00e9stico. Na d\u00e9cada de 1990, eran especialmente buscados polos furtivos vietnamitas polo seu valor comercial. En Tailandia, os gauros est\u00e1n moi ameazados polos furtivos para o comercio de carne e trofeos de caza.\nConservaci\u00f3n.\n\"Bos gaurus\" figura na lista do Ap\u00e9ndice I de CITES e est\u00e1 legalmente protexido en todos os estados da s\u00faa \u00e1rea de distribuci\u00f3n. Aplicouse a crioconservaci\u00f3n de recursos xen\u00e9ticos animais para axudar a reforzar as poboaci\u00f3ns de gauro.\nClonaci\u00f3n.\nEn 2001, naceu o primeiro gauro clonado en Trans Ova Genetics en Sioux Center, Iowa. A tenreira xestouna e pariuna unha nai surrogada, que era unha vaca dom\u00e9stica (\"Bos taurus\"). A\u00ednda que a cr\u00eda ti\u00f1a boa sa\u00fade ao nacer, morreu \u00e1s 48 horas por unha disenter\u00eda com\u00fan, o que probablemente non estivo relacionado co proceso de clonaci\u00f3n.\nHistoria taxon\u00f3mica.\nNa primeira descrici\u00f3n do gauro de 1804 feita por Aylmer Bourke Lambert, este deulle o nome binomial de \"Bos frontalis\" a un esp\u00e9cime dom\u00e9stico probablemente de Chittagong (talvez un \"gayal\"). En 1827, Charles Hamilton Smith aplicoulle o nome binomial \"Bos gaurus\" \u00e1 especie silvestre que examinou preto de Mainpat nos Estados Tributarios de Sarguja da India. Autores posteriores subordinaron a especie baixo o x\u00e9nero \"Bos\" ou \"Bibos\".\nEn 2003, a Comisi\u00f3n Internacional de Nomenclatura Zool\u00f3xica fixou \"Bos gaurus\" como nome espec\u00edfico dispo\u00f1ible baseado nunha poboaci\u00f3n salvaxe, e considerou que o nome desta especie salvaxe \u00e9 v\u00e1lido tendo en conta que o nome posto con anterioridade estaba baseado nunha forma dom\u00e9stica. A maior\u00eda dos autores adoptaron o nome binomial \"Bos gaurus\" para a especie salvaxe como o v\u00e1lido para o taxon.\nTradicionalmente, reco\u00f1ec\u00e9ronse tres subespecies de \"Bos gaurus\":\nEsta clasificaci\u00f3n est\u00e1 baseada en gran medida en diferenzas en coloraci\u00f3n e tama\u00f1o, e xa non se acepta xeneralizadamente.\nAo reco\u00f1ec\u00e9rense diferenzas fenot\u00edpicas entre os esp\u00e9cimes da India e o sueste de Asia, os nomes trinomiais \"Bos gaurus gaurus\" e \"Bos gaurus laosiensis\" son aceptados provisionalmente e quedan pendentes de maiores estudos morfom\u00e9tricos e xen\u00e9ticos."}
{"id": "364702", "revid": "23204", "url": "https://gl.wikipedia.org/wiki?curid=364702", "title": "Xamanismo", "text": "O\u00a0xamanismo\u00a0\u00e9 unha pr\u00e1ctica que implica a un practicante que logra estados alterados de consciencia para percibir e interactuar cun mundo espiritual e canaliza estas enerx\u00edas transcendentais a este mundo.\nUn xam\u00e1n \u00e9 unha persoa que se considera que ten acceso e influencia dentro do mundo dos esp\u00edritos ben\u00e9volos e mal\u00e9volos, e que entra nun estado de transo\u00a0durante un ritual, e practica a\u00a0adivi\u00f1aci\u00f3n\u00a0e a\u00a0curaci\u00f3n. A palabra \"xam\u00e1n\" probabelmente prov\u00e9n da lingua evenki do norte de Asia.\u00a0Segundo o etn\u00f3logo\u00a0Juha Janhunen, \"a palabra est\u00e1 atestada en todas as linguas tung\u00fas\" como o negidal, o lamut, o udehe/orochi, o nanai, o ilcha, o orok, o manch\u00fa e o ulcha, e \"nada parece contradicir a suposici\u00f3n de que o significado de xam\u00e1n tam\u00e9n deriva dende o prototung\u00fas\" e pode ter ra\u00edces que estenden atr\u00e1s a tempo polo menos dous milenios. O termo foi introducido no oeste despois de que forzas rusas conquistaran o xam\u00e1nico\u00a0khanato de Kaz\u00e1n en 1552."}
{"id": "364705", "revid": "89787", "url": "https://gl.wikipedia.org/wiki?curid=364705", "title": "Totemismo", "text": "O totemismo\u00a0(do ojibwa: \"ototeman\") \u00e9 o conxunto de crenzas e expresi\u00f3ns do espiritual e social ligada a un t\u00f3tem. Un \u00abt\u00f3tem\u00bb \u00e9 un animal, un vexetal ou mesmo un obxecto fabricado que non s\u00f3 \u00e9 considerado como o padri\u00f1o dun grupo ou clan, sen\u00f3n tam\u00e9n como un pai, un patr\u00f3n ou un irm\u00e1n. Deste xeito, un di ser parente do oso, da ara\u00f1a ou da aguia.\nDefinici\u00f3n.\nO totemismo \u00e9 un concepto da antropolox\u00eda en desuso, que denota unha relaci\u00f3n metaf\u00edsica, un sistema complexo de ideas, s\u00edmbolos, ou pr\u00e1cticas entre un individuo ou un grupo social, e un animal (unha planta ou mesmo un obxecto). Entende as relaci\u00f3ns idealmente previstas entre d\u00faas series, unha natural e a outra cultural. O\u00a0totemismo \u00e9 com\u00fan en Am\u00e9rica e Ocean\u00eda, e, \u00f3 parecer, \u00e9 unha crenza inherente \u00f3 ser humano primitivo, e non unha transmisi\u00f3n global transmitida entre culturas e grupos \u00e9tnicos.\nO t\u00f3tem \u00e9 un ser animado ou inanimado, do cal un grupo de persoas di descender.\nCaracter\u00edsticas.\nO totemismo non \u00e9 considerado de xeito un\u00e1nime como un fen\u00f3meno relixioso. Non se trata en realidade dunha relixi\u00f3n, xa que se expresa entre outras caracter\u00edsticas, na adoraci\u00f3n \u00f3s animais. O concepto de totemismo deuno a co\u00f1ecer o escoc\u00e9s John Ferguson McLennan en Londres en 1870 coa f\u00f3rmula de que o totemismo \u00e9 o fetichismo m\u00e1is a exogamia e a filiaci\u00f3n matrilineal.\nO totemismo manif\u00e9stase en varias formas e tipos de diferentes contextos, sobre todo entre pobos que mesturaban a econom\u00eda (cultivos e caza) e, especialmente, entre as comunidades de cazadores, como en Australia; tam\u00e9n est\u00e1 presente en tribos que cr\u00edan gando. O totemismo, de ning\u00fan xeito pode catalogarse como unha fase xeral do desenvolvemento cultural do clan, pero sen d\u00fabida exerceu un efecto psicol\u00f3xico no comportamento de certos grupos \u00e9tnicos, na s\u00faa socializaci\u00f3n e na formaci\u00f3n da personalidade humana."}
{"id": "364706", "revid": "5863", "url": "https://gl.wikipedia.org/wiki?curid=364706", "title": "Leopoldo Meru\u00e9ndano Arias", "text": "Leopoldo Meru\u00e9ndano Arias, nado o 16 de novembro de 1845 e finado en Ribadavia en outubro de 1920, foi un te\u00f3logo, avogado e pol\u00edtico galego.\nTraxectoria.\nFoi director do orfanato de Ourense (1880). Fiscal municipal de Ribadavia (1893), foi nomeado alcalde de Ribadavia en 1902 e presentou a s\u00faa dimisi\u00f3n en abril de 1905. Na R\u00faa Ancha foi descuberta en 1923 unha placa na s\u00faa honra."}
{"id": "364707", "revid": "22570", "url": "https://gl.wikipedia.org/wiki?curid=364707", "title": "Baztanaldea", "text": "Baztanaldea (en castel\u00e1n: \"Comarca de Bazt\u00e1n\") \u00e9 unha comarca e subzona do noroeste de Navarra. Est\u00e1 formada por tres concellos e forma parte do meiri\u00f1ado de Pamplona.\nLimita ao norte e leste con Lapurdi (Francia), ao sur con Au\u00f1amendi e Ultzamaldea, e ao oeste con Malerreka e Bortziriak."}
{"id": "364708", "revid": "10599", "url": "https://gl.wikipedia.org/wiki?curid=364708", "title": "Comarca de Baztan", "text": ""}
{"id": "364709", "revid": "10599", "url": "https://gl.wikipedia.org/wiki?curid=364709", "title": "Comarca de Bazt\u00e1n", "text": ""}
{"id": "364710", "revid": "10599", "url": "https://gl.wikipedia.org/wiki?curid=364710", "title": "FC Barcelona Futsal", "text": ""}
{"id": "364711", "revid": "10599", "url": "https://gl.wikipedia.org/wiki?curid=364711", "title": "FC Barcelona (h\u00f3ckey herba)", "text": ""}
{"id": "364712", "revid": "5863", "url": "https://gl.wikipedia.org/wiki?curid=364712", "title": "Curso fluvial", "text": ""}
{"id": "364713", "revid": "10599", "url": "https://gl.wikipedia.org/wiki?curid=364713", "title": "FC Barcelona (h\u00f3ckey sobre xeo)", "text": ""}
{"id": "364714", "revid": "17467", "url": "https://gl.wikipedia.org/wiki?curid=364714", "title": "FC Barcelona B\u00e0squet", "text": ""}
{"id": "364715", "revid": "10599", "url": "https://gl.wikipedia.org/wiki?curid=364715", "title": "FC Barcelona de atletismo", "text": ""}
{"id": "364716", "revid": "10599", "url": "https://gl.wikipedia.org/wiki?curid=364716", "title": "FC Barcelona de f\u00fatbol praia", "text": ""}
{"id": "364720", "revid": "1131", "url": "https://gl.wikipedia.org/wiki?curid=364720", "title": "Circu\u00edto de Paul Armagnac", "text": "O Circu\u00edto Paul Armagnac tam\u00e9n co\u00f1ecido como Circu\u00edto de Nogaro \u00e9 unha pista de carreiras preto de Nogaro no suroeste de Francia.\nHistoria.\nInaugurouse o 3 de outubro de 1960 como o primeiro circu\u00edto de carreiras constru\u00eddo especificamente en Francia. Nun principio ampliouse en 1973 e 1989 ao seus actuais 3\u00b4636\u00a0km. de lonxitude. En 2007 o circu\u00edto foi modernizado inclu\u00edndo unha nova torre de control, un novo pitlane e ampliando a pista 12 m.\nPaul Armagnac.\nO circu\u00edto nom\u00e9ase Paul Armagnac, polo piloto de carreiras, nado en Nogaro, dos anos 50 e 60. Correu cun deportivo DB e matouse o 21 de outubro de 1962 nun accidente durante a pr\u00e1ctica para os 1000 km de Par\u00eds en Montlh\u00e9ry.\nDescrici\u00f3n da pista.\nA pista \u00e9 relativamente plana, con 6 m. de diferenza de elevaci\u00f3n entre os seus puntos m\u00e1is alto e m\u00e1is baixo. C\u00f3rrese en sentido horario e consta de d\u00faas longas rectas, a longa recta de sa\u00edda de 950 m. chamada Claude Fior polo construtor de motocicletas nado en Nogaro e a recta do aer\u00f3dromo case paralela, unido por varias secci\u00f3ns de tramos de curvas lentas.\nEventos.\nOs eventos organizados no circu\u00edto inclu\u00edron:"}
{"id": "364721", "revid": "45576", "url": "https://gl.wikipedia.org/wiki?curid=364721", "title": "Circu\u00edto de Nogaro", "text": ""}
{"id": "364722", "revid": "23204", "url": "https://gl.wikipedia.org/wiki?curid=364722", "title": "Bar\u00e7a TV", "text": "Bar\u00e7a TV \u00e9 unha cadea de televisi\u00f3n deportiva dedicada integramente \u00e1 actualidade do Futbol Club Barcelona. A s\u00faa programaci\u00f3n cont\u00e9n informaci\u00f3n, entretemento, partidos en directo e partidos hist\u00f3ricos, entre outros.\nComezou as s\u00faas emisi\u00f3ns o 27 de xullo de 1999 baixo o nome de Canal Bar\u00e7a. A canle mantivo ese nome ata febreiro de 2004, cando o club obt\u00e9n os dereitos de exclusividade, que pertenc\u00edan ata ent\u00f3n a Telef\u00f3nica Sports. Dende o 13 de decembro de 2008 emite en aberto pola TDT en Catalu\u00f1a. Ademais est\u00e1 dispo\u00f1ible en varias plataformas de pagamento.\nA canle prod\u00facese e em\u00edtese integramente en catal\u00e1n, a\u00ednda que as plataformas de pagamento te\u00f1en d\u00faas pistas de son adicionais que traducen ao castel\u00e1n e ao ingl\u00e9s a programaci\u00f3n.\nAs instalaci\u00f3ns da televisi\u00f3n at\u00f3panse no mesmo Camp Nou, o estadio do club, destacando os plat\u00f3s na zona mixta e na tribuna do mesmo."}
{"id": "364723", "revid": "5863", "url": "https://gl.wikipedia.org/wiki?curid=364723", "title": "Gondar, Gondar, Lugo", "text": ""}
{"id": "364724", "revid": "1131", "url": "https://gl.wikipedia.org/wiki?curid=364724", "title": "Circu\u00edto de Thruxton", "text": "O Circu\u00edto de Thruxton \u00e9 un circu\u00edto de competici\u00f3n situado preto da aldea de Thruxton en Hampshire, Inglaterra que recibe acontecementos de automobilismo inclu\u00edndo o British Touring Car e as carreiras de F\u00f3rmula 3. O circu\u00edto alberga a sede do British Automobile Racing Club (BARC).\nHistoria.\nO sitio constru\u00eduse orixinalmente en 1942 como RAF Thruxton, un campo de aviaci\u00f3n da segunda guerra mundial base da RAF e da USAAF e foi utilizado para o transporte de tropas e planeadores, inclu\u00edndo operaci\u00f3ns durante os aterraxes do D\u00eda D. Ademais, os paracaidistas que participaron na exitosa incursi\u00f3n de Bruneval (Operaci\u00f3n Biting), na que se conquistaron os equipos de radar alem\u00e1ns na costa de Francia, engalaron aqu\u00ed.\nO circu\u00edto, que segue a li\u00f1a do cami\u00f1o do per\u00edmetro do campo de aviaci\u00f3n, creouse en 1968. De 1950-1965, as carreiras de motos disput\u00e1ranse nas pistas de aterraxe e na estrada perimetral.\nActividades de motor.\nDebido a restricci\u00f3ns de planificaci\u00f3n, no circu\u00edto s\u00f3 poden disputar carreiras de motor 12 d\u00edas cada ano. Actualmente, tres est\u00e1n dedicados \u00e1s carreiras de motos, cun fin de semana dedicado ao Campionato brit\u00e1nico de Superbike, a primeira categor\u00eda de carreiras de motos de Gran Breta\u00f1a. O terceiro d\u00eda se utiliza para as carreiras dos clubs. Os d\u00edas restantes ded\u00edcanse \u00e1s carreiras de coches e se reparten entre o Campionato do Reino Unido de turismos do TOCA, a F\u00f3rmula 3 brit\u00e1nica, o Campionato do Reino Unido de Gran Turismo, roldas do Campionato brit\u00e1nico de carreiras de cami\u00f3ns, o International Truck Racing Challenge, as\u00ed como os algunha carreira de resistencia. Tam\u00e9n disp\u00fatanse campionatos de afeccionados, a 'Thruxton Classic', que ofrece carreiras para turismos cl\u00e1sicos, F\u00f3rmula Ford 1600 e F\u00f3rmula Ford 2000 cl\u00e1sicas. O d\u00eda restante as\u00edgnase a outros clubs organizadores, como o 750 Motor Club e o Historic Sports Car Club. Debido \u00e1 pouca frecuencia das reuni\u00f3ns de carreiras, Thruxton segue sendo unha parte popular do calendario do automobilismo.\nServizos m\u00e9dicos e de seguridade.\nThruxton ten un centro m\u00e9dico totalmente equipado en li\u00f1a coas normas da Asociaci\u00f3n de Deportes de Motor.\nA licenza de circu\u00edto MSA require un m\u00ednimo de dous m\u00e9dicos e d\u00faas unidades de rescate para unha reuni\u00f3n de carreiras. A maior\u00eda das reuni\u00f3ns l\u00e9vanse a cabo con tres unidades de rescate, ademais dun coche m\u00e9dico, xunto con ambulancias e socorristas.\nPuntos de interese.\nDurante os fins de semana de carreiras, un servizo de radio chamado Radio Thruxton opera na banda de Onda Media en 1602\u00a0kHz. Ten comentaristas nos puntos clave da pista, a saber, as\u00ed como un reporteiro nos boxes, que conduce entrevistas cos ga\u00f1adores da carreira.\nF\u00f3ra das carreiras de motor, o circu\u00edto ofrece unha escola de conduci\u00f3n para aspirantes a pilotos de carreiras, ademais \u00e9 a sede da serie da BBC 3 Stars in Fast Cars.\nLibros.\nBruce Grant-Braham escribiu d\u00faas historias do circu\u00edto que describe as carreiras de autos nos anos 70 e 80:\nCircu\u00edto de karting.\nXunto ao circu\u00edto principal de Thruxton at\u00f3pase o Circu\u00edto de Karting de Thruxton para pilotos aspirantes."}
{"id": "364726", "revid": "5863", "url": "https://gl.wikipedia.org/wiki?curid=364726", "title": "R\u00edo de Rome\u00e1n", "text": ""}
{"id": "364727", "revid": "23204", "url": "https://gl.wikipedia.org/wiki?curid=364727", "title": "Mohawk", "text": ""}
{"id": "364729", "revid": "23204", "url": "https://gl.wikipedia.org/wiki?curid=364729", "title": "Buenavista del Norte", "text": "Buenavista del Norte \u00e9 un concello espa\u00f1ol situado no noroeste da illa de Tenerife, na provincia de Santa Cruz de Tenerife, Canarias. Limita ao norte e oeste co oc\u00e9ano Atl\u00e1ntico, ao leste con Los Silos e ao sur con Santiago del Teide.\nTi\u00f1a en 2016 unha poboaci\u00f3n de 4.832 habitantes, a maior\u00eda deles concentrados na capital municipal. Os outros n\u00facleos de poboaci\u00f3n que incl\u00fae o concello son: Las Canteras, Los Carrizales, Masca, El Palmar, Las Portelas e Teno."}
{"id": "364730", "revid": "23204", "url": "https://gl.wikipedia.org/wiki?curid=364730", "title": "Los Silos", "text": "Los Silos \u00e9 un concello espa\u00f1ol situado no noroeste da illa de Tenerife, na provincia de Santa Cruz de Tenerife, Canarias. Limita ao norte co oc\u00e9ano Atl\u00e1ntico, ao leste con Garachico e El Tanque, ao sur con Santiago del Teide e ao oeste con Buenavista del Norte.\nTi\u00f1a en 2016 unha poboaci\u00f3n de 4.786 habitantes, agrupados nos n\u00facleos de La Caleta, El Casco, Erjos, San Bernardo, San Jos\u00e9 e La Tierra del Trigo."}
{"id": "364734", "revid": "23204", "url": "https://gl.wikipedia.org/wiki?curid=364734", "title": "Santiago del Teide", "text": "Santiago del Teide \u00e9 un concello espa\u00f1ol situado no oeste da illa de Tenerife, na provincia de Santa Cruz de Tenerife, Canarias. Orixinalmente cham\u00e1base \"Valle de Santiago\", pero pasou a chamarse Santiago del Teide o 27 de xu\u00f1o de 1916 para diferencialo da localidade hom\u00f3nima da illa de La Gomera.\nLimita ao norte con Los Silos, El Tanque, Garachico e Icod de los Vinos, ao leste con La Orotava, ao sur con Gu\u00eda de Isora e ao oeste co oc\u00e9ano Atl\u00e1ntico e con Buenavista del Norte. O concello acada a s\u00faa altitude m\u00e1xima no Cerro de las Chajoras, de 2.674 metros. A capital municipal at\u00f3pase a 930 metros sobre o nivel do mar.\nTi\u00f1a en 2016 unha poboaci\u00f3n de 11.338 habitantes, agrupados nos n\u00facleos de Acantilados de Los Gigantes, Arguayo, Las Manchas, El Molledo, Puerto de Santiago, El Retamar, Santiago del Teide, Tamaimo e Valle de Arriba."}
{"id": "364735", "revid": "23204", "url": "https://gl.wikipedia.org/wiki?curid=364735", "title": "El Tanque", "text": "El Tanque \u00e9 un concello espa\u00f1ol situado no noroeste da illa de Tenerife, na provincia de Santa Cruz de Tenerife, Canarias. \u00c9 un dos tres concellos da illa, xunto con Tegueste e Vilaflor de Chasna, que non ten costa.\nLimita ao norte e leste con Garachico, ao sur con Santiago del Teide e ao oeste con Los Silos. O concello acada a s\u00faa altitude m\u00e1xima no cono volc\u00e1nico co\u00f1ecido como Monta\u00f1a Grande de Abeque, de 1.745 metros. A capital municipal at\u00f3pase a 604 metros sobre o nivel do mar.\nTi\u00f1a en 2016 unha poboaci\u00f3n de 2.658 habitantes, agrupados nos n\u00facleos de El Tanque, Erjos del Tanque, Ruig\u00f3mez e San Jos\u00e9 de los Llanos."}
{"id": "364739", "revid": "23204", "url": "https://gl.wikipedia.org/wiki?curid=364739", "title": "Garachico", "text": "Garachico \u00e9 un concello espa\u00f1ol situado no norte da illa de Tenerife, na provincia de Santa Cruz de Tenerife, Canarias.\nLimita ao norte co oc\u00e9ano Atl\u00e1ntico, ao leste con Icod de los Vinos, ao sur con Santiago del Teide e ao oeste con El Tanque e Los Silos. O concello acada a s\u00faa altitude m\u00e1xima no Cerro de los Roques Blancos, de 2.171 metros. A capital municipal at\u00f3pase xunto ao mar.\nTi\u00f1a en 2016 unha poboaci\u00f3n de 4.916 habitantes, agrupados nos n\u00facleos de La Caleta de Interi\u00e1n, Las Cruces, Garachico, Genov\u00e9s, El Guincho, La Monta\u00f1eta, San Juan del Reparo e San Pedro de Daute."}
{"id": "364740", "revid": "23204", "url": "https://gl.wikipedia.org/wiki?curid=364740", "title": "Tegueste", "text": "Tegueste \u00e9 un concello espa\u00f1ol situado no nord\u00e9s da illa de Tenerife, na provincia de Santa Cruz de Tenerife, Canarias.\nPresenta a particularidade de estar completamente rodeado polo concello de San Crist\u00f3bal de La Laguna, sendo o \u00fanico da comunidade aut\u00f3noma con esta caracter\u00edstica. \u00c9 ademais un dos tres municipios tinerfe\u00f1os que non te\u00f1en costa, xunto a El Tanque e Vilaflor de Chasna. O concello acada a s\u00faa altitude m\u00e1xima no Cabezo de las Torviscas, de 949 metros. A capital municipal at\u00f3pase a unha altitude de 550 metros sobre o nivel do mar.\nTi\u00f1a en 2016 unha poboaci\u00f3n de 11.114 habitantes, agrupados nos n\u00facleos de Las Canteras, Pedro \u00c1lvarez, El Portezuelo, El Socorro, Tegueste Centro e Las Toscas."}
{"id": "364741", "revid": "23204", "url": "https://gl.wikipedia.org/wiki?curid=364741", "title": "Vilaflor de Chasna", "text": "Vilaflor de Chasna (ata 2014 simplemente Vilaflor) \u00e9 un concello espa\u00f1ol situado no sur da illa de Tenerife, na provincia de Santa Cruz de Tenerife, Canarias. \u00c9 un dos tres municipios tinerfe\u00f1os que non te\u00f1en costa, xunto a El Tanque e Tegueste.\nLimita ao norte con La Orotava, ao leste con Granadilla de Abona, ao sur con San Miguel de Abona e Arona e ao oeste con Adeje. O concello acada a s\u00faa altitude m\u00e1xima na Cortada del Diablo, de 2.848 metros. A capital municipal at\u00f3pase a unha altitude de 1.414 metros sobre o nivel do mar.\nTi\u00f1a en 2016 unha poboaci\u00f3n de 1.630 habitantes, agrupados nos n\u00facleos de La Escalona, Jama, Trevejos e Vilaflor."}
{"id": "364745", "revid": "23204", "url": "https://gl.wikipedia.org/wiki?curid=364745", "title": "San Miguel de Abona", "text": "San Miguel de Abona \u00e9 un concello espa\u00f1ol situado no sur da illa de Tenerife, na provincia de Santa Cruz de Tenerife, Canarias.\nLimita ao norte con Vilaflor de Chasna, ao leste con Granadilla de Abona, ao sur co oc\u00e9ano Atl\u00e1ntico e ao oeste con Arona. O concello acada a s\u00faa altitude m\u00e1xima en El Bucio, de 1.070 metros. A capital municipal at\u00f3pase a unha altitude de 580 metros sobre o nivel do mar.\nTi\u00f1a en 2016 unha poboaci\u00f3n de 17.870 habitantes, agrupados nos n\u00facleos de Aldea Blanca, Las Chafiras, El Front\u00f3n, El Monte o Guargacho, El Roque, San Miguel, Tamaide e Las Zocas. A capital municipal est\u00e1 declarada Ben de Interese Cultural na categor\u00eda de Conxunto Hist\u00f3rico dende 2013."}
{"id": "364746", "revid": "1131", "url": "https://gl.wikipedia.org/wiki?curid=364746", "title": "Vilaflor", "text": "O top\u00f3nimo Vilaflor pode referirse a:"}
{"id": "364747", "revid": "98629", "url": "https://gl.wikipedia.org/wiki?curid=364747", "title": "Festival de Eurovisi\u00f3n 2018", "text": "O LXIII Festival da Canci\u00f3n de Eurovisi\u00f3n celebrouse na capital lusa, Lisboa, os d\u00edas 8, 10 e 12 de maio de 2018. O certame foi albergado no Altice Arena, tras a vitoria de Portugal na edici\u00f3n anterior. Tanto as semifinais coma a final foron presentadas por Filomena Cautela, S\u00edlvia Alberto, Daniela Ruah e Catarina Furtado.\nCorenta e tres pa\u00edses participaron na competici\u00f3n, igualando o r\u00e9cord do Festival de Eurovisi\u00f3n 2008 e Festival de Eurovisi\u00f3n 2011. Rusia regresou ao festival trala s\u00faa ausencia na edici\u00f3n anterior, e por primeira vez desde o 2011 ning\u00fan pa\u00eds deixou o concurso.\nEsta edici\u00f3n estivo marcada polo feito de que tanto Acerbaix\u00e1n, Roman\u00eda\u00a0e Rusia non se clasificaron para a final por primeira vez desde a introduci\u00f3n das semifinais no Festival de Eurovisi\u00f3n 2004. Por outra banda, ning\u00fan pa\u00eds da zona do C\u00e1ucaso logrou tampouco clasificarse para a final, o que non ocorr\u00eda desde o\u00a0Festival de Eurovisi\u00f3n 2005. \nO pa\u00eds ga\u00f1ador do Festival de Eurovisi\u00f3n 2018 foi Israel\u00a0coa canci\u00f3n \"Toy\", interpretada por Netta. Esta foi a cuarta vitoria de Israel no concurso, sendo as anteriores nos anos Festival de Eurovisi\u00f3n 1978, Festival de Eurovisi\u00f3n 1979 e Festival de Eurovisi\u00f3n 1998. Nesta edici\u00f3n tanto Chipre como a Rep\u00fablica Checa recibiron as s\u00faas mellores puntuaci\u00f3ns desde os seus respectivos debuts, obtendo a 2\u00aa e 6\u00aa praza respectivamente, mentres que Portugal, o pa\u00eds anfitri\u00f3n, quedou \u00faltimo.\nOrganizaci\u00f3n.\nSede do festival.\nTras a vitoria de Salvador Sobral no Festival da Canci\u00f3n de Eurovisi\u00f3n de 2017 coa canci\u00f3n \"Amar pelos dois\", a edici\u00f3n de 2018 est\u00e1 programada para ter lugar en Portugal. O supervisor executivo de Eurovisi\u00f3n, Jon Ola Sand, emitiu a invitaci\u00f3n de acollida a R\u00e1dio e Televis\u00e3o de Portugal (RTP) durante a conferencia de prensa do ga\u00f1ador, entregando un \"dossier\" de organizador \u00e1 RTP.\nO 15 de maio de 2017, a RTP declarou que o evento ter\u00eda lugar en Lisboa, e informou que a Uni\u00f3n Europea de Radiodifusi\u00f3n suxeriulles o MEO Arena como recinto potencial, a\u00ednda que non confirmou este extremo de xeito definitivo. Esta decisi\u00f3n desencadeou cr\u00edticas polo seu car\u00e1cter centralista, xa que, nos anos anteriores, todos os pa\u00edses anfitri\u00f3ns elixiron o lugar do festival a trav\u00e9s dun concurso. En reacci\u00f3n, o d\u00eda seguinte, o director de programas de RTP, Daniel Deusdado, volveu atr\u00e1s e garantiu que \"non hai decisi\u00f3n sobre o local\" e que a estaci\u00f3n p\u00fablica portuguesa \"vai mirar cara ao mapa de Portugal\", antes de elixir unha localizaci\u00f3n, que ser\u00e1 determinada polos custos, \u00e1rea cuberta, condici\u00f3ns do contorno e capacidade hoteleira. Os concellos de Lisboa, Guimar\u00e3es, Faro e Santa Maria da Feira declararon o seu interese en recibir o evento. Pola contra, o concello do Porto, unha seria cidade candidata a recibir o festival, na voz do seu presidente, Rui Moreira, non mostrou interese en recibir o evento xustificando como raz\u00f3ns o custo que iso ter\u00eda para a cidade e que o concello non estar\u00eda diposto a pagar. As\u00ed mesmo, o Consello Metropolitano do Porto defendeu, en declaraci\u00f3ns do seu presidente, a realizaci\u00f3n do festival na \u00c1rea Metropolitana do Porto, pero no municipio de Santa Maria da Feira, onde se sit\u00faa o Europarque, un dos m\u00e1is grandes centros de convenci\u00f3ns de Portugal. O responsable engadiu que, nun radio de 30 quil\u00f3metros ao redor do Europarque \"hai m\u00e1is de oito mil camas, quedando pr\u00f3ximo do aeroporto e dos principais ferrocarr\u00eds\", polo que, para a organizaci\u00f3n do evento, \"Lisboa e o Porto est\u00e1n en igualdade, pero xa \u00e9 tempo de que non quede todo centralizado en Lisboa\".\nO 25 de xullo de 2017, a RTP e a UER anunciaron en rolda de prensa que Lisboa fora seleccionada como sede, sendo Braga, Gondomar, Guimar\u00e3es e Santa Maria da Feira as outras candidaturas que se inclu\u00edran no proceso de licitaci\u00f3n.\n Sede elixida\nDatas.\nO 25 de xullo de 2017, na mesma rolda de prensa na que se anunciou Lisboa como cidade sede, as datas das semifinais fix\u00e1ronse o 8 e o 10 de maio de 2018, e a final o 12 de maio.\nLista de participantes.\nSorteo de semifinais.\nOs compo\u00f1entes do Big Five (Alema\u00f1a, Espa\u00f1a, Francia, Italia e Reino Unido) e o anfitri\u00f3n Portugal te\u00f1en garantido o seu pase \u00e1 final do festival, que se celebrar\u00e1 o 12 de maio.\nOs outros 37 pa\u00edses ga\u00f1aranse este posto na semifinal. 19 deles enfrontaranse na primeira semifinal do 8 de maio mentres que os outros 18 restantes far\u00e1n o propio o 10 de maio. Os dez m\u00e1is votados de cada semifinal conseguir\u00e1n o pase \u00e1 gran final. O sorteo para decidir en que semifinal actuar\u00e1 cada candidatura e en que metade (primeira metade ou segunda metade) levouse a cabo o 29 de xaneiro de 2018 no Concello de Lisboa; para iso os pa\u00edses participantes foron repartidos en seis bombos en raz\u00f3n \u00e1 s\u00faa localizaci\u00f3n xeogr\u00e1fica e tendencia nas votaci\u00f3ns.\nFestival.\nSemifinais.\nPrimeira semifinal.\nA primeira semifinal celebrouse o 8 de maio de 2018 21:00 CEST. Participaron 19 pa\u00edses e s\u00f3 10 pasaron \u00e1 Gran Final. Un total de 22 pa\u00edses tiveron dereito a voto: os 19 participantes desta serie m\u00e1is Espa\u00f1a, Reino Unido e Portugal, quen xa estaban directamente clasificados ao ser membros de Big Five e o pa\u00eds anfitri\u00f3n respectivamente.\nOs pa\u00edses resaltados obtiveron a clasificaci\u00f3n para a Gran Final aparecen resaltados na seguinte t\u00e1boa:\nSegunda semifinal.\nA segunda semifinal do Festival de Eurovisi\u00f3n 2018 celebrouse o 10 de maio de 2018, (21:00 horas CEST). 18 pa\u00edses participaron neste evento, en busca dun dos 10 postos para a final. Un total de 21 pa\u00edses tiveron dereito a voto neste semifinal: os 18 participantes m\u00e1is Alema\u00f1a, Francia e Italia, quen xa se atopan directamente clasificados ao ser membros de Big Five.\nOs pa\u00edses resaltados obtiveron a clasificaci\u00f3n para a Gran Final aparecen resaltados na seguinte t\u00e1boa:\nFinal.\nA final do Festival de Eurovisi\u00f3n de 2018 celebrarase o 12 de maio e estar\u00e1 composta polos 20 clasificados da primeira e da segunda semifinal, o \u00abBig 5\u00bb (Alema\u00f1a, Espa\u00f1a, Francia, Italia e Reino Unido) e o pa\u00eds anfitri\u00f3n como ga\u00f1ador da edici\u00f3n anterior, Portugal.\nTal como pasou nas semifinais, a orde de actuaci\u00f3n foi decidido polos produtores tras co\u00f1ecerse a identidade dos 20 semifinalistas clasificados e determinarse por azar en que metade da gala actuar\u00e1n xunto aos finalistas directos (primeira metade, do 1-13; ou segunda metade, do 14-26); con todo, durante a reuni\u00f3n de xefes de delegaci\u00f3n dos 43 pa\u00edses participantes determinouse por sorteo que o anfitri\u00f3n, Portugal, actuase na oitava posici\u00f3n. "}
{"id": "364748", "revid": "98629", "url": "https://gl.wikipedia.org/wiki?curid=364748", "title": "Voo 277 de Linjeflyg", "text": "O voo 277 de Linjeflyg foi un impacto controlado contra o terreo dun Convair 440-75 Metropolitan o 20 de novembro de 1964 \u00e1s 21:14 en \u00c4ngelholm, Suecia. Os pilotos do avi\u00f3n, enganados por unha configuraci\u00f3n de luces da pista militar non convencional, descenderon demasiado cedo e usaron un curso defectuoso durante a aproximaci\u00f3n ao Aeroporto de \u00c4ngelholm-Helsingborg. O accidente matou 31 dos 43 ocupantes do aparello, sendo o peor accidente a\u00e9reo de Suecia.\nO voo realizaba a ruta entre Estocolmo e \u00c4ngelholm, pero o mal tempo causou que tivese que evitar as escalas en Hultsfred e Halmstad. Hab\u00eda menos de 2\u00a0km de visibilidade e nubes baixas en \u00c4ngelholm, polo que o control de tr\u00e1fico a\u00e9reo encendeu o sistema de luces de aproximaci\u00f3n. Como o sector civil estaba na base da Forza A\u00e9rea Sueca F 10 \u00c4ngelholm, o aeroporto ti\u00f1a unha configuraci\u00f3n militar que non segu\u00eda a configuraci\u00f3n normal civil. Isto cousou un erro de navegaci\u00f3n no piloto e o avi\u00f3n aterrou 2\u00a0km antes do limiar da pista. O avi\u00f3n inverteuse mentres se deslizaba tras o impacto. A pesar da cantidade de mortos, tres persoas sa\u00edron ilesas do accidente.\nA comisi\u00f3n de investigaci\u00f3n non atopou erros na actuaci\u00f3n do piloto ou dos controladores de tr\u00e1fico a\u00e9reo, no seu lugar centrouse nos atallos que tanto a Forza A\u00e9rea de Suecia e a Administraci\u00f3n de Aviaci\u00f3n Civil tomaron para non configurar os aeroportos militares en li\u00f1a coas regulaci\u00f3ns civ\u00eds. Debido a isto os aeroportos militares cambiaron os seus sistemas de aproximaci\u00f3n instrumental e sistemas de luces de aproximaci\u00f3n para que cumprisen os requirimentos civ\u00eds."}
{"id": "364752", "revid": "1131", "url": "https://gl.wikipedia.org/wiki?curid=364752", "title": "Voo 618 de Linjeflyg", "text": "O voo 618 de Linjeflyg foi un accidente dun Vickers 838 Viscount durante a aproximaci\u00f3n ao aeroporto de Estocolmo-Bromma \u00e1s 09:05 do 15 de xaneiro de 1977. As 22 persoas a bordo do aparello morreron cando este estrellouse en K\u00e4lvesta, a 3\u00a0km do aeroporto de Bromma. O servizo dom\u00e9stico dende Malm\u00f6, con escalas en Kristianstad, V\u00e4xj\u00f6 e J\u00f6nk\u00f6ping, estaba operado por Skyline no nome de Linjeflyg. O accidente foi causado pola formaci\u00f3n de xeo atmosf\u00e9rico no estabilizador horizontal. A baixa potencia en dous dos motores causara que se reducisen as funci\u00f3ns do sistema de protecci\u00f3n contra o xeo, causando unha acumulaci\u00f3n do mesmo. A formaci\u00f3n do xeo causou unha perda de control de inclinaci\u00f3n e o avi\u00f3n caeu en picado. Entre os mortos estaba o tenista sueco Hans Als\u00e9r."}
{"id": "364756", "revid": "45576", "url": "https://gl.wikipedia.org/wiki?curid=364756", "title": "Misano World Circuit", "text": ""}
{"id": "364768", "revid": "5863", "url": "https://gl.wikipedia.org/wiki?curid=364768", "title": "Premios TP de Ouro 1995", "text": "Lista dos Premios TP de Ouro de 1995, entregados en 1996:"}
{"id": "364769", "revid": "1131", "url": "https://gl.wikipedia.org/wiki?curid=364769", "title": "Voo 152 de Garuda Indonesia", "text": "O voo 152 de Garuda Indonesia era un voo regular dom\u00e9stico entre o Aeroporto Internacional Soekarno-Hatta en Iacarta e o Aeroporto Internacional de Polonia en Medan, realizado por un Airbus A300B4 con rexistro PK-GAI e operado por Garuda Indonesia.\nO 26 de setembro de 1997 o voo 152, pilotado por Rahmo Wiyogo, un piloto de 42 anos con m\u00e1is de 20 de experiencia en Garuda e m\u00e1is de 12 000 horas de voo, e o primeiro oficial Tata Zuwaldi, ex-enxe\u00f1eiro de voos que recentemente se converteu en piloto, esnafrouse nuns bosques monta\u00f1osos a 48\u00a0km de Medan en condici\u00f3ns de baixa visibilidade causadas pola br\u00e9tema no sueste as\u00ed\u00e1tico de 1997. Os 234 pasaxeiros e tripulantes a bordo do avi\u00f3n morreron no desastre. O lugar do impacto estaba nun barranco preto da vila de Buah Nabar, no distrito de Sibolangit ao sur de Medan.\nO voo 152 \u00e9 o peor accidente cun \u00fanico avi\u00f3n ocorrido en Indonesia e foi o accidente a\u00e9reo con m\u00e1is mortes no ano 1997."}
{"id": "364773", "revid": "1131", "url": "https://gl.wikipedia.org/wiki?curid=364773", "title": "Voo 801 de Korean Air", "text": "O voo 801 de Korean Air (KE801/KAL801) foi un Boeing 747-3B5 que se estrelou o 6 de agosto de 1997 nunha aproximaci\u00f3n ao Aeroporto Internacional Antonio B. Won Pat, no territorio estadounidense de Guam, matando a 228 das 254 persoas a bordo. O avi\u00f3n esnafrouse en Nimitz Hill, en Asan, mentres se aproximaba ao aeroporto.\nAvi\u00f3n e tripulaci\u00f3n.\nO voo 801 era realizado normalmente cun Airbus A300, pero como Korean Air programara o voo do 5-6 de agosto para transportar a atletas de Guam aos Mini Xogos do Pac\u00edfico na Samoa Americana, a aeroli\u00f1a designou ao HL7468, un Boeing 747-300 de 12 anos de idade entregado a Korean Air o 12 de decembro de 1984, para realizar a ruta esa noite.\nO voo estaba baixo o mando do capit\u00e1n de 42 anos Park Yong-chul, que ti\u00f1a preto de 9 000 horas de experiencia de voo e acababa de recibir un premio de seguridade a\u00e9rea por xestionar un fallo de motor a baixa altitude nun 747. Park inicialmente ti\u00f1a programado voar a Dubai, pero como non descansara o suficiente para esa viaxe foi reasignado ao voo 801. O primeiro oficial era Song Kyung-ho, de 40 anos, que ti\u00f1a m\u00e1is de 4 000 horas de voo. O enxe\u00f1eiro de voo era Nam Suk-hoon, de 57 anos, un veterano piloto con m\u00e1is de 13 000 horas de experiencia.\nAccidente.\nO voo 801 sa\u00edu do aeroporto de Se\u00fal-Kimpo (agora aeroporto de Gimpo) \u00e1s 8:53 p.m. (9:53 p.m. hora de Guam) do 5 de agosto de cami\u00f1o a Guam. Levaba tres tripulantes de voo (os dous pilotos e o enxe\u00f1eiro de voo), 14 asistentes de voo e 237 pasaxeiros. Seis dos pasaxeiros eran asistentes de voo de Korean Air que viaxaban gratis.\nO voo esperimentou algunhas turbulencias pero foi normal ata pouco antes das 1:00 a.m. do 6 de agosto, cando o avi\u00f3n estaba prpar\u00e1ndose para aterrar. Hab\u00eda chuvia forte en Guam polo que a visibilidade era significativamente reducida e a tripulaci\u00f3n intentou unha aterraxe instrumental. A pendente de planeo ILS para a pista 6L estaba f\u00f3ra de servizo; por\u00e9n, o capit\u00e1n Park cr\u00eda que estaba activa e \u00e1s 1:35 am logrou captar un sinal posteriormente identificado como un dispositivo electr\u00f3nico irrelevante no chan. A tripulaci\u00f3n decatouse de que o avi\u00f3n estaba descendendo moi abruptamente, e destacou varias veces que o aeroporto non estaba \u00e1 vista. A pesar das protestas do enxe\u00f1eiro de voo Nam de que o sinal detectado non era o indicador da pendente de planeo, Park premeu. A tripulaci\u00f3n baixou o tren de aterraxe econtinuou preparando o avi\u00f3n para a aterraxe. 12 segundos antes do impacto, o sistema de alerta de proximidade a terra activouse, advertindo \u00e1 tripulaci\u00f3n da s\u00faa altura real. O primeiro oficial Song declaro unha aproximaci\u00f3n infrutuosa e o capit\u00e1n Park declarou un go-around, pero era demasiado tarde. \u00c1s 1:42 am o tren de aterraxe principal golpeou un tubo de combustible e esnafrouse en Nimitz Hill. O lugar do accidente estaba a uns 6,6 km do inicio da pista, a unha altura de 200 metros."}
{"id": "364774", "revid": "98629", "url": "https://gl.wikipedia.org/wiki?curid=364774", "title": "Voo 855 de Air India", "text": "O voo 855 de Air India era un voo regular de pasaxeiros entre Bombai e Dubai que se estrelou na tarde do d\u00eda de ano novo de 1978 a uns 3\u00a0km da costa de Bandra, en Bombai. Ese d\u00eda a ruta estaba operada por un Boeing 747-237B con rexistro VT-EBD. Os 213 pasaxeiros e tripulantes a bordo do avi\u00f3n morreron. Crese que o accidente foi causado porque o capit\u00e1n desorientouse espacialmente tras o fallo dun dos instrumentos de voo na cabina. Foi o peor accidente a\u00e9reo da India ata o choque de Charkhi Dadri en 1996.\nAvi\u00f3n e tripulaci\u00f3n.\nO avi\u00f3n do accidente era un Boeing 747-237B con rexistro VT-EBD e bautizado \"Emperor Ashoka\". Foi o primeiro 747 entregado a Air India, no mes de abril de 1971.\nO capit\u00e1n do voo era Mandan Lal Kukar, de 51 anos de idade. Comezou a traballar na aeroli\u00f1a en 1956 e ti\u00f1a 18 000 horas de voo. O primeiro oficial era Indu Virmani, de 42 anos e antigo comandante da forza a\u00e9rea que se uniu a Air India en 1976 e acumulaba 4 000 horas de voo. O enxe\u00f1eiro de voo era Alfredo Faria, de 53 anos e na compa\u00f1\u00eda dende 1955. Ti\u00f1a unha experiencia de 11 000 horas, sendo un dos enxe\u00f1eiros de voo m\u00e1is veteranos de Air India no momento do accidente.\nAccidente.\nAproximadamente un minuto despois de engalar pola pista 27 do aeroporto Santa Cruz (no presente chamado aeroporto Chhatrapati Shivaji), o capit\u00e1n Kukar realizou un xiro programado \u00e1 dereita ao cruzar a costa de Bombai sobre o Mar Ar\u00e1bigo cara Dubai, despois do cal o avi\u00f3n volveu brevemente a posici\u00f3n nivelada. Segundos m\u00e1is tarde o aparello comezou a inclinarse lentamente cara a esquerda.\nSegundo a investigaci\u00f3n, as cintas da gravadora de voces de cabina revelaron que houbo unha gran confusi\u00f3n entre os tres membros da tripulaci\u00f3n de voo, que comezou xusto despois do xiro \u00e1 dereita do avi\u00f3n. O capit\u00e1n Kukar foi o primeiro en decatarse cando dixo \"Que est\u00e1 pasando aqu\u00ed, o meu instrumento...\" explicando que o seu horizonte artificial \"derrumb\u00e1rase\", indicando que a\u00ednda amosaba ao avi\u00f3n inclin\u00e1ndose cara a dereita. O primeiro oficial Virmani, cuxo horizonte artificial presumiblemente funcional indicaba agora unha inclinaci\u00f3n \u00e1 esquerda (e sen decatarse da preocupaci\u00f3n do capit\u00e1n), dixo: \"O meu tam\u00e9n ca\u00edu, semella estar ben\". Isto indicou que o seu horizonte tam\u00e9n ca\u00edra, pero crese que o capit\u00e1n interpretou de xeito equivocado que os dous horizontes principais indicaban unha inclinaci\u00f3n cara a dereita, polo que lle dixo a Virmani: \"Comproba o teu instrumento\". Era despois do solpor e o avi\u00f3n voaba cara a un escuro Mar Ar\u00e1bigo, deixando \u00e1 tripulaci\u00f3n incapaz de verificar visualmente as s\u00faas lecturas instrumentais co horizonte real a trav\u00e9s das s\u00faas fiestras. A percepci\u00f3n err\u00f3nea do capit\u00e1n da inclinaci\u00f3n do aparello fixo que engadise m\u00e1is tem\u00f3n esquerdo aos controis. Esta acci\u00f3n s\u00f3 empeorou o problema, facendo que o Boeing 747 virase perigosamente \u00e1 esquerda cara a unha inclinaci\u00f3n de 108 graos e entrase en perda, perdendo altura rapidamente.\nO Boeing 747 ti\u00f1a un terceiro horizonte artificial de apoio no panel de instrumentos central entre os dous pilotos, e a transcrici\u00f3n das conversas da cabina amosan que o enxe\u00f1eiro de voo Faria d\u00edxolle ao capit\u00e1n: \"Non vaias por ese, non vaias por ese...\" ou: \"Non, pero vai por este capit\u00e1n!\" Faria estivo intentando dirixir a atenci\u00f3n do capit\u00e1n Kukar cara o terceiro horizonte artificial, ou quizais cara outro instrumento chamado indicador de xiro e inclinaci\u00f3n. Isto foi cinco segundos antes do impacto. O capit\u00e1n berroulle ao primeiro oficial: \"S\u00f3 revisa o instrumento!\". O primeiro oficial respostou: Comprobo o que?\" O aparello esnafrouse contra o mar co morro inclinado uns 35 graos cara a abaixo. A gravadora de voces de cabina rexistrou brevemente o son do impacto ata que parou abruptamente. Non houbo superviventes entre os 190 pasaxeiros e os 23 tripulantes. Todo o voo durou s\u00f3 1 minuto e 41 segundos.\nCausa probable.\nOs restos recuperados non revelaban ningunha evidencia de estoupido, lume ou fallo el\u00e9ctrico ou mec\u00e1nico. As\u00ed, a teor\u00eda inicial do sabotaxe quedou descartada.\nA investigaci\u00f3n conclu\u00edu que a causa probable foi \"debido a entradas de control irracionais por parte do piloto tras un completo desco\u00f1ecemento da s\u00faa actitudae xa que o indicador de actitude non funcionaba ben. A tripulaci\u00f3n non conseguiu controlar o avi\u00f3n en funci\u00f3n dos outros instrumentos de voo\".\nO xu\u00edz do Distrito Federal dos Estados Unidos James M. Fitzgerald, nunha decisi\u00f3n de 139p\u00e1xinas publicada o 1 de novembro de 1985, rexeitou as acusaci\u00f3ns de neglixencia contra Boeing Company, Lear Siegler Inc, e a Collins Division de Rockwell International Corporation nun preito relacionado co accidente."}
{"id": "364775", "revid": "5863", "url": "https://gl.wikipedia.org/wiki?curid=364775", "title": "Bispo de Barcelona", "text": ""}
{"id": "364776", "revid": "5863", "url": "https://gl.wikipedia.org/wiki?curid=364776", "title": "Arcebispo de Burgos", "text": ""}
{"id": "364777", "revid": "5863", "url": "https://gl.wikipedia.org/wiki?curid=364777", "title": "Arcebispo de Sevilla", "text": ""}
{"id": "364778", "revid": "5863", "url": "https://gl.wikipedia.org/wiki?curid=364778", "title": "Bispo de Valladolid", "text": ""}
{"id": "364780", "revid": "5863", "url": "https://gl.wikipedia.org/wiki?curid=364780", "title": "Arcebispo de Santiago de Compostela", "text": ""}
{"id": "364781", "revid": "5863", "url": "https://gl.wikipedia.org/wiki?curid=364781", "title": "Bispo de Pamplona", "text": ""}
{"id": "364782", "revid": "5863", "url": "https://gl.wikipedia.org/wiki?curid=364782", "title": "Bispo de Mondo\u00f1edo", "text": ""}
{"id": "364783", "revid": "85894", "url": "https://gl.wikipedia.org/wiki?curid=364783", "title": "Soraya Salorio", "text": "Soraya Salorio Porral, nada en Sada en 1962, \u00e9 unha pol\u00edtica galega do PPdeG.\nTraxectoria.\nEmpregada de banca. Concelleira e n\u00famero dous do PPdeG de Sada, en febreiro de 2017 tomou posesi\u00f3n como deputada no Parlamento de Galicia."}
{"id": "364785", "revid": "1131", "url": "https://gl.wikipedia.org/wiki?curid=364785", "title": "Gonzalo Trenor", "text": "Gonzalo Trenor L\u00f3pez, nado en Ribadeo en 1977, \u00e9 un pol\u00edtico galego do PPdeG.\nTraxectoria.\nLicenciado en Direcci\u00f3n e Administraci\u00f3n de Empresas pola Universidade de Santiago de Compostela. Foi director do Plan de Desenvolvemento Integral das comarcas de Ferrol, Eume e Ortegal. Foi deputado do Parlamento de Galicia na lexislatura 2012-2016. En febreiro de 2017 tomou posesi\u00f3n como deputado no Parlamento de Galiciae ocupou o escano na c\u00e1mara ata o seu nomeamento como delegado da Xunta na Coru\u00f1a en setembro de 2020."}
{"id": "364786", "revid": "85894", "url": "https://gl.wikipedia.org/wiki?curid=364786", "title": "Isabel Novo Fari\u00f1a", "text": "Mar\u00eda Isabel Novo Fari\u00f1a, nada en Portas en 1978, \u00e9 unha empresaria e pol\u00edtica galega do PPdG.\nTraxectoria.\nFixo estudos de Ciencias Pol\u00edticas na Universidade de Santiago de Compostela. Nas elecci\u00f3ns municipais de 2015 foi elixida concelleira do PPdG de Portas e foi nomeada concelleira de Cultura. Foi candidata do PPdeG nas auton\u00f3micas de 2016 e en febreiro de 2017 tomou posesi\u00f3n como deputada no Parlamento de Galicia."}
{"id": "364787", "revid": "1131", "url": "https://gl.wikipedia.org/wiki?curid=364787", "title": "Voo 800 de TWA", "text": "O voo 800 de TWA (TWA 800) foi un Boeing 747-100 que estoupou e se esnafrou no oc\u00e9ano Atl\u00e1ntico preto de East Moriches, Nova York, o d\u00eda 17 de xullo de 1996 sobre as 8:31 horas EDT, 12 minutos despois de engalar no Aeroporto Internacional John F. Kennedy nun voo regular a Roma cunha escala en Par\u00eds. As 230 persoas a bordo do avi\u00f3n morreron, sendo o terceiro accidente a\u00e9reo con m\u00e1is mortes en territorio estadounidense.\nInvestigadores da Xunta Nacional de Seguridad do Transporte (NTSB) viaxaron ao lugar do accidente, a onde chegaron a ma\u00f1\u00e1 seguinte. Inicialmente houbo moitas especulaci\u00f3ns sobre se o accidente fora un ataque terrorista. Debido a isto, o Federal Bureau of Investigation (FBI) iniciou unha investigaci\u00f3n criminal paralela. 16 meses despois, o FBI anunciou que non atopara ningunha proba dun acto criminal e pechou a s\u00faa investigaci\u00f3n.\nA investigaci\u00f3n de catro anos da NTSB rematou coa aprobaci\u00f3n do informe do accidente o 23 de agosto de 2000. A conclusi\u00f3n do informe indica que a causa probable do accidente foi o estoupido de vapores de combustible/aire inflamables nun dos tanques de combustible, e a\u00ednda que non se puido determinar con certeza, a causa m\u00e1is probable dese estoupido foi un curtocircu\u00edto. Como resultado da investigaci\u00f3n desenvolv\u00e9ronse novos requisitos para evitar futuros estoupidos nos tanques de combustible.\nExisten teor\u00edas da conspiraci\u00f3n sobre o voo 800 de TWA, as m\u00e1is frecuentes son as que falan dun ataque terrorista cun m\u00edsil ou dun lanzamento accidental dende un buque da Armada estadounidense, e que \u00e9 un tema que o Goberno est\u00e1 encubrindo. Por\u00e9n, o gravador de voces da cabina non rexistrou ning\u00fan estoupido exterior antes de que se cortase a potencia pola explosi\u00f3n no tanque de combustible.\nAccidente.\nO avi\u00f3n do accidente, un Boeing 747-131 con rexistro N93119, fora fabricado por Boeing en xullo de 1971; fora pedido por Eastern Air Lines, pero despois de que a aeroli\u00f1a cancelase o seu pedido de 747 o avi\u00f3n foi mercado por TWA. O aparello completara 16 869 voos con 93 303 horas de operaci\u00f3n. O d\u00eda do accidente o avi\u00f3n sa\u00edu de Atenas como o voo 881 de TWA e chegou ao Aeroporto Internacional John F. Kennedy sobre as 4:38 pm. O avi\u00f3n repostou combustible e cambiou a tripulaci\u00f3n; os novos tripulantes eran o capit\u00e1n de 58 anos Ralph G. Kevorkian, o capit\u00e1n de 57 anos Steven E. Snyder e o enxe\u00f1eiro de voo de 63 anos Richard G. Campbell (todos eles con moita experiencia en TWA), ademais do enxe\u00f1eiro de voo de 25 anos en proceso de adestramento Oliver Krick.\nO persoal de mantemento en terra bloqueou a reversa do motor 3 (tratado como un elemento da lista de m\u00ednimos) debido a problemas t\u00e9cnicos cos sensores de reversa durante a aterraxe do TWA 881 no JFK, antes da sa\u00edda do voo 800. Ademais, substitu\u00edronse varios cables da reversa do motor 3. Durante a repostaxe, o control de apagado volum\u00e9trico (VSO) crese que se disparou antes de que os tanques estivesen cheos. Para continuar a repostaxe a presi\u00f3n, un mec\u00e1nico de TWA invalidou o VSO autom\u00e1tico tirando do fusible volum\u00e9trico e dun disruptor de desbordamento. Os rexistros de mantemento indican que o avi\u00f3n ti\u00f1a numerosos informes relacionados co VSO nas semas previas ao accidente.\nO TWA 800 foi programado para deixar o aeroporto JFK cara Par\u00eds ao redor das 7:00 pm, pero o voo atrasouse ata as 8:02 pm por unha peza do equipo de terra incapacitada e unha incompatibilidade pasaxeiro/equipaxe. Despois de que se confirmase que o dono da equipaxe en cuesti\u00f3n estaba a bordo a tripulaci\u00f3n preparouse para sa\u00edr e o avi\u00f3n fixo \"pushback\" dende a porta 27 do TWA Flight Center. A rodaxe e a engalaxe realiz\u00e1ronse con normalidade.\nPosteriormente o TWA 800 recibiu unha serie de cambios de rumbo e en xeral se lle asignaron incrementos de altitude ata subir ata a s\u00faa altura de cruceiro prevista. O tempo na \u00e1rea era de ventos lixeiros con nubes dispersas e as condici\u00f3ns de luz eran as do solpor. A derradeira transmisi\u00f3n de radio dende o avi\u00f3n foi \u00e1s 8:30 pm, cando a tripulaci\u00f3n de voo recibiu e despois reco\u00f1eceu as instruci\u00f3ns dende o centro de control a\u00e9reo de Boston para subir ata os 15 000 p\u00e9s (4 600 m). Os \u00faltimos datos do transpondedor do avi\u00f3n grav\u00e1ronse polo radar da Federal Aviation Administration (FAA) en Trevose, Pennsilvania \u00e1s 8:31:12 pm.\n38 segundos despois o capit\u00e1n dun Boeing 737 de Eastwind Airlines informou ao centro de control de Coston que acababa de ver un estoupido no aire, a uns 16 000 p\u00e9s, e que caeu cara a auga. Posteriormente, moitas instalaci\u00f3ns de control de tr\u00e1fico a\u00e9reo na zona de Nova York recibiron informes dun estoupido de parte doutros pilotos que operaban na zona. Moitas testemu\u00f1as na \u00e1rea do accidente dixeron que viran ou escoitaran estoupidos, acompa\u00f1ados por unha ou varias grandes bolas de lume sobre o oc\u00e9ano, e observaron cascallos, alg\u00fans dos cales estaban ardendo mentres ca\u00edan.\nVarios barcos civ\u00eds, militares e da polic\u00eda chegaron \u00e1 zona do accidente e comezaron a buscar superviventes aos poucos minutos do primeiro impacto coa auga, pero non atoparon ning\u00fan, facendo do TWA 800 o segundo peor accidente de aviaci\u00f3n nos Estados Unidos nese tempo."}
{"id": "364790", "revid": "1888", "url": "https://gl.wikipedia.org/wiki?curid=364790", "title": "Gonzalo Trenor L\u00f3pez", "text": ""}
{"id": "364791", "revid": "1888", "url": "https://gl.wikipedia.org/wiki?curid=364791", "title": "Soraya Salorio Porral", "text": ""}
{"id": "364793", "revid": "98629", "url": "https://gl.wikipedia.org/wiki?curid=364793", "title": "Rupert Keegan", "text": "Rupert Keegan, nado o 26 de febreiro de 1955 en Westcliff-on-Sea, Essex, \u00e9 un expiloto de competici\u00f3n de Inglaterra. Participou en 37 Grandes Premio s do Campionato Mundial de F\u00f3rmula Un, debutou o 8 de maio de 1977. Non anotou puntos de campionato.\nKeegan ga\u00f1ou o Campionato do Reino Unido de F\u00f3rmula 3 de 1976, que o levou \u00e1 F\u00f3rmula 1. Logo de d\u00faas tempadas con Hesketh e Surtees, ning\u00fan deles, equipos particularmente competitivos, ga\u00f1ou o Campionato Aurora de F\u00f3rmula Un en 1979. Regresou ao Campionato Mundial de F\u00f3rmula Un con RAM pilotando o seu Williams FW07B tam\u00e9n con pobres resultados, igual que algunhas carreiras que fixo con March.\nLogo da F\u00f3rmula Un, Keegan correu nos Estados Unidos na Champ Car, e tam\u00e9n nas carreiras de resistencia. Logo da s\u00faa retirada, dedicouse aos negocios e tam\u00e9n traballou como instrutor de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364798", "revid": "56817", "url": "https://gl.wikipedia.org/wiki?curid=364798", "title": "Castro de Abaixo", "text": "O top\u00f3nimo galego Castro de Abaixo pode referirse a:"}
{"id": "364799", "revid": "1131", "url": "https://gl.wikipedia.org/wiki?curid=364799", "title": "Castro de Arriba", "text": "O top\u00f3nimo galego Castro de Arriba pode referirse a:"}
{"id": "364800", "revid": "1131", "url": "https://gl.wikipedia.org/wiki?curid=364800", "title": "O Castro de Abaixo", "text": ""}
{"id": "364801", "revid": "1131", "url": "https://gl.wikipedia.org/wiki?curid=364801", "title": "O Castro de Arriba", "text": ""}
{"id": "364804", "revid": "1131", "url": "https://gl.wikipedia.org/wiki?curid=364804", "title": "Castro de Anzo", "text": ""}
{"id": "364805", "revid": "1131", "url": "https://gl.wikipedia.org/wiki?curid=364805", "title": "Castro de Ares", "text": "Castro de Ares pode referirse a:"}
{"id": "364806", "revid": "1131", "url": "https://gl.wikipedia.org/wiki?curid=364806", "title": "O Castro de Breixa", "text": ""}
{"id": "364807", "revid": "1131", "url": "https://gl.wikipedia.org/wiki?curid=364807", "title": "O Castro de Caldelas", "text": ""}
{"id": "364808", "revid": "1131", "url": "https://gl.wikipedia.org/wiki?curid=364808", "title": "O Castro de Cumeiro", "text": ""}
{"id": "364809", "revid": "1131", "url": "https://gl.wikipedia.org/wiki?curid=364809", "title": "O Castro de Elvi\u00f1a", "text": ""}
{"id": "364810", "revid": "1131", "url": "https://gl.wikipedia.org/wiki?curid=364810", "title": "Castro de Escuadro", "text": ""}
{"id": "364811", "revid": "1131", "url": "https://gl.wikipedia.org/wiki?curid=364811", "title": "Castro Castri\u00f1o", "text": "O top\u00f3nimo galego Castro Castri\u00f1o pode referirse a:"}
{"id": "364812", "revid": "1131", "url": "https://gl.wikipedia.org/wiki?curid=364812", "title": "O Castro Castri\u00f1o", "text": ""}
{"id": "364813", "revid": "1505", "url": "https://gl.wikipedia.org/wiki?curid=364813", "title": "Castro de Lourido", "text": "O top\u00f3nimo galego Castro de Lourido pode referirse a:\nAmais, poder referirse a varios poboados castrexos:"}
{"id": "364814", "revid": "1131", "url": "https://gl.wikipedia.org/wiki?curid=364814", "title": "O Castro de Ferreira", "text": ""}
{"id": "364815", "revid": "1131", "url": "https://gl.wikipedia.org/wiki?curid=364815", "title": "Castro de Hermunde", "text": ""}
{"id": "364816", "revid": "1131", "url": "https://gl.wikipedia.org/wiki?curid=364816", "title": "O Castro de Laza", "text": ""}
{"id": "364817", "revid": "1131", "url": "https://gl.wikipedia.org/wiki?curid=364817", "title": "Castro de Muras", "text": ""}
{"id": "364818", "revid": "1131", "url": "https://gl.wikipedia.org/wiki?curid=364818", "title": "Castro de Rei de Lemos", "text": ""}
{"id": "364819", "revid": "1131", "url": "https://gl.wikipedia.org/wiki?curid=364819", "title": "O Castro de San Fiz", "text": ""}
{"id": "364820", "revid": "1131", "url": "https://gl.wikipedia.org/wiki?curid=364820", "title": "O Castro de Soengas", "text": ""}
{"id": "364821", "revid": "1131", "url": "https://gl.wikipedia.org/wiki?curid=364821", "title": "O Castro de Valder\u00eda", "text": ""}
{"id": "364822", "revid": "1131", "url": "https://gl.wikipedia.org/wiki?curid=364822", "title": "O Castro de Vilamar\u00edn", "text": ""}
{"id": "364823", "revid": "1131", "url": "https://gl.wikipedia.org/wiki?curid=364823", "title": "O Castro de Vilarullo", "text": ""}
{"id": "364824", "revid": "1131", "url": "https://gl.wikipedia.org/wiki?curid=364824", "title": "Castro do Anido, Nant\u00f3n", "text": ""}
{"id": "364825", "revid": "1131", "url": "https://gl.wikipedia.org/wiki?curid=364825", "title": "Castro Portela", "text": ""}
{"id": "364826", "revid": "1131", "url": "https://gl.wikipedia.org/wiki?curid=364826", "title": "O Castro Romeor", "text": ""}
{"id": "364828", "revid": "1576", "url": "https://gl.wikipedia.org/wiki?curid=364828", "title": "Mary Denyer", "text": ""}
{"id": "364829", "revid": "1576", "url": "https://gl.wikipedia.org/wiki?curid=364829", "title": "Mary Tofts", "text": ""}
{"id": "364834", "revid": "23204", "url": "https://gl.wikipedia.org/wiki?curid=364834", "title": "Alfred Radcliffe-Brown", "text": "Alfred Reginald Radcliffe-Brown, nado en Birmingham o 17 de xaneiro de 1881 e finado o 24 de outubro de 1955, foi un antrop\u00f3logo ingl\u00e9s.\nTraxectoria.\nRadcliffe-Brown naceu en Sparkbrook, Birmingham, Inglaterra. Estudou en Cambridge. Despois de estudar no Trinity College, viaxou \u00e1s Illas Andaman, na ba\u00eda de Bengala, onde pasou dous anos (1906-1908). Logo trasladouse a Australia Occidental, para conducir investigaci\u00f3ns de campo entre as sociedades que habitaron a rexi\u00f3n. Estudo as Relaci\u00f3ns de parentesco e o sistema do totemismo entre os Kariera.\nEn 1916 ocupou o cargo de director de educaci\u00f3n en Tonga, e en 1920 trasladouse a Cidade do Cabo para ser profesor de antropolox\u00eda social na School of African Life durante cinco anos. Posteriormente ocup\u00f3 cargos como profesor en Sydney (1925), Chicago (1931) e Oxford (1937).\nDurante os seus anos na Universidade de Chicago destacaron os seus estudantes Sol Tax e Fred Eggan. Finalmente volveu a Inglaterra en 1937 para ser profesor de antropolox\u00eda social na Universidade de Oxford , cargo que ocupou ata a s\u00faa xubilaci\u00f3n en 1946. Morreu en Londres en 1955 (ano no que fundou o Instituto de Antropolox\u00eda Social e Cultural en Oxford). Segundo Rodney Needham, a s\u00faa ausencia no Instituto durante os anos de guerra impediu que as s\u00faas teor\u00edas e visi\u00f3n tiveran unha grande influencia na antropolox\u00eda de Oxford.\nRadcliffe-Brown foi criticado por non ter en conta os efecto dos cambios sociais nas sociedades estudadas, inclu\u00edndo cambios resultantes do colonialismo occidental. Pero igualmente \u00e9 considerado un dos pais da antropolox\u00eda moderna antropolox\u00eda social xunto con Malinowski.\nEstableceuse na Universidade de Oxford en 1946, reuniu os seus artigos m\u00e1is importantes \"Structure and Function in Primitive Society\".En 1952 Trasladouse a Sur\u00e1frica onde ensino antropolox\u00eda social na Universidade de Grahamstow. Volve a Inglaterra en 1955 gravemente enfermo\nPensamento.\nAlgunhas das ideas que Radcliffe-Brown desenvolveu ao longo da s\u00faa obra antropol\u00f3gica como \nNo seu artigo O concepto de funci\u00f3n en ciencia social publicado en 1935 onde Radcliffe-Brown explica a s\u00faa concepci\u00f3n desta idea clave no seu plantemiento da teor\u00eda da funci\u00f3n social.\nO resto das s\u00faas obras estaban en embri\u00f3n no \"Mutual aid\", a principal obra de Kropotkin. Radcliffe-Brown ten influencias da sociolox\u00eda francesa (en particular de \u00c9mile Durkheim), que contribu\u00edu no desenvolvemento da antropolox\u00eda brit\u00e1nica. Constru\u00edu unha bater\u00eda de conceptos rigorosos para dar unha visi\u00f3n cient\u00edfica e etnografica. A\u00ednda que xeralmente o rexeitou, Radcliffe-Brown foi asociado coa sociolox\u00eda estruturalista, e pode ser considerado o pai do funcionalismo estructural. Outra caracter\u00edstica do peensamento de Radcliffe-Brown e usa a analox\u00eda como unha forma de argumento."}
{"id": "364835", "revid": "1131", "url": "https://gl.wikipedia.org/wiki?curid=364835", "title": "Voo 158 de Turkish Airlines", "text": "O voo 158 de Turkish Airlines era un voo dom\u00e9stico de pasaxeiros regular dende o aeroporto Ye\u015filk\u00f6y de Istambul ao Aeroporto Internacional Esenbo\u011fa de Ancara. O 16 de xaneiro de 1983 o avi\u00f3n que operaba a ruta, un Boeing 727-200, aterrou uns 50 metros antes da pista do seu aeroporto de destino no medio dunha nevada, rompeu e incendiouse. Dos seus 67 ocupantes 47 morreron.\nAvi\u00f3n.\nO avi\u00f3n, un Boeing 727-2F2 con tres motores turboventilador Pratt &amp; Whitney JT8D-15, fora fabricado por Boeing co n\u00famero de serie 21603/1389 e ralizara o seu primeiro voo no ano 1978.\nTripulaci\u00f3n e pasaxeiros.\nO avi\u00f3n levaba 7 tripulantes e 60 pasaxeiros a bordo. 47 dos pasaxeiros morreron, sobrevivindo todos os tripulantes e 13 pasaxeiros con feridas."}
{"id": "364837", "revid": "1576", "url": "https://gl.wikipedia.org/wiki?curid=364837", "title": "Trompas de Falopio", "text": ""}
{"id": "364838", "revid": "23204", "url": "https://gl.wikipedia.org/wiki?curid=364838", "title": "Lion (filme de 2016)", "text": "Lion, orixinalmente titulado \"A Long Way Home\", \u00e9 un filme australiano-estadounidense de drama dirixido por Garth Davis e escrito por Luke Davies, baseado no libro de non ficci\u00f3n A Long Way Home de Saroo Brierley. \u00c9 protagonizado por Dev Patel, Rooney Mara, David Wenham e Nicole Kidman. Foi estreado mundialmente o 10 de setembro de 2016 no Festival Internacional de Cine de Toronto 2016. O filme foi estreado comercialmente nos Estados Unidos o 25 de novembro de 2016 por The Weinstein Company. En Galiza estreouse o 27 de xaneiro de 2017 coa dobraxe castel\u00e1.\nO filme recibiu seis nomeamentos aos premios Oscar de 2017.\nSinopse.\nSaroo (Dev Patel) \u00e9 un raparigo indio de cinco anos que vive na extrema pobreza con s\u00faa nai e mailo seu irm\u00e1n m\u00e1is vello nunha vila da India. Accidentalmente un d\u00eda queda durmido nun tren e aparece perdido a centos de quil\u00f3metros da s\u00faa casa.\nDespois de morar na r\u00faa e de se enfrontar a numerosos desaf\u00edos, Saroo \u00e9 adoptado por unha parella australiana, Sue (Nicole Kidman) e John Brierley (David Wenham). Dende aquela, vive en Australia e medra arrodeado dunha cultura diferente, lonxe das s\u00faas orixes. Vinte e cinco anos despois, o mozo decide localizar a s\u00faa verdadeira familia, embarc\u00e1ndose as\u00ed nunha dif\u00edcil viaxe cara ao seu pasado.\nProduci\u00f3n.\nO 24 de abril de 2013 anunciouse que Garth Davis far\u00eda o seu debut como director coa pel\u00edcula biogr\u00e1fica de Saroo Brierley, baseada no seu libro de memorias \"A Long Way Home\", para See-Saw Films e Sunstar Entertainment. En maio de 2014 The Weinstein Company comprou os dereitos de distribuci\u00f3n mundial do drama titulado \"Lion\" por 12 mill\u00f3ns de d\u00f3lares. Luke Davies adaptou o libro para a pel\u00edcula; mentres que Screen Australia e Fulcrum Media Finance a co-financiar\u00edan, See-Saw, Sunstar e Aquarius Films producir\u00edana. Iain Canning, Angie Fielder e Emile Sherman foron inclu\u00eddos como produtores da cinta. En outubro de 2014 Dev Patel e Nicole Kidman foron inclu\u00eddos ao elenco para interpretaren os papeis principais do filme. En xaneiro de 2015 Nawazuddin Siddiqui, Priyanka Bose, Tannishtha Chatterjee e Deepti Naval sum\u00e1ronse ao elenco. En abril de 2015 as\u00ed o fan Rooney Mara, David Wenham e Divian Ladwa. Pallavi Sharda tam\u00e9n se sumou ao elenco do filme, interpretando o amigo de Saroo. Volker Bertelmann e Dustin O'Halloran compuxeron a banda sonora\u00a0da fita.\nRecepci\u00f3n.\nO filme recibiu cr\u00edticas mixtas despois da s\u00faa estrea no Festival Internacional de Cinema de Toronto. En Rotten Tomatoes pos\u00fae unha porcentaxe de aprobaci\u00f3n de 69%, baseada en 16 cr\u00edticas, cunha cualificaci\u00f3n media de 6,3/10. En Metacritic ten unha puntuaci\u00f3n de 61 sobre 100, con base en 8 cr\u00edticos, indicando \u00abcr\u00edticas xeralmente favor\u00e1beis\u00bb."}
{"id": "364840", "revid": "59345", "url": "https://gl.wikipedia.org/wiki?curid=364840", "title": "Pangrama", "text": "Pangrama, ou pantograma, (do grego, \"pan\" ou \"pant\u00f3s\" = todos, + \"grama\" = letra) \u00e9 unha frase con sentido en que son usadas todas as letras do alfabeto dunha lingua determinada.\nOrixe.\nOs pangramas xurdiron coa tipograf\u00eda por seren un medio r\u00e1pido de avaliar o efecto visual dunha fonte e unha forma de exercicio para novatos no oficio.\nUn pangrama eficiente debe usar todas as letras do alfabeto co m\u00ednimo de palabras. Obviamente, as letras p\u00f3dense repetir. \nA creaci\u00f3n de pangramas pode ser un pasatempo divertido, que demanda creatividade e co\u00f1ecemento da lingua."}
{"id": "364841", "revid": "98629", "url": "https://gl.wikipedia.org/wiki?curid=364841", "title": "Hidden Figures", "text": "Hidden Figures\u00a0\u00e9 un\u00a0filme biogr\u00e1fico\u00a0estadounidense de 2016 dirixido por Theodore Melfi e escrito por Melfi e Allison Schroeder. Bas\u00e9ase no libro de non ficci\u00f3n do mesmo nome de\u00a0Margot Le Shetterly. Taraji P. Henson no papel de Katherine Johnson \u00e9 unha matem\u00e1tica afroamericana que calculou as traxectorias de voo do proxecto Mercury e\u00a0o voo \u00e1 L\u00faa do\u00a0Apolo 11\u00a0(1969). No filme tam\u00e9n participan\u00a0Octavia Spencer, Janelle Mon\u00e1e, Kevin Costner, Kirsten Dunst e Jim Parsons. O filme estreouse nos Estados Unidos de Am\u00e9rica o 25 de decembro de 2016. En Espa\u00f1a a estrea produciuse o 20 de xaneiro de 2017 coa dobraxe en castel\u00e1n (\"Figuras ocultas\").\nSinopse.\nO filme conta a historia da matem\u00e1tica afroamericana Katherine Johnson e as s\u00faas d\u00faas colegas, Dorothy Vaughan e Mary Jackson, quen, mentres estaba a traballar na divisi\u00f3n segregada de Computadores de \u00c1rea do oeste de Langley\u00a0Research\u00a0Center, axudaron \u00e1\u00a0NASA\u00a0na Carreira Espacial. Utilizando os seus c\u00e1lculos, John Glenn converteuse no primeiro astronauta norteamericano en facer unha \u00f3rbita completa da Terra.\nDeste xeito, as tres mulleres conseguen converterse nas primeiras mulleres afroamericanas en alcanzar metas at\u00e9 ent\u00f3n impos\u00edbeis. Ademais do xa citado logro de Katherine Johnson, c\u00f3mpre salientar que Dorothy Vaughan conseguiu ser a primeira supervisora dos servizos de IBM na Axencia, mentres que Mary Jackson se converteu na primeira muller en ser enxe\u00f1eira aeroespacial dos Estados Unidos."}
{"id": "364842", "revid": "56817", "url": "https://gl.wikipedia.org/wiki?curid=364842", "title": "Tautograma", "text": "O tautograma \u00e9 un poema ou verso formado por palabras que comezan pola mesma letra. O tautograma non \u00e9 propio da Idade Moderna, pois xa Ennio presentou o seu famoso tautograma nun hex\u00e1metro:\nTam\u00e9n na Idade Media dedicaron os seus ocios a estes xogos de enxe\u00f1o alg\u00fans autores. As\u00ed, a fins do s\u00e9culo IX e principios do X Ubaldo de Saint-Amand (monxe cuxos escritos en materia musical lle deron xusta fama) compuxo un poema de 136 versos cuxas palabras comezan todas pola letra c. \u00c9 un poema titulado \"De laude calvorum\" (\"Eloxios dos calvos\") e dedicado ao rei Carlos o Calvo; imprimiuse en Basilea (1516-1519 e 1547) e o seu primeiro verso di as\u00ed:\nMais a obra mestra do tautograma data do s\u00e9culo XVI e d\u00e9bese ao profesor de teolox\u00eda de Lovaina, Leo Placentius. \u00c9 o poema titulado \"Pugna porcorium\" (\"O combate dos porcos\"), \"per Placentium porcium poetam\", no que todas as palabras comezan por p."}
{"id": "364843", "revid": "22570", "url": "https://gl.wikipedia.org/wiki?curid=364843", "title": "Convivencia", "text": "A convivencia ref\u00edrese \u00e1 coexistencia pac\u00edfica e armoniosa de grupos humanos e outras especies de animais nun mesmo espazo."}
{"id": "364844", "revid": "88215", "url": "https://gl.wikipedia.org/wiki?curid=364844", "title": "Dami\u00e0 Sabater", "text": "Dami\u00e0 Sabater Tous, nado o 3 de febreiro de 1996 en Palma (Illas Baleares), \u00e9 un futbolista profesional espa\u00f1ol da canteira do RCD Mallorca, que actualmente xoga como centrocampista no RCD Mallorca.\nTraxectoria.\nNado en Palma, Illas Baleares, Dami\u00e0 Sabater formouse nas categor\u00edas inferiores do Real Club Deportivo Mallorca, principal equipo da s\u00faa cidade natal, acompa\u00f1ando ao t\u00e9cnico Pepe G\u00e1lvez na s\u00faa progresi\u00f3n de adestrador desde as categor\u00edas inferiores ao primeiro equipo. Tras finalizar a s\u00faa formaci\u00f3n, debutou co segundo equipo dos mallorquinos, o Mallorca B na temporada 2014\u201315 en Segunda Divisi\u00f3n B. Tras o descenso do primeiro equipo \u00e1 Segunda Divisi\u00f3n, debuta en competici\u00f3n profesional na categor\u00eda de prata na derrota do seu equipo por 2-0 ante o CD Mirand\u00e9s en Anduva. \nTras acabar a temporada, o 12 de agosto de 2015, asina un contrato por catro anos co club, sendo ascendido definitivamento ao primeiro equipo. O seu primeiro gol como profesional chega o 24 de abril do ano seguinte, cando ano o gol do seu equipo na derrota por 2-1 ante o CD Lugo no Anxo Carro. Ao ano seguinte, o 30 de xaneiro de 2017, an\u00fanciase a s\u00faa cesi\u00f3n precisamente ao Lugo."}
{"id": "364862", "revid": "23204", "url": "https://gl.wikipedia.org/wiki?curid=364862", "title": "Fasnia", "text": "Fasnia \u00e9 un concello espa\u00f1ol situado no leste da illa de Tenerife, na provincia de Santa Cruz de Tenerife, Canarias.\nLimita ao norte con G\u00fc\u00edmar, ao oeste con La Orotava, ao sur con Arico e ao leste co oc\u00e9ano Atl\u00e1ntico. A s\u00faa altitude m\u00e1xima ac\u00e1dase na Monta\u00f1a Abreu, de 2.400 metros. A capital municipal at\u00f3pase a 446 metros sobre o nivel do mar.\nTi\u00f1a en 2016 unha poboaci\u00f3n de 2.783 habitantes, a maior\u00eda deles concentrados na capital municipal. Os outros n\u00facleos de poboaci\u00f3n que incl\u00fae o concello son: Cruz del Roque, La Sombrera, La Zarza, Las Eras, Los Roques e Sabina Alta."}
{"id": "364863", "revid": "23204", "url": "https://gl.wikipedia.org/wiki?curid=364863", "title": "G\u00fc\u00edmar", "text": "G\u00fc\u00edmar \u00e9 un concello espa\u00f1ol situado no leste da illa de Tenerife, na provincia de Santa Cruz de Tenerife, Canarias.\nLimita ao norte con Arafo, ao oeste con La Orotava, ao sur con Fasnia e ao leste co oc\u00e9ano Atl\u00e1ntico. No termo hai d\u00faas zonas diferenciadas: o Val de G\u00fc\u00edmar e a Comarca de Agache. A capital municipal at\u00f3pase a 278 metros sobre o nivel do mar.\nTi\u00f1a en 2016 unha poboaci\u00f3n de 19.000 habitantes, a maior\u00eda deles concentrados na capital municipal (12.508 hab.). Os outros n\u00facleos de poboaci\u00f3n que incl\u00fae o concello son: Aguerche, Balandra-Los Picos, Los Barrancos, La Caleta, Chimaje, El Escobonal, Iza\u00f1a, Lomo de Mena, La Medida, P\u00e1jara, La Puente, Puertito de G\u00fc\u00edmar, Punta Prieta, El Socorro e El Tablado."}
{"id": "364864", "revid": "23204", "url": "https://gl.wikipedia.org/wiki?curid=364864", "title": "San Juan de la Rambla", "text": "San Juan de la Rambla \u00e9 un concello espa\u00f1ol situado no norte da illa de Tenerife, na provincia de Santa Cruz de Tenerife, Canarias.\nLimita ao norte co oc\u00e9ano Atl\u00e1ntico, ao oeste con La Guancha, ao sur con La Orotava e ao leste con Los Realejos. A altitude m\u00e1xima do concello ac\u00e1dase no Risco de la Fortaleza, de 2.163 metros. A capital municipal at\u00f3pase a 390 metros sobre o nivel do mar.\nTi\u00f1a en 2016 unha poboaci\u00f3n de 4.910 habitantes, agrupados nas entidades de Las Aguas, El Rosario, Las Rosas, San Jos\u00e9, San Juan de la Rambla e La Vera. San Jos\u00e9 \u00e9 a capital municipal e localidade m\u00e1is poboada (1.772 hab.)."}
{"id": "364865", "revid": "23204", "url": "https://gl.wikipedia.org/wiki?curid=364865", "title": "La Guancha", "text": "La Guancha \u00e9 un concello espa\u00f1ol situado no norte da illa de Tenerife, na provincia de Santa Cruz de Tenerife, Canarias.\nLimita ao norte co oc\u00e9ano Atl\u00e1ntico, ao oeste con Icod de los Vinos, ao sur con La Orotava e ao leste con San Juan de la Rambla. A altitude m\u00e1xima do concello ac\u00e1dase na Monta\u00f1a Negra, de 2.107 metros. A capital municipal at\u00f3pase a 390 metros sobre o nivel do mar.\nTi\u00f1a en 2016 unha poboaci\u00f3n de 5.423 habitantes, a maior\u00eda deles concentrados na capital municipal (3.241 hab.). O resto de entidades de poboaci\u00f3n do concello son: El Convento, Las Crucitas, Hoya los Pablos, Llano de M\u00e9ndez, Lomo Blanco, Las Longueras, Las Monta\u00f1etas, El Pinalete, Santa Catalina, Santo Domingo, Las Sorribas e Tierra de Costa."}
{"id": "364866", "revid": "23204", "url": "https://gl.wikipedia.org/wiki?curid=364866", "title": "La Matanza de Acentejo", "text": "La Matanza de Acentejo \u00e9 un concello espa\u00f1ol situado no norte da illa de Tenerife, na provincia de Santa Cruz de Tenerife, Canarias. O seu nome procede dunha batalla entre castel\u00e1ns e guanches que tivo lugar durante a conquista da illa no s\u00e9culo XV e que ga\u00f1aron os habitantes locais.\nLimita ao norte e leste con El Sauzal, ao oeste co oc\u00e9ano Atl\u00e1ntico, ao sur con La Victoria de Acentejo e ao leste con Candelaria. A altitude m\u00e1xima do concello ac\u00e1dase no Lomo del Jugo, de 1.589 metros. A capital municipal at\u00f3pase a 420 metros sobre o nivel do mar.\nTi\u00f1a en 2016 unha poboaci\u00f3n de 8.745 habitantes, a maior\u00eda deles concentrados na capital municipal, La Matanza. O resto de entidades de poboaci\u00f3n do concello son: Acentejo, El Calet\u00f3n, Gu\u00eda, Las Bre\u00f1as, San Antonio e San Crist\u00f3bal."}
{"id": "364867", "revid": "23204", "url": "https://gl.wikipedia.org/wiki?curid=364867", "title": "La Victoria de Acentejo", "text": "La Victoria de Acentejo \u00e9 un concello espa\u00f1ol situado no norte da illa de Tenerife, na provincia de Santa Cruz de Tenerife, Canarias.\nLimita ao norte co oc\u00e9ano Atl\u00e1ntico, ao leste con La Matanza de Acentejo, ao oeste con Santa \u00darsula e ao sur con Candelaria. A altitude m\u00e1xima do concello ac\u00e1dase no Lomo Custodio, de 1.755 metros. A capital municipal at\u00f3pase a 385 metros sobre o nivel do mar.\nTi\u00f1a en 2016 unha poboaci\u00f3n de 9.026 habitantes, agrupados nas entidades de Los Altos-Arroyos, Bajos y Tagoro, La Resbala, La Vera-Carril e La Victoria de Acentejo."}
{"id": "364868", "revid": "23204", "url": "https://gl.wikipedia.org/wiki?curid=364868", "title": "Santa \u00darsula, Tenerife", "text": "Santa \u00darsula \u00e9 un concello espa\u00f1ol situado no norte da illa de Tenerife, na provincia de Santa Cruz de Tenerife, Canarias.\nLimita ao norte co oc\u00e9ano Atl\u00e1ntico, ao oeste con La Orotava, ao sur con Arafo e Candelaria, e ao leste con La Victoria de Acentejo. A altitude m\u00e1xima do concello ac\u00e1dase no Chipeque, de 1.913 metros. A capital municipal at\u00f3pase a 284 metros sobre o nivel do mar.\nTi\u00f1a en 2016 unha poboaci\u00f3n de 14.296 habitantes, agrupados nas entidades de El Cantillo, La Corujera, Cuesta de la Villa, El Farrobillo, Santa \u00darsula, Tosca Barrios, Tosca de Ana Mar\u00eda, La Quinta e La Vera."}
{"id": "364869", "revid": "23204", "url": "https://gl.wikipedia.org/wiki?curid=364869", "title": "El Sauzal", "text": "El Sauzal \u00e9 un concello espa\u00f1ol situado no nord\u00e9s da illa de Tenerife, na provincia de Santa Cruz de Tenerife, Canarias.\nLimita ao norte co oc\u00e9ano Atl\u00e1ntico, ao leste con Tacoronte, ao sur con El Rosario e Candelaria, e ao oeste con La Matanza de Acentejo. A altitude m\u00e1xima do concello ac\u00e1dase na Cabeza de Toro, de 1.507 metros. A capital municipal at\u00f3pase a 322 metros sobre o nivel do mar.\nTi\u00f1a en 2016 unha poboaci\u00f3n de 8.873 habitantes, agrupados nas entidades de El Sauzal e Ravelo."}
{"id": "364870", "revid": "23204", "url": "https://gl.wikipedia.org/wiki?curid=364870", "title": "El Rosario", "text": "El Rosario \u00e9 un concello espa\u00f1ol situado no nord\u00e9s da illa de Tenerife, na provincia de Santa Cruz de Tenerife, Canarias. O seu nome procede da patroa do concello, a Virxe do Rosario.\nLimita ao norte con San Crist\u00f3bal de la Laguna, ao leste con Santa Cruz de Tenerife, ao sur con Candelaria, e ao oeste con El Sauzal e Tacoronte. A capital municipal, La Esperanza, at\u00f3pase a 322 metros sobre o nivel do mar.\nTi\u00f1a en 2016 unha poboaci\u00f3n de 17.191 habitantes, agrupados nas entidades de Barranco Hondo, Las Barreras, Costanera, La Esperanza, Lomo Pelado, Llano del Moro, Machado, Radazul, Las Rosas, San Isidro e Tabaiba."}
{"id": "364871", "revid": "10599", "url": "https://gl.wikipedia.org/wiki?curid=364871", "title": "El Rosario, Tenerife", "text": ""}
{"id": "364873", "revid": "10599", "url": "https://gl.wikipedia.org/wiki?curid=364873", "title": "Lista de concellos de Santa Cruz de Tenerife", "text": ""}
{"id": "364874", "revid": "10599", "url": "https://gl.wikipedia.org/wiki?curid=364874", "title": "Lista de concellos das Palmas", "text": ""}
{"id": "364875", "revid": "10599", "url": "https://gl.wikipedia.org/wiki?curid=364875", "title": "Barranco (xeograf\u00eda)", "text": ""}
{"id": "364877", "revid": "1576", "url": "https://gl.wikipedia.org/wiki?curid=364877", "title": "Guanche", "text": ""}
{"id": "364894", "revid": "23204", "url": "https://gl.wikipedia.org/wiki?curid=364894", "title": "Concerto (forma musical)", "text": "Como forma musical (non como interpretaci\u00f3n dunha ou m\u00e1is obras musicais ante un p\u00fablico), tradicionalmente co\u00f1\u00e9cese como concerto, abrevi\u00e1ndoo de \"concerto per soli\" (concerto para solistas) unha composici\u00f3n para un, dous (dobre), tres (triplo) ou m\u00e1is instrumentos con acompa\u00f1amento orquestral. Como denominaci\u00f3n anterior historicamente a palabra\u00a0\"concerto\"\u00a0\u00e9 sin\u00f3nima do termo \"concertante\".\nEstrutura.\nTradicionalmente, o concerto comp\u00faxose en forma de sonata segundo o concepto cl\u00e1sico ou barroco, con modificaci\u00f3ns para permitir o virtuosismo do solista, en especial as cadencias (moitas veces chamadas polo seu termo italiano \"cadence\" en plural, ou \"cadenza\" en singular). Estas adoitan ser interpretadas polo solista inmediatamente antes de que a orquestra dea conclusi\u00f3n cun \"tutti\" ao primeiro ou ao \u00faltimo movemento da obra.\nPor contraste, o \"concerto grosso\" barroco anterior constit\u00fae unha composici\u00f3n para orquestra completa, na que a orquestra non acompa\u00f1a, oponse ou arroupa o solista, sen\u00f3n que forma un grupo habitualmente chamado \"tutti\" ou \"ripieno\" que intercambia material musical cun grupo de solistas chamado \"concertino.\" Foi Vivaldi quen, fronte ao concepto de Corelli e Torelli, entre outros, denominou o\u00a0\"Concerto grosso\" como un di\u00e1logo entre solista e orquestra nun \"balance de forzas\" entre o grupo de solistas e o \"ripieno\"\u00a0e estableceu unha estrutura compacta e org\u00e1nica do di\u00e1logo solista-orquestra, consolidando o concerto para solista ou \"Concerto per Soli.\" O modelo \"per soli\" ou simplemente \"concerto\", \u00e9 o modelo que a partir de ent\u00f3n se impuxo e que foi adoptado por unanimidade por todos os compositores precl\u00e1sicos, cl\u00e1sicos e rom\u00e1nticos, chegando practicamente at\u00e9 o d\u00eda de hoxe salvo en casos puntuais ou de m\u00fasica experimental, levados a cabo xa na s\u00faa maior\u00eda a partir do s\u00e9culo XX."}
{"id": "364895", "revid": "1576", "url": "https://gl.wikipedia.org/wiki?curid=364895", "title": "Erizana", "text": "Erizana pode referirse a:"}
{"id": "364896", "revid": "85894", "url": "https://gl.wikipedia.org/wiki?curid=364896", "title": "Poema sinf\u00f3nico", "text": "Un poema sinf\u00f3nico \u00e9 unha obra de orixe extra musical, de car\u00e1cter po\u00e9tico literario, cuxa finalidade \u00e9 mover sentimentos e espertar sensaci\u00f3ns, ou describir unha escena mediante a m\u00fasica. Xeralmente consta dun \u00fanico movemento e est\u00e1 escrito para orquestra, a\u00ednda que pode ser para piano ou para pequenas formaci\u00f3ns instrumentais. O poema sinf\u00f3nico \u00e9 unha gu\u00eda para o desenvolvemento da forma musical como tal en termos t\u00e9cnicos.\nO termo foi aplicado por primeira vez por Franz Liszt que escribiu trece composici\u00f3ns deste x\u00e9nero. A m\u00fasica descritiva foi sen d\u00fabida o mellor cami\u00f1o para transmitir obras literarias, xa fosen de car\u00e1cter relixioso, \u00e9pico, heroico, fant\u00e1stico etc. mais ser\u00e1 co poema sinf\u00f3nico onde esta atope o seu m\u00e1is forte forma de expresi\u00f3n.\nUn poema sinf\u00f3nico pode ser unha obra en si mesma, ou formar parte dun ciclo de poemas sinf\u00f3nicos a modo de suite.\u00a0Un exemplo disto \u00e9 M\u00e1 vlast (A mi\u00f1a patria) de Bed\u0159ich Smetana, formado por seis poemas sinf\u00f3nicos.\nO oposto a poema sinf\u00f3nico ser\u00eda a m\u00fasica absoluta, a cal non se basea en asociaci\u00f3ns sen\u00f3n na m\u00fasica en si mesma."}
{"id": "364898", "revid": "25871", "url": "https://gl.wikipedia.org/wiki?curid=364898", "title": "Alberto Uria", "text": "Alberto Uria, nado en Montevideo o 11 de xullo de 1924 e finado na mesma cidade o 4 de decembro de 1988, foi un piloto de automobilismo uruguaio, un dos tres \u00fanicos pilotos do seu pa\u00eds que participaron nun Gran Premio de F\u00f3rmula 1.\nTraxectoria.\nDebutou o 16 de xaneiro de 1955. Participou en d\u00faas carreiras no Gran Premio da Arxentina como corredor privado pilotando un Maserati. Non anotou ning\u00fan punto no campionato, o seu mellor resultado foi un sexto posto compartido con \u00d3scar Gonz\u00e1lez en 1956.\nResultados completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "364901", "revid": "56817", "url": "https://gl.wikipedia.org/wiki?curid=364901", "title": "S\u00e9 qui\u00e9n eres", "text": "S\u00e9 qui\u00e9n eres pode referirse a:"}
{"id": "364902", "revid": "5863", "url": "https://gl.wikipedia.org/wiki?curid=364902", "title": "S\u00e9 qui\u00e9n eres (filme)", "text": ""}
{"id": "364903", "revid": "5863", "url": "https://gl.wikipedia.org/wiki?curid=364903", "title": "S\u00e9 qui\u00e9n eres (2000)", "text": ""}
{"id": "364904", "revid": "1131", "url": "https://gl.wikipedia.org/wiki?curid=364904", "title": "Socastro", "text": "O top\u00f3nimo galego Socastro pode referirse a:"}
{"id": "364905", "revid": "1131", "url": "https://gl.wikipedia.org/wiki?curid=364905", "title": "Tras do Castro", "text": "O top\u00f3nimo galego Tras do Castro pode referirse a:"}
{"id": "364906", "revid": "22570", "url": "https://gl.wikipedia.org/wiki?curid=364906", "title": "Para\u00edsos cercanos", "text": "Para\u00edsos cercanos \u00e9 unha serie documental de viaxes, de produci\u00f3n propia de Televisi\u00f3n Espa\u00f1ola, emitida por \"La 2\", estreada o 23 de maio de 1997.\nEstivo dirixida primeiramente por Ina Rodr\u00edguez e Patricia Ferreira, a continuaci\u00f3n por Ra\u00fal Alda Esteban e despois por Bel\u00e9n Molinero Montero, con locuci\u00f3n de Luis Alonso Carrasco e Jos\u00e9 \u00c1ngel Juanes Sese\u00f1a.\nFoi reemitida en varias ocasi\u00f3ns."}
{"id": "364907", "revid": "22570", "url": "https://gl.wikipedia.org/wiki?curid=364907", "title": "La mujer perfecta", "text": "La mujer perfecta \u00e9 unha serie venezolana, producida e emitida pola canle Venevisi\u00f3n. Estreouse o 1 de setembro de 2010 e despois culminou o 14 de marzo de 2011, cun cap\u00edtulo de 2 horas."}
{"id": "364911", "revid": "1576", "url": "https://gl.wikipedia.org/wiki?curid=364911", "title": "Winsor McCay and his Jersey Skeeters", "text": ""}
{"id": "364912", "revid": "1576", "url": "https://gl.wikipedia.org/wiki?curid=364912", "title": "The Story of a Mosquito", "text": ""}
{"id": "364917", "revid": "56817", "url": "https://gl.wikipedia.org/wiki?curid=364917", "title": "Serra de Alf\u00e0bia", "text": "A serra de Alf\u00e0bia \u00e9 unha serra da illa de Mallorca que forma parte da serra de Tramuntana. Recibe o seu nome da posesi\u00f3n de Alf\u00e0bia, no concello de S\u00f3ller.\nCunha altitude m\u00e1xima de 1.067 metros, separa o val de S\u00f3ller do val de Orient. Limita ao norte con S\u00f3ller, ao sur con Bunyola e Orient, ao leste co Puig de l'Ofre (1.090 m) e ao oeste co Puig des Teix (1.064 m). No cumio hai unhas antenas repetidoras que permiten a recepci\u00f3n das canles de televisi\u00f3n e emisoras de radio en practicamente todas as poboaci\u00f3ns da illa de Mallorca."}
{"id": "364918", "revid": "5863", "url": "https://gl.wikipedia.org/wiki?curid=364918", "title": "Cabo San Vicente", "text": ""}
{"id": "364919", "revid": "23204", "url": "https://gl.wikipedia.org/wiki?curid=364919", "title": "Fula", "text": ""}
{"id": "364921", "revid": "23204", "url": "https://gl.wikipedia.org/wiki?curid=364921", "title": "Tuareg", "text": ""}
{"id": "364922", "revid": "1131", "url": "https://gl.wikipedia.org/wiki?curid=364922", "title": "T\u00fanel ferroviario de alta velocidade de Guadarrama", "text": " \nO t\u00fanel de Guadarrama \u00e9 un t\u00fanel ferroviario de 28\u00a0km de lonxitude que atravesa a serra de Guadarrama. \u00c9 a maior obra de enxe\u00f1er\u00eda civil que se levou a cabo en Espa\u00f1a, ademais de ser o t\u00fanel m\u00e1is longo do pa\u00eds, o sexto de Europa e o noveno do mundo en 2016.\nAs s\u00faas obras comezaron a finais de 2002 e nelas participaron m\u00e1is de 4.000 traballadores de manera simult\u00e1nea. O t\u00fanel entrou en servizo o 22 de decembro de 2007.\nCaracter\u00edsticas.\nA infraestrutura parte do concello de Miraflores de la Sierra, na Comunidade de Madrid, a unha cota de 998 metros. Atravesa a serra de Guadarrama acadando unha altura m\u00e1xima de 1.200 metros, cunha pendente do 1,5% e volvendo a descender ata os 1.114 metros na s\u00faa boca norte, xunto \u00e1 estaci\u00f3n de Segovia-Guiomar, nas proximidades da cidade de Segovia. O m\u00e1ximo recubrimento da b\u00f3veda do t\u00fanel at\u00f3pase na contorna do Pico de Pe\u00f1alara, con 992 metros de altura nese punto.\nEst\u00e1 formado por dous tubos paralelos, un para cada sentido da circulaci\u00f3n, dos que as m\u00e1quinas tuneladoras extraeron 4 mill\u00f3ns de m\u00b3 de terra. Cada un ten 28\u00a0km de lonxitude, cun di\u00e1metro de 9,5 m e unha separaci\u00f3n entre ambos de 30 m. Disp\u00f3n de galer\u00edas de emerxencia unindo ambos os corredores cada 250 m, unha gran estancia aut\u00f3noma e estanca a metade de percorrido, con cabida para 1.200 persoas para o seu uso en caso de emerxencia e instal\u00e1ronse ventiladores reversibles que poidan inxectar aire se ocorrese un incendio. O dese\u00f1o realizouse para que os trens que o percorran poidan alcanzar altas velocidades sen comprometer con iso a infraestrutura.\nEste gran t\u00fanel forma parte da li\u00f1a f\u00e9rrea de alta velocidade Madrid-Segovia-Valladolid, a cal une as d\u00faas submesetas atravesando o Sistema Central, po\u00f1endo a viaxe desde a capital de Espa\u00f1a a Valladolid en 50 minutos e a pouco m\u00e1is de 20 ata Segovia mediante trens de alta velocidade. A s\u00faa construci\u00f3n \u00e9 as\u00ed mesmo fundamental para as comunicaci\u00f3ns ferroviarias das rexi\u00f3ns da cornixa cant\u00e1brica e o noroeste peninsular, dado que por el pasar\u00e1 o corredor que comunicar\u00e1 mediante trens de alta velocidade Madrid con Galicia, Asturias, Cantabria, o Pa\u00eds Vasco e, finalmente, a conexi\u00f3n co suroeste franc\u00e9s."}
{"id": "364923", "revid": "56817", "url": "https://gl.wikipedia.org/wiki?curid=364923", "title": "Miraflores de la Sierra", "text": "Miraflores de la Sierra \u00e9 un concello espa\u00f1ol situado no norte da Comunidade de Madrid. Est\u00e1 situado a 49\u00a0km da cidade de Madrid, nunha ladeira orientada ao sur do Sistema Central. Da localidade parten as estradas e cami\u00f1os dos portos de Canencia e La Morcuera.\nTi\u00f1a 5.754 habitantes en 2016, poboaci\u00f3n que aumenta de forma moi considerable no ver\u00e1n."}
{"id": "364924", "revid": "23204", "url": "https://gl.wikipedia.org/wiki?curid=364924", "title": "Lingua b\u00e9rber", "text": ""}
{"id": "364926", "revid": "10599", "url": "https://gl.wikipedia.org/wiki?curid=364926", "title": "Pico de Pe\u00f1alara", "text": ""}
{"id": "364929", "revid": "19415", "url": "https://gl.wikipedia.org/wiki?curid=364929", "title": "Biblia de Kennicott", "text": ""}
{"id": "364937", "revid": "1888", "url": "https://gl.wikipedia.org/wiki?curid=364937", "title": "Eugenio Casimiro L\u00f3pez L\u00f3pez", "text": ""}
{"id": "364938", "revid": "1505", "url": "https://gl.wikipedia.org/wiki?curid=364938", "title": "Samuel Clemens", "text": ""}
{"id": "364942", "revid": "23204", "url": "https://gl.wikipedia.org/wiki?curid=364942", "title": "Zul\u00fa", "text": ""}
{"id": "364943", "revid": "89787", "url": "https://gl.wikipedia.org/wiki?curid=364943", "title": "Deividas Dulkys", "text": "Deividas Dulkys, nado o 21 de marzo de 1988 en \u0160ilut\u0117, \u00e9 un ex xogador e adestradir profesional de baloncesto lituano. Cunha estatura de 2,03 metros pod\u00eda xogar nas posici\u00f3ns de escolta ou ala. Actualmente exerce como adestrador asistente dos Memphis Hustle da NBA G League.\nTraxectoria.\nO 13 de outubro de 2016, anunciouse a s\u00faa fichaxe polo Obradoiro CAB da Liga ACB, O 13 de setembro de 2019, Dulkys asinou un contrato temporal co B\u00e0squet Manresa da Liga ACB. O 24 de decembro de 2019, anunciouse a extensi\u00f3n do seu contrato co Manresa ata o remate da tempada."}
{"id": "364944", "revid": "23204", "url": "https://gl.wikipedia.org/wiki?curid=364944", "title": "Li\u00f1a de alta velocidade C\u00f3rdoba-M\u00e1laga", "text": "A li\u00f1a de alta velocidade C\u00f3rdoba-M\u00e1laga \u00e9 un ramal de alta velocidade do novo acceso ferroviario a Andaluc\u00eda que conecta a cidade de M\u00e1laga co resto da rede de alta velocidade de Espa\u00f1a. In\u00edciase na li\u00f1a Madrid-Sevilla, na bifurcaci\u00f3n de Almod\u00f3var del R\u00edo, e finaliza tras 155\u00a0km na estaci\u00f3n de M\u00e1laga-Mar\u00eda Zambrano. Cr\u00fazase na estaci\u00f3n de Antequera-Santa Ana co eixe ferroviario transversal de Andaluc\u00eda. Ten unha velocidade m\u00e1xima de dese\u00f1o de 350\u00a0km/h, a\u00ednda que actualmente os trens AVE non superan o 300\u00a0km/h cun tempo de viaxe m\u00ednima de 49 minutos entre ambas as cidades.\nHistoria.\nA li\u00f1a de alta velocidade C\u00f3rdoba-M\u00e1laga, que pode ser considerada parte do novo acceso ferroviario a Andaluc\u00eda, int\u00e9grase no PEIT (Plan Estrat\u00e9xico de Infraestruturas e Transporte do Ministerio de Fomento, 2005-2020) cun investimento estimado de 2.100 mill\u00f3ns de euros. A s\u00faa construci\u00f3n e explotaci\u00f3n foi encomendada a Adif.\nA li\u00f1a discorre por 19 termos municipais das provincias andaluzas de C\u00f3rdoba, Sevilla e M\u00e1laga. Ten a s\u00faa orixe no km 357.997 da LAV Madrid-Sevilla, \u00e1 altura de Almod\u00f3var del R\u00edo (C\u00f3rdoba), onde comezan os desv\u00edos da Bifurcaci\u00f3n M\u00e1laga AV. Desde o devandito punto a lonxitude da li\u00f1a \u00e9 de 155\u00a0km, o que sup\u00f3n unha lonxitude total desde a estaci\u00f3n de C\u00f3rdoba ata a estaci\u00f3n de M\u00e1laga de 169\u00a0km, fronte ao 199\u00a0km da li\u00f1a convencional. A velocidade m\u00e1xima permitida \u00e9 de 350\u00a0km/h.\nA li\u00f1a pode subdividirse en dous tramos:\nEn canto \u00e1 integraci\u00f3n do ferrocarril en M\u00e1laga, as obras comezaron o 25 de febreiro de 2006, e o seu orzamento foi de 144.605.299,44 \u20ac. Devandito tramo ten unha lonxitude total de 3\u00a0km. As obras terminaron en 2010 e nelas inclu\u00eduse a remodelaci\u00f3n da estaci\u00f3n M\u00e1laga-Centro-Alameda. Queda pendente a urbanizaci\u00f3n do terreo antes ocupado polas v\u00edas e o soterramento do ferrocarril ao porto. A li\u00f1a de alta velocidade (2 v\u00edas de ancho internacional) e a li\u00f1a convencional (2 v\u00edas de ancho ib\u00e9rico) circulan por M\u00e1laga a trav\u00e9s dun t\u00fanel de 1.932 m de lonxitude e para esta integraci\u00f3n reformouse apeadoiro de San Andr\u00e9s constru\u00edndose a estaci\u00f3n subterr\u00e1nea de Vitoria Kent da li\u00f1a C-1 de proximidades M\u00e1laga. A estaci\u00f3n de M\u00e1laga conta as\u00ed con 8 v\u00edas, 5 de ancho internacional e 3 de ancho ib\u00e9rico.\nEntre as celebraci\u00f3ns pola inauguraci\u00f3n desta li\u00f1a, tiveron lugar dous eventos deportivos de car\u00e1cter internacional nas cidades malague\u00f1as \u00e1s que chegou a alta velocidade. Tras a posta en funcionamento do tramo C\u00f3rdoba-Antequera, disputouse nesta \u00faltima cidade un partido amigable de balonm\u00e1n entre Espa\u00f1a e Noruega. E para conmemorar a chegada da alta velocidade a M\u00e1laga, celebrouse no estadio La Rosaleda un encontro de f\u00fatbol, Espa\u00f1a-Francia, ga\u00f1ado por Espa\u00f1a por 1-0."}
{"id": "364945", "revid": "10599", "url": "https://gl.wikipedia.org/wiki?curid=364945", "title": "LAV Madrid-Sevilla", "text": ""}
{"id": "364946", "revid": "10599", "url": "https://gl.wikipedia.org/wiki?curid=364946", "title": "LAV C\u00f3rdoba-M\u00e1laga", "text": ""}
{"id": "364951", "revid": "23204", "url": "https://gl.wikipedia.org/wiki?curid=364951", "title": "Xosa", "text": ""}
{"id": "364953", "revid": "1888", "url": "https://gl.wikipedia.org/wiki?curid=364953", "title": "Miguel Ferrer Fern\u00e1ndez", "text": "Miguel Ferrer Fern\u00e1ndez, nado en Sig\u00fcenza o 17 de outubro de 1882 e finado en Santiago de Compostela o 8 de abril de 1936, foi un avogado e xornalista galego.\nTraxectoria.\nAvogado e mestre superior. Foi director de \"Diario de Galicia\", correspondente de \"El Ideal Gallego\" e \"El Debate\" en Santiago de Compostela e colaborou en \"El Compostelano\". Foi profesor da Escola Normal de Santiago de Compostela dende 1914."}
{"id": "364957", "revid": "23204", "url": "https://gl.wikipedia.org/wiki?curid=364957", "title": "Bonaventura Cavalieri", "text": "Bonaventura Francesco Cavalieri nado en Mil\u00e1n en 1598 e finado en Bolo\u00f1a o 30 de novembro de 1647 foi un matem\u00e1tico italiano pertencente \u00e1 orde dos Xesuatos, considerado un dos precursores do c\u00e1lculo infinitesimal moderno.\nTraxectoria.\nFoi alumno de Galileo Galilei, e ensinou matem\u00e1ticas en Bolo\u00f1a (1629). O seu interese polas matem\u00e1ticas foi estimulado polos traballos de Euclides e tras co\u00f1ecer a Galileo, considerouse como un disc\u00edpulo deste astr\u00f3nomo.\nEn Pisa, Cavalieri foi educado en matem\u00e1ticas por Benedetto Castelli, un profesor de matem\u00e1ticas na universidade desa cidade. En 1629 Cavalieri foi nomeado profesor de matem\u00e1ticas en Bolo\u00f1a.\nFoi o primeiro en introducir en Italia o c\u00e1lculo logar\u00edtmico, pero debe a s\u00faa celebridade \u00e1 s\u00faa teor\u00eda dos \"indivisibles\", que expuxo en \"Geometria indivisibilibus continuorum quadam nova ratione promota\" (1635). Esta teor\u00eda estuda as magnitudes xeom\u00e9tricas como compostas dun n\u00famero infinito de elementos, ou indivisibles, que son os \u00faltimos termos da descomposici\u00f3n que se pode facer. A medida das lonxitudes, das superficies e dos volumes conv\u00e9rtese na suma da infinidade de indivisibles: \u00e9 o principio do c\u00e1lculo dunha integral definida, a\u00ednda que sen a noci\u00f3n rigorosa moderna de paso ao l\u00edmite. Por isto pode ser considerado como un dos precursores da an\u00e1lise infinitesimal moderna. O principio de Cavalieri fundam\u00e9ntase nesta teor\u00eda.\nAs\u00ed mesmo figurou entre os primeiros que ensinaron a teor\u00eda copernicana dos planetas. Outros traballos seus dignos de renome son o desenvolvemento dado \u00e1 trigonometr\u00eda esf\u00e9rica, as\u00ed como o descubrimento das f\u00f3rmulas relativas aos focos dos espellos e das lentes.\nReco\u00f1ecementos.\nSegundo Gilles-Gaston Granger, Cavalieri, xunto con Newton, Leibniz, Pascal, Wallis e MacLaurin \u00e9 unha das personaxes que nos s\u00e9culos XVII e XVIII \"redefiniron os obxectos matem\u00e1ticos\".\nO cr\u00e1ter lunar \"Cavalerius\" leva este nome na s\u00faa honra."}
{"id": "364958", "revid": "89787", "url": "https://gl.wikipedia.org/wiki?curid=364958", "title": "S\u00edtidos", "text": "Os s\u00edtidos (Sittidae) son unha familia de aves paseriformes que comprende un \u00fanico x\u00e9nero, Sitta, formado por 28\u00a0especies. Reciben vulgarmente o nome de gabeadores, a\u00ednda que este nome tam\u00e9n se lles d\u00e1 aos \"Certhia\" e \"Tichodroma\", que non est\u00e1n directamente relacionados. En Galicia vive a especie \"Sitta europaea\" (gabeador azul ou piquelo azul).\nCaracter\u00edzanse por ter a cabeza grande, a cola curta, o peteiro bicudo e as patas fortes. A maior\u00eda das especies te\u00f1en as partes dorsais grises ou azuladas, e unha lista ocular negra, que contrastan coas partes inferiores claras, a\u00ednda que algunhas especies do sueste asi\u00e1tico, como \"S. formosa\", te\u00f1en plumaxes m\u00e1is complexas e coloridas. A deda externa destas aves est\u00e1 unida na s\u00faa base \u00e1 deda media, grazas ao cal poden gabear pola codia das \u00e1rbores doadamente, igual que os petos.\nA maior\u00eda dos gabeadores habita en bosques temperados ou de monta\u00f1a das rexi\u00f3ns hol\u00e1rtica e indomalaia, mais d\u00faas das s\u00faas especies adapt\u00e1ronse a ambientes rochosos de zonas m\u00e1is c\u00e1lidas e secas de Eurasia. Por\u00e9n, a maior diversidade enc\u00f3ntrase no sur de Asia, e as semellanzas entre especies fan dif\u00edcil a identificaci\u00f3n. A maior\u00eda son aves sedentarias e viven na mesma zona todo o ano; por\u00e9n, a especie norteamericana \"S. canadensis\" migra cara a climas temperados durante o inverno. Algunhas especies te\u00f1en distribuci\u00f3n restrinxida e est\u00e1n ameazadas pola deforestaci\u00f3n.\nSon paxaros omn\u00edvoros: a\u00ednda que se alimentan principalmente de insectos, complementan a s\u00faa dieta con noces e sementes, especialmente en inverno. Buscan insectos ocultos entre a codia das \u00e1rbores gabeando polos troncos e p\u00f3las, \u00e1s veces boca abaixo, e rara vez pousan en matogueiras ou no chan. Adoitan alimentarse en solitario no seu territorio durante a tempada de reproduci\u00f3n e cr\u00eda, sinal\u00e1ndoo con fortes gritos e cantos sinxelos; mais poden unirse a bandadas mixtas para conseguir alimento durante o resto do ano. Te\u00f1en o costume de almacenar alimento entre as f\u00edrgoas da codia das \u00e1rbores.\nViven e ani\u00f1an en buratos ou gretas; as especies m\u00e1is pequenas poden escavar o seu propio burato nas \u00e1rbores, pero as demais reutilizan de forma sistem\u00e1tica as cavidades xa existentes. Moitos gabeadores estreitan a entrada do seu ni\u00f1o con barro, co prop\u00f3sito de reducir o di\u00e1metro e limitar a depredaci\u00f3n ou a competencia.\nDescrici\u00f3n.\nOs gabeadores forman unha familia relativamente homox\u00e9nea morfoloxicamente. Son aves repoludas con \u00e1s curtas arredondadas e cola curta, cadrada e con doce plumas. Cada \u00e1 ten dez plumas primarias, a primeira delas m\u00e1is curta. O peteiro \u00e9 robusto, longo e bicudo; as patas son curtas e con dedas con disposici\u00f3n anisod\u00e1ctila, que pos\u00faen garras fortes. En xeral, as s\u00faas partes superiores son de cor azul cincenta, a\u00ednda que algunhas especies asi\u00e1ticas te\u00f1en a plumaxe azul viol\u00e1cea (estas especies te\u00f1en peteiros amarelos ou avermellados). En cambio, as s\u00faas partes inferiores son de coloraci\u00f3ns claras e c\u00e1lidas, que var\u00edan desde unha cor abrancazada a diversos tons \"beiges\", amarelos, laranxa, vermello ou lila, especialmente vivos na zona peitoral. Estas cores contrastan cos tons verdes e casta\u00f1os predominantes nos bosques, pero a s\u00faa plumaxe dorsal \u00e9 dabondo escura como para que estes paxaros pasen desapercibidos.\nOs patr\u00f3ns da cabeza var\u00edan segundo a especie. Na s\u00faa maior\u00eda consisten nunha longa lista ocular negra e un p\u00edleo total ou parcialmente escuro que contrasta cunha lista superciliar case sempre presente. Apenas presentan dimorfismo sexual, pero machos e femias poden diferir na cor da zona inferior, sobre todo nos flancos e debaixo da cola. En especies con lista ocular ou p\u00edleo escuros, os machos adoitan ser m\u00e1is p\u00e1lidos e claros que as femias. Os exemplares novos ou aves de menos dun ano son case indistinguibles dos adultos. Todas as especies realizan, polo menos, unha muda despois da tempada de reproduci\u00f3n e alg\u00fans incluso unha muda prenupcial. Os individuos m\u00e1is novos experimentan durante o ver\u00e1n a s\u00faa primeira muda posxuvenil, ag\u00e1s a das plumas de voo.\nO tama\u00f1o var\u00eda entre as distintas especies e subespecies, a\u00ednda que todas son aves pequenas. Os gabeadores que habitan nos bosques de con\u00edferas adoitan ser m\u00e1is pequenos (como tendencia xeral); un exemplo \u00e9 o reducido tama\u00f1o das subespecies asi\u00e1ticas do gabeador azul (\"S. europaea\") en comparaci\u00f3n coa subespecie nominal. A especie \"S. magna\", que \u00e9 a m\u00e1is grande do x\u00e9nero, alcanza os 19,5\u00a0cm de lonxitude e pesa entre 36 e 47\u00a0g. Noutro extremo est\u00e1n \"S. canadensis\", \"S. pusilla\" e \"S. pygmaea\", que chegan a medir s\u00f3 10\u00a0cm de longo e pesar arredor de 10\u00a0g. A lonxitude da \u00e1 var\u00eda entre 60 e 120\u00a0mm dentro de cada especie, pero cunha variabilidade xeogr\u00e1fica significativa e con moitas semellanzas entre elas. Por exemplo, para especies que non se parecen, como \"S. tephronota\" e \"S. neumayer\", as \u00e1s te\u00f1en a mesma lonxitude, de pouco m\u00e1is de 80\u00a0mm, pero a primeira especie \u00e9 de maior tama\u00f1o que a segunda, a\u00ednda que son simp\u00e1tricas.\nEcolox\u00eda e comportamento.\nVocalizaci\u00f3ns.\nSon aves ruidosas e emiten diferentes tipos de asub\u00edos, trilos e alaridos nas s\u00faas chamadas. Os cantos de cortexo adoitan ser id\u00e9nticos \u00e1s s\u00faas chamadas de contacto a\u00ednda que m\u00e1is prolongados. Algunhas especies defenden o seu territorio durante a tempada de reproduci\u00f3n con cantos e chamadas fortes, con tons de tipo desafiante ou de preparaci\u00f3n para o combate. En Am\u00e9rica do Norte, o gabeador canadense (\"S. canadensis\"), que comparte en gran medida a s\u00faa \u00e1rea de distribuci\u00f3n co paxaro \"Poecile atricapillus\", pode reco\u00f1ecer os gritos deste \u00faltimo. O \"Poecile\" emite sut\u00eds variaci\u00f3ns nas s\u00faas chamadas de alarma que informan sobre o risco e tama\u00f1o de posibles depredadores. A\u00ednda que a maior\u00eda das aves reco\u00f1ecen as chamadas de alarma doutras especies, o gabeador pode interpretar tales variaci\u00f3ns nos gritos dos \"Poecile\" e responder axeitadamente.\nConsid\u00e9rase que o canto do gabeador azul \u00e9 o m\u00e1is variado e audible da familia, e consiste nunha serie de asub\u00edos claros, lentos e lixeiramente ascendentes ou descendentes. Describiuse como \u00ab\"vuih, vuih, vuih, vuih\u2026\" ou \"viiu, viiu, viiu, viiu\u2026\" ou en variaci\u00f3ns r\u00e1pidas, \"vivivivivivivi\", con clara sonoridade\u00bb. En 1996 public\u00e1ronse alg\u00fans sonogramas de chamadas e cantos de \"S. e. arctica\", e neles a voz foi descrita como \u00absignificativamente diferente\u00bb \u00e1 do gabeador azul, pero non se realizou unha investigaci\u00f3n definitiva do tema.\nReproduci\u00f3n.\nTodos os s\u00edtidos constr\u00faen o seu ni\u00f1o nas cavidades das \u00e1rbores, coa excepci\u00f3n de dous que ani\u00f1an en ambientes rochosos \u2014o \"S. neumayer\" e o \"S. tephronota\"\u2014, e fan os seus ni\u00f1os en covas preexistentes ou ocos de petos (\"Dendrocopos major\") en \u00e1rbores vellas. Un simple burato recheo con materiais moles pode acomodar a posta. Algunhas especies incorporan ao seu ni\u00f1o musgo, herba, pelos e plumas, como fan o resto dos paseriformes; outros, en cambio, utilizan cachos de codias e cascas de sementes.\nOs membros da superespecie \"S. canadensis\" furan os seus propios buratos nas \u00e1rbores, mais a maior\u00eda dos s\u00edtidos utilizan orificios naturais ou vellos ni\u00f1os de petos. Varias especies recobren con lama as cavidades, selando as gretas e reducindo o tama\u00f1o da entrada do burato; isto evitar\u00eda que os competidores entren na cavidade. O gabeador canadense asegura a entrada do ni\u00f1o cun material composto que elabora a partir de resinas pega\u00f1osas de con\u00edferas e barro; o macho apl\u00edcaa no exterior e a femia no interior. Esta resina servir\u00eda para disuadir os depredadores ou competidores, e os do\u00f1os do ni\u00f1o ev\u00edtana intern\u00e1ndose directamente polo orificio de entrada. A especie \"S. carolinensis\" espalla a esencia de meloidos (cole\u00f3pteros) arredor da entrada do seu ni\u00f1o, cuxo cheiro desagradable pode disuadir os esqu\u00edos, que son os que na natureza compiten con eles polas cavidades naturais.\n\"S. neumayer\" constr\u00fae un ni\u00f1o con forma de cabazo usando barro, feces e pelos (ou plumas), e decora o exterior e pecha gretas pr\u00f3ximas con plumas e \u00e1s de insectos. Os ni\u00f1os enc\u00f3ntranse en gretas de rochas, covas e debaixo de sa\u00edntes en cant\u00eds ou edificios. \"S. tephronota\" constr\u00fae unha estrutura similar, pero menos complexa e situada na entrada dunha cavidade. Os ni\u00f1os poden ser pequenos en tama\u00f1o pero chegan a pesar ata 32\u00a0kg. Esta especie tam\u00e9n ani\u00f1a ocasionalmente en marxes escarpadas ou ocos de \u00e1rbores e pode agrandar o burato se a cavidade \u00e9 demasiado pequena. Por\u00e9n, estes m\u00e9todos de protecci\u00f3n non son plenamente efectivos: en Asia viuse un \"Acridotheres tristis\" ocupando un ni\u00f1o dun gabeador indio cuxas paredes non estaban completamente terminadas; nun caso similar, o \"Acridotheres\" intentara derrubar sen \u00e9xito ditas paredes.\nOs s\u00edtidos son mon\u00f3gamos. Os ovos que po\u00f1en son de cor branca, con manchas avermelladas ou amarelas. O tama\u00f1o da posta var\u00eda dunha especie a outra e adoita ser maior nas especies que habitan en latitudes m\u00e1is setentrionais. Chocan os ovos durante de 12 a 18 d\u00edas e isto real\u00edzao s\u00f3 a femia ou ambos os proxenitores, segundo a especie. Os piti\u00f1os son altriciais (espidos e dependentes) e a crianza dura de 21 a 27 d\u00edas. O macho e a femia coidan da s\u00faa alimentaci\u00f3n e s\u00f3 nas d\u00faas especies m\u00e1is pequenas de Am\u00e9rica do Norte \u2014\"S. pygmaea\" e \"S. pusilla\"\u2014 os machos da ni\u00f1ada anterior poden incluso axudar os pais coa alimentaci\u00f3n.\nDemograf\u00eda e predadores.\nPara algunhas especies das que se disp\u00f3n de datos, a media da duraci\u00f3n da vida dun s\u00edtido var\u00eda de dous a tres anos e medio, a\u00ednda que se informou de esp\u00e9cimes de m\u00e1is de dez anos. A taxa de supervivencia anual (o cociente entre o n\u00famero de individuos vivos ao rematar o ano e o n\u00famero de individuos vivos ao comezo)&lt;/math&gt;\n\u00abSe o intervalo de tempo \u00e9 dun ano, cando se desenvolva a f\u00f3rmula obterase unha taxa de supervivencia \"anual\" finita. As taxas de supervivencia finitas poden variar de 0 a 1, e sempre se aplican a un per\u00edodo de tempo espec\u00edfico.\u00bb. }} var\u00eda segundo a especie e rexi\u00f3n: mentres que \u00e9 o 61,6 % para os machos de \"S. whiteheadi\", no caso de \"S. carolinensis\" oscila entre o 35 % en Maryland e o 12 % en Arizona; en \"S. europaea\" \u00e9 do 42 a 47 % en Suecia, 51-59 % en B\u00e9lxica, 67 % en Siberia, e 53 % a nivel xeral.\nComparten depredadores co resto de aves dos bosques: os falc\u00f3ns, os bufos, os esqu\u00edos e os petos. Un estudo estadounidense relacionou a estratexia reprodutiva da especie co seu comportamento fronte aos depredadores. O obxectivo era analizar a disposici\u00f3n dos machos gabeadores a alimentar as femias no per\u00edodo de incubaci\u00f3n, en funci\u00f3n da presenza nas proximidades da ave rapaz gabi\u00e1n americano (depredador de individuos, pero non de ovos) ou do paseriforme \"Troglodytes aedon\" (depredador de cr\u00edas pero non de adultos). A especie \"S. carolinensis\", que ten unha esperanza de vida m\u00e1is curta que \"S. canadensis\" pero cun maior n\u00famero de cr\u00edas, reaccionaba con maior rapidez perante a presenza de depredadores de ovos, mentres a especie canadense, que vive m\u00e1is tempo, estaba m\u00e1is estresada en presenza de aves rapaces. Este resultado confirma a teor\u00eda de que as especies con esperanza de vida longa se benefician das taxas de supervivencia dos adultos, mentres que as aves con vida m\u00e1is curta invisten m\u00e1is na supervivencia das s\u00faas amplas ni\u00f1adas.\nO fr\u00edo pode ser un problema para as pequenas aves sedentarias. Varias especies de s\u00edtidos forman grupos onde os individuos se arrexuntan uns contra outros para descansar. Por exemplo, os \"S. pygmaea\" poden formar grupos de ata 170 individuos; tam\u00e9n poden reducir a temperatura corporal e aproveitar deste modo a hipotermia e o metabolismo lento como recursos para conservar a enerx\u00eda.\nAlimentaci\u00f3n.\nTe\u00f1en un nicho ecol\u00f3xico moi similar ao dos petos: procuran alimento dos troncos e p\u00f3las das \u00e1rbores e transportan a comida nos seus bicos como far\u00eda un peto. Por\u00e9n, a diferenza dos petos e dos Certhiidae, non utilizan as s\u00faas colas para manter o equilibrio, sen\u00f3n que dependen das s\u00faas fortes patas e dedas para moverse dando pequenos saltos. Os s\u00edtidos poden descender cabeza abaixo polos troncos e pendurarse das p\u00f3las. Os que viven en ambientes rochosos \u2014\"S. neumayer\" e \"S. tephronota\"\u2014 contan con m\u00e9todos similares de exploraci\u00f3n forestal aos dos demais s\u00edtidos, mais alim\u00e9ntanse nas superficies rochosas e en ocasi\u00f3ns en edificios. Durante a tempada de reproduci\u00f3n as parellas adoitan alimentarse unicamente dentro do seu territorio, pero f\u00f3ra deste per\u00edodo poden unirse aos ferreiri\u00f1os ou formaren bandadas mixtas de alimentaci\u00f3n. Por outra parte, o bi\u00f3logo alem\u00e1n Hans L\u00f6hrl sinalou que na maior\u00eda dos casos son aves asociais.\nA s\u00faa dieta componse principalmente de insectos e outros invertebrados, especialmente na tempada de cr\u00eda, durante a cal estes paxaros se alimentan case exclusivamente de presas vivas. A maior\u00eda das especies consomen sementes en inverno, cando os invertebrados son m\u00e1is escasos. Os gabeadores poden agochar metendo nas gretas das \u00e1rbores os alimentos de maior tama\u00f1o (como insectos grandes, caracois, landras e sementes) para as\u00ed golpealas cos seus fortes bicos e poder abrilos. A especie \"S. pusilla\" pode usar un cacho de codia a modo de panca para levantar outros cachos do tronco e atopar comida. Pode transportar esta frramenta de \u00e1rbore en \u00e1rbore ou utilizala para cubrir un escondedoiro de sementes. Administran almac\u00e9ns de alimentos, principalmente de sementes, situados nas gretas das \u00e1rbores, no chan, debaixo de pedras pequenas ou detr\u00e1s de anacos de codia. Poden lembrar estes escondedoiros durante 30 d\u00edas. Os s\u00edtidos de zonas rochosas (troglod\u00edtidos) tam\u00e9n poden usar escondedoiros e almacenar caracois nas gretas, por exemplo. No caso de \"S. europaea\", as aves observadas evitaron sacar alimento dos seus escondedoiros en condici\u00f3ns relativamente benignas, preferindo reservalos para \u00e9pocas m\u00e1is adversas. Tam\u00e9n se observou que o gabeador canadense almacena alimento durante a noite, o que o converter\u00eda no \u00fanico da familia cunha considerable actividade nocturna.\nDistribuci\u00f3n e h\u00e1bitat.\nDistribuci\u00f3n.\nOs s\u00edtidos est\u00e1n presentes en gran parte do hemisferio norte: Am\u00e9rica do Norte e Am\u00e9rica Central setentrional, a maior parte de Europa e en Asia ata chegar \u00e1 li\u00f1a de Wallace. A maior diversidade enc\u00f3ntrase nas rexi\u00f3ns monta\u00f1osas de Asia Central e do Sur, onde existen unhas vinte especies. Hai cinco especies en Europa e en Am\u00e9rica do Norte hai catro. En \u00c1frica, s\u00f3 existen d\u00faas especies con poboaci\u00f3n extremadamente limitada: unha subespecie do gabeador azul (\"S. europaea hispaniensis\") nos bosques de cedros do Rif marroqu\u00ed e do gabeador de Cabilia (\"S. ledanti\"), end\u00e9mico dalgunhas pequenas \u00e1reas de Cabilia (Alxeria). O x\u00e9nero est\u00e1 ausente en Am\u00e9rica do Sur e Ocean\u00eda.\nA maior\u00eda das especies son sedentarias e residentes anuais, e o \u00fanico que realiza unha migraci\u00f3n dabondo notable \u00e9 o gabeador canadense (\"S. canadensis\"), que inverna en Am\u00e9rica do Norte, pero abandona as partes m\u00e1is setentrionais da s\u00faa distribuci\u00f3n, \u00e9 dicir, algunhas zonas de reproduci\u00f3n no Canad\u00e1. Encontr\u00e1ronse individuos err\u00e1ticos desta especie nas Bermudas, Islandia e Inglaterra. Documentouse tam\u00e9n que algunhas subespecies de \"S. europaea\" en Siberia percorren a franxa de bosque boreal euroasi\u00e1tico ata Finlandia e Suecia; L\u00f6hrl sup\u00f3n que esta migraci\u00f3n interna se debe \u00e1 superpoboaci\u00f3n.\nH\u00e1bitat.\nNormalmente a maior\u00eda dos s\u00edtidos son forestais e habitan bosques temperados de monta\u00f1a, pero d\u00faas especies \u2014\"S. neumayer\" e \"S. tephronota\"\u2014 adapt\u00e1ronse a h\u00e1bitats rochosos das rexi\u00f3ns m\u00e1is \u00e1ridas de Eurasia: pasan o inverno en zonas boscosas, pero ani\u00f1an en ladeiras ou cant\u00eds rochosos. As diferentes especies de s\u00edtidos te\u00f1en preferencias ecol\u00f3xicas diferentes con respecto aos tipos de bosque. Por exemplo, o gabeador corso (\"S. whiteheadi\") est\u00e1 fortemente asociado con bosques de pi\u00f1eiro corso (\"Pinus nigra\" var. \"corsicana\"), mentres que o gabeador azul (\"S. europaea\") habita en todo tipo de bosques caducifolios ou mixtos, e ani\u00f1a en bosques de con\u00edferas na parte m\u00e1is setentrional da s\u00faa \u00e1rea de distribuci\u00f3n. Nalgunhas partes de Asia, onde coexisten moitas especies na mesma zona xeogr\u00e1fica, invariablemente existe unha separaci\u00f3n altitudinal das especies segundo o seu h\u00e1bitat \u00f3ptimo.\nAs especies enc\u00f3ntranse especialmente en climas temperados. As especies m\u00e1is setentrionais viven en altitudes pr\u00f3ximas ao nivel do mar mentres que as de m\u00e1is ao sur buscan altitudes con temperaturas m\u00e1is frescas. Por exemplo, \"S. europaea\" e \"S. canadensis\" viven en altitudes baixas no norte da s\u00faa \u00e1rea de distribuci\u00f3n, pero ani\u00f1an en zonas monta\u00f1osas cara ao sur. O gabeador azul do norte de Europa ani\u00f1a ao nivel do mar cando a temperatura est\u00e1 entre 16 e 27\u00a0\u00b0C no mes de xullo, pero en altitudes de entre 1.750 e 1.850 m en Marrocos. \"S. frontalis\" \u00e9 a \u00fanica especie da familia que habita en bosques tropicais de altitudes baixas.\nTaxonom\u00eda e sistem\u00e1tica.\nHistoria taxon\u00f3mica.\nO x\u00e9nero \"Sitta\" foi descrito en 1758 polo naturalista sueco Carl von Linn\u00e9 no seu \"Systema Naturae\". Linn\u00e9 s\u00f3 describiu unha especie, o gabeador azul, e situouno en \u00abPicae\u00bb, como fixera cos papagaios, petos, marti\u00f1os peixeiros e colibr\u00eds, entre outros. O nome do x\u00e9nero deriva do grego antigo \u03c3\u03af\u03c4\u03c4\u03b7 (\"s\u00edtt\u0113\"), unha palabra que se encontra na \"Historia dos animais\" de Arist\u00f3teles. Atendendo \u00e1s distintas publicaci\u00f3ns sobre a s\u00faa clasificaci\u00f3n, o x\u00e9nero colocouse en grupos diferentes dentro dos paseriformes. Estas clasificaci\u00f3ns base\u00e1banse esencialmente na forma do bico. As\u00ed, por exemplo, Andr\u00e9 Marie Constant Dum\u00e9ril colocou os gabeadores na familia Tenuirostres, e, m\u00e1is tarde, Georges Cuvier entre os Conirostres.\nA familia Sittidae foi descrita como tal por Ren\u00e9 Primev\u00e8re Lesson en 1828. En 1950, Charles Vaurie identificou d\u00faas subfamilias: Sittinae, que agrupaba os gabeadores, e Tichodromadinae, unicamente conformada polo \"Tichodroma muraria\". De feito, Vaurie considerou esta \u00faltima especie como intermedia entre gabeadores e \"Certhia\", pero a textura da s\u00faa plumaxe, a forma e os motivos da s\u00faa cola son m\u00e1is pr\u00f3ximos aos s\u00edtidos. Por\u00e9n, o \"Tichodroma\" pasou a unha familia separada, Tichodromadidae. Outros grupos de aves con similitudes morfol\u00f3xicas foron situados alg\u00fan tempo en Sittidae, pero en 1951 Ernst Mayr e Dean Amadon cualificaron a familia de \u00abvertedoiro\u00bb, por agrupar aves con trazos superficiais similares aos dos gabeadores sen afinidades filoxen\u00e9ticas claras. Estes grupos incl\u00faen, ademais dos \"Daphoenositta\" (Neosittidae) de Australasia, o vanga gabeador (\"Hypositta corallirostris\") da familia Vangidae, os Climacteridae de Australasia, os \"Rhabdornis\" filipinos da familia Sturnidae ou d\u00faas especies do x\u00e9nero \"Salpornis\" (que normalmente son colocadas en Certhiidae) de \u00c1frica e a India.\nTodos estes grupos sufriron unha evoluci\u00f3n converxente no mesmo nicho ecol\u00f3xico, pero non est\u00e1n directamente relacionados cos \"Sitta\", polo que xa foron retirados da familia Sittidae, de modo que na familia s\u00f3 quedou o x\u00e9nero \"Sitta\", a\u00ednda que \"Salpornis\" \u00e9 inclu\u00eddo ocasionalmente. En virtude das similitudes morfol\u00f3xicas, o nome com\u00fan \u00abgabeador\u00bb ou, nalg\u00fans idiomas, \u00absitela\u00bb, tam\u00e9n se outorgou a aves non relacionadas: ese \u00e9 o caso de \"Hypositta corallirostris\" (chamado \u00abvanga gabeador\u00bb) e do macrosf\u00e9nido \"Sylvietta brachyura\".\nDesde hai moito tempo, os tax\u00f3nomos tiveron problemas para definir o status da familia, xa que os \"Sitta\" e \"Tichodroma\" se situaron preto dos Certhiidae e os Paridae nas clasificaci\u00f3ns. Autores como Peters (1967), Voous (1977) e Mayr e Amadon (1951) apoiaron a tese da agrupaci\u00f3n Sittidae-Paridae. En 1957, o ornit\u00f3logo francoestadounidense Charles Vaurie chegou a agrupar os gabeadores e p\u00e1ridos co \"Tichodroma\", dentro da mesma familia, ou como unha subfamilia (chamada \u00abSittinae\u00bb) dentro de Paridae (nunha publicaci\u00f3n de 1959). A diferenza dos anteriores, Wolters, na s\u00faa obra \"Die Vogelarten der Erde: Eine systematische Liste mit Verbreitungsangaben sowie deutschen und englischen Namen\" (1975-1982), separou os gabeadores dos p\u00e1ridos e moitas outras familias relacionadas con estes dous, e refutou calquera outra relaci\u00f3n entre eles; por\u00e9n, cambiou a s\u00faa postura en \"Die V\u00f6gel Europas im System der V\u00f6gel: eine \u00dcbersicht\" (1983), ao aproximar un pouco ambas as familias.\nEn 1990, Charles Sibley e Jon Ahlquist aproximaron os gabeadores aos c\u00e9rtidos na s\u00faa clasificaci\u00f3n, pero consideraron que a diverxencia dos p\u00e1ridos se producira moito antes. Os estudos etol\u00f3xicos de ambas as familias foron infrutuosos, as\u00ed como os resultados da observaci\u00f3n da capacidade de escalar e procurar alimento na codia das \u00e1rbores.\nEn 2006, investigadores suecos sacaron os gabeadores e af\u00edns da superfamilia Sylvioidea.\nOs gabeadores clasif\u00edcanse agora nas superfamilias Certhioidea \u2014como a definiron Cracraft \"et al.\" en 2004 sobre a base de indicadores nucleares e mitocondriais\u2014 ou Muscicapoidea \u2014por autores que non reco\u00f1ecen a teor\u00eda dos Certhioidea\u2014. As relaci\u00f3ns entre os grupos dentro da superfamilia Certhioidea seguen sendo bastante imprecisas, como a posici\u00f3n exacta de \"Certhia\" na superfamilia, ou que \"Salpornis\", que polo xeral se clasifica en Certhiidae, poder\u00eda ser m\u00e1is pr\u00f3ximo aos gabeadores.\nClasificaci\u00f3n.\nEspecies actuais.\nO l\u00edmite entre as distintas especies \u00e9 dif\u00edcil de definir. \"S. canadensis\", \"S. whiteheadi\" e \"S. villosa\" te\u00f1en \u00e1reas de distribuci\u00f3n separadas miles de quil\u00f3metros, mais as s\u00faas preferencias ecol\u00f3xicas, morfolox\u00edas e cantos son similares. En ocasi\u00f3ns son considerados como unha soa especie, e un estudo do citocromo \"b\" indica unha proximidade filoxen\u00e9tica; este grupo tam\u00e9n forma unha superespecie con \"S. krueperi\" e \"S. ledanti\". Por\u00e9n, para facilitar a estabilidade taxon\u00f3mica, todos mante\u00f1en o seu status como especies separadas. Da mesma maneira, \"S. europaea\", \"S. arctica\", \"S. nagaensis\", \"S. cashmirensis\", \"S. castanea\", \"S. cinnamoventris\" e \"S. neglecta\" tam\u00e9n forman unha superespecie cuxas especies compo\u00f1entes se substit\u00faen xeograficamente entre si a trav\u00e9s de Eurasia. A\u00ednda que estas sete especies son reco\u00f1ecidas por autoridades como o Congreso Ornitol\u00f3xico Internacional, non sempre foron aceptadas. \u00c1 s\u00faa vez \"S. cinnamoventris\" e \"S. neglecta\" foron colocadas como unha subespecie do gabeador indio \u00abverdadeiro\u00bb (\"S. castanea\"). No caso de \"S. europaea\" \u2014considerado unha vez como unha subespecie setentrional\u2014 agora \u00e9 tratado como especie separada desde 2006. Ademais, o grupo de subespecies \u00ab\"caesia\"\u00bb habita gran parte de Europa ata Oriente Medio, e mesmo se considera como un grupo denominado \"europaea\" separado (que vive desde Escandinavia ata Rusia) cunha gran zona h\u00edbrida desde o B\u00e1ltico ata o mar Negro.\nAs relaci\u00f3ns con outros grupos de especies tampouco est\u00e1n ben definidas. En 2006, o ornit\u00f3logo Edward C. Dickinson propuxo unha revisi\u00f3n dos gabeadores asi\u00e1ticos escindidos do x\u00e9nero \"Sitta\". Propuxo colocar determinados gabeadores do sur de Asia con bicos amarelos \u2014\"S. frontalis\", \"S. solangiae\" e \"S. oenochlamys\"\u2014 nun s\u00f3 x\u00e9nero, crear un terceiro x\u00e9nero para \"S. azurea\" e, posiblemente, un cuarto para \"S. formosa\". En 2012, un equipo estadounidense demostrou que \"S. carolinensis\", que \u00e1 s\u00faa vez conta con sete subespecies, en realidade est\u00e1 composta por polo menos catro li\u00f1as sen fluxo xen\u00e9tico entre eles, distinguibles pola s\u00faa morfolox\u00eda e canto, e, por tanto, poder\u00eda conter moitas especies sen clasificar. Do mesmo modo que hai especies con estado flutuante, \"Sitta przewalskii\" tam\u00e9n \u00e9 considerado unha subespecie con distribuci\u00f3n moi disxunta da de \"S. leucopsis\".\nUnha observaci\u00f3n interesante feita nunha expedici\u00f3n entomol\u00f3xica en 2006 foi a dunha parella de gabeadores no Altai, preto do punto divisorio entre a China, Casaquist\u00e1n, Mongolia e Rusia, nun bosque puro de l\u00e1rices (\"Larix\" sp.). O macho ti\u00f1a o p\u00edleo de cor negra, pero a femia carec\u00eda del, e ambos os dous ti\u00f1an unha li\u00f1a ocular escura cuberta por unha lista superciliar branca. A especie m\u00e1is pr\u00f3xima xeograficamente que puidese axustarse a esta descrici\u00f3n \u00e9 o gabeador chin\u00e9s \"S. villosa\", que estar\u00eda lonxe da s\u00faa distribuci\u00f3n co\u00f1ecida, a\u00ednda que o dorso \u00e9 m\u00e1is pardo que o dos exemplares observados. Este informe poder\u00eda indicar unha distribuci\u00f3n moito m\u00e1is ampla da especie chinesa, ou ben a ave poder\u00eda ser unha especie non descrita relacionada con \"S. whiteheadi\" e \"S. villosa\". De feito, os autores lembran que as d\u00faas especies da m\u00e1is recente descrici\u00f3n das aves do Pale\u00e1rtico occidental eran gabeadores (\"S. whiteheadi\" e \"S. ledanti\").\nDe acordo coa versi\u00f3n 6.4 do Congreso Ornitol\u00f3xico Internacional e o ornit\u00f3logo brit\u00e1nico Alan P. Peterson, o x\u00e9nero pos\u00fae as 28 especies que figuran na seguinte t\u00e1boa por orde sistem\u00e1tica:\nH\u00edbridos observados.\nMoitas especies poden hibridarse cando as s\u00faas distribuci\u00f3ns entran en contacto. En orde alfab\u00e9tica, observ\u00e1ronse os seguintes h\u00edbridos na natureza:\nEspecies f\u00f3siles.\nEn 1852, Paul Gervais describiu un f\u00f3sil do Eoceno superior en Montmartre, baixo o nome de \u00ab\"Sitta? cuvieri\"\u00bb sen estar seguro da composici\u00f3n do x\u00e9nero, pero ao encontrar o bico e as patas indicou que se parec\u00edan \u00e1s dos gabeadores. Este taxon foi desprazado posteriormente de \"Sitta\" a un novo x\u00e9nero, \"Palaegithalus\", por Alphonse Milne-Edwards; en 1933 considerouse como pertencente \u00e1 familia Paridae por K\u00e1lm\u00e1n Lambrecht e a Motacillidae por Jean Brunet en 1970. Finalmente, en 1998 Gerald Mayr suxeriu que a proximidde de \"Sylviornis\" con \"Sitta cuvieri\" demostrar\u00eda que son sin\u00f3nimos; eses taxons mant\u00e9\u00f1ense en \"incertae sedis\".\nEn 1888, Alessandro Portis describiu \"Sitta senogalliensis\" base\u00e1ndose en restos f\u00f3siles atopados en Senigallia (Italia), que datan de finai do Mioceno. Por\u00e9n, a permanencia deste f\u00f3sil na familia p\u00faxose en d\u00fabida e a especie consid\u00e9rase tam\u00e9n \"incertae sedis\" desde 2002.\nEn 2008, encontrouse o f\u00f3sil dun tarsometatarso dereito en Baviera e foi descrito co nome \"Certhiops rummeli\". Datado no Mioceno, probablemente pertenza a un paxaro gabeador da superfamilia Certhioidea, a\u00ednda que a posici\u00f3n exacta neste grupo non se determinou.\nSubfamilias e subx\u00e9neros.\nEn 1916, o ornit\u00f3logo ruso Serguei Aleksandrovich Buturl\u00edn publicou unha revisi\u00f3n da familia, como resultado de dez anos de traballo. Describiu especialmente tres novas subespecies, pero sobre todo varias subfamilias, x\u00e9neros e subx\u00e9neros, a\u00ednda que daquela o x\u00e9nero era considerado moi homox\u00e9neo. Ofreceu a seguinte disposici\u00f3n:\nHoxe en d\u00eda a maior\u00eda dos autores modernos reco\u00f1ecen que este x\u00e9nero agrupa todos os gabeadores, coa notable excepci\u00f3n de Hans Wolters Edmund, quen, no seu libro \"Die Vogelarten der Erde\" (publicado entre 1975 e 1982), presentou unha divisi\u00f3n en catro x\u00e9neros e varios subx\u00e9neros, e inclu\u00edu unha serie de taxons de Buturl\u00edn. Por\u00e9n, os dous gabeadores pequenos \u2014\"S. pygmaea\" e \"S. pusilla\"\u2014 non foron colocados en ning\u00fan subx\u00e9nero, pero, en 1993, o zo\u00f3logo su\u00edzo Urs Noel Glutz von Blotzheim reutilizou o subx\u00e9nero \"Sitta\" (\"Mesositta\") de Buturl\u00edn para agregar nel as d\u00faas especies asi\u00e1ticas. O resultado foi unha divisi\u00f3n en subx\u00e9neros, pouco utilizada, que incl\u00fae as especies en sete subx\u00e9neros e compostos:\nFiloxenia.\nOs gabeadores posiblemente son orixinarios do sueste de Asia, onde hoxe en d\u00eda se observa a maior diversidade de especies do x\u00e9nero. Pouco despois da descrici\u00f3n do \"S. ledanti\", Jacques Vielliard propuxo en 1978 unha filoxenia xeral dos gabeadores. En 2010, Erik Matthysen explicou que a \u00fanica filoxenia molecular existente era un estudo de \u00c9ric Pasquet feito en 1998, no que se examinaron dez especies e inclu\u00eda cinco dos seis grupos \u00ab\"canadensis\"\u00bb correspondentes ao subx\u00e9nero \"Micrositta\", ag\u00e1s \"S. yunnanensis\". Esta filoxenia invalidou, polo menos en parte, a proposta de Vielliard. En 2014, \u00c9ric Pasquet \"et al.\" publicaron unha filoxenia baseada no ADN nuclear e mitocondrial de 21 especies de gabeadores. As poucas especies que non foron inclu\u00eddas no estudo non supo\u00f1en grandes gretas na reconstruci\u00f3n da filoxenia: \"S. castanea\", \"S. cinnamoventris\", \"S. neglecta\" e \"S. arctica\", que son probablemente pr\u00f3ximos ao gabeador azul; \"S. victoriae\" \u00e9 probablemente pr\u00f3ximo a \"S. himalayensis\"; \"S. leucopsis\" \u00e9 pr\u00f3ximo a \"S. przewalskii\", e \"S. solangiae\" \u00e9 pr\u00f3ximo a \"S. frontalis\" e a \"S. oenochlamys\".\nHistoria evolutiva.\nSegundo Pasquet \"et al.\" (2014) a orixe da familia data de principios do Mioceno e en diverxencias antigas que ocorreron hai arredor de 15 mill\u00f3ns de anos. Hai once mill\u00f3ns de anos, produc\u00edronse d\u00faas colonizaci\u00f3ns independentes do continente americano procedentes de Asia, por unha parte a rama do \"S. magna\" e \"S. carolinensis\", e por outra a rama do grupo \"canadensis\" e o grupo composto por \"S. pygmaea\" e \"S. pusilla\". A historia paleoxeogr\u00e1fica do grupo \u00ab\"canadensis\"\u00bb ser\u00eda a seguinte: a diverxencia entre os dous clados principais (\"S. canadensis\"-\"S. whiteheadi\"-\"S. villosa\" por unha parte, e \"S. krueperi\"-\"S. ledanti\" pola outra) parece abranguer m\u00e1is de cinco mill\u00f3ns de anos, ao final do Mioceno, cando o clado de \"krueperi\" e \"ledanti\" se instalou na cunca do Mediterr\u00e1neo durante a crise salina do Messinense. As d\u00faas especies constitu\u00edntes separ\u00e1ronse hai 1\u00a0750\u00a0000 anos. O outro clado dividiuse \u00e1 s\u00faa vez en tres, con poboaci\u00f3ns illadas no leste de Asia e dando lugar ao \"S. canadensis\" norteamericano, e hai aproximadamente un mill\u00f3n de anos desde o oeste, o que marcou a separaci\u00f3n entre o gabeador corso (\"S. whiteheadi\") e o chin\u00e9s (\"S. villosa\"). \"S. pygmaea\" e \"S. pusilla\" escind\u00edronse hai seis mill\u00f3ns de anos. O clado dos dous gabeadores rupestres (\"S. neumayer\" e \"S. tephronota\") separouse do grupo \"europaea\" hai aproximadamente trece mill\u00f3ns de anos, e ambas as especies separ\u00e1ronse hai catro mill\u00f3ns de anos. A situaci\u00f3n de \"S. formosa\" no grupo \u00e9 estatisticamente d\u00e9bil, e a s\u00faa relaci\u00f3n \u00e9 cuestionable, mais representa unha antiga li\u00f1axe de hai probablemente catorce mill\u00f3ns de anos.\nRelaci\u00f3n co ser humano.\nNa cultura popular.\nSegundo as crezas dalgunhas tribos ind\u00edxenas de Am\u00e9rica do Norte, un t\u00f3tem coa figura deste paxaro pod\u00eda transmitir as s\u00faas cualidades aos seres humanos. Os seres humanos que foran capaces de comunicarse cos gabeadores adquir\u00edan m\u00e1is confianza neles mesmos (un paxaro que se despraza boca abaixo nas \u00e1rbores representa esa cualidade). Na colecci\u00f3n de poemas do s\u00e9culo XIII \"Edda po\u00e9tica\" da mitolox\u00eda n\u00f3rdica, un poema conta a historia dun mozo aventureiro, chamado Sigurd (ou Siegfried), quen xunto co anano Regin (o seu pai adoptivo), matou o drag\u00f3n Fafner. Bebeu un pouco de sangue do drag\u00f3n e empezou a entender a linguaxe dos gabeadores que o rodeaban. Estes avis\u00e1rono da traiz\u00f3n do anano, que quer\u00eda matalo para apoderarse dos tesouros do drag\u00f3n. Sigurd, guiado polos gabeadores, matou a Regin e dirixiuse \u00e1 corte do reino co tesouro, onde casou cunha bela princesa.\nPlinio o Vello cr\u00eda que os ni\u00f1os de certas aves feitos nos cant\u00eds, como os dos gabeadores rupestres ou as andori\u00f1as, inspiraron o ser humano a constru\u00edr casas con ladrillos de arxila. O naturalista franc\u00e9s Georges-Louis Leclerc, conde de Buffon informou e comentou na s\u00faa \"Histoire naturelle\" unha interpretaci\u00f3n de Pierre Belon sobre as relaci\u00f3ns entre as parellas do gabeador azul:\nAmeazas e estado de conservaci\u00f3n.\nEn 2016, a Uni\u00f3n Internacional para a Conservaci\u00f3n da Natureza (UICN) reco\u00f1eceu 29 especies no x\u00e9nero \"Sitta\", a\u00ednda que o Congreso Ornitol\u00f3xico Internacional e a British Ornithologists' Union s\u00f3 reco\u00f1ecen 28 . A subespecie \"insularis\" de \"S. pusilla\" agora \u00e9 considerada especie independente. A UICN estima que dezaoito especies te\u00f1en poboaci\u00f3ns en declive e s\u00f3 tres est\u00e1n en aumento. Por\u00e9n, a maior\u00eda das 29 non est\u00e1n ameazadas: 21 te\u00f1en a clasificaci\u00f3n de \"menos preocupante\" e dous de \"case ameazadas\". Algunhas especies, como o gabeador azul ou os gabeadores norteamericanos, te\u00f1en distribuci\u00f3ns moi extensas e grandes poboaci\u00f3ns, polo que te\u00f1en escasos problemas na s\u00faa conservaci\u00f3n, a\u00ednda que poden verse afectadas localmente pola fragmentaci\u00f3n do h\u00e1bitat.\nA UICN considera que seis especies est\u00e1n ameazadas e prognostica reduci\u00f3n de poboaci\u00f3ns. D\u00faas especies son \"vulnerables\" \u2014\"S. whiteheadi\" e \"S. formosa\"\u2014 e catro est\u00e1n \"en perigo de extinci\u00f3n\": \"S. magna\", \"S. victoriae\", \"S. ledanti\" e o \u00abgabeador das Bahamas\u00bb (considerado anteriormente como a subespecie \"insularis\" de \"S. pusilla\"). \"S. magna\" anteriormente era considerado \"vulnerable\", pero as investigaci\u00f3ns levadas a cabo en 2012 e 2013 indican que a s\u00faa poboaci\u00f3n \u00e9 moito m\u00e1is limitada que a estimada na d\u00e9cada de 2000, o seu h\u00e1bitat est\u00e1 sendo destru\u00eddo e aumenta a fragmentaci\u00f3n. \"S. victoriae\" enc\u00f3ntrase no monte Vitoria (tam\u00e9n chamado Nat Ma Taung) no oeste de Birmania, onde o bosque foi arrasado ata os 2\u00a0000 metros sobre o nivel do mar, e os h\u00e1bitats restantes entre os 2\u00a0000 e 2\u00a0500 metros est\u00e1n moi degradados. Preto de 12\u00a0000 esp\u00e9cimes viven no Parque nacional de Nat Ma Taung, e as trampas e incendios agravan as ameazas sobre a especie. A poboaci\u00f3n, estimada en varios miles de individuos, est\u00e1 en declive e non se est\u00e1n a aplicar medidas de protecci\u00f3n para evitar tal destruci\u00f3n do seu h\u00e1bitat. \u00c1 s\u00faa vez, \"S. ledanti\" enc\u00f3ntrase unicamente nalgunhas pequenas \u00e1reas de Cabilia en Alxeria e a s\u00faa poboaci\u00f3n poder\u00eda non ser superior a 1\u00a0000 esp\u00e9cimes. Est\u00e1 ameazada pola destruci\u00f3n do h\u00e1bitat por incendios, a erosi\u00f3n do solo, o pastoreo e a deforestaci\u00f3n ilegal, incluso no Parque nacional de Taza. Pola s\u00faa parte, a poboaci\u00f3n do \u00abgabeador das Bahamas\u00bb \u00e9 moi pequena (uns 1\u00a0200 individuos maduros segundo unha estimaci\u00f3n) e s\u00f3 vive nos bosques de pi\u00f1eiros \"Pinus caribaea\", un dos h\u00e1bitats m\u00e1is ameazados das Antillas Menores.\nA deforestaci\u00f3n \u00e9 responsable do descenso na poboaci\u00f3n de \"S. yunnanensis\" e \"S. solangiae\". A primeira especie enfr\u00f3ntase a unha destruci\u00f3n inminente das \u00e1rbores, concretamente os bosques abertos de pi\u00f1eiros; \u00e9 com\u00fan a escala local, a\u00ednda que desapareceu de moitos lugares onde se contaban por miles ao principio do s\u00e9culo XX. \"S. solangiae\" est\u00e1 particularmente ameazado en Hainan, onde perdeu m\u00e1is do 70 % dos bosques entre 1949 e 1991 debido \u00e1 agricultura itinerante e o uso da madeira como combustible durante o programa de recolonizaci\u00f3n do goberno chin\u00e9s. \"S. krueperi\" est\u00e1 ameazado pola urbanizaci\u00f3n e o desenvolvemento en e arredor dos bosques de con\u00edferas, principalmente nas costas do Mediterr\u00e1neo, onde a especie algunha vez prosperou. En Turqu\u00eda, unha lei de 2003 que promove o desenvolvemento do turismo agudizou as ameazas \u00e1s aves: reduce a burocracia e fai que sexa m\u00e1is doado constru\u00edr instalaci\u00f3ns tur\u00edsticas e casas de veraneo na zona costeira, onde a perda dos bosques \u00e9 un problema cada vez maior para os gabeadores."}
{"id": "364959", "revid": "75439", "url": "https://gl.wikipedia.org/wiki?curid=364959", "title": "Memoria do mundo", "text": "\"Memoria do mundo\" \u00e9 un programa creado en 1992, baixo a iniciativa da\u00a0Organizaci\u00f3n das Naci\u00f3ns unidas para a educaci\u00f3n, a ciencia e a cultura (UNESCO), co obxectivo de sensibilizar a comunidade internacional sobre a riqueza do patrimonio documental, a necesidade de garantir a s\u00faa conservaci\u00f3n para as xeraci\u00f3ns futuras e para facelo accesible para un p\u00fablico amplo.\nObxectivo.\nO patrimonio documental depositado nas bibliotecas e arquivos \u00e9 unha parte esencial da memoria colectiva, que reflicte a diversidade de linguas, pobos e culturas. Mais esta memoria \u00e9 fr\u00e1xil e unha parte deste patrimonio desaparece regularmente por accidente ou envellecemento dos soportes.\nReco\u00f1ecendo que unha acci\u00f3n urxente \u00e9 necesaria para loitar contra a desaparici\u00f3n de gran parte da memoria documental mundial, a UNESCO lanzou o programa \"Memoria do mundo\" destinado a salvagardar e promover este patrimonio, \"\"a fin de evitar a amnesia colectiva e promover a conservaci\u00f3n das colecci\u00f3ns de arquivos e bibliotecas de todo o mundo e garantir a s\u00faa m\u00e1is ampla difusi\u00f3n\" \".\nA idea que prevaleceu na posta en marcha do programa \"Memoria do mundo\" \u00e9 a afirmaci\u00f3n de que o patrimonio documental mundial pertence a todos e que \u00e9 necesario promover a s\u00faa conservaci\u00f3n e a s\u00faa accesibilidade. Conv\u00e9n, en primeiro lugar, identificar os elementos documentais de\u00a0interese universal, sensibilizar sobre a importancia deste patrimonio e facilitar a s\u00faa conservaci\u00f3n e o acceso para o beneficio das poboaci\u00f3ns humanas actuais e futuras. Os medios empregados pola Unesco para conseguir isto son varios: van dende a axuda-consello para a conservaci\u00f3n das colecci\u00f3ns at\u00e9 os incentivos para a dixitalizaci\u00f3n e a publicaci\u00f3n.\nDefin\u00edronse catro obxectivos: \nOrganizaci\u00f3n.\nUn comit\u00e9 consultivo internacional (CCI), con membros nomeados polo director xeral da Unesco, orienta a concepci\u00f3n e posta en marcha do programa no seu conxunto e fai recomendaci\u00f3ns sobre a mobilizaci\u00f3n de recursos, a atribuci\u00f3n dos cr\u00e9ditos e a concesi\u00f3n da etiqueta \"Memoria do Mundo\" para os proxectos seleccionados.\nA promoci\u00f3n dos fondos documentais seleccionados est\u00e1 asegurada, entre outros medios, pola publicaci\u00f3n do rexistro \"Memoria do mundo\".\nO programa est\u00e1 dotado dun rexistro mundial, lista dos elementos do patrimonio documental identificados polo Comit\u00e9 Consultivo Internacional e aprobados polo director xeral da UNESCO. Esta lista \u00e9 algo as\u00ed como a \"irm\u00e1 pequena\" da prestixiosa lista do Patrimonio da Humanidade da UNESCO.\nA UNESCO lanza cada ano unha nova convocatoria de propostas de inscrici\u00f3n no rexistro, e as candidaturas son examinadas polo comit\u00e9 consultivo internacional, que se re\u00fane cada dous anos.\nO rexistro internacional Memoria do mundo da UNESCO.\nO rexistro internacional \"Memoria do mundo\" \u00e9 a lista de todos os fondos do patrimonio documental que foron identificados polo comit\u00e9 consultivo internacional durante as s\u00faas reuni\u00f3ns en Pultusk, Polonia (setembro de 1993), Par\u00eds (maio de 1995), \u00a0Tashkent (setembro de 1997), Viena (xu\u00f1o de 1999),\u00a0Cheongju, Corea (xu\u00f1o de 2001), Gdansk (agosto de 2003), Lijiang (xu\u00f1o de 2005), Pretoria (xu\u00f1o de 2007), Bridgetown, Barbados (xullo de 2009),\u00a0Manchester (maio de 2011), Gwanju, Corea (xu\u00f1o de 2013) e aprobados polo director xeral da UNESCO respondendo aos criterios de selecci\u00f3n de interese universal."}
{"id": "364960", "revid": "27155", "url": "https://gl.wikipedia.org/wiki?curid=364960", "title": "S\u00edtido", "text": ""}
{"id": "364962", "revid": "27155", "url": "https://gl.wikipedia.org/wiki?curid=364962", "title": "Sittidae", "text": ""}
{"id": "364963", "revid": "27155", "url": "https://gl.wikipedia.org/wiki?curid=364963", "title": "Sitta", "text": ""}
{"id": "364967", "revid": "98629", "url": "https://gl.wikipedia.org/wiki?curid=364967", "title": "Tapiz de Bayeux", "text": "O Tapiz de Bayeux, tam\u00e9n co\u00f1ecido como o Tapiz da ra\u00ed\u00f1a Matilde, e a\u00ednda antes como \"Telle de Conquest\" (por \"tea da Conquista\") \u00e9 un bordado (antes \"tapiz de puntos con agulla\") do s\u00e9culo XI, inscrito dende 2007 no rexistro Memoria do mundo pola UNESCO.\nDescribe feitos acontecidos dende finais do reinado do rei de Inglaterra Eduardo o Confesor en 1064 at\u00e9 a batalla de Hastings en 1066, na que estaba en xogo o trono de Inglaterra, contestado a Harold Godwinson por Guillerme, duque de Normand\u00eda. Nel det\u00e1llanse os eventos principais da batalla; o resultado desta determinou a conquista normanda de Inglaterra, mais case a metade das escenas relatan feitos anteriores \u00e1 invasi\u00f3n en si mesma. Ao parecer foi encargado por Odo de Bayeux, medio-irm\u00e1n de Guillerme, e realizado no transcurso dos anos seguintes \u00e1 conquista.\nA\u00ednda que moi favor\u00e1bel a Guillerme o Conquistador, ata o punto de ser considerado \u00e1s veces como unha obra de propaganda, ten un valor documental inestim\u00e1bel para o co\u00f1ecemento do s\u00e9culo XI normando e ingl\u00e9s. D\u00e1 informaci\u00f3n sobre vestimenta, castelos, nav\u00edos e as condici\u00f3ns de vida naquela \u00e9poca. Neste aspecto, constit\u00fae un dos raros exemplares de arte rom\u00e1nica profana.\nConservado ata o final do s\u00e9culo XVIII\u00a0no Tesouro da catedral de Bayeux, librouse por pouco da destruci\u00f3n durante a Revoluci\u00f3n francesa. Agora pode verse no centro Guillerme o Conquistador, enteiramente dedicado a el.\nHistoria do Tapiz.\nNon hai ning\u00fan documento probatorio sobre a s\u00faa concepci\u00f3n, nin sobre os trescentos primeiros anos da s\u00faa existencia. Alg\u00fans expertos pensan ter atopado algunha pegada na obra dun poeta franc\u00e9s, Baudry abade de Bourgueil. En torno ao ano 1100, este compuxo para\u00a0Adela de Normand\u00eda, filla de Guillerme o Conquistador, un poema no que describe un tapiz feito de seda, ouro e prata, e que representa a conquista de Inglaterra. A\u00ednda que o tama\u00f1o e os materiais deste tapiz mostran que non se trata do mesmo, e a\u00ednda que a existencia do tapiz da condesa Adela est\u00e1 contestada, \u00e9 evidente que o poema de Baudry se inspira directa ou indirectamente no tapiz de Bayeux.\nA menci\u00f3n directa m\u00e1is antiga do tapiz \u00e9 un inventario dos bens da catedral de Bayeux, realizado en 1476, que menciona a s\u00faa existencia e precisa que se colgaba ao redor da nave por uns d\u00edas cada ver\u00e1n, probabelmente do 1 de xullo (d\u00eda da festa das Reliquias) at\u00e9 o 14 de xullo (d\u00eda da Dedicatoria). O costume permaneceu vivo at\u00e9 a Revoluci\u00f3n.:\nEn 1562, uns relixiosos, avisados da inminente chegada dunha tropa de Hugonotes, pux\u00e9rono en lugar seguro. E fixeron ben, pois a catedral foi saqueada.\nA finais do s\u00e9culo XVII, o tapiz foi sacado \u00e1 luz. En 1721, \u00e1 morte de Nicolas Jean Foucault, un ex-intendente de Normand\u00eda e estudoso, descubriuse na s\u00faa herdanza un debuxo desprovisto de indicaci\u00f3ns, que avivou a curiosidade de Antoine Lancelot (1675-1740) da real Academia de Inscrici\u00f3ns e Belas Letras. Confuso, mais convencido de que o debuxo s\u00f3 era unha parte dunha obra de gran tama\u00f1o, apelou a Bernard de Montfaucon (1655-1741), historiador e beneditino, quen, en outubro de 1728, volveu encontrar o rastro do tapiz. En 1729, publicou en primeiro lugar o debuxo e a continuaci\u00f3n o tapiz completo na s\u00faa obra\u00a0\"Monuments de la monarchie fran\u00e7aise\". Debemos a Montfaucon o atribu\u00edr a obra \u00e1\u00a0ra\u00ed\u00f1a Matilde (esposa de Guillerme o Conquistador).\nCando un viaxeiro ingl\u00e9s, Andrew Colt\u00e9e Ducarel, foi a Bayeux en 1752, e pediu aos sacerdotes ver a obra que relataba a conquista de Inglaterra, estes parec\u00edan ignoralo todo da s\u00faa existencia. S\u00f3 cando lles falou da s\u00faa exposici\u00f3n anual entenderon de que se trataba. Parece, polo tanto, que naquela \u00e9poca o clero de Bayeux exhib\u00eda o tapiz, mais xa non sab\u00eda o que representaba.\nA Revoluci\u00f3n Francesa estivo a piques de acabar co tapiz. En 1792, coa ameaza de invasi\u00f3n de Francia, foi mobilizada a tropa. No momento da sa\u00edda do continxente de Bayeux, viron que un dos carros cargados con abastecemento non \u00eda cuberto; un participante propuxo cortar o tapiz conservado na catedral para cubrilo. Avisado tardiamente, o comisario de polic\u00eda, Lambert Leonard Leforestier, chegou a\u00ednda as\u00ed xusto a tempo para impedilo. En 1794, durante unha festa c\u00edvica, estivo a piques de ser despezado e transformado en bandeirolas para decorar un carro. A comisi\u00f3n art\u00edstica creada en 1794 velou m\u00e1is adiante pola seguridade da obra durante a Revoluci\u00f3n.\nCon fins propagand\u00edsticos contra a Inglaterra que planeaba invadir, Napole\u00f3n mandou levalo ao Museo do Louvre, en Par\u00eds, en 1804, onde estivo exposto \u00e1 admiraci\u00f3n da multitude parisiense. Volveu para Bayeux en 1805.\nEn 1816, a Sociedade de Anticuarios de Londres encargou ao debuxante Charles Stothard a realizaci\u00f3n dun facs\u00edmile do tapiz. Este rematou a tarefa en dous anos, pero non sen roubar de paso un pequeno anaco da obra.\nDurante uns corenta anos, o tapiz foi conservado enrolado. Durante cada visita desenrol\u00e1base, para despois volvelo enrolar sobre unha m\u00e1quina formada por dous cilindros, para ensinalo escena por escena. Estas repetidas manipulaci\u00f3ns causaban fricci\u00f3ns, o que contribu\u00eda ao seu desgaste e ameazaban con destru\u00edlo. En 1835, as autoridades, finalmente conscientes do seu valor, tomaron medidas para a s\u00faa conservaci\u00f3n. Dende 1842, o tapiz f\u00edxose acces\u00edbel permanentemente para o p\u00fablico nunha sala da biblioteca de Bayeux, onde foi colgado nunha vitrina. En abril de 1913, creouse o primeiro museo do tapiz no hotel du Doyen,\u00a0a car\u00f3n da biblioteca municipal.\nEn 1885-1886, Elisabeth Wardle, esposa dun rico comerciante, financiou unha copia a tama\u00f1o natural, que se encontra en Reading,\u00a0Inglaterra.\nO 1 de setembro de 1939, ao comezo da Segunda guerra mundial, as autoridades francesas, tras retirar o tapiz da s\u00faa vitrina e enrolalo, p\u00f3\u00f1eno en lugar seguro nun b\u00fanker situado nas adegas do hotel do Doyen. O 23 de xu\u00f1o de 1941, o tapiz \u00e9 trasladado \u00e1 abad\u00eda de Mondaye. Al\u00ed \u00e9 estudado por cient\u00edficos alem\u00e1ns, entre eles Herbert Jankuhn, arque\u00f3logo membro da Ahnenerbe. O 20 de agosto de 1941 reintegra o castelo de Sourches no Sarthe, onde permanece at\u00e9 o 26 de xu\u00f1o de 1944, cando \u00e9 transferido ao museo do Louvre por orde do ocupante. Segundo o xeneral von Choltitz, o 21 de agosto de 1944, durante a liberaci\u00f3n de Par\u00eds, dous SS present\u00e1ronse para informarlle que estaban encargados de levar o tapiz a Alema\u00f1a. Mais d\u00edxolles o xeneral que o Louvre estaba en poder da Resistencia, e tiveron que marchar sen el. O bordado quedou exposto na galer\u00eda dos primitivos italianos no outono de 1944, e o 2 de marzo de 1945 foi levado de novo para Bayeux.\nO 6 de xu\u00f1o de 1948 inaugurouse unha nova disposici\u00f3n museogr\u00e1fica que melloraba a presentaci\u00f3n do bordado. A disposici\u00f3n, con todo, deixaba moito que desexar: o tapiz estaba cravado no fondo de contrachapado dunha vitrina non estanca, iluminada con tubos fluorescentes. A idea dunha transferencia a unha sala m\u00e1is axeitada toma corpo en 1977. Tras un estudo do bordado e das formas de conservalo, o antigo seminario maior de Bayeux acolleu a obra mestra a partir de marzo de 1983. O vello seminario pasou a chamarse \"Centre Guillaume le Conqu\u00e9rant\".\nOrixes.\nPatrocinador.\nOdo de Bayeux (medio-irm\u00e1n de Guillerme o Conquistador e bispo de Bayeux de 1049 a 1097) adoita ser identificado como o patrocinador do Tapiz de Bayeux. A suposici\u00f3n bas\u00e9ase en varios indicios. En primeiro lugar, no tapiz nom\u00e9anse, f\u00f3ra dos personaxes hist\u00f3ricos (Harold Godwinson, Eduardo o Confesor, Guillerme o Conquistador etc.) e da misteriosa \u00c6lfgyva, s\u00f3 tres persoas: Wadart, Vital e Turold. Estes non se mencionan en ningunha outra fonte contempor\u00e1nea da batalla de Hastings. E parece que eses homes son todos tenentes de Odo en Kent, sinal de que formaban parte dos homes que Odo levou \u00e1 batalla. Por outra parte, o tapiz mostra a Harold Godwinson prestando xuramento de fidelidade ao duque Guillerme, sobre santas reliquias, en Bayeux, prometendo axuda para que este consiga o trono ingl\u00e9s. Orderico Vital sit\u00faa o acontecemento en Rouen, e Guillerme de Poitiers en Bonneville-sur-Touques. Ademais, o papel de Odo en Hastings case non se menciona nas fontes non ligadas a Bayeux. A inmensa maior\u00eda de historiadores concl\u00faen que Odo \u00e9 o \u00fanico en ter os medios financeiros para patrocinar unha obra tan xigantesca, que mencione os seus tenentes e mais as reliquias de Bayeux..\nTam\u00e9n aparecen \u00e1s veces novas teses con respecto ao patrocinador. Segundo unha delas, a ra\u00ed\u00f1a Edith, vi\u00fava de Eduardo o Confesor e irm\u00e1 de Harold ser\u00eda a patrocinadora: o tapiz poder\u00eda ter sido un medio de afirmar a s\u00faa lealtade a Guillerme, e ao mesmo tempo a s\u00faa oposici\u00f3n a Harold. Pola s\u00faa parte, Andrew Bridgeford incl\u00ednase por outro candidato, Eustaquio II, conde de Boulogne, que tam\u00e9n ti\u00f1a asuntos que facerse perdoar por Guillerme. Ningunha destas d\u00faas novas teses recibiu a adhesi\u00f3n da comunidade acad\u00e9mica.\nLugar de fabricaci\u00f3n.\nSe unha maior\u00eda de historiadores concordan en pensar que foi efectivamente Odo quen encargou este bordado, a identidade dos bordadores ou bordadoras segue a ser obxecto de debate. Segundo unha lenda que data do seu re-descubrimento no s\u00e9culo XVIII, ter\u00eda sido confeccionado pola ra\u00ed\u00f1a Matilde, coa axuda das s\u00faas damas de compa\u00f1\u00eda. No s\u00e9culo XIX xurdiu a idea que o tapiz fora fabricado nun obradoiro de bordado ingl\u00e9s. A comezos do s\u00e9culo XX, dous franceses, un erudito local de Bayeux, Eug\u00e8ne Anquetil, e Albert Lev\u00e9 defenden a tese dunha orixe normanda. Trala publicaci\u00f3n en 1957 do ensaio de Francis Wormald, que emprende o estabelecemento dunha ligaz\u00f3n estil\u00edstica entre o tapiz e as miniaturas do Salterio de Utrecht e os seus avatares anglosax\u00f3ns do s\u00e9culo XI,\u00a0 a causa parece quedar admitida; a inmensa maior\u00eda dos investigadores concordan en pensar que o \"bordado de Hastings\" foi confeccionado en Inglaterra. Subli\u00f1an que as bordadoras inglesas gozaban dunha gran reputaci\u00f3n no s\u00e9culo XI, e as\u00ed testemu\u00f1a Guillerme de Poitiers, tam\u00e9n normando. Despois de Francis Wormald, subli\u00f1an tam\u00e9n as graf\u00edas anglosaxoas nas inscrici\u00f3ns. En canto ao lugar preciso, segundo os autores, poder\u00eda ser Winchester, en Hampshire, e m\u00e1is probabelmente Canterbury, en Kent, na abad\u00eda de Saint-Augustin, inmediatamente despois da batalla, e a s\u00faa confecci\u00f3n ter\u00eda durado uns dous anos, como demostra a realizaci\u00f3n, entre 1885 e 1886, dunha copia da obra pola Leek Society, traballo colectivo dunhas corenta bordadoras experimentadas, que necesitaron dezaoito meses para realizar a obra en base a fotograf\u00edas. Tendo en conta, ademais, que o suposto patrocinador do tapiz, Odo, era benfeitor da abad\u00eda, outros argumentos de orde estil\u00edstico militan a favor desta hip\u00f3tese: hai afinidades entre o tapiz e varios manuscritos producidos no \"scriptorium\" de Saint-Augustin. Grazas a arquivos sabemos tam\u00e9n que dous personaxes secundarios, Wadard e Vital, eran tenentes da abad\u00eda de Saint-Augustin.\nDous especialistas mostr\u00e1ronse recentemente en contra da teor\u00eda inglesa:\nAlg\u00fans expertos son da opini\u00f3n de que \u00e9 un falso debate e que o tapiz \u00e9 m\u00e1is ben o produto complexo dun mundo anglo-normando que xurdiu no s\u00e9culo XI.\nLugar de destino.\nA identificaci\u00f3n do lugar para o que foi concibido foi obxecto de moitos debates. Segundo a versi\u00f3n tradicional, ter\u00eda atopado o seu lugar na catedral de Bayeux para unha poboaci\u00f3n a mi\u00fado analfabeta. Quedar\u00eda exposto durante a consagraci\u00f3n da catedral o 14 de xullo de 1077. Os partidarios desta versi\u00f3n din que o patrocinador era Odo, bispo de Bayeux. O seu papel na conquista de Inglaterra queda posto en evidencia no tapiz. Bayeux ser\u00eda tam\u00e9n o lugar onde Harold presta o xuramento que xoga un papel central na narraci\u00f3n. Numerosas obras recentes dec\u00e1ntanse a\u00ednda as\u00ed a favor dunha presentaci\u00f3n na sala grande dun castelo (\"aula\"). Ao ser o tapiz unha obra transport\u00e1bel, que pod\u00eda ser enrolada e levada dun castelo a outro, segundo os desprazamentos do seu propietario, esta hip\u00f3tese \u00e9 cr\u00edbel con tal de que as dimensi\u00f3ns dunha sala foran axeitadas. Os partidarios desta hip\u00f3tese argumentan que o tapiz comporta escenas de nudez pouco compat\u00edbeis coa s\u00faa exposici\u00f3n nun lugar de culto. Pres\u00e9ntanse outros argumentos, entre outros que a obra est\u00e1 concibida para ser vista ao nivel dos ollos, e iso probabelmente non ser\u00eda o caso na catedral de Bayeux. Finalmente, outros pensan que a obra poder\u00eda ter encontrado sitio tanto nunha igrexa coma nun castelo, e circular dun lugar ao outro.\nData de realizaci\u00f3n.\nA cuesti\u00f3n da dataci\u00f3n, por suposto, est\u00e1 intimamente ligada \u00e1 identidade do patrocinador suposto. Supondo, como pensa a gran maior\u00eda dos comentaristas, que se trata de\u00a0Odo de Bayeux, medio-irm\u00e1n do rei Guillerme, o obxecto foi probabelmente confeccionado en Inglaterra, entre 1066 e 1082, antes de que Guillerme mandara encarcerar a Odo. Asumindo, como pensan certos autores, que o obxecto fose destinado a ser exhibido nun edificio relixioso, ter\u00eda sido realizado para a dedicatoria da nova catedral de Bayeux, o 14 de xullo de 1077, e \u00e1 que asistiron Odo, o rei Guillerme e a ra\u00ed\u00f1a Matilde. M\u00e1is recentemente, outros especialistas presentaron a hip\u00f3tese de que a realizaci\u00f3n do tapiz est\u00e1 ligada a unha conxectura pol\u00edtica particular. Nos anos inmediatamente posteriores \u00e1 conquista, Guillerme pensaba que unha aproximaci\u00f3n entre normandos e ingleses era pos\u00edbel, o que permite explicar os episodios do tapiz que presentan a Harold m\u00e1is ben favorabelmente, sen contar unhas inscrici\u00f3ns como \"Harold rex Anglorum\". A situaci\u00f3n mudou por completo despois das revoltas de 1069-1070: unha feroz represi\u00f3n abateuse sobre os ingleses e xa non hab\u00eda raz\u00f3ns para ser indulxente con Harold. Se seguimos esta argumentaci\u00f3n, haber\u00eda que datar o tapiz nos anos 1067-1069.\nPresentaci\u00f3n.\nExecutado \"con puntos de agulla\", o Tapiz de Bayeux non \u00e9, estritamente falando, un tapiz, sen\u00f3n un bordado (antigamente chamado \"tapiz de puntos de agulla\") executado sobre li\u00f1o branqueado.\nO traballo foi realizado con f\u00edos de la de dez cores diferentes (e non oito como se pensou antes da s\u00faa an\u00e1lise en profundidade na tempada 1982-83), obtidas a partir de tres colorantes vexetais: \"rubia tinctorum\", \"reseda luteola\" e \u00edndigo. As cores sufriron pouco pola exposici\u00f3n \u00e1 luz, con toda probabilidade porque o tapiz non foi exposto permanentemente.\nCatro puntos de bordado (e non dous, como se pensaba anteriormente) foron usados para facer o tapiz. Os dous principais son o punto de tallo (para as inscrici\u00f3ns e os contornos dos personaxes e obxectos) e o punto de recheo, tam\u00e9n co\u00f1ecido como punto de Bayeux, para cubrir superficies. As peritaxes de 1982-83 permitiron identificar tam\u00e9n o punto de cadeneta e o punto de divisi\u00f3n no bordado de orixe.\nO bordado est\u00e1 composto de nove paneis (e non oito, como se pensou anteriormente ao estudo cient\u00edfico de 1982-83) de li\u00f1o montados nunha \u00fanica peza dunha lonxitude de 68,38 metros e largo duns 50 cent\u00edmetros.\nOs paneis son todos de diferente lonxitude (13,70 m, 13,90 m, 8,19 m, 7,725 m, 5,52 m, 7,125 m, 7,19 m, 2,8 m e 2,43 m) e as costuras son practicamente invis\u00edbeis. Cada escena leva o seu comentario en lat\u00edn. Hai que precisar que o bordado est\u00e1 amputado, perdeuse o final, mais segundo todos os historiadores deb\u00eda terminarse polo coroamento de Guillerme o Conquistador. Simone Bertrand fixo o reconto de 636 personaxes, 202 cabalos e mulas, 55 cans, 505 animais de todo tipo, 37 edificios, 41 nav\u00edos e barcas, 49 \u00e1rbores. En total, 1.515 suxeitos varios, unha mina de informaci\u00f3n sobre o s\u00e9culo XI.\nO estudo de 1982-83 revelou que o pano de li\u00f1o foi obxecto de 518 parches en diferentes momentos da s\u00faa longa existencia. O bordado en si, con todo, foi restaurado s\u00f3 unha vez nunha data dif\u00edcil de determinar, seguramente despois da chegada dos colorantes sint\u00e9ticos, na d\u00e9cada de 1860, xa que os restauradores usaron dezasete, que resistiron peor aos estragos do tempo que os de orixe. En xeral, esta restauraci\u00f3n foi respectuosa coa obra, excepto na escena 58.\nBanda narrativa e contido hist\u00f3rico.\nO bordado reflicte o punto de vista normando da historia. \u00c9 unha obra did\u00e1ctica que pretende amosar ao pobo a lexitimidade da invasi\u00f3n de Guillerme, a lexitimidade dos seus dereitos ao trono e o castigo xusto que soportou Harold, representado como un malandr\u00edn, perxuro, renegando dun xuramento sagrado (escena 23). O tapiz, polo tanto, \u00e9 unha narraci\u00f3n moralizante, que mostra o triunfo do ben (o bo duque Guillerme) sobre o Mal (encarnado polo mal rei Harold). O comentario \u00e9 mudo sobre a natureza deste xuramento, mais autores normandos, especialmente Guillerme de Poitiers (ca. 1074) informa: tr\u00e1tase de que Harold xure que \u00eda respectar a vontade de Eduardo de legar a Guillerme a coroa de Inglaterra, e o ingl\u00e9s ti\u00f1a que prestar un xuramento de vasalo: as s\u00faas terras son cedidas a Guillerme (\"Gesta Guillelmi\"). \u00c9 xeralmente aceptado que este xuramento tivo lugar, pero que puido talvez haber engano, xa que Harold ter\u00eda afirmado que non sab\u00eda que houbera santas reliquias debaixo do libro no que xurou. O argumento aparece no \"Roman de Rou\" de Wace, o \u00fanico en embelecer as\u00ed o relato, mais a cr\u00f3nica do mosteiro de Hyde di exactamente o contrario. Lucien Musset confirma que Harold non pod\u00eda ignorar o valor do xuramento.\nCon todo, o tapiz tam\u00e9n deixa un pouco de espazo ao punto de vista ingl\u00e9s. Harold, o perxuro, \u00e9 homenaxeado no inicio do bordado: podemos velo orar a Deus en Bosham antes da s\u00faa partida para o continente (escena 3); rescata dous normandos do Couesnon (escena 18); e a s\u00faa coroaci\u00f3n mostra que \u00e9 un rei lex\u00edtimo e as inscrici\u00f3ns durante a batalla mostran a s\u00faa dignidade como rei. As\u00ed, o tapiz, impo\u00f1endo o punto de vista xeral normando, permite unha lectura plural, inglesa ou normanda, en canto a aspectos secundarios.\nA primeira metade do bordado relata as aventuras do conde Harold Godwinson, cu\u00f1ado do rei Eduardo o Confesor; a s\u00faa nave arribou despois dun naufraxio ou unha tempestade nas terras do conde Guy de Ponthieu (na Somme actual) en 1064. Foi capturado por Guy, quen planeaba pedir rescate para liberalo. Unha escena mostra Harold en negociaci\u00f3ns con Guy de Ponthieu. Est\u00e1n observados por un personaxe oculto detr\u00e1s dun piar. Segundo unha interpretaci\u00f3n, poder\u00eda tratarse dun esp\u00eda do duque Guillerme. En calquera caso, na seguinte escena, dous normandos pres\u00e9ntanse no castelo de Guy. Guillerme esixiu de Guy que lle entregara a Harold, e as\u00ed foi. Varias escenas est\u00e1n dedicadas \u00e1 expedici\u00f3n do duque Guillerme contra o duque Conan II da Breta\u00f1a (escenas 16 a 20). Ao final desta expedici\u00f3n, Guillerme d\u00e1 armas a Harold. Lucien Musset lembra que esta escena foi moitas veces interpretada como unha das primeiras representaci\u00f3ns de alcumado, mais prefire velo como un simple reco\u00f1ecemento de Guillerme aos servizos prestados por Harold na Breta\u00f1a. P. Bouet e F. Neveux rexeitan absolutamente a idea de que era un episodio de alcumado. A continuaci\u00f3n, van a Bayeux, onde Harold xura, sobre dous relicarios a Guillerme, o apoio \u00e1 sucesi\u00f3n de Eduardo ao trono de Inglaterra. Volveu m\u00e1is adiante sobre esa promesa, o que lle valeu a excomu\u00f1\u00f3n polo papa. O bordado mostra despois a Harold de regreso a Inglaterra, aclamado rei tras a morte de Eduardo.\nO bordado cont\u00e9n unha representaci\u00f3n dun cometa, identificado co cometa Halley, vis\u00edbel en Inglaterra a finais de abril de 1066. Esta identificaci\u00f3n est\u00e1 enteiramente xustificada, pois o debuxo do cometa est\u00e1 situado, nesta orla, nunha data compat\u00edbel con ese fen\u00f3meno astron\u00f3mico. Esta representaci\u00f3n aparece, en efecto, entre a escena da coroaci\u00f3n de Harold (xaneiro 1066) e o anuncio que se lle fai dunha ameaza de invasi\u00f3n pola frota normanda: a agrupaci\u00f3n real\u00edzase dende comezos de agosto de 1066, na desembocadura do Dives e nos portos pr\u00f3ximos. Baudry de Bourgueil fala extensamente deste evento, que corresponde perfectamente ao tapiz, a semellanza do que din outros letrados da \u00e9poca:\nA continuaci\u00f3n, o bordado mostra, cun gran luxo de detalles (tres escenas: 35 a 37) os preparativos de Guillerme para a s\u00faa invasi\u00f3n de Inglaterra levada a cabo na noite do 27 ao 28 de setembro de 1066. A escena 38 mostra a traves\u00eda da canle da Mancha pola frota normanda. No centro da escena vese claramente o nav\u00edo de Guillerme, coa popa ornada cunha figura. A existencia dese barco, o \"Mora\", fretado pola ra\u00ed\u00f1a Matilde, chegou ao noso co\u00f1ecemento por un texto an\u00f3nimo, a \"Liste des navires\". Nese documento, o pequeno personaxe aparece, as\u00ed e todo, na proa do nav\u00edo. O texto sinala que os nav\u00edos se dirixen cara Pevensey. Hoxe esta poboaci\u00f3n enc\u00f3ntrase no interior das terras, mais no s\u00e9culo XI quedaba no fondo dunha r\u00eda. O bordado contin\u00faa coas representaci\u00f3ns do desembarco, a instalaci\u00f3n dos normandos, e a batalla de Hastings do 14 de outubro. \nSegundo unha tradici\u00f3n ben estabelecida, con base nas fontes do segundo cuarto do s\u00e9culo XII, Harold morreu por unha frecha no ollo. Suponse que o tapiz acepta esta versi\u00f3n. A escena 57 mostra un home en p\u00e9, coa cabeza rodeada coa inscrici\u00f3n Harold, retirando unha frecha cravada por debaixo do seu casco. \u00c1 s\u00faa dereita un cabaleiro normando golpea coa espada a coxa dun home caendo. Est\u00e1 admitido que se trata de dous episodios da morte de Harold, descrita por Henri de Huntingdon e Guillerme de Malmesbury. O historiador Martin K. Foys lembra que a frecha forma parte de \"restauraci\u00f3ns\" baseadas no facs\u00edmile de Charles Stothard, que mostra unha frecha, mais por riba do casco. Se examinamos os debuxos realizados no s\u00e9culo XVIII, vemos un home sostendo na man unha lanza. Segundo Foys, o home ferido de frecha non ser\u00eda Harold sen\u00f3n un soldado ingl\u00e9s e s\u00f3 a segunda parte da escena representa a Harold, o que corresponde mellor \u00e1 versi\u00f3n dunha fonte probabelmente contempor\u00e1nea da batalla de Hastings, o \"Carmen de Hastingae Proelio\" de Guy d'Amiens (ca. 1068-70), que relata que catro normandos atacaron a Harold con espada e lanza.\nOrlas.\nArriba e abaixo da banda narrativa central enc\u00f3ntranse orlas de preto de 7 cm de altura. Est\u00e1n delimitadas por unha fina li\u00f1a bordada a punto de tallo. Est\u00e1n cortadas por trazos oblicuos, simples ou dobres, que enmarcan motivos diversos: animais reais, salvaxes ou dom\u00e9sticos, criaturas fant\u00e1sticas, escenas inspiradas en f\u00e1bulas antigas, actividades agr\u00edcolas, escenas de nudez\u2026 A partir do medio da escena 53, a orla inferior est\u00e1 invadida polos cadros de horror que acompa\u00f1an unha batalla: cad\u00e1veres, nalg\u00fans casos desmembrados ou decapitados, armas esparexidas, corpos despoxados da s\u00faa armadura, dous homes disput\u00e1ndose un escudo\u2026 No medio do caos, pequenos arqueiros lanzan frechas cara a banda narrativa central.\nPara unha minor\u00eda de autores como Wolfgang Grape ou Carola Hicks, os elementos (animais fant\u00e1sticos, salvaxes ou dom\u00e9sticos, f\u00e1bulas, espigas) que figuran nas partes superior e inferior do bordado non parecen ter nada que ver coa historia principal. As\u00ed, podemos ver, por exemplo, na parte inferior do tapiz, unha escena do corvo e o raposo de Esopo recuperada por Phaedra, que s\u00f3 ter\u00eda un papel decorativo. Con todo, a gran maior\u00eda dos especialistas pensan que hai conexi\u00f3ns entre as orlas e a banda principal. David Bernstein e Daniel Terkla fixeron a demostraci\u00f3n. Pero hai alg\u00fan debate sobre o punto de vista reflectido pola f\u00e1bula. R. Wissolik e D. Bernstein interpretaron estas f\u00e1bulas como un comentario anglo-sax\u00f3n de car\u00e1cter moral. Para Bard McNulty ou D. Terkla, tr\u00e1tase dunha par\u00e1frase que apoia o punto de vista normando. Para outros historiadores da arte, como Denis Bruna, os debuxos (animais, escenas er\u00f3ticas, f\u00e1bulas...) contidos nestes frisos ter\u00edan un efecto apotropaico, \u00e9 dicir, un papel de protecci\u00f3n ou amuleto.\nUnha vi\u00f1eta da orla inferior suscitou moitos interrogantes: debaixo da escena 33, que representa a Harold moi atento \u00e1s novas que lle trae un mensaxeiro, aparecen cinco nav\u00edos sen remos, velas nin tripulaci\u00f3n. Suxeriuse unha ligaz\u00f3n co contido da mensaxe da imaxe principal, unha invasi\u00f3n do pa\u00eds, tr\u00e1tese de noruegueses que atacaron de feito ao norte de Inglaterra, ou de normandos.\nAo final do bordado, cando a batalla entre Guillerme e Harold est\u00e1 no seu apoxeo (escena 51 e seguintes), os motivos decorativos do friso inferior desaparecen, e o friso \u00e9nchese de cad\u00e1veres e escudos, armas ca\u00eddas no chan, como se ese \"desbordamento\" quixera traducir a furia dos combates, impos\u00edbel de conter na \u00e1rea central do tapiz. Excepto para as escenas 55 e 56 onde os arqueiros, que xogaron un papel decisivo durante a batalla, invaden o bordo inferior e as frechas cr\u00e1vanse nos escudos dos sax\u00f3ns.\nA escena 38, que describe a traves\u00eda da Canle da frota de Guillerme, presenta outro \"desbordamento\": a marxe superior est\u00e1 enteiramente ocupada pola parte superior dos nav\u00edos. Este procedemento poder\u00eda ser unha forma de facer sentir ao espectador a inmensidade do mar e a enormidade do evento. O mesmo proceso aparece na escena 5, que representa a traves\u00eda da Canle por Harold.\nInscrici\u00f3ns latinas e traduci\u00f3n.\nTradicionalmente, a descrici\u00f3n do tapiz est\u00e1 baseada na \"banda numerada\", enriba da parte bordada, orixinalmente destinada a colgar a obra. Sobre esta banda figuran grandes n\u00fameros a tinta, que delimitan unhas 58 \"escenas\". Este sistema de referencia non satisfae os investigadores do s\u00e9culo XXI, que lle reprochan a s\u00faa falta de precisi\u00f3n, pero que seguen a utilizarse por mor da ausencia dunha mellor.\nO texto lat\u00edn est\u00e1 redactado na maior\u00eda dos casos con capitais romanas, moito menos con unciais, sen que se poida detectar alg\u00fan tipo de sistematizaci\u00f3n. Cont\u00e9n algunhas graf\u00edas tipicamente anglosaxoas: o \u00c6 que aparece nalg\u00fans nomes propios (\u00c6LFGYVA e PEVENES\u00c6) as\u00ed como no nome GYR. O W escr\u00edbese con dous V. Entre os signos de puntuaci\u00f3n do texto, o m\u00e1is frecuente est\u00e1 formado por dous puntos superpostos; serve para separar as palabras. Un signo formado por tres puntos superpostos aparece menos. Un signo s\u00f3 aparece d\u00faas veces (escenas 12 e 38): unha cruz, que en principio indica o comezo dun texto. No caso da escena 38 a cruz corresp\u00f3ndese cunha costura, introducindo a hip\u00f3tese de que un obradoiro diferente ter\u00eda comezado o seu traballo nese lugar. A escena 12, a\u00ednda as\u00ed, non corresponde a costura ningunha.\nAs inscrici\u00f3ns est\u00e1n bordadas en negro at\u00e9 a escena 42. A continuaci\u00f3n, as letras ou grupos de letras son alternativamente en vermello e negro. Dende a escena 52, atopamos negro e amarelo, as\u00ed como algunhas letras vermellas. Na escena 57 aparece o verde.\nAs inscrici\u00f3ns son xeralmente simples e ao alcance dunha persoa con co\u00f1ecementos de lat\u00edn b\u00e1sico: algunhas te\u00f1en s\u00f3 un nome dunha persoa ou dun lugar, a maior\u00eda son frases que indican onde a acci\u00f3n ten lugar, comezando coa palabra \"hic\" (aqu\u00ed) ou \"ubi\" (onde). Algunhas palabras latinas indican unha orixe continental (\"caballi\", \"parabolant\"...). Palabras raras, con todo, te\u00f1en forma anglosaxoa, como \"ceastra\", onde \u00e9 de esperar \"castra\".\nOutras contribuci\u00f3ns.\nO bordado tr\u00e1enos un importante co\u00f1ecemento sobre feitos hist\u00f3ricos dos que temos poucos datos. Proporciona nova informaci\u00f3n sobre os elementos da expedici\u00f3n de Breta\u00f1a, sobre o lugar do xuramento, sobre o lugar dos irm\u00e1ns de Guillerme na conquista ou tam\u00e9n sobre Odo, un bispo, que participou nos combates (o seu status como se\u00f1or feudal obrig\u00e1bao a axudar o seu suzer\u00e1n, o seu status como prelado prohib\u00edalle derramar sangue, por iso o uso da vara como arma). Sen o tapiz, moitos destes elementos ser\u00edan a\u00ednda hoxe desco\u00f1ecidos. A presentaci\u00f3n do bordado, en forma de imaxes, permitiu ao longo dos s\u00e9culos un acceso a todos cando poucos sab\u00edan ler.\nO bordado tam\u00e9n ten un valor inestim\u00e1bel en canto aos co\u00f1ecementos da vida da \u00e9poca; primeiro nas t\u00e9cnicas de bordado no s\u00e9culo XI, en particular a aparici\u00f3n do que dende ent\u00f3n se deu en chamar o punto de Bayeux; tam\u00e9n sobre numerosas t\u00e9cnicas da \u00e9poca, xa que aparecen construci\u00f3ns de castelo de mota ou de barcos. Figuran tam\u00e9n vistas da corte de Guillerme, do interior do castelo de Eduardo en Westminster, as\u00ed como da abad\u00eda de Westminster, terminada en 1065.\nAs numerosas representaci\u00f3ns de homes de armas permiten facernos unha idea do seu equipamento. A maior\u00eda levaban cotas \u2013e non cotas de mallas como se pensou durante moito tempo. Encontramos aproximadamente 200 sobre o modelo dos soldados de a p\u00e9, mais ser\u00eda impens\u00e1bel para a cabalar\u00eda, e especialmente caro. Quedan tam\u00e9n ben vis\u00edbeis sinais distintivos nos escudos, que non son her\u00e1ldicos, desco\u00f1ecidos nesas datas, mais ti\u00f1an a s\u00faa utilidade ao estaren as caras recubertas polos cascos. Obs\u00e9rvase tam\u00e9n que o corte de pelo dos protagonistas var\u00eda segundo a nacionalidade: os ingleses levan o pelo curto e mostachos, e os normandos e os seus aliados franceses levan o cocote rasurado. Entre as armas ofensivas que aparecen no tapiz, unha das m\u00e1is caracter\u00edsticas \u00e9 un machado de mango longo con folla ancha e c\u00f3ncava. De orixe escandinava, manex\u00e1bana coas d\u00faas mans os soldados de infantar\u00eda ingleses, pertencentes ao grupo de elite dos \"huscarles\". Na escena 53 un guerreiro ingl\u00e9s \u00fasao para fender o cranio do cabalo dun normando. \u00c1 s\u00faa esquerda outro normando cortou o mango do machado do seu contrincante.,O tapiz constit\u00fae tam\u00e9n unha fonte de informaci\u00f3n sobre a historia econ\u00f3mica da Idade Media. No bordo inferior da escena 10, varios pequenos cadros ilustran os cambios nas pr\u00e1cticas agr\u00edcolas no s\u00e9culo XI, que se trate do uso do arado, a grade ou da coleira que permite a un cabalo tirar dun apeiro agr\u00edcola.\nO tapiz representa unha fonte documental especialmente importante no campo da navegaci\u00f3n e da construci\u00f3n naval no s\u00e9culo XI. Tanto os barcos normandos como os ingleses son de tradici\u00f3n escandinava: de forma afiada e de baixo calado. Est\u00e1n xeralmente decorados con figuras de proa e popa. Est\u00e1n constru\u00eddos con casco trincado e te\u00f1en dous modos de propulsi\u00f3n: unha vela cadrada e remos, que rara vez vemos usados, mais os buratos de remos est\u00e1n representados nun gran n\u00famero de exemplares. O piloto manobra o barco mediante un tem\u00f3n lateral. Unha vez o barco arrastrado a terra, o mastro e as figuras de proa e de popa desm\u00f3ntanse. Alg\u00fans nav\u00edos te\u00f1en escudos fixados nas amuras. Por raz\u00f3ns desco\u00f1ecidas, os barcos ingleses dist\u00ednguense dos normandos por un entalle no casco.\nAutenticidade.\nEn 1990, o Brit\u00e1nico Robert Chenciner, un experto en tecidos antigos, pon en d\u00fabida a autenticidade do tapiz de Bayeux. Os espetos e a grella medieval, representados no bordado, par\u00e9cenlle estar inspirados nun m\u00e9todo de cocci\u00f3n m\u00e1is oriental que normando: este ter\u00eda aparecido en Francia s\u00f3 no s\u00e9culo XVIII. Para Chenciner, este non \u00e9 o orixinal, sen\u00f3n unha reproduci\u00f3n, datada talvez nos s\u00e9culos XVII/XVIII,\u00a0mesmo do XIX.\nA posteridade.\nReconstituci\u00f3n hist\u00f3rica.\nUnha reconstituci\u00f3n a tama\u00f1o da batalla de Hastings foi realizada en outubro de 2006 con motivo do 940 aniversario da batalla.\nEntre 2013 e 2014, os habitantes da illa anglo-normanda de Aurigny tecen o \"ep\u00edlogo\" do bordado, no que o pr\u00edncipe Carlos de Inglaterra tam\u00e9n participou.\nBanda dese\u00f1ada.\nDende a publicaci\u00f3n, en 1969, do libro de G\u00e9rard Blanchard, \"La Bande dessin\u00e9e\", \"histoire des images de la pr\u00e9histoire \u00e0 nos jours\" (\"A banda dese\u00f1ada, historia das imaxes dende a prehistoria ata os nosos d\u00edas\", o tapiz de Bayeux \u00e9 regularmente citado por historiadores e cr\u00edticos como o antecesor da banda dese\u00f1ada, do cinema ou do cinema de animaci\u00f3n.\nCinema e animaci\u00f3n.\nO historiador Fran\u00e7ois de la Bret\u00e8que mostrou como aparec\u00eda con regularidade, en forma de homenaxe, en cr\u00e9ditos de pel\u00edculas de tem\u00e1tica medieval como \"The\u00a0Vikings\" por Richard Fleischer (1956), \"A Canci\u00f3n de Roland\" por Frank Cassenti (1978), ou \"Robin hood, pr\u00edncipe dos ladr\u00f3ns\" de Kevin Reinolds (1991).\nO director xapon\u00e9s de cinema de animaci\u00f3n Isao Takahata aplicou a an\u00e1lise f\u00edlmica \u00e1 descodificaci\u00f3n dalgunhas secuencias no contexto dun libro e dunha exposici\u00f3n presentada en 2011 no Museo de Bayeux.\nAs ligaz\u00f3ns do tapiz de Bayeux con pel\u00edculas de debuxos animados foron investigadas por Jean-Baptiste Garnero e Xavier Kawa-Topor, dende o proxecto de pel\u00edcula de \u00c9mile Cohl \"A Conquista de Inglaterra\" (1937) ata o \"Tolo do rei\" de Paul Grimault (1988) pasando por\u00a0\"Nausica\u00e4\" de\u00a0Hayao Miyazaki (1985).\nUnha versi\u00f3n animada do tapiz foi montada no marco do proxecto de estudante do Goldsmiths College por David Newton e Marc Sylvan.\nA pel\u00edcula de\u00a0Julie Lopes-Curval \"Le Beau Monde\" fai do tapiz un motivo que inspira a hero\u00edna, unha estudante dunha famosa escola de bordados.\nUn desv\u00edo do tapiz \u00e9 usado nun episodio dos Simpsons (Un por todos, todos para Wiggum, da tempada 19, episodio 10) para ilustrar a rivalidade entre as familias Flanders e Simpsons."}
{"id": "364968", "revid": "98629", "url": "https://gl.wikipedia.org/wiki?curid=364968", "title": "Salto mortal", "text": "A volta ou salto mortal \u00e9 unha proba de destreza acrob\u00e1tica na que unha persoa rota ao redor do seu plano medio, movendo os seus p\u00e9s\u00a0cara \u00e1 s\u00faa cabeza. O salto pode ser adiante ou atr\u00e1s.\nExisten numerosas variaci\u00f3ns dos saltos mortais adiante e atr\u00e1s cuxas versi\u00f3ns definidas con maior precisi\u00f3n t\u00e9cnica forman parte do deporte de competici\u00f3n chamado \"trampolining\". Neste deporte existen catro variantes entre os saltos mortais que se realizan en competici\u00f3n, que son: tuck, pike, straight e straddle ou ao carricho.\nTipos.\nDeseguido, m\u00e1is informaci\u00f3n sobre as devanditas variantes:\nOutras destrezas relacionadas co salto son, entre outras moitas:"}
{"id": "364969", "revid": "47401", "url": "https://gl.wikipedia.org/wiki?curid=364969", "title": "Hirundinidae", "text": ""}
{"id": "364974", "revid": "1131", "url": "https://gl.wikipedia.org/wiki?curid=364974", "title": "Castrodelo", "text": ""}
{"id": "364975", "revid": "1131", "url": "https://gl.wikipedia.org/wiki?curid=364975", "title": "Castrolanz\u00e1n", "text": ""}
{"id": "364976", "revid": "1131", "url": "https://gl.wikipedia.org/wiki?curid=364976", "title": "Castronc\u00e1n", "text": ""}
{"id": "364977", "revid": "1131", "url": "https://gl.wikipedia.org/wiki?curid=364977", "title": "Castrota\u00f1e", "text": ""}
{"id": "364978", "revid": "1131", "url": "https://gl.wikipedia.org/wiki?curid=364978", "title": "Castrovite", "text": ""}
{"id": "364981", "revid": "98629", "url": "https://gl.wikipedia.org/wiki?curid=364981", "title": "Paul Emery", "text": "Paul Emery, nado en Chiswik (Londres) o 12 de novembro de 1916 e finado en Epsom (Surrey) o 3 de febreiro de 1993, foi un piloto de carreiras do Reino Unido.\nConstru\u00edu un coche de 500cc de F\u00f3rmula 3 chamado Emeryson e pilotouno el mesmo. Participou en dous Grandes Premios Mundiais de F\u00f3rmula Un, debutou o 14 de xullo de 1956 e participou en numerosas carreiras de F\u00f3rmula Un f\u00f3ra de Campionato. Non anotou puntos de campionato.\nTraxectoria.\nEra fillo de George Emery, un entusiasta do automobilismo. Comezara a construci\u00f3n de coches de carreiras e, ao final da segunda guerra mundial foi capaz de completar un autom\u00f3bil que dese\u00f1ara en 1934, capaz de dar unha gran cantidade de cabalos de forza. O primeiro Emeryson, dese\u00f1ado por pai e fillo, demostrou ser r\u00e1pido e Eric Winterbottom logrou levalo \u00e1 vitoria en 1947.\nAnimados polos resultados Emery debutou na F\u00f3rmula 1, pero debido aos altos custos preferiron dirixir a s\u00faa atenci\u00f3n cara a F\u00f3rmula 3, onde tiveron \u00e9xito na venda de varios veh\u00edculos a clientes privados. Un dos seus coches posteriormente tam\u00e9n foi utilizado en F\u00f3rmula 2 con motor Aston Martin.\nPaul Emery decidiu tam\u00e9n debutar cun dos seus coches no 1956, no GP de Gran Breta\u00f1a pero viuse obrigado a retirarse. Logo participou en varias carreiras f\u00f3ra de campionato. En correu nun Connaught de Bernie Ecclestone.\nM\u00e1is tarde abandonou a s\u00faa carreira como piloto para retomar a de dese\u00f1ador. En 1960, de feito, varios pilotos requiriron unha nova serie de coches Emeryson. Logo traballou na f\u00e1brica de Connaught dese\u00f1ando coches para a F\u00f3rmula 2 e a F\u00f3rmula 1, esta \u00faltima con motores Coventry. Varias unidades vend\u00e9ronse \u00e1 Ecurie Nationale Belge. Todo o material comprouno m\u00e1is tarde Hugh Powell ao final de 1961. Emery continuou activo como dese\u00f1ador para Scirocco-Powell.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364991", "revid": "22570", "url": "https://gl.wikipedia.org/wiki?curid=364991", "title": "Dennis Taylor", "text": "Dennis Taylor (nado o 12 de xu\u00f1o de 1921 en Sidcup, Kent, finado o 2 de xu\u00f1o de 1962 en Monte Carlo, M\u00f3naco) foi un piloto de carreiras de Inglaterra. Competiu na F\u00f3rmula 3 de 500cc de 1952 a 1954. A s\u00faa \u00fanica participaci\u00f3n no Campionato Mundial de F\u00f3rmula 1 foi no Gran Premio do Reino Unido de 1959 pilotando o seu Lotus 12 de F\u00f3rmula 2, non puido cualificar.\nMorreu nunha carreira de F\u00f3rmula J\u00fanior en Monte Carlo en 1962, 10 d\u00edas antes do seu 41 aniversario.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "364992", "revid": "75439", "url": "https://gl.wikipedia.org/wiki?curid=364992", "title": "Erik Bruhn", "text": "Erik Belton Evers Bruhn, co\u00f1ecido simplemente como Erik Bruhn, nado o 3 de outubro de 1928 en Copenhague (Dinamarca) e finado o 1 de abril de 1986 en Toronto (Canad\u00e1), foi un bailar\u00edn de ballet, core\u00f3grafo e mestre de ballet dinamarqu\u00e9s. Bruhn comezou a s\u00faa formaci\u00f3n no Ballet Real de Dinamarca en 1937, pasando a formar parte da compa\u00f1\u00eda dez anos despois e, en 1949 foi nomeado solista. Entre 1949 e 1958 ausentouse do seu posto para bailar co American Ballet Theatre, regresando despois ao seu pa\u00eds natal. En 1961 renunciou ao seu posto permanente no Ballet Real para bailar de novo co American Ballet Theatre. Posteriormente, en 1967, foi nomeado director do ballet da Kungliga Operan sueca ata 1972, cando pasou a asociarse principalmente co Canada's National Ballet, sendo primeiro director asistente, logo director dende 1983 ata a s\u00faa morte.\nBruhn compatibilizou os seus postos permanentes como bailar\u00edn con actuaci\u00f3ns ocasionais con outras compa\u00f1\u00edas como New York City Ballet, The Royal Ballet, The Australian Ballet, Ballet Real de Suecia, e o Ballet de l'Op\u00e9ra National de Paris.\nFoi parella do tam\u00e9n bailar\u00edn Rudolf Nureyev."}
{"id": "364993", "revid": "47401", "url": "https://gl.wikipedia.org/wiki?curid=364993", "title": "Maxi Rol\u00f3n", "text": "Maximiliano Brian Rol\u00f3n, nado o 19 de xaneiro de 1995 en Rosario (Santa Fe) e finado en Pujato o 14 de maio de 2022, foi un futbolista profesional arxentino da canteira do FC Barcelona que xogaba como extremo esquerdo.\nEra irm\u00e1n xemelgo do tam\u00e9n futbolista Leonardo Rol\u00f3n.\nTraxectoria.\nNado en Rosario (Santa Fe), Rol\u00f3n comezou a s\u00faa carreira como futbolista nas categor\u00edas inferiores do Atl\u00e9tico Luj\u00e1n, club da s\u00faa cidade natal. No ano 2007 fichou pola canteira do FC Barcelona, a\u00ednda que non se mudou a La Masia at\u00e9 tres anos despois. Con todo, en 2013, foi cedido \u00e1 UE Cornell\u00e0 por mor da s\u00faa condici\u00f3n de cidad\u00e1n extracomunitario, regresando ao club en xaneiro do ano seguinte para formar parte do \"Xuvenil A\". En maio dese mesmo ano foi ascendido ao FC Barcelona B da Segunda Divisi\u00f3n. Tras ser ligado a unha pos\u00edbel cesi\u00f3n ao Lleida Esportiu en agosto, finalmente permaneceu no club barcelon\u00e9s, debutando como profesional o 4 de outubro ante o CD Lugo no Mini Estadi. O 20 de setembro de 2015, co seu equipo agora na Segunda Divisi\u00f3n B, marcou o seu primeiro gol como s\u00e9nior ante a UE Olot na primeira vitoria da temporada. O de febreiro do ano seguinte rescindiu o seu contraro, asinado co Santos do Brasileir\u00e3o. Tras a falta de oportunidades no club paulista, asinou o 31 de xaneiro de 2017 co Lugo de LaLiga2. A nivel internacional foi campi\u00f3n do Suramericano Sub-20 de 2015 coa .\nFaleceu xunto co seu irm\u00e1n, o tam\u00e9n futbolista Ariel Rol\u00f3n, o 14 de maio de 2022 debido \u00e1s feridas provocadas nun accidente de tr\u00e1fico preto da localidade de Casilda, Santa Fe."}
{"id": "364994", "revid": "45576", "url": "https://gl.wikipedia.org/wiki?curid=364994", "title": "Alessandro de Tomaso", "text": ""}
{"id": "364995", "revid": "89787", "url": "https://gl.wikipedia.org/wiki?curid=364995", "title": "Andrew Hjulsager", "text": "Andrew Hjulsager, nado o 15 de xaneiro de 1995, \u00e9 un futbolista dan\u00e9s que xoga como centrocampista para o KV Oostende da Jupiler Pro League.\nTraxectoria.\nO 31 de xaneiro de 2017 anunciouse a s\u00faa fichaxe polo Celta de Vigo ata o ano 2020."}
{"id": "365000", "revid": "7523", "url": "https://gl.wikipedia.org/wiki?curid=365000", "title": "Real Madrid CF C", "text": ""}
{"id": "365001", "revid": "1888", "url": "https://gl.wikipedia.org/wiki?curid=365001", "title": "Antonio Docampo", "text": "Antonio Docampo Garc\u00eda, nado na Coru\u00f1a en 1929 e finado na mesma cidade o 26 de xaneiro de 2017, foi un cineasta galego.\nTraxectoria.\nFoi o c\u00e1mara de \"El andamio\" dirixida por Rogelio Amigo, unha historia sobre o ambiente obreiro galego na posguerra, premiada no Festival de San Sebasti\u00e1n en 1958. Tam\u00e9n \u00e9 autor de \"He matado a un hombre\" (1965), \"Mano Izquierda\", \"La Gaita Gallega\", \"As\u00ed es Galicia\", \"El Gas\", \"Botadura del 'Butr\u00f3n\"' (1973) e \"Lal\u00edn, capital do Deza\" (1987).\nReco\u00f1ecementos.\nRecibiu a medalla da Academia Galega de Belas Artes en 1999.\nVida persoal.\nCasou con Mar\u00eda Dolores Arias Longueira e foi pai de Patricia e Marta Docampo Arias."}
{"id": "365009", "revid": "23204", "url": "https://gl.wikipedia.org/wiki?curid=365009", "title": "B\u00e9rber", "text": ""}
{"id": "365021", "revid": "98629", "url": "https://gl.wikipedia.org/wiki?curid=365021", "title": "Monesterio", "text": "Monesterio \u00e9 un concello espa\u00f1ol situado no sur da provincia de Badaxoz, en Estremadura, moi preto da fronteira con Andaluc\u00eda. Pertence \u00e1 comarca de Tentud\u00eda e ao partido xudicial de Zafra. Ti\u00f1a en 2016 unha poboaci\u00f3n de 4.292 habitantes.\nXeograf\u00eda.\nEst\u00e1 situado na Serra de Tentud\u00eda, dominando o Porto das Marismas. At\u00f3pase nos contrafortes de Serra Morena, a unha altitude de entre 740 e 770 msnm, que establecen a divisi\u00f3n entre Estremadura e Andaluc\u00eda, dominando o Porto das Marismas (760 m), porta de entrada desde Sevilla e paso natural da V\u00eda da Prata.\nNeste punto, onde culminan as chamadas Costas de Culebr\u00edn, cobrouse dereito de portazgo ata mediados do s\u00e9culo XIX. Durante varios s\u00e9culos foi unha Encomenda da Orde de Santiago.\nHistoria.\nNos seus arredores significativos vestixios da cultura megal\u00edtica, tales como d\u00f3lmenes e restos de antigos asentamentos. Posteriormente, o n\u00facleo monesteriense debeu formar parte do que hoxe se denomina a Beturia C\u00e9ltica, un amplo territorio ao sur de Badaxoz. At\u00f3pase xunto ao Porto das Marismas, punto cr\u00edtico das comunicaci\u00f3ns entre o norte e o sur da Pen\u00ednsula polo que se canaliza un dos m\u00e1is importantes itinerarios hist\u00f3ricos da antig\u00fcidade: a V\u00eda da Prata, e no que a\u00ednda o s\u00e9culo pasado cobr\u00e1base dereito de portazgo.\nCon antecedente no enclave romano de Curiga constit\u00fae, pois, a porta de entrada en Estremadura polo sur desde as \u00e9pocas m\u00e1is remotas. A orixe da poboaci\u00f3n actual at\u00f3pase nunha fundaci\u00f3n templaria, ata que no s\u00e9culo XVI foi proclamada por Filipe II como Aldea de Se\u00f1or\u00edo.\n\u00c1 ca\u00edda do Antigo R\u00e9xime a localidade, ent\u00f3n co\u00f1ecida como Monasterio, constit\u00faese en municipio constitucional na rexi\u00f3n de Estremadura. Desde 1834 quedou integrado no Partido xudicial de Fuente de Cantos.No censo de 1842 ti\u00f1a 324 fogares e 1260 veci\u00f1os. O seu cemiterio, situado na parte m\u00e1is alta da vila, constru\u00eduse cara a 1814. Ata 1873 pertenceu \u00e1 diocese do Priorado de San Marcos de Le\u00f3n, data a partir da cal pasou \u00e1 xurisdici\u00f3n da diocese de Badaxoz.\nA s\u00faa vantaxosa situaci\u00f3n a metade de cami\u00f1o entre Sevilla, Badaxoz e M\u00e9rida, impulsou de maneira extraordinaria o exercicio da arrier\u00eda por parte dos seus habitantes, sendo esta actividade sobresa\u00ednte na econom\u00eda local, ademais da agricultura e a gander\u00eda."}
{"id": "365028", "revid": "8685", "url": "https://gl.wikipedia.org/wiki?curid=365028", "title": "Medell\u00edn, Badaxoz", "text": "Medell\u00edn \u00e9 un concello espa\u00f1ol situado na provincia de Badaxoz, en Estremadura. Pertence \u00e1 comarca de Vegas Altas, no centro da rexi\u00f3n.\nDe fundaci\u00f3n romana, cabeceira do condado hom\u00f3nimo durante a Idade Media e berce de Hern\u00e1n Cort\u00e9s, Medell\u00edn conserva, a pesar das desfeitas das guerras e as inclemencias do tempo, un importante patrimonio monumental, cuxos m\u00e1ximos expo\u00f1entes son o teatro romano, o castelo medieval e a ponte do s\u00e9culo XVII sobre o r\u00edo Guadiana. A s\u00faa econom\u00eda vira ao redor dunha florecente agricultura de regad\u00edo.\nXeograf\u00eda.\nO termo municipal \u00e9 practicamente chairo, por canto que se inscribe na depresi\u00f3n do Guadiana. Tan s\u00f3 destacan alg\u00fans cerros illados e de escasa altitude: a Serra de Enfrente (370 m) e Remondo (362 m) e a Serra de Yelbes, a de maior altidud, con 392 msnm; todas elas na marxe dereita do r\u00edo; e o cerro do castelo que se atopa na marxe esquerda do Guadiana, r\u00edo que atravesa en termo, de leste a oeste. Dados os m\u00ednimos desniveis, o Guadiana comeza a zigzaguear, presentando diversas canles, entre os que sobresaen o r\u00edo Guad\u00e1mez e as crebadas do Charco del Ciervo e do Turu\u00f1uelo. O r\u00edo Ortiga, na marxe esquerda, e o Cag\u00e1nchez, na dereita, completan a rede fluvial.\nDemograf\u00eda.\nTi\u00f1a en 2016 unha poboaci\u00f3n de 2.300 habitantes, agrupados en d\u00faas entidades de poboaci\u00f3n: a capital Medell\u00edn (1.958 hab.) e a pedan\u00eda de Yelbes (342 hab.)."}
{"id": "365029", "revid": "10599", "url": "https://gl.wikipedia.org/wiki?curid=365029", "title": "Medell\u00edn, Espa\u00f1a", "text": ""}
{"id": "365030", "revid": "98629", "url": "https://gl.wikipedia.org/wiki?curid=365030", "title": "Vegas Altas", "text": "Vegas Altas \u00e9 unha comarca situada no norte da provincia de Badaxoz, en Estremadura. O seu centro econ\u00f3mico son as poboaci\u00f3ns de Don Benito e Villanueva de la Serena.\nXeograf\u00eda.\nLimita ao norte coa Comarca de Trujillo, ao nord\u00e9s con Las Villuercas, ao sueste con La Siberia, ao sur con La Serena e ao suroeste coa comarca Tierra de M\u00e9rida-Vegas Bajas.\nA auga do r\u00edo Guadiana, grazas a unha importante infraestrutura de canles e quenllas, \u00e9 o recurso natural sobre o que se cimentou toda a riqueza agr\u00edcola da zona. O val fluvial do mesmo, \u00e9 o elemento vertebrador da paisaxe.\nO potencial econ\u00f3mico de Don Benito xunto co de Villanueva de la Serena, centros comerciais de primeira orde en Estremadura, unido a un sector agr\u00edcola punteiro e unha posici\u00f3n xeogr\u00e1fica vantaxosa, fan das Vegas Altas do Guadiana unha das comarcas con maior dinamismo da rexi\u00f3n."}
{"id": "365031", "revid": "98629", "url": "https://gl.wikipedia.org/wiki?curid=365031", "title": "A fiya del xastre", "text": "A fiya del xastre\u00a0\u00e9 unha curtametraxe de 2011. Tr\u00e1tase do primeiro filme de ficci\u00f3n rodado en galego de Asturias. Dirixiuno Marisa L\u00f3pez Diz empregando lugares do concello\u00a0de Grandas de Salime.\nSinopse.\nTr\u00e1tase da historia dunha costureira que agocha nas pezas de roupa que confecciona herbas coas que conxurar a boa sorte e facer realidade os desexos da xente. Nunha ocasi\u00f3n acolle a un rapaz que non ti\u00f1a onde pasar a noite e faille unha chaqueta cunha desas herbas. Ao d\u00eda seguinte s\u00e1bese a nova de que a Garda Civil anda na procura dun fuxido. Despois duns anos, a costureira recibe un d\u00eda unha carta cunha soa palabra, \"grazas\".\nGui\u00f3n.\nEst\u00e1 baseado no relato hom\u00f3nimo de Marisa L\u00f3pez Diz ga\u00f1ador do\u00a0XVII Premio Xeira (2007) de narraci\u00f3ns curtas."}
{"id": "365032", "revid": "10599", "url": "https://gl.wikipedia.org/wiki?curid=365032", "title": "Las Vegas Altas", "text": ""}
{"id": "365033", "revid": "23204", "url": "https://gl.wikipedia.org/wiki?curid=365033", "title": "Carrapucho", "text": "O carrapucho ou\u00a0pata de gali\u00f1a (Chondrus crispus) \u00e9 unha alga vermella (filo \"Rhodophyta\") moi abundante, que en ocasi\u00f3ns forma c\u00e9spedes, sempre sobre superficies rochosas. At\u00f3pase en todas as costas atl\u00e1nticas de Europa e Norteam\u00e9rica.\nTr\u00e1tase dunha especie con valor econ\u00f3mico. Aprov\u00e9itanse os polisac\u00e1ridos complexos da s\u00faa mucilaxe, que forman a maior parte do seu peso logo de deshidratadas. En medicamento empr\u00e9gase como emoliente e laxante, consumida en infusi\u00f3n. Empr\u00e9ganse como emulsionantes pola industria alimentaria e tam\u00e9n na coci\u00f1a dom\u00e9stica.\nPropiedades.\nAs algas c\u00f3rtanse a rentes do chan, l\u00e1vanse con auga doce e d\u00e9ixanse secar ao aire libre p\u00f3ndose p\u00e1lidas co sol. Cando o musgo est\u00e1 seco ponse en auga e qu\u00e9ntase, e desaparece nesta, e ao arrefriar calla nunha xelea. \nDecocci\u00f3n: unha cullerada de sobremesa por cunca. Ferver cinco minutos, d\u00faas ou tres cuncas ao d\u00eda. \nPara combater a tose, f\u00e9rvese unha onza de regalicia durante media hora nun litro de auga, c\u00f3ase e ponse de novo ao lume; eng\u00e1denselle cinco gramos de musgo e d\u00e9ixase ferver cinco minutos m\u00e1is. \nPara o estrinximento cr\u00f3nico, ponse a remollo (auga fr\u00eda) media onza de musgo cortado en anaqui\u00f1os. Ponse a ferver 15 gramos de ameixas nun litro de auga durante 15 minutos; qu\u00edtanselle os \u00f3sos e as peles e a polpa feita papa ponse ao lume con d\u00faas ou tres culleradas de mel e o musgo a remollo at\u00e9 conseguir unha xelea clara. Tomar unha boa cunca antes de deitarse ou despois das comidas se non \u00e9 suficiente."}
{"id": "365035", "revid": "98629", "url": "https://gl.wikipedia.org/wiki?curid=365035", "title": "Familia Bernoulli", "text": "A familia Bernoulli \u00e9 unha familia de matem\u00e1ticos e f\u00edsicos su\u00edzos procedentes da cidade de Basilea, que irrompeu no mundo cient\u00edfico a finais do s\u00e9culo XVII.\nO fundador desta familia foi \"Jacob o vello\", nado en Antuerpen (B\u00e9lxica), un hugonote que se trasladou a Basilea en 1622 por motivos de persecuci\u00f3n relixiosa. casou tres veces e s\u00f3 tivo un fillo, Nikolaus. Este casou e tivo unha ducia, dos cales catro chegaron \u00e1 idade adulta; dous deles convert\u00e9ronse en matem\u00e1ticos de primeira orde: Jakob, nado en 1654, e Johann, nado en 1667. Ambos estudaron a teor\u00eda do c\u00e1lculo infinitesimal de Leibniz e desenvolveron aplicaci\u00f3ns da mesma.\nPrincipais membros.\nA familia Bernoulli produciu moitos artistas e cient\u00edficos notables, en particular un gran n\u00famero de matem\u00e1ticos famosos do s\u00e9culo XVIII:"}
{"id": "365036", "revid": "47401", "url": "https://gl.wikipedia.org/wiki?curid=365036", "title": "Valor agardado", "text": ""}
{"id": "365037", "revid": "7594", "url": "https://gl.wikipedia.org/wiki?curid=365037", "title": "Daniel Bernoulli", "text": "Daniel Bernoulli, nado en Groninga o 8 de febreiro de 1700 e finado en Basilea o 17 de marzo de 1782 foi un matem\u00e1tico, estat\u00edstico, f\u00edsico e m\u00e9dico neerland\u00e9s-su\u00edzo. Destacou non s\u00f3 en matem\u00e1tica pura, sen\u00f3n tam\u00e9n nas chamadas matem\u00e1ticas aplicadas, principalmente estat\u00edstica e probabilidade. Fixo importantes contribuci\u00f3ns en hidrodin\u00e1mica e elasticidade.\nTraxectoria.\nDaniel Bernoulli provi\u00f1a da saga familiar de Bernoulli, que xerou grandes avances matem\u00e1ticos ao longo da historia. Era fillo de Johann Bernoulli e naceu en Groninga, Pa\u00edses Baixos, onde o seu pai era ent\u00f3n profesor de matem\u00e1ticas. En 1705, o seu pai obtivo unha praza na Universidade de Basilea e a familia regresou \u00e1 cidade su\u00edza de onde era orixinaria.\nPor desexo do seu pai estudou Medicina na Universidade de Basilea, mentres que \u00e1 vez, na s\u00faa casa, o seu irm\u00e1n m\u00e1is vello Nicolau e o seu pai ampliaban os seus co\u00f1ecementos matem\u00e1ticos. Daniel finalizou os estudos de Medicina en 1721. En principio tentou entrar como profesor na Universidade de Basilea, pero foi rexeitado.\nEn 1723, ga\u00f1ou a competici\u00f3n anual que patrocinaba a Academia de Ciencias francesa. Ese mesmo ano, o matem\u00e1tico prusiano Christian Goldbach, despois de quedar impresionado polo nivel matem\u00e1tico de Bernoulli, decidiu publicar a correspondencia que mantiveran. En 1724, as cartas publicadas estend\u00e9ronse por todo o mundo, e Catarina I de Rusia prop\u00faxolle ser profesor da recentemente fundada Academia de Ciencias de San Petersburgo. O seu pai logrou que a oferta se ampliase tam\u00e9n ao seu irm\u00e1n Nicolau, que morrer\u00eda de tuberculose en San Petersburgo en 1726. Na Academia, Daniel traballou na c\u00e1tedra de F\u00edsica. Permaneceu oito anos en San Petersburgo e o seu labor foi moi reco\u00f1ecido. Durante ese tempo compartiu vivenda co tam\u00e9n gran matem\u00e1tico Leonhard Euler, que chegara \u00e1 Academia recomendado polo propio Daniel e ao que xa co\u00f1ec\u00eda por ser un avantaxado alumno do seu pai na Universidade de Basilea.\nNo ano 1732, volveu a Basilea, onde ga\u00f1ara un posto de profesor nos departamentos de Bot\u00e1nica e Anatom\u00eda.\nEn 1738 publicou a s\u00faa obra \"Hydrodynamica\", na que exp\u00f3n o que m\u00e1is tarde ser\u00eda co\u00f1ecido como o Principio de Bernoulli, que describe o comportamento dun flu\u00eddo ao moverse ao longo dun conduto pechado. Daniel tam\u00e9n fixo importantes contribuci\u00f3ns \u00e1 teor\u00eda da probabilidade.\nS\u00e1bese que Daniel mantivo unha mala relaci\u00f3n co seu pai a partir de 1734, ano no que ambos compartiron o premio anual da Academia de Ciencias de Par\u00eds. Johann chegou a expulsalo da s\u00faa casa e tam\u00e9n publicou un libro, \"Hydraulica\", no que tratou de atribu\u00edrse os descubrimentos do seu fillo nesta materia. En 1750 a Universidade de Basilea concedeulle, sen necesidade de concurso, a c\u00e1tedra que ocupara o seu pai e o 3 de maio de 1750 foi elixido membro da Royal Society.\nAo final dos seus d\u00edas ordenou constru\u00edr unha pensi\u00f3n para refuxio de estudantes sen recursos.\nObra.\nDaniel Bernoulli publicou 86 traballos e ga\u00f1ou 10 premios da Academia de Ciencias de Par\u00eds, s\u00f3 superado por Euler que ga\u00f1ou 12."}
{"id": "365040", "revid": "1131", "url": "https://gl.wikipedia.org/wiki?curid=365040", "title": "Vitiza (duque galego)", "text": "Witiza ou Vitiza (fl. 888-895) foi un arist\u00f3crata galego do s\u00e9culo IX. Ostentando o t\u00edtulo de \"dux\" rebelouse contra o rei Afonso III no ano 888. A rebeli\u00f3n durou sete anos, ata que Witiza foi capturado polo conde Hermenexildo Gut\u00e9rrez e entregado \u00f3 rei Afonso III, quen o privou do t\u00edtulo de \"dux\" e das s\u00faas propiedades. Preso nun alxube por orde do rei, morreu \u00f3 pouco tempo. O \"dux\" Witiza ter\u00eda a s\u00faa principal \u00e1rea de influencia na zona do r\u00edo Mi\u00f1o."}
{"id": "365041", "revid": "98629", "url": "https://gl.wikipedia.org/wiki?curid=365041", "title": "Estado de Palestina", "text": "Palestina (\u00c1rabe: \u0641\u0644\u0633\u0637\u064a\u0646, Filas\u1e6d\u012bn, Falas\u1e6d\u012bn ou Filis\u1e6d\u012bn), oficialmente declarado como o Estado de Palestina (\u00c1rabe: \u062f\u0648\u0644\u0629 \u0641\u0644\u0633\u0637\u064a\u0646, Dawlat \"Filas\u1e6din\"), \u00e9 un Estado con reco\u00f1ecemento limitado situado no Oriente Medio, m\u00e1is concretamente no Levante mediterr\u00e1neo, e que limita con Israel, Xordania, Exipto e a ribeira sudoriental do mar Mediterr\u00e1neo. Tam\u00e9n \u00e9 considerado un protoestado. Foi proclamado no exilio en Alxer o 15 de novembro de 1988, cando o Consello Nacional da Organizaci\u00f3n para a Liberaci\u00f3n de Palestina (OLP) adoptou a declaraci\u00f3n de independencia de Palestina de forma unilateral. Nese tempo a OLP non exerc\u00eda control sobre territorio ning\u00fan, e era un goberno no exilio. A\u00ednda hoxe parte do territorio reclamado mantense baixo ocupaci\u00f3n israel\u00ed. Reivindica os territorios palestinos definidos antes da guerra de 1967, e designou a Xerusal\u00e9n Leste como a s\u00faa capital. En 1994, conforme aos acordos de Oslo entre a OLP e o Goberno de Israel, foi establecida a Autoridade Nacional Palestina como unha entidade administrativa transitoria. O 31 de outubro de 2011, foi admitida como membro n\u00famero 195 da UNESCO, como estado membro de pleno dereito.\nO 29 de novembro de 2012 a Asemblea Xeral das Naci\u00f3ns Unidas adoptou a Resoluci\u00f3n 67/19 (proxecto de resoluci\u00f3n A/67/L.28) en virtude da cal concedeu a Palestina a condici\u00f3n de \u00abEstado observador non membro\u00bb da organizaci\u00f3n, reafirmando ademais o dereito do pobo palestino a un territorio baixo as fronteiras definidas antes da Guerra de 1967. Esta resoluci\u00f3n non implica a\u00ednda a admisi\u00f3n de Palestina como membro pleno da organizaci\u00f3n, pois para iso necesitar\u00edase da aprobaci\u00f3n do Consello de Seguridade das Naci\u00f3ns Unidas no cal Estados Unidos se op\u00f3n.\nO 17 de decembro de 2014 o Parlamento Europeo apoiou publicamente o reco\u00f1ecemento do Estado de Palestina, tras facelo os parlamentos de varios pa\u00edses membros como Reino Unido, Espa\u00f1a, Francia, Irlanda e Italia. O reco\u00f1ecemento do Parlamento Europeo e dos parlamentos nacionais \u00e9 puramente simb\u00f3lico, xa que o reco\u00f1ecemento efectivo d\u00e9beno realizar cada un dos gobernos dos estados membros. Na actualidade, o \u00fanico pa\u00eds da UE que o reco\u00f1eceu sendo xa membro da Uni\u00f3n foi Suecia, en maio de 2015 tam\u00e9n foi reco\u00f1ecido oficialmente pola Santa S\u00e9.\nHistoria.\nA Palestina hist\u00f3rica.\nOrixe do top\u00f3nimo.\nO termo \"Palestina\" prov\u00e9n do antigo pobo dos filisteos, mencionados na Biblia e outros textos antigos, como ocupantes da franxa costeira ao sur de Siria e Fenicia.\nEsta etnia, integrada por emigrantes vinculados aos Pobos do Mar (quizais de procedencia exea, a\u00ednda que non \u00e9 seguro) asentouse no territorio co\u00f1ecido como Cana\u00e1n durante a transici\u00f3n entre a Idade de Bronce e do Hierro; aproximadamente no s\u00e9culo XII a. C. Formaron unha confederaci\u00f3n de cinco cidades (Pent\u00e1polis filistea) entre Jope e Gaza, adoptaron costumes cananeos e convert\u00e9ronse na potencia dominante da rexi\u00f3n durante o s\u00e9culo X a. C., substitu\u00edndo a hexemon\u00eda exipcia na rexi\u00f3n. Grazas ao seu uso do ferro, dominaron \u00e1s poboaci\u00f3ns do interior, as tribos hebreas, coas cales libraron cruentas batallas. Esta inimizade quedou reflectida na Biblia e transformou o termo filisteo nunha designaci\u00f3n pexorativa.\nPalestina antiga.\nOs filisteos foron incorporados aos sucesivos imperios mesopot\u00e1micos da rexi\u00f3n; asirios, babilonios e persas, os cales os encadraron dentro da satrap\u00eda de Eber Nari.\nHer\u00f3doto, no s\u00e9culo V a.C., menciona \"os sirios chamados palestinos\", sendo este o primeiro uso do termo que non \u00e9 sen\u00f3n a transcrici\u00f3n grega de \"filisteos\", a\u00ednda que o contexto (a circuncisi\u00f3n) fai dubidar se fala deste pobo ou dos xudeus.\nTam\u00e9n Arist\u00f3teles na s\u00faa Meteorolox\u00eda (Meteorologica) falaba do mar Morto como un \"lago de Palestina\".\nBaixo o dominio dos l\u00e1gidas e os sele\u00facidas, o territorio foi chamado, en grego, Palestina, m\u00e1is al\u00f3 da s\u00faa divisi\u00f3n entre diversos pobos. O escritor xudeu de fala grega, Fil\u00f3n, sinalaba: \"Por outra banda, Palestina e Siria tampouco son est\u00e9riles en exemplos de sabedor\u00eda e virtude, pa\u00edses que habita unha parte non pequena da populosa naci\u00f3n dos xudeus\".\nO triunfo dos Macabeos no s\u00e9culo II a. C., colocou case toda a rexi\u00f3n baixo o dominio de reis xudeus, aos cales sucedeu o idumeo Herodes o Grande, baixo o amparo de Roma.\nTras a morte de Herodes o territorio quedou baixo control directo do imperio, con escasos per\u00edodos de gobernos m\u00e1is ou menos aut\u00f3nomos.\nDespois das grandes rebeli\u00f3ns xud\u00edas contra Roma (no 66 / 70 e o 132 / 135 de nosa era), o nome Palestina, ou Siria Palestina, utilizouse para designar oficialmente todo o territorio entre a provincia romana de Siria e a de Exipto. Ad\u00f3itase dicir que esta medida se tomou como unha forma de reprimir o nacionalismo xudeu, do mesmo xeito que Xerusal\u00e9n tomou o nome de Elia Capitolina, pero non hai documentos que o aseguren.\nEn Palestina, cuxa capital era a cidade de Cesarea Mar\u00edtima (fundada por Herodes), conviv\u00edan a cultura grega, en especial na costa e as cidades, e a aramea ou siria, no interior, coa crecente presenza de \u00e1rabes e importantes minor\u00edas xud\u00edas.\nNo referente \u00e1 relixi\u00f3n, predominou o paganismo (hel\u00e9nico, sirio ou \u00e1rabe) at\u00e9 o s\u00e9culo III, cando comezaron a incrementarse os cristi\u00e1ns, de lingua grega ou aramea. A Igrexa palestina, vinculada aos sitios mencionados nos seus libros sacros, volveuse moi importante, produciu notables eruditos, como Orixes, e adquiriu maior importancia tras o triunfo do cristianismo no Imperio romano.\nEntre os s\u00e9culos IV e VII, baixo o Imperio romano de Oriente, Palestina foi o nome dunha provincia (m\u00e1is tarde dividida en tres)de fala grega, con arameos no interior, e relixi\u00f3n cristi\u00e1. Xerusal\u00e9n recuperou o seu antigo nome, multiplic\u00e1ronse as igrexas e radic\u00e1ronse nos desertos numerosos eremitas e monxes. Tam\u00e9n se viu envolvida nas disputas teol\u00f3xicas da \u00e9poca, que expresaban as particularidades \u00e9tnicas das distintas provincias do imperio. En 614 caeu baixo o poder dos persas sas\u00e1nidas quen, en 628, foron derrotados polo emperador Heraclio e expulsados do pa\u00eds.\nPalestina no Califato.\nOs musulm\u00e1ns, encabezados por Umar, apoderar\u00edanse definitivamente do pa\u00eds en 636. En 661 o califa Muawiya I foi coroado en Xerusal\u00e9n, onde, en 691, construir\u00edase a C\u00fapula da Roca, s\u00edntese de elementos bizantinos, persas e \u00e1rabes.\nDurante os primeiros s\u00e9culos do Califato, Palestina foi unha rexi\u00f3n pr\u00f3spera, na cal se toleraban as diferentes relixi\u00f3ns \"do Libro\" e onde se mesturaban distintas influencias culturais. O \u00e1rabe converteuse na lingua predominante, desprazando tanto ao grego como ao arameo. O nome \u00e1rabe do pa\u00eds foi tomado da administraci\u00f3n bizantina: \"Falastin\".\nDesde 878 o pa\u00eds foi gobernado desde Exipto e no s\u00e9culo seguinte quedou baixo a influencia dos Fatimitas. En 1073 foi capturada polo Imperio Selx\u00facida e reconquistada polos exipcios en 1098, un ano antes da chegada dos Cruzados.\nPalestina baixo os cruzados.\nPalestina era a Terra Santa para os cruzados, quen estableceron diversos se\u00f1or\u00edos feudais na rexi\u00f3n baixo o mando do Reino de Xerusal\u00e9n. Menos dun s\u00e9culo despois este reino desaparecer\u00eda ante a ofensiva de Saladino (1187); o pa\u00eds pasou a depender dos ai\u00fabidas, a pesar da existencia, durante outro s\u00e9culo, dun enclave cruzado en Acre.\nReconquista musulm\u00e1.\nO Sultanato Mameluco de Exipto foi o resultado indirecto destas guerras e pronto incorporou ao seu dominio o territorio de Palestina, afectado en 1260, pola invasi\u00f3n mongol.\nNo s\u00e9culo XVI, os otom\u00e1ns arrebataron o pa\u00eds aos mamelucos exipcios. Salvo breves intervalos, o pa\u00eds permaneceu baixo dominio turco at\u00e9 a partici\u00f3n do Imperio Otom\u00e1n, despois da primeira guerra mundial. Durante este per\u00edodo o termo Palestina f\u00edxose popular en Occidente para designar ao territorio, tal como aparece nos textos e mapas da \u00e9poca.\nA Palestina otom\u00e1.\nPalestina foi parte do Imperio otom\u00e1n desde 1517 at\u00e9 1918, f\u00f3ra dun interludio de 1832 a 1840, cando foi conquistada por Mehmet Al\u00ed, o gobernador otom\u00e1n de Exipto, que se rebelou contra o sult\u00e1n de Constantinopla. Administrativamente, Palestina era parte do Pa\u00eds de Sham (nome pre-isl\u00e1mico de Siria).\nEn 1887 o Sanjak de Xerusal\u00e9n converteuse en sede dos Santos Lugares, creando un \"mutasarrif\" independente que se op\u00f3n directamente ao goberno central en Constantinopla, os seus ministerios e departamentos do Estado.\nEn 1888, cando se creou a vilaia de Beirut, outros dous territorios palestinos inclu\u00edronse no seu territorio.\nA Palestina mandataria.\nNo medio da primeira guerra mundial, 16 de maio de 1916, coa firma dos Acordos Sykes-Picot, Francia e Gran Breta\u00f1a acordaron que a Palestina otom\u00e1 asign\u00e1sese, ao final da guerra, como zona de influencia do Reino Unido.\nO 9 de decembro de 1917, Xerusal\u00e9n foi ocupada polo ex\u00e9rcito brit\u00e1nico, que ocupa a totalidade de Palestina. O Mandato Brit\u00e1nico de Palestina estivo baixo o control da Sociedade de Naci\u00f3ns, que se iniciou formalmente en 1920. O mandato terminar\u00eda formalmente en 1947. Durante o seu mandato, houbo varios disturbios polos palestinos contra a pol\u00edtica brit\u00e1nica en relaci\u00f3n coa autorizaci\u00f3n da inmigraci\u00f3n xud\u00eda do Reino Unido (Declaraci\u00f3n Balfour de 1917) e contra a venda de terras \u00e1rabes aos inmigrantes xudeus: os movementos de abril de 1920 e maio de 1921, as\u00ed como os disturbios de agosto de 1929 desembocar\u00edan na Gran Revolta \u00e1rabe de Palestina (1936-1939).\nEn consecuencia, o Libro Branco de 1939 sobre Palestina aprobado polo goberno brit\u00e1nico limitou a inmigraci\u00f3n xud\u00eda a Palestina e perfilou a creaci\u00f3n dun Estado gobernado conxuntamente por xudeus e palestinos. En resposta, as organizaci\u00f3ns sionistas paramilitares como o Irg\u00fan, e posteriormente Lehi, lanzaron campa\u00f1as de atentados contra as autoridades brit\u00e1nicas e os civ\u00eds palestinos, mentres se organizaba a inmigraci\u00f3n ilegal de xudeus europeos, fuxindo a maior\u00eda do holocausto.\nReco\u00f1ecemento internacional.\nO Estado de Palestina carece de independencia de facto. A s\u00faa extensi\u00f3n xeogr\u00e1fica identif\u00edcase xeralmente cos Territorios Palestinos, cuxos l\u00edmites son motivo de disputa con Israel, a\u00ednda que a Organizaci\u00f3n de Naci\u00f3ns Unidas reco\u00f1ece as fronteiras de 1967 previas \u00e1 Guerra do Seis D\u00edas.\nEn 1974 a Asemblea Xeral da ONU reco\u00f1eceu a OLP como representante do pobo palestino, outorg\u00e1ndolle a condici\u00f3n de observadora. Puido desde ent\u00f3n participar en todos os traballos da Asemblea e nas conferencias internacionais convocadas pola ONU, e desde 1976, foi convidada regularmente polo Consello de Seguridade a participar nas s\u00faas deliberaci\u00f3ns sobre a situaci\u00f3n no Oriente medio, a cuesti\u00f3n de Palestina e asuntos conexos. Desde o 15 de decembro de 1988, a ONU utiliza o termo \u00abPalestina\u00bb en lugar de \u00abOrganizaci\u00f3n para a Liberaci\u00f3n de Palestina\u00bb (OLP) na s\u00faa organizaci\u00f3n, as s\u00faas axencias e os seus organismos afiliados.\nO Estado palestino foi reco\u00f1ecido como tal por 94 pa\u00edses tras a s\u00faa proclamaci\u00f3n en 1988, e para xaneiro de 2012, 130 pa\u00edses membros da ONU reco\u00f1ec\u00e9rano formalmente. Existen con todo diversos status de reco\u00f1ecemento que a naci\u00f3n palestina foi alcanzando ao longo dos anos.\nEntre as principais potencias mundiais, os Estados Unidos non reco\u00f1ecen a\u00ednda a Palestina como un Estado independente, pero si afirman que devandito reco\u00f1ecemento deber\u00e1 ser a consecuencia final das conversaci\u00f3ns de paz que, baixo o seu patrocinio, ve\u00f1en sost\u00e9ndose desde hai moitos anos co Estado de Israel. Consideran a Autoridade Nacional Palestina como un interlocutor v\u00e1lido que representa os intereses da Naci\u00f3n Palestina, e outorgan aos seus representantes un status diplom\u00e1tico especial.\nA Uni\u00f3n Europea manifestou, en 2010, que reco\u00f1ecer\u00eda o Estado Palestino cando chegase \u00abo momento oportuno\u00bb, adoptando nun primeiro tempo unha posici\u00f3n similar \u00e1 estadounidense, pero en decembro de 2014 aprobou apoiar o seu reco\u00f1ecemento e animou \u00e1 xefa da diplomacia europea a promover devandito reco\u00f1ecemento en todos os Estados da Uni\u00f3n.\n\u00c1 marxe destas posici\u00f3ns intermedias, a maior parte de naci\u00f3ns do orbe si reco\u00f1eceron oficialmente a Palestina como un Estado independente, como ocorre con gran parte dos pa\u00edses \u00e1rabes e africanos, as\u00ed como alg\u00fans de Europa do leste e de Asia.\nDesde decembro de 2010, diversos gobernos latinoamericanos emitiron unha serie de pronunciamentos reco\u00f1ecendo oficialmente a Palestina como un Estado. As\u00ed, os gobernos da Arxentina, Costa Rica, o Brasil, Paraguai, Suriname, o Uruguai e Honduras reco\u00f1eceron a Palestina como Estado libre e independente incluso dentro das fronteiras definidas antes da Guerra de 1967, como o fixeron os pa\u00edses que integran a ALBA (Antiga e Barbuda, Bolivia, Cuba, Dominica, Ecuador, Nicaragua, San Vicente e as Granadinas, Venezuela). Pola s\u00faa banda, os gobernos de Chile, Per\u00fa e O Salvador tam\u00e9n efectuaron este reco\u00f1ecemento, a\u00ednda que sen realizar precisi\u00f3n ningunha sobre as fronteiras que deber\u00edan rexer o novo Estado. Adicionalmente, M\u00e9xico mant\u00e9n relaci\u00f3ns \u201cde representaci\u00f3n\u201d con Palestina.\nO 31 de outubro de 2011, a Asemblea Xeral da Unesco admitiu no seu seo a Palestina como Estado membro. 107 dos 194 Estados membros da organizaci\u00f3n da ONU votaron a favor, 14 en contra e 52 abstiv\u00e9ronse. Votaron en contra, entre outros, Israel e os Estados Unidos, ademais do Canad\u00e1 e a Rep\u00fablica Checa. Os Estados Unidos, o maior contribu\u00ednte da Unesco, anunciaron que deixaban de contribu\u00edr ao orzamento da organizaci\u00f3n, dado que unha lei federal prohibe financiar as axencias da ONU que reco\u00f1ezan a Palestina como Estado. Este feito equivale \u00e1 reduci\u00f3n do orzamento da organizaci\u00f3n nun 22 %. En xaneiro de 2015 o Secretario Xeral da ONU, Ban Ki-moon, confirmou que Palestina se unir\u00e1 \u00e1 Corte Penal Internacional (CPI) o 1 de abril de devandito ano como Estado membro pleno.\nO 29 de novembro de 2012 a Asemblea Xeral da ONU aprobou a Resoluci\u00f3n 67/19 mediante a cal se acordaba o ingreso de Palestina como \u00abEstado observador non membro\u00bb coas fronteiras definidas antes de 1967 con 138 votos a favor, 41 abstenci\u00f3ns e 9 en contra. Os 9 votantes en contra foron os Estados Unidos, o Canad\u00e1, Israel, Rep\u00fablica Checa, Panam\u00e1, Palau, Estados Federados de Micronesia, Nauru e as illas Marshall. Case a totalidade de Am\u00e9rica Latina votou a favor, excepto Panam\u00e1 que votou en contra e Colombia, Guatemala e Paraguai que se abstiveron de votar, \u00c1frica, Asia, ademais da maior\u00eda dos pa\u00edses europeos como Espa\u00f1a, Francia, Italia e Rusia votaron a favor. O Reino Unido, Australia e Alema\u00f1a abstiv\u00e9ronse na votaci\u00f3n. O seu goberno afirmou apoiar a soluci\u00f3n de dous estados. O Parlamento brit\u00e1nico aprobou o 13 de outubro de 2014 unha resoluci\u00f3n non vinculante \u2013apoiada por 274 deputados fronte a 12 votos en contra\u2014 que ped\u00eda por primeira vez ao Goberno que reco\u00f1eza o Estado palestino. A resoluci\u00f3n 67/19 da ONU, copatrocinada por 60 pa\u00edses, instou a renovar as negociaci\u00f3ns pola paz e pronunciouse \u00aba favor dos dereitos inalienables do pobo palestino e pugna polo fin da ocupaci\u00f3n iniciada en 1967 e por un Estado palestino independente, soberano, democr\u00e1tico e contiguo coas fronteiras definidas antes de 1967\u00bb. A resoluci\u00f3n tam\u00e9n expresou a s\u00faa esperanza por unha soluci\u00f3n de dous Estados convivindo en condici\u00f3ns de paz e seguridade e a \u00abesperanza de que o Consello de Seguridade considere favorable a solicitude presentada o 23 de setembro de 2011 por Palestina para a s\u00faa admisi\u00f3n \u00e1 ONU como Estado de pleno dereito\u00bb. O presidente, Ban Ki-moon, reclamou o dereito lex\u00edtimo dos palestinos a ter un Estado independente e o de Israel a vivir en paz e seguridade.\nAo mes seguinte, en decembro de 2012, a ONU substitu\u00edu o nome de \u00abPalestina\u00bb polo de \u00abEstado de Palestina\u00bb, reco\u00f1ecendo implicitamente a Mahmud Abbas como presidente do novo Estado. En consonancia coa terminolog\u00eda adoptada polas Naci\u00f3ns Unidas, un decreto promulgado o 5 de xaneiro de 2013 polo presidente palestino substitu\u00edu oficialmente o nome de \u00abAutoridade Nacional Palestina\u00bb por \u00abEstado de Palestina\u00bb.\nO 29 de outubro de 2014, Suecia reco\u00f1eceu a Palestina como Estado, pouco despois de que o Parlamento brit\u00e1nico e o Senado irland\u00e9s pedisen aos seus Executivos que a reco\u00f1ecesen oficialmente. Suecia foi o terceiro pa\u00eds da UE en reco\u00f1ecer oficialmente o Estado de Palestina, despois de Malta e Chipre.\nO 18 de novembro de 2014, as Cortes Xerais de Espa\u00f1a aprobaron con 319 a favor, unha abstenci\u00f3n e d\u00faas en contra, unha proposici\u00f3n non de lei pola que se instaba ao Goberno a reco\u00f1ecer a Palestina como Estado independente e soberano. O 2 de decembro de 2014 a Asemblea Nacional Francesa aprobou, con 339 votos a favor, 131 en contra e 16 abstenci\u00f3ns, unha resoluci\u00f3n que convida ao seu goberno a reco\u00f1ecer o Estado Palestino. O 13 de maio de 2015, a Santa S\u00e9 reco\u00f1eceu o Estado de Palestina e expresou o seu apoio \u00e1 pol\u00edtica dos dous Estados, Israel e Palestina, convivindo en paz e seguridade.en decembro de 2015 o Parlamento grego aprobou unha resoluci\u00f3n que insta o Goberno ao reco\u00f1ecemento de Palestina como Estado.\nGoberno e pol\u00edtica.\nA Lei B\u00e1sica palestina de 2003, emendada en 2005, define o marco legal e constitucional do sistema gobernativo palestino \u00e1 espera de que se constit\u00faa o Estado de Palestina. Foi elaborada a partir dun borrador redactado polo Consello Lexislativo Palestino en 1997 e promulgado en 2002 tras a s\u00faa aprobaci\u00f3n por Iasir Arafat, ent\u00f3n Presidente da ANP. Define o goberno de Palestina como unha democracia parlamentaria baseada no pluralismo pol\u00edtico, a primac\u00eda do dereito e a separaci\u00f3n de poderes.\nOrganizaci\u00f3n para a Liberaci\u00f3n de Palestina.\nDesde a s\u00faa creaci\u00f3n en 1964, a Organizaci\u00f3n para a Liberaci\u00f3n de Palestina (OLP) foi o organismo representativo do pobo palestino dos Territorios Ocupados, dos campos de refuxiados nos pa\u00edses \u00e1rabes e da di\u00e1spora. \u00c9 unha ampla fronte nacional composto de numerosas organizaci\u00f3ns pol\u00edticas, de organizaci\u00f3ns c\u00edviles e de personalidades independentes de todos os sectores da sociedade palestina. Os grupos isl\u00e1micos non participan na OLP que sempre mantivo as actividades pol\u00edticas separadas das relixiosas. Desde 1974, a OLP desempe\u00f1a un papel diplom\u00e1tico fundamental: \u00e9 o representante lex\u00edtimo de Palestina ante as Naci\u00f3ns Unidas, o Movemento de Pa\u00edses Non Ali\u00f1ados, a Organizaci\u00f3n da Conferencia Isl\u00e1mica e moitos outros foros internacionais.\nOs \u00f3rganos directivos da OLP son:\nA OLP actuou de goberno no exilio dos palestinos at\u00e9 a constituci\u00f3n da Autoridade Nacional Palestina en 1994, o primeiro \u00f3rgano gobernativo de Palestina. Tras as primeiras elecci\u00f3ns xerais celebradas en xaneiro de 1996 nos territorios palestinos, Xerusal\u00e9n inclu\u00edda, a OLP obrou a favor do establecemento e reforzamento da ANP, e por tanto vai ced\u00e9ndolle paulatinamente responsabilidades. Estas estruturas gobernativas at\u00f3panse en remodelaci\u00f3n para adaptarse \u00e1 creaci\u00f3n dun verdadeiro Estado.\nAutoridade Nacional Palestina.\nA creaci\u00f3n da Autoridade Nacional Palestina (ANP) no marco dos Acordos de Oslo en 1993 marcou o inicio do desenvolvemento institucional de Palestina. A ANP foi establecida ent\u00f3n como o representante executivo da OLP, e as s\u00faas normas de funcionamento e o \u00e1mbito da s\u00faa autoridade foron definidos na Declaraci\u00f3n de Principios sobre o Autogoberno Interino (\"Declaration of Principles on Interim Self-Government\", ou DOP), asinada en Washington en setembro de 1993, ata que o seu status final defin\u00edsese nun acordo de paz definitivo con Israel. Esta declaraci\u00f3n define o dominio xeogr\u00e1fico da ANP e a s\u00faa organizaci\u00f3n administrativa, estruturada en dous corpos: o Consello Lexislativo Palestino (\"Palestinian Legislative Council\", ou PLC) e o Consello de Ministros. A ANP adoptou por decreto o nome de Estado de Palestina a principios de xaneiro de 2013.\nConsello Lexislativo Palestino.\nO Consello Lexislativo Palestino \u00e9 o \u00f3rgano lexislativo de Palestina. \u00c9 un parlamento unicameral de 132 representantes elixidos para catro anos. A metade son elixidos a nivel nacional por listas e por votaci\u00f3n proporcional, e a outra metade a nivel rexional por votaci\u00f3n maioritaria uninominal. Para a elecci\u00f3n dos deputados rexionais, o territorio palestino est\u00e1 dividido en 16 circunscrici\u00f3ns electorais, 5 na Franxa de Gaza e 11 en Cisxordania. O Consello Lexislativo ten que aprobar por maior\u00eda o orzamento do Estado e vix\u00eda as acci\u00f3ns do poder executivo. Desde 2006, o presidente do parlamento palestino \u00e9 Mahmoud Abbas, que asume tam\u00e9n os cargos de Presidente do Estado de Palestina (at\u00e9 xaneiro de 2013 Presidente da Autoridade Nacional Palestina), e Presidente do Comit\u00e9 Executivo da OLP. Pertence ao partido socialista e nacionalista Al Fatah.\nPresidencia e Consello de Ministros.\nO poder executivo componse do Presidente de Palestina e do seu goberno, o Consello de Ministros. O presidente \u00e9 elixido por sufraxio universal directo para un mandato de catro anos. Preside o Consello de Ministros, promulga as leis e nomea ao Primeiro Ministro a proposta do partido que obtivo o maior n\u00famero de escanos no Parlamento. De 2007 a abril de 2013, o Primeiro Ministro palestino foi Salam Fayyad, l\u00edder do partido Terceira V\u00eda. Tras a s\u00faa dimisi\u00f3n, Mahmoud Abbas elixiu en xu\u00f1o de 2013 a Rami Hamdallah, un acad\u00e9mico independente, para sucederlle no cargo.\nConflito entre Ham\u00e1s e Al Fatah.\nTras o cesamento do fogo da Intifada de Al-Aqsa logrado no cume de Sharm Al-Sheij de 2005, organiz\u00e1ronse en xaneiro de 2006 as primeiras elecci\u00f3ns xerais palestinas desde 1996. Ham\u00e1s, que boicoteara as elecci\u00f3ns anteriores, conseguiu a maior\u00eda absoluta con 74 escanos fronte aos 45 de Fatah. Ante a derrota, o primeiro ministro Ahmed Qurei dimitiu e Hamas escolleu a Ismail Haniya para sucederlle. Fatah rexeitou participar no goberno que se constitu\u00edu no mes de marzo, pero tras meses de bloqueo pol\u00edtico anunciouse en setembro a formaci\u00f3n dun goberno de uni\u00f3n nacional entre os dous partidos. As negociaci\u00f3ns fracasaron e empezaron violentos enfrontamentos entre os militantes de Hamas e Fatah. Hamas acabou tomando o control militar e pol\u00edtico da Franxa de Gaza en xu\u00f1o de 2007, e Mahmud Abbas nomeou, co apoio da comunidade internacional, un novo goberno cuxa autoridade real se estende s\u00f3 a Cisxordania. Desde 2007 o partido isl\u00e1mico Ham\u00e1s, vinculado aos Irm\u00e1ns Musulm\u00e1ns, goberna o territorio da Franxa de Gaza.\nO 4 de maio de 2011 alcanzouse un acordo pol\u00edtico de reconciliaci\u00f3n nacional entre Fatah e Hamas, que implicaba a formaci\u00f3n dun goberno conxunto e a preparaci\u00f3n de elecci\u00f3ns parlamentarias e presidenciais en oito meses, pero non se puido levar a cabo por desacordos sobre o forte liderado de Abbas.\nUn novo intento de reconciliaci\u00f3n formalizouse en Doha en 2012, sen que chegase a aplicarse.\nFinalmente, tras anos de negociaci\u00f3ns e rupturas sucesivas entre ambas as partes, logrouse un acordo de reconciliaci\u00f3n o 23 de abril de 2014 que deu paso, o 2 de xu\u00f1o de 2014, \u00e1 formaci\u00f3n dun goberno de unidade presidido por Mahmud Abbas e composto por 17 ministros designados por ambos os grupos. O tres ministros residentes na Franxa de Gaza non puideron asistir \u00e1 toma de posesi\u00f3n en Ramala porque Israel non lles autorizou a sa\u00edr. Abbas declarou que o novo goberno reco\u00f1ec\u00eda o Estado de Israel e manti\u00f1a o seu compromiso de buscar un acordo de paz ao conflito con Israel. Deuse tam\u00e9n seis meses de prazo para convocar novas elecci\u00f3ns presidenciais e lexislativas.\nO Departamento de Estado dos Estados Unidos asegurou que estaba \u00abdisposto a traballar co novo Goberno, sempre que respecte os principios reiterados por Abbas\u00bb. En resposta ao acordo con Ham\u00e1s e antes de que acabase o prazo de nove meses que as partes fixaran para redactar un borrador de acordo de paz, o xefe do executivo israel\u00ed, Benjamin Netanyahu, interrompeu as negociaci\u00f3ns de paz que se manti\u00f1an cos palestinos baixo os auspicios dos Estados Unidos.\nOrganizaci\u00f3n territorial.\nA organizaci\u00f3n territorial actual do Estado de Palestina foi implantada debido aos acordos de Oslo de 1994. Naquel ano a ANP creou o Ministerio de Goberno Local (\"Ministry of Local Government\"), que en 1995 estruturou o primeiro nivel da administraci\u00f3n territorial do pa\u00eds en 16 gobernaci\u00f3ns, 9 en Cisxordania e 5 na Franxa de Gaza.\nPosteriormente, a Lei sobre o Goberno Local (\"Law on Local Government\") de 1997 reorganizou as administraci\u00f3ns municipais que a\u00ednda funcionaban segundo antigas leis inspiradas nas administraci\u00f3ns otom\u00e1s, exipcias, brit\u00e1nicas e xordanas. En funci\u00f3n do seu peso demogr\u00e1fico, cre\u00e1ronse dous tipos de administraci\u00f3ns locais, os municipios (\"municipalities\") e as aldeas (\"village councils\"), que contan menos de 1000 habitantes. Os municipios clasif\u00edcanse \u00e1 s\u00faa vez en municipios de tipo A, B, C ou D segundo a s\u00faa poboaci\u00f3n. No s\u00e9culo XXI, a Oficina Central de Estat\u00edsticas de Palestina (PCBS) contabiliza 121 municipios (96 en Cisxordania e 25 na Franxa de Gaza) e 335 aldeas. Case todas as aldeas est\u00e1n situados en Cisxordania, onde a poboaci\u00f3n \u00e9 atomizada en localidades relativamente pequenas, e case ning\u00fan na Franxa de Gaza debido \u00e1 s\u00faa alta densidade de poboaci\u00f3n.\nA lei de 1997 sobre administraci\u00f3n local excl\u00fae os campos de refuxiados da xurisdici\u00f3n do Ministerio de Goberno Local. Dependen directamente da Axencia de Naci\u00f3ns Unidas para os Refuxiados de Palestina en Oriente Pr\u00f3ximo (UNRWA), a\u00ednda que esta s\u00f3 se encarga de fornecer servizos en materia de sanidade e educaci\u00f3n. Para outros tipos de servizos, como a subministraci\u00f3n en auga ou electricidade, as responsabilidades son confusas e xesti\u00f3nanse conxuntamente cos municipios, o que d\u00e1 lugar a diversas situaci\u00f3ns segundo o lugar.\nXeograf\u00eda.\nO Estado de Palestina div\u00eddese en d\u00faas grandes rexi\u00f3ns: Cisxordania e a Franxa de Gaza. En xeral, ambas as rexi\u00f3ns at\u00f3panse nunha zona des\u00e9rtica entre Asia, \u00c1frica e o Mar Mediterr\u00e1neo, esa situaci\u00f3n favorece a variedade de climas en tan reducido espazo. As zonas costeiras te\u00f1en un t\u00edpico clima mediterr\u00e1neo con invernos t\u00e9pedos e h\u00famidos e ver\u00e1ns moi calorosos e secos. En boa parte de Cisxordania o clima mediterr\u00e1neo est\u00e1 m\u00e1is continentalizado, con escasas precipitaci\u00f3ns e moita diferenza t\u00e9rmica entre as estaci\u00f3ns.\nCisxordania.\n\u00c9 a parte do pa\u00eds de maior tama\u00f1o e nela at\u00f3pase a capital e o goberno. Os seus l\u00edmites ser\u00edan polo leste o r\u00edo Jord\u00e1n e o Mar Morto e polo oeste a chamada Li\u00f1a Verde que a separaba do estado de Israel. A capital da rexi\u00f3n \u00e9 Ramala. A s\u00faa maior fronteira \u00e9 con Israel con 307 quil\u00f3metros terrestres.\nO seu punto m\u00e1is baixo \u00e9 o Mar Morto con -408 metros, constit\u00fae unha das \u00e1reas m\u00e1is deprimidas de Oriente Pr\u00f3ximo. Pola contra, o seu punto m\u00e1is alto \u00e9 o monte Tall Asur, con 1.022 metros de altitude sobre o nivel do mar.\nEn canto ao aproveitamento do medio en Cisxordania a maior\u00eda \u00e9 terreo des\u00e9rtico improdutivo, despois s\u00e9guelle un 18,97% de terreo de campos e, aproximadamente ten a mesma proporci\u00f3n de campo arable e cultivable (16,9%).\nFranxa de Gaza.\n\u00c9 unha estreita franxa de terra situada no Oriente Pr\u00f3ximo, ao suroeste de Israel e ao nord\u00e9s da pen\u00ednsula do Sina\u00ed de Exipto. Ten 11\u00a0km de fronteira con Exipto, na cidade de Rafah, e 51\u00a0km de fronteira con Israel; tam\u00e9n ten 40\u00a0km de costa no Mediterr\u00e1neo. A Franxa de Gaza est\u00e1 formada por cinco provincias: do Norte, Gaza, Deir Al-Balah, Khan Younes e Rafah.\nEste pequeno territorio goza dun clima t\u00e9pedo debido \u00e1 influencia mar\u00edtima do Mar Mediterr\u00e1neo, que lle confire o clima mediterr\u00e1neo como \u00fanico do territorio. Presenta un terreo plano con dunas preto da costa, sendo o seu punto m\u00e1is alto \"Abu 'Awdah\" (Joz Abu 'Auda), con 105 metros sobre o nivel do mar.\nEconom\u00eda.\nO PIB per c\u00e1pita nos territorios palestinos aumentou un 7 % ao ano en media de 1968 a 1980, pero reduciuse durante a d\u00e9cada de 1980.\nAs condici\u00f3ns econ\u00f3micas en Cisxordania e Gaza, na que a actividade econ\u00f3mica r\u00e9xese polo \"Protocolo Econ\u00f3mico de Par\u00eds\" de abril de 1994 entre Israel e a Autoridade Palestina, deterior\u00e1ronse a principios de 1990.\nDespois das elecci\u00f3ns lexislativas de xaneiro de 2006, ga\u00f1adas por Hamas, o Cuarteto (exceptuando Rusia) cortou todos os fondos \u00e1 Autoridade Palestina dirixida polo primeiro ministro Ismail Haniyah (de Hamas).\nSegundo o Banco Mundial, no primeiro semestre do ano 2010, a econom\u00eda palestina creceu un 7 % pero dependendo a\u00ednda moito da axuda estranxeira. O desemprego descendeu en Gaza do 45 % en 2008 ao 39 % en 2009, e en Cisxordania descendeu do 20 % en 2008 a 18 % en 2009.\nDemograf\u00eda.\nSegundo estimaci\u00f3ns do \"CIA World Factbook\" de xullo de 2013, a poboaci\u00f3n de Palestina \u00e9 de 4.440.000 habitantes dos que 2.676.740 viven en Cisxordania (inclu\u00edndo Xerusal\u00e9n Leste), e 1.763.387 na Franxa de Gaza. En Cisxordania, uns 325.500\u00a0colonos israel\u00eds viven en asentamentos, aos que hai que sumar os aproximadamente 186.929\u00a0establecidos en Xerusal\u00e9n Leste.\nDe acordo a \"The Guardian\" (2008) Palestina ten unha das poboaci\u00f3ns de maior crecemento demogr\u00e1fico no mundo, cunha cifra maior ao 30% na d\u00e9cada de 2000. Hai 3,76 mill\u00f3ns de palestinos no Estado de Palestina, en comparaci\u00f3n aos 2,89 mill\u00f3ns que hab\u00eda en 1998.\nDe acordo \u00e1 Oficina do Censo dos Estados Unidos, o crecemento demogr\u00e1fico entre 1995 e 2008 en Gaza e Cisxordania foi de 106%, \u00e9 dicir, a poboaci\u00f3n pasou de 1,9 mill\u00f3ns (1990) a 3,9 mill\u00f3ns de habitantes.\nSegundo a Oficina Central de Estat\u00edsticas de Palestina (PCBS) a densidade de poboaci\u00f3n en 2009 era de 654 h/km\u00b2; para Cisxordania eran 433 h/km\u00b2 e para a franxa de Gaza 4073 h/km\u00b2. A mediados de 2009 a porcentaxe da poboaci\u00f3n menor de 15 anos era de 41,9%, e para os maiores de 65 anos foi de s\u00f3 3%.\nDi\u00e1spora palestina.\nA\u00ednda que a maior comunidade de palestinos at\u00f3pase en territorios que formaron parte do Mandato Brit\u00e1nico de Palestina, m\u00e1is da metade dos palestinos vive noutros lugares como refuxiados ou emigrantes. A ausencia de censos fai moi dif\u00edcil establecer datos de poboaci\u00f3n. Por\u00e9n, segundo as estimaci\u00f3ns da Sociedade Acad\u00e9mica Palestina para o Estudo de Asuntos Internacionais, a distribuci\u00f3n mundial dos palestinos en 2001 era a seguinte:\n\u00c9 posible que a poboaci\u00f3n palestina de Xerusal\u00e9n Leste, estimada en 200.000, sexa contada tanto como parte de \"Cisxordania e a Franxa de Gaza\" como de \"Israel\", creando (por tanto) unha duplicaci\u00f3n. En Xordania, actualmente non hai datos de censos oficiais sobre cantos dos seus habitantes son palestinos. As estimaci\u00f3ns var\u00edan entre o 50 % e o 80 %. Alg\u00fans investigadores pol\u00edticos atrib\u00faen isto \u00e1 pol\u00edtica xordana de non aumentar a brecha entre os dous grupos principais de poboaci\u00f3n do pa\u00eds: os bedu\u00ednos orixinais (que ostentan a maior\u00eda dos cargos da administraci\u00f3n) e os palestinos (que son predominantes na econom\u00eda). A Oficina Central de Estat\u00edsticas de Palestina anunciou o 20 de outubro de 2004 que o n\u00famero de palestinos en todo o mundo a fins de 2003 era de 9,6 mill\u00f3ns, o que representa un incremento de 800.000 desde 2001.\nPrincipais cidades.\nPara as cidades de Gaza, Jan Yunis, Jabalya, Rafah, Dayr al-Balah, Nuseirat e Tulkarem, incl\u00faense os habitantes dos campos de refuxiados. As cifras corresponden a estimaci\u00f3ns realizadas pola Oficina Central de Estat\u00edsticas de Palestina (PCBS) en 2011.\nLingua.\nO \u00e1rabe \u00e9 o idioma oficial establecido pola Lei B\u00e1sica Palestina. O \u00e1rabe palestino \u00e9 a lingua vern\u00e1cula. O hebreo e o ingl\u00e9s tam\u00e9n son falados amplamente. Os colonos establecidos nos asentamentos israel\u00eds, 16,1% da poboaci\u00f3n de Palestina, te\u00f1en o hebreo como a s\u00faa lingua materna, ademais de que \u00e9 o segundo ou terceiro idioma para moitos palestinos.\nRelixi\u00f3n.\nA relixi\u00f3n maioritaria \u00e9 o islam sunnita, seguida polo 93% dos palestinos; os cristi\u00e1ns son o segundo maior grupo, representando preto do 6%, maiormente cat\u00f3licos e ortodoxos. A diferenza doutros pa\u00edses do Medio Oriente, cristi\u00e1ns e musulm\u00e1ns te\u00f1en moi boas relaci\u00f3ns de respecto e fraternidade baseadas no seu orgullo nacional e cultura. A situaci\u00f3n de conflito con Israel fomentou a unidade nacional neste sentido. Ademais, hai unha pequena porcentaxe de practicantes do xuda\u00edsmo, particularmente os samaritanos de Naplusa e algunhas pequenas comunidades de xudeus \u00e1rabes ultraortodoxos vinculados ao movemento Neturei Karta que a\u00ednda prefiren identificarse como palestinos. Outras comunidades relixiosas m\u00e1is pequenas existentes entre os palestinos son os drusos, os ahmad\u00edes, os bah\u00e1'is e alg\u00fans ateos ou agn\u00f3sticos.\nExisten outros grupos relixiosos que te\u00f1en delegaci\u00f3ns relixiosas en Palestina por ser un lugar con tantos sitios sacros para diferentes relixi\u00f3ns. Alg\u00fans destes grupos son: cristi\u00e1ns ortodoxos, maronitas e cristi\u00e1ns armenios, entre outros. O conxunto dos cristi\u00e1ns suman uns 150.000 cidad\u00e1ns, a\u00ednda que se d\u00e1 unha forte emigraci\u00f3n nesta comunidade.\nCultura.\nFestas nacionais.\nEn Palestina, o d\u00eda de descanso semanal \u00e9 o venres. Os d\u00edas festivos oficiais son:"}
{"id": "365042", "revid": "56817", "url": "https://gl.wikipedia.org/wiki?curid=365042", "title": "Os Chotos", "text": "Os Chotos \u00e9 un grupo musical aragon\u00e9s, fundado en 2000 na vila de Emb\u00fan, no concello de Val d'Echo (Jacetania). Cantan en aragon\u00e9s e castel\u00e1n.\nHistoria.\nO grupo naceu co nome de A Ronda d'os Chotos d'Emb\u00fan. Ao longo do tempo tivo varios cambios na formaci\u00f3n dos seus membros. Nas s\u00faas canci\u00f3ns adoitan usar letras ir\u00f3nicas, e tratan os problemas da s\u00faa bisbarra, como a amenaza dos encoros, a despoboaci\u00f3n e abandono dos lugares ou o turismo de masas. Est\u00e1 formado por Alfredo Arias (baixo), Dani Beltr\u00e1n (voz, la\u00fade e guitarra), Eugenio Arnao (bater\u00eda e percusi\u00f3n), Kike Ubieto (voz, guitarra e acorde\u00f3n diat\u00f3nico) e Miguel\u00e9 Abad\u00edas (voz, gaita de boto, dulzaina, trompa de Ribagorza e \"whistles\")."}
{"id": "365044", "revid": "1888", "url": "https://gl.wikipedia.org/wiki?curid=365044", "title": "Luisa Dur\u00e1n", "text": "Luisa Dur\u00e1n, nada en Logros\u00e1n (provincia de C\u00e1ceres) o 19 de outubro de 1934 e finada en Vigo o 16 de abril de 2022, foi unha escritora estreme\u00f1a autora de poes\u00eda, prosa e teatro, co\u00f1ecida co alcume de \"La cigarra estreme\u00f1a\". Escribiu en castel\u00e1n e estreme\u00f1o.\nTraxectoria.\nComezou a interesarse pola poes\u00eda de nova, e escribiu os seus versos con seis anos. Estudou Maxisterio en Madrid, e con 23 anos emigrou coa s\u00faa familia a Borgo\u00f1a, onde co\u00f1eceu o seu marido. O 1 de maio de 1963, D\u00eda da Clase Obreira, actuou en Dijon.\nEn 1970 regresou a Madrid, e consagrouse \u00e1 literatura coa publicaci\u00f3n de libros de poes\u00eda e participando en varias emisoras de radio. Foi nesa \u00e9poca cando o xornalista Joaqu\u00edn Prat lle puxo o alcume de \"La cigarra estreme\u00f1a\". Despois seguiu publicando tam\u00e9n obras en prosa e mesmo algunha peza teatral.\nTempo despois trasladouse a Benicarl\u00f3, onde fixou a s\u00faa residencia. D\u00edas antes do seu falecemento viaxara a Vigo para pasar uns d\u00edas coa s\u00faa irm\u00e1. Al\u00ed faleceu por mor dun derramo cerebral."}
{"id": "365047", "revid": "1131", "url": "https://gl.wikipedia.org/wiki?curid=365047", "title": "Palestina", "text": "Palestina pode referirse a:"}
{"id": "365049", "revid": "89787", "url": "https://gl.wikipedia.org/wiki?curid=365049", "title": "Norwegian", "text": "Norwegian Air Shuttle ASA (OSE: NAS, c\u00f3digo IATA: DY), co\u00f1ecida simplemente como Norwegian, \u00e9 unha aeroli\u00f1a norueguesa de baixo custo con sede en B\u00e6rum, nas aforas de Oslo. \u00c9 a terceira empresa do sector das \"low-cost\" en Europa e a aeroli\u00f1a m\u00e1is grande de Escandinavia. \nA s\u00faa principal base de operaci\u00f3ns \u00e9 o Aeroporto de Oslo-Gardermoen, pero tam\u00e9n conta con bases secundarias en Bergen, Stavanger, Trondheim, Copenhague e Estocolmo, entre outras.\n\u00c9 co\u00f1ecida pola s\u00faa distintiva librea branca con nariz vermello e retratos de personaxes notables nas colas dos seus avi\u00f3ns. En 2017 a compa\u00f1\u00eda bautizou un avi\u00f3n Boeing 737-800 co nome de Rosal\u00eda de Castro.\nFrota.\nEn setembro de 2019 a frota de Norwegian Air Shuttle, sen inclu\u00edr as subsidiarias, estaba formada polos seguintes avi\u00f3ns:"}
{"id": "365052", "revid": "89787", "url": "https://gl.wikipedia.org/wiki?curid=365052", "title": "Rishon LeZion", "text": "Rishon LeZion () \u00e9 unha cidade do Distrito Central de Israel, ao sur da cidade de Tel Aviv. Segundo a Oficina Central de Estat\u00edsticas de Israel (CBS), a finais de 2015 a cidade ti\u00f1a unha poboaci\u00f3n de 243 973 habitantes.\nEtimolox\u00eda.\nO nome Rishon LeZion trad\u00facese literalmente como \u2018primeiro a Sion\u2019. O termo ten a s\u00faa orixe no verso da \"Biblia\":\nHistoria.\nRishon LeZion foi fundada o 31 de xullo\u00a0de 1882 por inmigrantes xudeus do Imperio ruso. Foi o segundo asentamento na Terra de Israel no s\u00e9culo XIX, despois de Petah Tikva.\nOs pioneiros compraron 337.91 hect\u00e1reas de terra ao sueste da actual Tel Aviv, parte do territorio da vila \u00e1rabe de Ayun Kara (literalmente 'fonte dos prantos'). Ayun Kara foi escenario dunha sanguenta batalla entre as tropas otom\u00e1ns e neozelandesas o 14 de novembro\u00a0de 1917, como parte da primeira guerra mundial. Os cidad\u00e1ns levaron aos feridos a hospital de Rishon trala batalla.\nEn conmemoraci\u00f3n dos soldados neozelandeses que caeron ese d\u00eda, os habitantes de Rishon LeZion erixiron un cenotafio, por\u00e9n este foi destru\u00eddo m\u00e1is adiante.\nOs fundadores da cidade tiveron diversas dificultades para asentarse debido ao terreo areoso, a escaseza de auga e a que carec\u00edan de experiencia na agricultura. Coa chegada de m\u00e1is colonos, a cidade aumentou o tama\u00f1o. Durante a segunda ouleada de inmigrantes estaban membros notables como Fani Belkind, Israel Belkind, Shimshon Belkind, Yoel Drubin, Dr. Haim Hissin, e David Yudilovich. Cando o bar\u00f3n Edmond James de Rothschild chegou, enviou os seus administradores, grazas aos cales mellorouse a agricultura, o cultivo de c\u00edtricos e a viticultura. Baixo o padroado de Rothschild, estableceuse o vi\u00f1edo Carmel-Mizrahi Winery.\nEn 1924, o ex\u00e9rcito brit\u00e1nico contratou coa Compa\u00f1\u00eda El\u00e9ctrica Palestina o tendido el\u00e9ctrico. O contrato permitiu que a compa\u00f1\u00eda estendera o tendido m\u00e1is al\u00f3 dos l\u00edmites xeogr\u00e1ficos orixinais que lle foran concedidos orixinalmente. A li\u00f1a de alta tensi\u00f3n estendeuse a varias cidades e asentamentos agr\u00edcolas, ofrecendo conexi\u00f3ns aos asentamentos xudeus de Rishon LeZion, Nez-Ziona e Rehovot, por\u00e9n cidades \u00e1rabes como Ramleh e Lydda quedaron fora da rede.\nSegundo o censo palestino de 1922, levado a cabo polas autoridades brit\u00e1nicas, Rishon LeZion contaba cunha poboaci\u00f3ns de 1.396 habitantes, dos cales 1.373 eran xudeus e 23 musulm\u00e1ns. A poboaci\u00f3n aumentou en 1931 ata os 2.525 habitantes repartidos en 648 casas.\nRishon foi erixida cidade en 1950. En 1983 contaba cunha poboaci\u00f3n de 103,000. En 2006, 222,300 persoas habitaban na cidade. \nNo ano 2007, Rishon LeZion foi galardoada co Premio do Ministerio do Interior israel\u00ed polo seu bo funcionamento.\nDemograf\u00eda.\nSegundo os datos do censo de 2016, a cidade conta cunha poboaci\u00f3n de 243,973 habitantes,: o que a sit\u00faa como a cuarta cidade do pa\u00eds. Conta cun crecemento de poboaci\u00f3n dun 5% anual A maior\u00eda dos seus habitantes son xudeus.\nEconom\u00eda.\nAs principais industrias de Rishon LeZion son o vi\u00f1o, construci\u00f3n, servizos e comercio. As f\u00e1bricas e talleres sit\u00faanse na vella \u00e1rea industrial, que chegou a ser moi popular polos seus pubs, discotecas e restaurantes. A industria da cidade div\u00eddese en d\u00faas grandes \u00e1reas: a vella \u00e1rea industrial ao norte da cidade e a nova \u00e1rea situada ao oeste.\nOs dous grandes centros comerciais de Rishon LeZion son o \"Rothschild Center\" na zona vella e o \"Gold Mall\" (\"Kenyon HaZahav\") no distrito novo occidental. Como parte dun plan quinquenal, para ser completamente autosuficiente en abastecemento de auga, a cidade constru\u00edu unha planta desalinizadora, que produce 3,7 mill\u00f3ns de metros c\u00fabicos de auga ao ano.\nClima.\nRishon LeZion sit\u00faase na costa mediterr\u00e1nea de Israel."}
{"id": "365053", "revid": "1576", "url": "https://gl.wikipedia.org/wiki?curid=365053", "title": "Norwegian Air Shuttle ASA", "text": ""}
{"id": "365055", "revid": "1576", "url": "https://gl.wikipedia.org/wiki?curid=365055", "title": "Piquelo azul", "text": ""}
{"id": "365056", "revid": "23204", "url": "https://gl.wikipedia.org/wiki?curid=365056", "title": "Antonieta de B\u00e8ucaire", "text": "Maria Antonieta Rivi\u00e8ra (en franc\u00e9s Marie Antoinette Rivi\u00e8re), nada en N\u00eemes o 21 de xaneiro de 1840 e finada en B\u00e8ucaire o 27 de xaneiro de 1865, foi unha escritora occitana, m\u00e1is co\u00f1ecida como Antonieta de B\u00e8ucaire. Se ben naceu en N\u00eemes, os seus pais instal\u00e1ronse en B\u00e8ucaire cando ela ti\u00f1a tres meses.\nTraxectoria.\nAmolada pola morte da s\u00faa amiga \u00edntima Zo\u00e9 en 1860, cando ti\u00f1a 20 anos, comezou a ir cada d\u00eda ao camposanto para honrar a s\u00faa memoria. Un d\u00eda de mal tempo enfermou e desde ent\u00f3n case non sa\u00edu da casa. Desde ent\u00f3n non tivo moitas ganas de sa\u00edr adiante, e malia os coidados recibidos en establecementos termais, a s\u00faa sa\u00fade foi a peor. A partir do 13 de novembro de 1864 xa non puido sa\u00edr de casa, e finou acompa\u00f1ada do seu amigo Louis Romieu.\nTras a s\u00faa morte, en marzo de 1865 apareceu publicada a s\u00faa obra \"Lei belugas\", escrita en occitano, acompa\u00f1ada dun conxunto de versos de escritores amigos seus."}
{"id": "365057", "revid": "89787", "url": "https://gl.wikipedia.org/wiki?curid=365057", "title": "Marcel Balsa", "text": "Marcel Lucien Balsa (nado o 1 de xaneiro de 1909 en Creuse, finado o 11 de agosto de 1984 en Maisons-Alfort) foi un piloto de carreiras franc\u00e9s.\nBalsa comezou nas carreiras logo da Segunda Guerra Mundial, cando adquiriu un Bugatti Type 51 e chegou a ser absolutamente competitivo nos acontecementos nacionais franceses. M\u00e1is tarde constru\u00edu un coche de F\u00f3rmula 2 con motor BMW, e ti\u00f1a unha boa reputaci\u00f3n, ata que probou un Jicey-BMW desenvolvido por Jean Caillas. Con el terminou terceiro no Grand Prix de Cadours, o mesmo acontecemento onde morreu o seu compa\u00f1eiro, o piloto Raymond Sommer. Regresou ao seu anterior coche de carreiras e en correu no Gran Premio de Alema\u00f1a de 1952 en N\u00fcrburgring, s\u00f3 para retirarse logo de seis voltas. En 1953 ga\u00f1ou unha carreira en Montlhery, pero logo desvaneceuse da escena de carreiras.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365058", "revid": "98629", "url": "https://gl.wikipedia.org/wiki?curid=365058", "title": "Vestas", "text": "Vestas \u00e9 unha empresa dinamarquesa adicada ao dese\u00f1o, fabricaci\u00f3n, instalaci\u00f3n e mantemento de aeroxeradores. Vestas ten f\u00e1bricas en Dinamarca, Alema\u00f1a, India, Italia, Romania, Reino Unido, Espa\u00f1a (Cidade Real, Le\u00f3n, Galicia -Viveiro- e Catalu\u00f1a), Suecia, Noruega, Australia, a China e os Estados Unidos.\nVestas en Galicia.\nVestas abriu f\u00e1brica en Viveiro en 1999. A f\u00e1brica foi ampliada en 2009. En 2017 foi xulgada a alcaldesa, dous concelleiros e outros dous ex concelleiros por permitir a ampliaci\u00f3n da f\u00e1brica de Chav\u00edn constru\u00edda en chan r\u00fastico, foron absoltos."}
{"id": "365059", "revid": "98629", "url": "https://gl.wikipedia.org/wiki?curid=365059", "title": "John Barber (piloto)", "text": "John David Barber, nado en Little Marlow (Buckinghamshire) o 22 de xullo de 1929 \u00e9 un expiloto de carreiras ingl\u00e9s. Antes da s\u00faa andaina nas carreiras era peixeiro en Londres.\nTraxectoria.\nPrimeiro competiu cun Cooper-JAP, logo comprou un Cooper-Bristol Mk1 de F\u00f3rmula 2 co que competiu durante 1952. Malia ga\u00f1ar unha carreira menor en Snetterton, tivo pouco \u00e9xito e finalmente estrelouse fortemente co coche cara ao final da tempada.\nA comezos de 1953, Barber viaxou a Arxentina para competir na F\u00f3rmula Un, cun Cooper T23 oficial, chegou oitavo, a sete voltas do ga\u00f1ador. Tam\u00e9n competiu nunha carreira de F\u00f3rmula Libre en Bos Aires e terminou 12\u00ba.\nDe volta en Inglaterra, correu nun Golding-Cooper, que constru\u00edu a partir dos restos do seu Cooper Mk1 accidentado. Cando compit\u00eda neste autom\u00f3bil no Trofeo do Imperio Brit\u00e1nico na Illa de Man, estivo involucrado nun accidente no que morreu outro piloto, James Neilson. Barber vendeu o coche pouco despois. A continuaci\u00f3n correu en 1955, pilotando un Jaguar C-type.\nDespois de que a s\u00faa andaina nas carreiras de motor chegara ao seu fin, Barber retirouse a vivir nun barco no Mediterr\u00e1neo.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "365060", "revid": "5863", "url": "https://gl.wikipedia.org/wiki?curid=365060", "title": "Escola Superior de Belas Artes de San Fernando", "text": ""}
{"id": "365061", "revid": "5863", "url": "https://gl.wikipedia.org/wiki?curid=365061", "title": "Museo provincial de Lugo", "text": ""}
{"id": "365062", "revid": "82922", "url": "https://gl.wikipedia.org/wiki?curid=365062", "title": "Gudesteo", "text": "Gudesteo (fl. 1067-1069) foi un bispo de Iria Flavia e Santiago de Compostela durante o s\u00e9culo XI. Sobri\u00f1o do seu predecesor inmediato, Cresconio, foi nomeado bispo de Iria Flavia polo rei Garc\u00eda de Galiza antes do 23 de febreiro de 1067. En conflito con outro t\u00edo seu, o conde Froila Arias, este asinou a paz con el e xuroulle fidelidade. Por\u00e9n, secretamente, o seu t\u00edo estaba a conspirar para asasinalo. No ano 1069, cando o bispo observaba a coresma no seu pazo de Iria Flavia, acheg\u00e1ronselle uns emisarios do conde Froila e, tras falar con eles, permitiulles quedar a durmir nos seus apousentos. De noite, mentres o prelado durm\u00eda, os emisarios sa\u00edron do pazo e foron buscar a Froila, que agardaba co seu ex\u00e9rcito agochado nun bosque. Os conspiradores entraron pausadamente na c\u00e1mara onde durm\u00eda o bispo e asasin\u00e1rono. Estes feitos serviron de advertencia a Diego Xelm\u00edrez, titular da mesma s\u00e9 episcopal tempo despois, para que trasladase a s\u00faa residencia a Padr\u00f3n, pois tanto el coma Nuno Afonso, un dos autores da \"Historia Compostel\u00e1\", lembraban o asasinato de Gudesteo e tem\u00edan un ataque similar."}
{"id": "365068", "revid": "22570", "url": "https://gl.wikipedia.org/wiki?curid=365068", "title": "Reflector (sat\u00e9lite)", "text": "Reflector ou Reflektor \u00e9 un sat\u00e9lite artificial da NASA constru\u00eddo pola empresa rusa NII Kosmicheskovo Priborostroeniya e lanzado o 10 de decembro de 2001 mediante un foguete Zenit 2 desde o cosm\u00f3dromo de Baikonur\nCaracter\u00edsticas.\nO obxectivo de Reflector foi servir como obxectivo pasivo e de referencia para l\u00e1seres emitidos desde terra co fin de caracterizar o sinal e mellorar a detecci\u00f3n e determinaci\u00f3n orbital do lixo espacial. Para iso o sat\u00e9lite consist\u00eda nunha estrutura na que se situaban 32 prismas retrorreflectores. Foi lanzado como carga adiciona xunto co sat\u00e9lite Meteor-3M 1."}
{"id": "365069", "revid": "4817", "url": "https://gl.wikipedia.org/wiki?curid=365069", "title": "Reflektor", "text": ""}
{"id": "365078", "revid": "1093", "url": "https://gl.wikipedia.org/wiki?curid=365078", "title": "Antonio Docampo Garc\u00eda (cineasta)", "text": ""}
{"id": "365104", "revid": "15490", "url": "https://gl.wikipedia.org/wiki?curid=365104", "title": "Notre-Dame de Amiens", "text": ""}
{"id": "365108", "revid": "15490", "url": "https://gl.wikipedia.org/wiki?curid=365108", "title": "Notre-Dame de Reims", "text": ""}
{"id": "365241", "revid": "1131", "url": "https://gl.wikipedia.org/wiki?curid=365241", "title": "Praia de l'Almadrava, D\u00e9nia", "text": "A praia de l'Almadrava \u00e9 unha praia de area e croios de 2,9\u00a0km de lonxitude situada fronte ao termo de Els Poblets pero que pertence administrativamente ao concello de D\u00e9nia, na provincia de Alacant.\nNela desemboca o r\u00edo Girona, dividindo a praia e formando a punta da Almadrava. No sueste limita coa punta do Estany\u00f3, preto da desembocadura do barranco da Alberca, que marca o inicio da ba\u00eda do Estany\u00f3 ou praia dos Molins. No noroeste limita coa punta do Cadastre, desembocadura do barranco de Portella, e coa praia de Les Deveses. Detr\u00e1s da praia, xa no termo de Els Poblets, at\u00f3pase a partida de Les Marjaletes, unha zona maioritariamente urbanizada por residencias unifamiliares."}
{"id": "365243", "revid": "10599", "url": "https://gl.wikipedia.org/wiki?curid=365243", "title": "Praia de l'Almadrava", "text": "Praia de l'Almadrava (\"Platja de l'Almadrava\" en catal\u00e1n) pode referirse a:"}
{"id": "365244", "revid": "98629", "url": "https://gl.wikipedia.org/wiki?curid=365244", "title": "John Heitinga", "text": "John Gijsbert Alan Heitinga, nado en Alphen aan den Rijn, Holanda Meridional, o 15 de novembro de 1983, \u00e9 un exfutbolista neerland\u00e9s que xogaba como defensa central."}
{"id": "365246", "revid": "1131", "url": "https://gl.wikipedia.org/wiki?curid=365246", "title": "Praia de l'Almadrava, Alacant", "text": "A praia de l'Almadrava \u00e9 unha pequena praia rochosa e de area escura do nord\u00e9s da cidade de Alacant, que presenta un alto grao de ocupaci\u00f3n por causa das s\u00faas augas tranquilas.\nAt\u00f3pase entre a praia de l'Albufereta, ao sur, separada por un pequeno club n\u00e1utico, e o Cabo de l'Horta, ao norte. Est\u00e1 nunha zona de grandes edificaci\u00f3ns e acc\u00e9dese facilmente."}
{"id": "365248", "revid": "98629", "url": "https://gl.wikipedia.org/wiki?curid=365248", "title": "Mikel Arteta", "text": "Mikel Arteta Amatriain, nado en Donostia, o 26 de marzo de 1982, \u00e9 un exfutbolista e actual adestrador espa\u00f1ol que xogaba como centrocampista. Actualmente adestra \u00f3 Arsenal FC da Premier League.\nTraxectoria.\nAdestrador.\nO 20 de decembro de 2019, foi contratado polo Arsenal como adestrador."}
{"id": "365249", "revid": "7523", "url": "https://gl.wikipedia.org/wiki?curid=365249", "title": "Mikel Arteta Amatriain", "text": ""}
{"id": "365250", "revid": "1131", "url": "https://gl.wikipedia.org/wiki?curid=365250", "title": "Praia de l'Almadrava, Benic\u00e0ssim", "text": "A praia de l'Almadrava \u00e9 unha praia do concello de Benic\u00e0ssim, na provincia de Castell\u00f3. O seu nome fai referencia \u00e1 almadraba (\"almadrava\" en valenciano), aparato utilizado para a pesca de at\u00fan que abundaba na zona.\n\u00c9 unha prolongaci\u00f3n da praia de Voramar coa que limita polo norte e contin\u00faa tam\u00e9n cara ao sur, onde se atopa a praia da Torre de Sant Vicent. Est\u00e1n separadas entre si por uns espig\u00f3ns que reducen o impacto das ondas. Ten uns 600 metros de lonxitude por uns 60 metros de largo.\nConta cun paseo mar\u00edtimo que percorre as diferentes praias do fronte mar\u00edtimo de Benic\u00e0ssim. At\u00f3pase nunha contorna fortemente urbanizada e ten acceso dende a r\u00faa. Ten o distintivo de bandeira azul."}
{"id": "365253", "revid": "1131", "url": "https://gl.wikipedia.org/wiki?curid=365253", "title": "Praia de Voramar", "text": "A praia de Voramar \u00e9 unha praia do concello de Benic\u00e0ssim, na provincia de Castell\u00f3. Ten unha lonxitude de 550 metros por 50 de largo e limita ao norte co concello de Orpesa e ao sur coa praia de l'Almadrava.\nA achega de area natural e un espig\u00f3n facilitaron que esta praia te\u00f1a unha superficie considerable. A s\u00faa contorna est\u00e1 delimitada polo paseo mar\u00edtimo da localidade que separa a praia dos chal\u00e9s. At\u00f3pase nunha zona urbana e ten sa\u00edda de embarcaci\u00f3ns.\nTen o distintivo de bandeira azul dende 1994."}
{"id": "365255", "revid": "1131", "url": "https://gl.wikipedia.org/wiki?curid=365255", "title": "Praia de Heli\u00f2polis", "text": "A praia de Heli\u00f2polis \u00e9 unha praia do concello de Benic\u00e0ssim, na provincia de Castell\u00f3. Ten m\u00e1is de 2\u00a0km de lonxitude e limita ao norte coa praia de Els Terrers e ao sur coas praias da cidade de Castell\u00f3 de la Plana.\nConta cun paseo mar\u00edtimo que percorre todas as praias do concello e cun carril bici que comunica o n\u00facleo urbano coa capital castellonenca. \u00c9 unha praia cunha zona balizada para a sa\u00edda de embarcaci\u00f3ns. Ten o distintivo de bandeira azul."}
{"id": "365257", "revid": "1131", "url": "https://gl.wikipedia.org/wiki?curid=365257", "title": "Praia da Torre de Sant Vicent", "text": "A praia da Torre de Sant Vicent \u00e9 unha praia do concello de Benic\u00e0ssim, na provincia de Castell\u00f3. Ten unha lonxitude de 650 metros e limita ao norte coa praia de l'Almadrava e ao sur coa praia de Els Terrers.\nAt\u00f3pase xunto \u00e1 Torre de Sant Vicent e o paseo mar\u00edtimo da cidade, con moitas terrazas. No mar, unha plataforma flotante serve de punto de reuni\u00f3n. Ten o distintivo de bandeira azul."}
{"id": "365259", "revid": "34155", "url": "https://gl.wikipedia.org/wiki?curid=365259", "title": "Giv'at Shmuel", "text": "Giv'at Shmuel (Galego: Outeiro de Samuel) \u00e9 unha cidade no Distrito Central de Israel. Est\u00e1 situada na parte oriental da \u00e1rea metropolitana de Gush Dan e est\u00e1 rodeado polas cidades de Ramat Gan e Bnei Brak ao oeste, Kiryat Ono ao sur e Petah Tikva ao leste e ao norte. En 2015 ti\u00f1a unha poboaci\u00f3n de 25,298 habitantes.\nHistoria.\nA cidade recibiu o seu nome en honra do l\u00edder sionista roman\u00e9s Samuel Pineles, o fundador e presidente do Congreso Sionista en Foc\u015fani e o Vice-Presidente do Primeiro Congreso Sionista en Basilea. Sufriu recentemente unha importante expansi\u00f3n e dobrou a s\u00faa poboaci\u00f3n de 1998 a 2005. O 5 de novembro de 2007, o Ministro Israel\u00ed de Interior aceptou unha comisi\u00f3n de recomendaci\u00f3n para cambiar municipal de estado de Giv'at Shmuel a 'cidade'.\nEducaci\u00f3n.\nGiv'at Shmuel considerase unha cidade altamente cualificada. Adxacente ao suroeste de punta de Giv'at Shmuel est\u00e1 o campus da Universidade Bar Ilan. Tecnicamente en Ramat Gan, o campus foi ampliando nos \u00faltimos anos de xeito que agora separa o sur do barrio Ramat Ilan de Giv'at Shmuel do resto da cidade."}
{"id": "365267", "revid": "10599", "url": "https://gl.wikipedia.org/wiki?curid=365267", "title": "Praia do Mal Pas", "text": ""}
{"id": "365268", "revid": "10599", "url": "https://gl.wikipedia.org/wiki?curid=365268", "title": "Praia da Malva-rosa", "text": ""}
{"id": "365270", "revid": "1131", "url": "https://gl.wikipedia.org/wiki?curid=365270", "title": "Praia de Les Bovetes", "text": "A praia de Les Bovetes \u00e9 unha praia de area situada no concello de D\u00e9nia, na provincia de Alacant. Ten o distintivo de bandeira azul.\nLimita ao norte co dique de Molins e ao sur co barranco de l'Alter e ten unha lonxitude de 1.733 metros por 80 de largo. Sit\u00faase nunha contorna semiurbana, dispo\u00f1endo de acceso dende a r\u00faa. \u00c9 accesible para discapacitados e ten balizamento."}
{"id": "365271", "revid": "1131", "url": "https://gl.wikipedia.org/wiki?curid=365271", "title": "Praia de Les Marines", "text": "A praia de Les Marines (literalmente en valenciano \"As Mari\u00f1as\") \u00e9 unha praia de area situada no concello de D\u00e9nia, na provincia de Alacant. Ten unha lonxitude de 3.147 metros e un largo de 80 m. At\u00f3pase entre as praias de Les Bovetes e El Cagarritar.\nEst\u00e1 nunha contorna semiurbana, dispo\u00f1endo de acceso por r\u00faa, cami\u00f1o e estrada. \u00c9 accesible para discapacitados e conta con balizamento."}
{"id": "365272", "revid": "10599", "url": "https://gl.wikipedia.org/wiki?curid=365272", "title": "Praia do Bogatell", "text": ""}
{"id": "365273", "revid": "10599", "url": "https://gl.wikipedia.org/wiki?curid=365273", "title": "Praia da Barceloneta", "text": ""}
{"id": "365276", "revid": "10599", "url": "https://gl.wikipedia.org/wiki?curid=365276", "title": "Praia do Arbeyal", "text": ""}
{"id": "365277", "revid": "10599", "url": "https://gl.wikipedia.org/wiki?curid=365277", "title": "Praia da Malagueta", "text": ""}
{"id": "365278", "revid": "10599", "url": "https://gl.wikipedia.org/wiki?curid=365278", "title": "Praia dos Peligros", "text": ""}
{"id": "365280", "revid": "10599", "url": "https://gl.wikipedia.org/wiki?curid=365280", "title": "Praia da Magdalena", "text": ""}
{"id": "365283", "revid": "10599", "url": "https://gl.wikipedia.org/wiki?curid=365283", "title": "Praia da Mar Bella", "text": ""}
{"id": "365284", "revid": "10599", "url": "https://gl.wikipedia.org/wiki?curid=365284", "title": "Praia da Nova Ic\u00e0ria", "text": ""}
{"id": "365285", "revid": "10599", "url": "https://gl.wikipedia.org/wiki?curid=365285", "title": "Praia da Nova Mar Bella", "text": ""}
{"id": "365296", "revid": "98629", "url": "https://gl.wikipedia.org/wiki?curid=365296", "title": "El Ribagorzano", "text": "El Ribagorzano \u00e9 o t\u00edtulo dun xornal hist\u00f3rico de Arag\u00f3n fundado polo xornalista Marcelino Gamb\u00f3n en Graus (Ribagorza) en setembro de 1904. O xornal rematou pechando en setembro de 1924 cun n\u00famero especial sobre a s\u00faa fundaci\u00f3n e vinte anos de existencia. Dende ent\u00f3n, foi refundado en tres ocasi\u00f3ns e foi mudando o seu ideario, at\u00e9 a s\u00faa edici\u00f3n actual a cargo da Asociaci\u00f3n Lliga Ribagorzana dende 1997.\nPensado orixinalmente para que tivese \u00e1mbito local e periodicidade anual, publicouse en setembro cadrando coas Festas patronais de Graus, polo que o primeiro n\u00famero tivo unha repercusi\u00f3n moito m\u00e1is grande da agardada xa que caeu nas mans de Joaqu\u00edn Costa. A Costa agradoulle moito porque cadraba coas s\u00faas ideas, e empregou a s\u00faa influencia para darlle un pulo \u00f3 xornal, que acabou tendo unha periodicidade quincenal e a s\u00faa distribuci\u00f3n ampliouse a toda a provincia."}
{"id": "365297", "revid": "15490", "url": "https://gl.wikipedia.org/wiki?curid=365297", "title": "Vistruario", "text": "Vistruario (fl. 1016-1037) foi un bispo de Iria Flavia e Santiago de Compostela durante o s\u00e9culo XI. O 29 de outubro de 1024 foille doada a illa \"Oneste\", posiblemente o lugar no que se localizaban as Torres de Oeste, polo rei Afonso V o Nobre, coa finalidade de que servise para a defensa das \"\"terras do ap\u00f3stolo\". Deostado na \"Historia Compostel\u00e1\", por consideralo de \"depravados costumes\"\", foi encarcerado por Afonso V o Nobre, non se sabe se por rebelarse contra Vermudo III, fillo de Afonso, ou contra o propio Afonso. Morreu na prisi\u00f3n."}
{"id": "365300", "revid": "89787", "url": "https://gl.wikipedia.org/wiki?curid=365300", "title": "Hato de Foces", "text": "Hato de Foces \u00e9 un grupo musical aragon\u00e9s do x\u00e9nero folk que foi fundado en Huesca.\nHistoria.\nO grupo naceu en 1977 cando un grupo de amigos amantes da m\u00fasica tradicional comezaron a xuntarse a cantar e interpretar canci\u00f3ns de grupos como Nuestro Peque\u00f1o Mundo, Nuevo Mester de Juglar\u00eda, Oskorri, Jarcha, La Bullonera, etc... grupos que foron referentes para \"Hato de Foces\". Non foi at\u00e9 o ano 1981, despois dun exitoso concerto, que o o seu traballo se converte en regular. A partir dese intre, o grupo ad\u00edcase a difundir a m\u00fasica tradicional aragonesa, tanto vocal como instrumental, buscando nos cancioneiros ou recollendo canci\u00f3ns por tradici\u00f3n oral. Deste xeito, recuperaron canci\u00f3ns populares en risco de esquecemento, recuperando tam\u00e9n instrumentos como a gaita de boto aragonesa.\nHato de Foces toma o seu nome dun lugar de Semontano no que os pastores, \u00f3 facerse noite, se gorecen coas s\u00faas ovellas. O disco \"Hato de Foces\" (1999) dedic\u00e1ronllo a Rafael Andolz. O grupo deixa os escenarios o 8 de agosto de 2011, despois de m\u00e1is de 35 anos de traballo ter feito 550 concertos."}
{"id": "365301", "revid": "89787", "url": "https://gl.wikipedia.org/wiki?curid=365301", "title": "Ru\u00eddo", "text": "O ru\u00eddo \u00e9 a sensaci\u00f3n auditiva inarticulada xeralmente desagradable. Nun ambiente, def\u00ednese como todo o molesto para o o\u00eddo ou, m\u00e1is exactamente, como todo son non desexado. Desde ese punto de vista, a m\u00e1is excelsa m\u00fasica pode ser cualificada como ru\u00eddo por aquela persoa que en certo momento non desexe ouvila.\nNo \u00e1mbito da comunicaci\u00f3n sonora, def\u00ednese como \"ru\u00eddo\" todo son non desexado que interfire na comunicaci\u00f3n entre as persoas ou nas s\u00faas actividades.\nCando se utiliza a expresi\u00f3n \"ru\u00eddo\" como sin\u00f3nimo de contaminaci\u00f3n ac\u00fastica, est\u00e1 a facerse referencia a un \"ru\u00eddo\" (son), cunha intensidade alta (ou unha suma de intensidades), que pode resultar mesmo prexudicial para a sa\u00fade humana. Contra o ru\u00eddo excesivo \u00fasanse tap\u00f3ns para os o\u00eddos e orelleiras (cascos para as orellas, os cales conte\u00f1en unha electr\u00f3nica que dimin\u00fae os ru\u00eddos exteriores, diminu\u00edndoos ou facendo que a s\u00faa audici\u00f3n sexa m\u00e1is agradable), para as\u00ed evitar a perda de audici\u00f3n (que, se non se controla, pode provocar a xordeira).\nEfectos na sa\u00fade.\nAlg\u00fans efectos do ru\u00eddo sobre a sa\u00fade son:\nO estudo do ru\u00eddo, a vibraci\u00f3n e a severidade nun sistema denom\u00ednase NVH. Estes estudos van orientados a medir e modificar os par\u00e1metros que lle dan nome e que se dan en veh\u00edculos a motor, de forma m\u00e1is detallada, en coches\u00a0e cami\u00f3ns.\nPola contra, os ru\u00eddos son tam\u00e9n sons simples ou complexos pero inharm\u00f3nicos e de moi alta intensidade, que xeran intolerancia ou dor ao o\u00eddo e unha sensaci\u00f3n de despracer ao individuo.\nL\u00edmites.\nAs contornas con m\u00e1is de 65 decibeis (dB) consid\u00e9ranse inaceptables.\nEn Espa\u00f1a, os ciclomotores non poden superar en m\u00e1is de 4\u00a0dB o nivel de emisi\u00f3n sonora da s\u00faa ficha de homologaci\u00f3n.\nPor baixo de 80\u00a0dB o o\u00eddo humano non presenta alteraci\u00f3ns definitivas. Estes niveis xeran molestias pasaxeiras denominadas fatiga auditiva, onde o\u00a0o\u00eddo interno\u00a0non sofre problemas definitivos. Cando a intensidade supera os 90\u00a0dB comezan a aparecer lesi\u00f3ns irreversibles canto maior sexa a exposici\u00f3n e a susceptibilidade persoal."}
{"id": "365303", "revid": "1505", "url": "https://gl.wikipedia.org/wiki?curid=365303", "title": "Idade de Xeo", "text": ""}
{"id": "365304", "revid": "111586", "url": "https://gl.wikipedia.org/wiki?curid=365304", "title": "Mar\u00eda Luisa Sobrino", "text": "Mar\u00eda Luisa Sobrino Manzanares Villanueva Correa, nada en Vigo o 29 de xullo de 1943, \u00e9 unha historiadora da arte galega, especialista en arte galega contempor\u00e1nea. Reside en Santiago de Compostela.\nTraxectoria.\nDoutorouse en 1973 coa tese \"Cuatro pintores gallegos contempor\u00e1neos: Carlos Maside, Manuel Colmeiro, Arturo Souto y Laxeiro\", cualificada con sobresa\u00ednte \"cum laude\". Foi profesora na Facultade de Ciencias da Informaci\u00f3n da Universidade Complutense de Madrid e catedr\u00e1tica de arte contempor\u00e1nea na Universidade de Santiago de Compostela, onde dirixiu \"Quintana\", publicaci\u00f3n do departamento de historia da arte.\nSobrino foi membro do Instituto de Estudos Galegos Padre Sarmiento, do Consello da Cultura Galega e do padroado do Centro Galego de Arte Contempor\u00e1nea."}
{"id": "365305", "revid": "5863", "url": "https://gl.wikipedia.org/wiki?curid=365305", "title": "Mar\u00eda Luisa Sobrino Manzanares", "text": ""}
{"id": "365306", "revid": "5863", "url": "https://gl.wikipedia.org/wiki?curid=365306", "title": "J.J. Santos", "text": "Jos\u00e9 Javier Santos Rubio, tam\u00e9n co\u00f1ecido como J. J. Santos, nado en Madrid o 29 de xullo de 1960, \u00e9 un xornalista deportivo espa\u00f1ol. \u00c9, dende 2006, o subdirector de informativos para a \u00e1rea de deportes da cadea de televisi\u00f3n Telecinco, onde exerce tam\u00e9n como narrador de partidos e presentador da secci\u00f3n de deportes do respectivo telexornal.\nTraxectoria.\nOs seus inicios profesionais rem\u00f3ntanse a 1978, cando se incorpora a Radio Espa\u00f1a de Madrid. Durante anos, dirixiu o espazo \"El\" \"Deportivo\" nas madrugadas da emisora at\u00e9 fichar en 1991 por Onda Cero, onde se fai cargo de \"El Penalti\". En Telecinco conduciu o espazo deportivo \"Futbol\u00edsimo\" en 1991 xunto a Andr\u00e9s Aberasturi.\nEn 1987 recibiu a Antena de Ouro.\nEn 1994, o ent\u00f3n director de informativos da cadea, Lu\u00eds Mari\u00f1as, decide incorporalo \u00e1 secci\u00f3n deportiva do informativo que conduc\u00eda Jos\u00e9 Ribagorda. Ademais narrou o Giro de Italia.\nEn 1997 produciuse a s\u00faa fichaxe, xunto coa de Ribagorda, por Televisi\u00f3n espa\u00f1ola, e durante os seguintes tres anos f\u00edxose cargo da secci\u00f3n de deportes no \"Telediario\".\nPasa nese momento, no ano 2000, a centrar a s\u00faa actividade no diario As.\nPosteriormente, en 2002, marchou a Antena 3 como presentador da secci\u00f3n deportiva na segunda edici\u00f3n do informativo Antena 3 Noticias, xunto con Mat\u00edas Prats, ademais de asumir a direcci\u00f3n de deportes da cadea.\nCoincidindo co seu paso por Antena 3, e entre 2004 e 2006, conduciu o espazo deportivo \"Al primer toque\" na emisora Onda Cero, labor no que substitu\u00edu a Manu Carre\u00f1o.\nFinalmente, en 2006 Pedro Piqueras faise coas rendas das noticias en Telecinco e Jota Santos de novo conduce a secci\u00f3n de deportes dos Informativos de Telecinco, tras o abandono de Juan Antonio Villanueva.\nCon Telecinco en 2010 retransmitiu alg\u00fans partidos do Mundial de Sur\u00e1frica."}
{"id": "365307", "revid": "5863", "url": "https://gl.wikipedia.org/wiki?curid=365307", "title": "Concepci\u00f3n Alfaya", "text": "Mar\u00eda de la Concepci\u00f3n Alfaya L\u00f3pez, nada en Madrid en 1886 e finada na mesma cidade en 1945, foi unha mestra e pol\u00edtica espa\u00f1ola.\nTraxectoria.\nFilla de galegos da zona de Cangas. Rematou a carreira de Maxisterio en 1912 con premio extraordinario. Foi profesora da Escola Normal de Mestras de Le\u00f3n e despois de Segovia (1922-1936). Foi candidata pola provincia de Pontevedra nas elecci\u00f3ns a Cortes Constitu\u00edntes en 1931, en representaci\u00f3n do Partido Republicano vigu\u00e9s, integrado na Alianza Republicana. Foi inspectora de primeiro ensino. Dirixente de Izquierda Republicana de Segovia. Logo da sublevaci\u00f3n do 18 de xullo de 1936 foi suspendida de emprego e soldo como profesora da Normal e sancionada co embargo de bens e a retenci\u00f3n de di\u00f1eiro en met\u00e1lico."}
{"id": "365308", "revid": "5312", "url": "https://gl.wikipedia.org/wiki?curid=365308", "title": "Resonancia", "text": "A resonancia \u00e9 un fen\u00f3meno que se produce cando un corpo con capacidade para vibrar \u00e9 sometido \u00e1 acci\u00f3n dunha forza peri\u00f3dica, cuxo per\u00edodo de vibraci\u00f3n ach\u00e9gase ao per\u00edodo de vibraci\u00f3n caracter\u00edstico de devandito corpo, no cal, unha forza relativamente pequena aplicada de forma repetida fai que a amplitude do sistema oscilante se faga moi grande.\nNestas circunstancias o corpo vibra, aumentando de forma progresiva a amplitude do movemento tras cada unha das actuaci\u00f3ns sucesivas da forza. En teor\u00eda, se se conseguise que unha pequena forza sobre un sistema oscilase \u00e1 mesma frecuencia que a frecuencia natural do sistema producir\u00edase unha oscilaci\u00f3n resultante cunha amplitude indeterminada.\nEste efecto pode ser destrutivo nalg\u00fans materiais r\u00edxidos como o vaso que rompe cando unha soprano canta e alcanza e sost\u00e9n a frecuencia de resonancia do mesmo.\nUnha forma de p\u00f3r de manifesto este fen\u00f3meno consiste en tomar dous diapas\u00f3ns capaces de emitir un son da mesma frecuencia e colocados pr\u00f3ximos o un do outro, cando facemos vibrar un, o outro emite, de maneira espont\u00e1nea, o mesmo son, debido a que as ondas sonoras xeradas polo primeiro premen a trav\u00e9s do aire o segundo.\nA ca\u00edda da vella ponte de Tacoma Narrows.\nA vella ponte de Tacoma Narrows foi popularizada nos libros de f\u00edsica como un exemplo cl\u00e1sico de resonancia; con todo a descrici\u00f3n estendida non \u00e9 totalmente correcta. Esta ponte fallou debido \u00e1 acci\u00f3n dunhas forzas co\u00f1ecidas no campo da aerodin\u00e1mica de pontes como forzas autoexcitadas, por un fen\u00f3meno co\u00f1ecido como \"fluttering\"\u00a0no que\u00a0as forzas empuxando en forma peri\u00f3dica provocaron o aumento do movemento da ponte. Robert H. Scanlan, pai da aerodin\u00e1mica de pontes, escribiu un artigo criticando este malentendido. Ningunha ponte \u00e9 rematada se non pasa a proba do \"tubo de vento\"."}
{"id": "365309", "revid": "1888", "url": "https://gl.wikipedia.org/wiki?curid=365309", "title": "Concepci\u00f3n Alfaya L\u00f3pez", "text": ""}
{"id": "365310", "revid": "1888", "url": "https://gl.wikipedia.org/wiki?curid=365310", "title": "Mar\u00eda Concepci\u00f3n Alfaya L\u00f3pez", "text": ""}
{"id": "365311", "revid": "29398", "url": "https://gl.wikipedia.org/wiki?curid=365311", "title": "Pione Sisto", "text": "Pione Sisto Ifolo Emirmija, nado o 4 de febreiro de 1995, \u00e9 un futbolista dan\u00e9s que xoga como centrocampista para o Celta de Vigo.\nTraxectoria.\nO 31 de xullo de 2016 anunciouse a s\u00faa fichaxe polo Celta de Vigo."}
{"id": "365314", "revid": "72012", "url": "https://gl.wikipedia.org/wiki?curid=365314", "title": "Resonancia mec\u00e1nica", "text": ""}
{"id": "365317", "revid": "1888", "url": "https://gl.wikipedia.org/wiki?curid=365317", "title": "Mar\u00eda de la Concepci\u00f3n Alfaya L\u00f3pez", "text": ""}
