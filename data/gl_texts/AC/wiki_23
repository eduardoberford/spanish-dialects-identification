{"id": "256185", "revid": "88215", "url": "https://gl.wikipedia.org/wiki?curid=256185", "title": "Daniel Revenu", "text": "Daniel Revenu, nado en Melun o 5 de decembro de 1942, \u00e9 un tirador de esgrima franc\u00e9s, xa retirado, ga\u00f1ador de seis medallas ol\u00edmpicas.\nTraxectoria.\nFillo do mestre de armas Ernest Revenu, foi especialista na modalidade de florete e con 21 anos participou nos Xogos Ol\u00edmpicos de 1964 celebrados en Toquio, ga\u00f1ando a medalla de bronce na proba individual e por equipos de florete. Nos Xogos Ol\u00edmpicos de 1968 de M\u00e9xico revalidou a s\u00faa medalla de bronce en individual e logrou unha de ouro na proba por equipos. Nos Xogos Ol\u00edmpicos de 1972 de M\u00fanic quedou eliminado nas semifinais na proba individual pero ga\u00f1ou a de bronce por equipos, metal que revalidou nos Xogos Ol\u00edmpicos de 1976 de Montreal.\nAo longo da s\u00faa carreira voi tres veces campi\u00f3n de Francia (1963, 1965 e 1974) e ga\u00f1ou seis medallas no Campionato do Mundo de Esgrima, d\u00faas delas de ouro. \u00c9 autor de estudos, manuais e libros de divulgaci\u00f3n sobre a esgrima e o seu ensino: \"Escrime et \u00e9ducation\" (1974), \"Contribution \u00e0 l'\u00e9tude de la personnalit\u00e9 de l'escrimeur\" (1979), \"Les Fiches de l'\u00e9ducateur\" (1985), \"Manuel de l'\u00e9ducateur\" (1985), \"Initiation \u00e0 l'escrime: une d\u00e9marche pour l'\u00e9cole\" (1985), con Raymond Thomas escribiu \"L'escrime\" (1992) para a colecci\u00f3n Que sais-je ?."}
{"id": "256191", "revid": "88215", "url": "https://gl.wikipedia.org/wiki?curid=256191", "title": "Philippe Riboud", "text": "Philippe Riboud, nado en Li\u00f3n o 9 de abril de 1957, \u00e9 un tirador de esgrima franc\u00e9s, xa retirado, ga\u00f1ador de seis medallas ol\u00edmpicas.\nTraxectoria.\nParticipou con 19 anos nos Xogos Ol\u00edmpicos de 1976 celebrados en Montreal, rematando noveno na proba por equipos na modalidade de espada e trinta e sete na proba individual. Nos Xogos Ol\u00edmpicos de 1980 de Moscova ga\u00f1ou a medalla de ouro na proba por equipos e a medalla de bronce na individual. Nos Xogos Ol\u00edmpicos de 1984 dos \u00c1nxeles revalidou a medalla de bronce na proba individual e ga\u00f1ou a medalla de prata por equipos. Finalmente, nos Xogos Ol\u00edmpicos de 1988 de Se\u00fal, onde foi o abandeirado da delegaci\u00f3n francesa, ga\u00f1ou a medalla de ouro na proba por equipos e prata na individual.\nAo longo da s\u00faa carreira ga\u00f1ou oito medallas no Campionato do Mundo de Esgrima, tres delas de ouro."}
{"id": "256192", "revid": "23204", "url": "https://gl.wikipedia.org/wiki?curid=256192", "title": "Macruronus magellanicus", "text": "Macruronus magellanicus \u00e9 un peixes oste\u00edctios mari\u00f1o da orde dos gadiformes e familia dos merlucc\u00edidos, que incl\u00fae pescadas que se distrib\u00faen polo sur do Atl\u00e1ntico occidental e o sur e o leste do Pac\u00edfico.\nCaracter\u00edsticas.\n\u00c9 un peixe de coloraci\u00f3n entre a azul aceirada e a verde met\u00e1lica intensa na rexi\u00f3n dorsal, cos flancos e o ventre m\u00e1is claros. Alcanza at\u00e9 uns 60 ou 110\u00a0cm de lonxitude e uns 5\u00a0kg de peso.\nDifire das outras pescadas pola forma da cola, que termina en punta por confluencia das aletas dorsal e anal.\nForma cardumes a profundidades de entre os 50 e 400 m.\nAlim\u00e9ntas de peixes pequenos e de crust\u00e1ceos.\nTen a capacidade de rexenerar o p\u00e9ndulo caudal cando se dana.\nReprod\u00facese en augas profundas a finais do inverno.\nPesca.\n\u00c9 unha especie de grande interese comercial para a pesca. Na Arxentina constit\u00fae unha parte importante da pesca de altura."}
{"id": "256196", "revid": "54334", "url": "https://gl.wikipedia.org/wiki?curid=256196", "title": "Macruronus", "text": "Macruronus \u00e9 un x\u00e9nero de peixes oste\u00edctios mari\u00f1os da orde dos gadiformes e familia dos merlucc\u00edidos, que incl\u00fae pescadas que se distrib\u00faen polo norte do oc\u00e9ano Atl\u00e1ntico e o sur e leste do Pac\u00edfico.\nEspecies.\nActualmente reco\u00f1\u00e9cense catro especies no x\u00e9nero:"}
{"id": "256197", "revid": "89787", "url": "https://gl.wikipedia.org/wiki?curid=256197", "title": "Xene da regra par", "text": "Un xene da regra par (\"pair-rule gene\") \u00e9 un tipo de xene implicado no desenvolvemento dos embri\u00f3ns segmentados dos insectos. Os xenes da regra par def\u00ednense polo efecto dunha mutaci\u00f3n nese xenes, a cal causa a perda dos patr\u00f3ns normais de desenvolvemento en segmentos alternantes.\nOs xenes da regra par foron descritos primeiramente por Christiane N\u00fcsslein-Volhard e Eric Wieschaus en 1980. Utilizaron un exame xen\u00e9tico (\"genetic screen\") para identificar os xenes necesarios para o desenvolvemento embrionario na mosca da froita \"Drosophila melanogaster\". Nas \"Drosophila\" normais non mutadas cada segmento embrionario produce pelos ou sedas chamadas dent\u00edculos nunha banda situada no lado do segmento pr\u00f3ximo \u00e1 cabeza (o lado anterior). Descubriron cinco xenes, chamados \"even-skipped, hairy, odd-skipped, paired\" e \"runt\", nos cales as mutaci\u00f3ns causaban a deleci\u00f3ns dunha rexi\u00f3n particular de cada segmento alternado. Por exemplo, no \"even-skipped\", perd\u00edanse as bandas de dent\u00edculos de segmentos alternados, o cal daba lugar a un embri\u00f3n que ti\u00f1a a metade das bandas de dent\u00edculos con respecto ao normal. En traballos posteriores identificaron m\u00e1is xenes da regra par nas fases iniciais do embri\u00f3n de \"Drosophila\", como o \"fushi tarazu, odd-paired, sloppy paired,\" e \"tenm\".\nUnha vez que os xenes da regra par foron identificados a nivel molecular viuse que cada xene se expresa en \"parasegmentos\" alternados, \u00e9 dicir, rexi\u00f3ns do embri\u00f3n que est\u00e1n moi relacionadas cos segmentos, pero que est\u00e1n lixeiramente f\u00f3ra de rexistro. Cada parasegmento incl\u00fae a parte posterior dun (futuro) segmento, e a parte anterior do seguinte segmento (en posici\u00f3n m\u00e1is posterior no parasegmento). As bandas de expresi\u00f3n dos xenes da regra par corresponden aos das rexi\u00f3ns perdidas no mutante. A expresi\u00f3n de xenes da regra par en bandas depende da regulaci\u00f3n directa de xenes gap e de interacci\u00f3ns regulatorias entre os propios xenes da regra par."}
{"id": "256198", "revid": "89787", "url": "https://gl.wikipedia.org/wiki?curid=256198", "title": "Disclosure (novela)", "text": "Disclosure \u00e9 unha novela de Michael Crichton publicada en 1994. A novela est\u00e1 ambientada nunha empresa ficticia de alta tecnolox\u00eda, xusto antes do boom econ\u00f3mico da burbulla punto com. O argumento c\u00e9ntrase en Tom Sanders e a s\u00faa loita contra as infundadas acusaci\u00f3ns contra el de acoso sexual.\nAdaptaci\u00f3n \u00f3 cine.\nEn 1994, estreouse \"Acoso\", unha adaptaci\u00f3n cinematogr\u00e1fica da novela. Est\u00e1 protagonizada por Demi Moore, Michael Douglas, Donald Sutherland e Dennis Miller."}
{"id": "256199", "revid": "23204", "url": "https://gl.wikipedia.org/wiki?curid=256199", "title": "El pr\u00edncipe de la niebla", "text": ""}
{"id": "256200", "revid": "27155", "url": "https://gl.wikipedia.org/wiki?curid=256200", "title": "Xene de regra par", "text": ""}
{"id": "256201", "revid": "89787", "url": "https://gl.wikipedia.org/wiki?curid=256201", "title": "Elemento regulador en cis", "text": "Un elemento regulador en cis ou elemento cis regulador (do ingl\u00e9s \"cis-regulatory element\", CRE) ou tam\u00e9n elemento cis \u00e9 unha rexi\u00f3n do ADN ou do ARN que regula a expresi\u00f3n de xenes situados na mesma mol\u00e9cula de ADN (normalmente ref\u00edrese a un cromosoma). Estes elementos dise que te\u00f1en unha actuaci\u00f3n en cis ou que act\u00faan en cis (\"cis-acting\"). A palabra \"cis\" v\u00e9n do lat\u00edn e significa \"no mesmo lado que\". Un elemento cis pode estar localizado \"augas arriba\" da secuencia codificante do xene que controla (nunha rexi\u00f3n promotora ou mesmo a\u00ednda m\u00e1is \"augas ariba\" en amplificadores), ou \"augas abaixo\" da secuencia codificante do xene, ou no propio xene (por exemplo nun intr\u00f3n ou na rexi\u00f3n UTR), ou no ARNm.\nElementos cis e trans.\nUn exemplo de secuencia regulatoria que act\u00faa en cis \u00e9 o operador do oper\u00f3n lac. A esta secuencia de ADN \u00fanese o represor lac, o cal impide a transcrici\u00f3n dos xenes adxacentes na mesma mol\u00e9cula de ADN. O operador lac consid\u00e9rase que act\u00faa en cis na regulaci\u00f3n dos xenes pr\u00f3ximos. O propio operador non codifica unha prote\u00edna ou ARN, sen\u00f3n que s\u00f3 \u00e9 un sitio de uni\u00f3n de mol\u00e9culas.\nAlg\u00fans xenes expr\u00e9sanse coordinadamente durante un mesmo momento do desenvolvemento porque te\u00f1en m\u00f3dulos de secuencia com\u00fans, que son elementos de resposta que act\u00faan en cis.\nPolo contrario, un elemento regulador en trans ou elemento trans regulador \u00e9 un xene que produce un factor difusible, normalmente unha prote\u00edna, que pode modificar a expresi\u00f3n de xenes afastados do xene do que foi transcrito (\u00e1s veces se lle chama elemento regulatorio en trans \u00e1 propia prote\u00edna ou factor). Ese factor que act\u00faa en trans pode ser, por exemplo, un factor de transcrici\u00f3n que regula un xene no cromosoma 6 pero que se transcribiu a partir dun xene situado no cromosoma 11. O termo ten a palabra latina \"trans\", que significa \"ao outro lado de\". Son factores deste tipo os factores de transcrici\u00f3n xerais, os factores de transcrici\u00f3n espec\u00edficos de tecidos ou as prote\u00ednas de uni\u00f3n ao ADN regulatorias. Tam\u00e9n poden selo certos ARN pequenos regulatorios.\nHai, pois, elementos cis reguladores e trans reguladores. Os elementos en cis non codifican prote\u00ednas ou ARN (son sitios de uni\u00f3n); os elementos en trans codifican prote\u00ednas e/ou mol\u00e9culas de ARN e act\u00faan indirectamente a trav\u00e9s delas. Os elementos cis reguladores con frecuencia son sitios de uni\u00f3n para un ou m\u00e1is factores que act\u00faan en trans.\nEn resumo, os elementos reguladores en cis est\u00e1n presentes na mesma mol\u00e9cula de ADN que o xene ao cal regulan, mentres que os elementos reguladores en trans poden regular xenes moi afastados do xene do cal se transcribiron."}
{"id": "256202", "revid": "98629", "url": "https://gl.wikipedia.org/wiki?curid=256202", "title": "Marina (novela)", "text": "Marina \u00e9 unha novela fant\u00e1stica en lingua castel\u00e1 de Carlos Ruiz Zaf\u00f3n, ambientada na segunda metade do s\u00e9culo XX na cidade de Barcelona. Foi publicada en 1999 pola Editorial Edeb\u00e9.\nSinopse.\nNa Barcelona de 1980 \u00d3scar Drai so\u00f1a esperto, abraiado polos palacetes modernistas preto do internado no que estuda. Nunha das s\u00faas escapadas co\u00f1ece a Marina, unha rapaza audaz que comparte con \u00d3scar a aventura de mergullarse nun enigma do pasado da cidade. Un misterioso personaxe da posguerra prop\u00faxose o maior desaf\u00edo imaxinable, pero a s\u00faa ambici\u00f3n arrastrouno por un cami\u00f1o sinistro cuxas consecuencias debe pagar algu\u00e9n a\u00ednda hoxe."}
{"id": "256203", "revid": "105543", "url": "https://gl.wikipedia.org/wiki?curid=256203", "title": "Xanthi F.C.", "text": "O Skoda Xanthi F.C. (en grego: \u03a0.\u0391.\u0395. Skoda \u039e\u03ac\u03bd\u03b8\u03b7 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u2013 PAE Skoda Xanthi Athlitikos Omilos), ou \"F.C. Skoda Xanthi Athletic Club\", \u00e9 un club de f\u00fatbol grego da cidade de Xanthi. Foi fundado en 1967 e compite na Super Liga de Grecia."}
{"id": "256205", "revid": "88215", "url": "https://gl.wikipedia.org/wiki?curid=256205", "title": "Ilona Elek", "text": "Ilona Elek, tam\u00e9n co\u00f1ecida como Ilona Schacherer ou Ilona Elek-Schacherer (en h\u00fangaro, Elek Ilona), nada en Budapest o 17 de maio de 1907 e finada na mesma cidade o 24 de xullo de 1988, foi unha tiradora de esgrima h\u00fangara, ga\u00f1adora de tres medallas ol\u00edmpicas.\nTraxectoria.\nEstudou piano na Academia Franz Liszt pero deixou os seus estudos para competir profesionalmente na esgrima. En 1929 foi segunda no Campionato de Hungr\u00eda e quinta no Europeo. En 1933 repetiu a segunda praza nos campionatos nacionais e nos europeos foi quinta pero logrou o primeiro lugar co equipo h\u00fangaro. En 1934 e 1935 nos europeos ga\u00f1ou tanto en individual como por equipos. Participou con 29 anos nos Xogos Ol\u00edmpicos de 1936 celebrados en Berl\u00edn ga\u00f1ando a medalla de ouro na proba individual de florete. Nos Xogos Ol\u00edmpicos de 1948 de Londres revalidou o seu t\u00edtulo ol\u00edmpico, convert\u00e9ndose na primeira tiradora en conseguir dous t\u00edtulos ol\u00edmpicos. Nos Xogos Ol\u00edmpicos de 1952 de Helsinqui, e con 45 anos, logrou a medalla de prata na mesma proba.\nAo longo da s\u00faa carreira ga\u00f1ou dezasete medallas no Campionato do Mundo de Esgrima, entre elas dez de ouro."}
{"id": "256209", "revid": "98629", "url": "https://gl.wikipedia.org/wiki?curid=256209", "title": "Jen\u0151 Fuchs", "text": "Jen\u0151 Fuchs (en h\u00fangaro: Fuchs Jen\u0151), nado en Budapest o 29 de outubro de 1882 e finado na mesma cidade o 14 de marzo de 1955), foi un tirador de esgrima h\u00fangaro, ga\u00f1ador de catro medallas ol\u00edmpicas de ouro.\nTraxectoria.\nFillo dun impresor da editorial Pallas, estudou Dereito na Universidade de Budapest. Practicante de esgrima f\u00f3ra dos circu\u00edtos habituais h\u00fangaros, nunca ga\u00f1ou un torneo importante no seu pa\u00eds. Presentouse \u00e1s probas preol\u00edmpicas e logrou unha praza, participando as\u00ed, aos 25 anos, nos Xogos Ol\u00edmpicos de 1908 celebrados en Londres, onde ga\u00f1ou a medalla de ouro nas probas de sabre individual e por equipos. Pese a non disputar competici\u00f3ns nos catro anos anteriories, revalidou as medallas nos Xogos Ol\u00edmpicos de 1912 de Estocolmo, convert\u00e9ndose no primeiro campi\u00f3n ol\u00edmpico en revalidar o seu t\u00edtulo individual na modalidade de sabre.\nNa segunda guerra mundial foi chamado ao servizo, pero como xudeu non pod\u00eda entrar no ex\u00e9rcito polo que serviu nunha brigada de traballo. Atacados polos rusos Fuchs e o resto dos traballadores colleron as armas dos militares ca\u00eddos para defenderse e fixeron retirarse aos rusos, pola heroica axuda ao seu batall\u00f3n Fuchs recibiu, co resto dos seus compa\u00f1eiros, a Cruz de Ferro de II Clase en Berl\u00edn e puideron volver aos seus fogares. Despois da derrota alem\u00e1 en 1945 estivo en prisi\u00f3n polo acontecido durante a guerra."}
{"id": "256210", "revid": "89787", "url": "https://gl.wikipedia.org/wiki?curid=256210", "title": "Engr\u00e1ulidos", "text": "A dos engr\u00e1ulidos (\"Engraulidae\") \u00e9 unha familia da orde dos clupeiformes que comprende numerosas especies de peixes denominados comunmente bocareus ou bocartes.\nH\u00e1bitat e distribuci\u00f3n.\nOs engr\u00e1ulidos habitan nas augas costeiras dos oc\u00e9anos Atl\u00e1ntico, Pac\u00edfico e \u00cdndico, as\u00ed como no mar Mediterr\u00e1neo, e en grandes lagos de auga tanto doce como salgada, en zonas e climas c\u00e1lidos e temperados.\nA\u00ednda que as especies da familia son moitas e est\u00e1n amplamente distribu\u00eddas, na zona mediterr\u00e1nea e na costa europea do oc\u00e9ano Atl\u00e1ntico a pesca excesiva levou a unha sens\u00edbel diminuci\u00f3n das poboaci\u00f3ns de \"Engraulis encrasicholus\" nos \u00faltimos vinte anos. O alarmante descenso de capturas na campa\u00f1a do 2005 obrigou \u00e1 Uni\u00f3n Europea a decretar un paro biol\u00f3xico no mar Cant\u00e1brico.\nVarias especies de engr\u00e1ulidos, en especial \"Engraulis ringens\" (unha \"anchoveta\"), habitan a franxa de augas fr\u00edas da corrente de Humboldt. Os seus l\u00edmites xeogr\u00e1ficos abarcan os litorais peruano e chileno entre os 3\u00b0 30' e os 37\u00b0 S. Nesta zona dist\u00ednguense dous \"stocks\": o norte-centro do Per\u00fa, entre os 3\u00b0 30' e os 16\u00b0 S, onde se rexistran as maiores concentraci\u00f3ns, e o \"stock\" sur Per\u00fa-norte Chile, entre os 16\u00b0 e os 24\u00b0. Debido a que estes peixes se desprazan de norte a sur no seu proceso de crecemento, no norte peruano v\u00e9dase regularmente a s\u00faa captura (o que non sucede na zona sur).\nTaxonom\u00eda.\nDescrici\u00f3n.\nA familia foi descrita en 1861 polo icti\u00f3logo e paleont\u00f3logo estadounidense Theodore Nicholas Gill.\nEtimolox\u00eda.\nO nome cient\u00edfico \"Engraulidae\" est\u00e1 formado normalmente sobre a ra\u00edz do nome do se x\u00e9nero tipo, \"Engraulis\", coa adici\u00f3n da desinencia do lat\u00edn cient\u00edfico \"-\u012ddae\", propio das familias de animais.\nClasificaci\u00f3n.\nSegundo o Sistema Integrado de Informaci\u00f3n Taxon\u00f3mica (SIIT), e mais o Fossilworks, a familia div\u00eddese en d\u00faas subfamilias, que comprenden en total os seguintes 15 x\u00e9neros:\ne un x\u00e9nero \"incertae sedis\":\nPor\u00e9n, segundo o World Register of Marine Species (WoRMS) a familia comprende os seguintes 22 x\u00e9neros (sen distinguir subfamilias):\nUtilidade.\nMoitas das especies son de grande importancia comercial, empreg\u00e1ndose como alimento, para a fabricaci\u00f3n de fari\u00f1a de peixe, e tam\u00e9n se utilizan como carnada. \nC\u00f3mpre salientar que a fari\u00f1a de peixe \u00e9 o principal produto pesqueiro de exportaci\u00f3n tanto do Per\u00fa como de Chile, pa\u00edses que producen o 70 % do total mundial.\nConsumo humano.\nOs bocareus de varias especies, en particular \"Engraulis encrasicolus\" e \"Engraulis mordax\", p\u00e9scanse activamente para consumo humano. A primeira das especies ten unha grande importancia comercial. P\u00e9scase nas partes norte e ecuatorial do oc\u00e9ano Atl\u00e1ntico centrooriental. As capturas europeas e da \u00c1frica occidental oscilan anualmente entre as 200 000 e as 300 000 t.\nA segunda p\u00e9scase principalmente en M\u00e9xico na zona de pesca FAO 77, onde sa capturan anualmente de 10 000 a 50 000 t, mediante redes de cerco principalmente. Transf\u00f3rmase sobre todo en fari\u00f1a de peixe, e tam\u00e9n se utilza como cardada para at\u00fans e outros peixes e, ocasionalmente, en conserva para consumo humano.\n\u00c9 corrente a preparaci\u00f3n da primeira das especies anteditas en semiconserva baixo o nome de anchoas, para o que o peixe se limpa, salga e se presenta en aceite; nesta presentaci\u00f3n forman parte de numerosos pratos, entre eles a ensalada C\u00e9sar, varias salsas de peixe \u2014a \"n\u01b0\u1edbc m\u1eafm\" vietnamita, a \"nam pla\" (\u0e19\u0e49\u0e33\u0e1b\u0e25\u0e32) tailandesa, a \"y\u00fal\u00f9\" (\u9b5a\u9732) chinesa e as \"shottsuru\", \"ishiru\" e \"ikanago-j\u014dyu\" xaponesas, ademais da salsa Worcestershire occidental\u2014, sendo a anchoa un dos m\u00e1is frecuentes ingredientes das pizzas.\nNa coci\u00f1a mediterr\u00e1nea empr\u00e9ganse tam\u00e9n en filetes de bocareus crus curtidos en vinagre (\"boquerones en vinagre\", t\u00edpicos das tabernas de Madrid e doutras cidades e vilas).\nNos pa\u00edses do sueste asi\u00e1tico, os engr\u00e1ulidos secos son co\u00f1ecidos como \u00abikan bilis\u00bb, \u00absetipinna taty\u00bb, ou en Indonesia \u00abikan teri\u00bb (\u00abikan\u00bb \u00e9 a palabra malaia para peixe), ou \u00abdilis\u00bb en Filipinas.\nEn Galicia.\nDas numeros\u00edsimas especies de engr\u00e1ulidos, s\u00f3 o co\u00f1ecid\u00edsimo bocareu aparece citado por Rodr\u00edguez Villanueva e V\u00e1zquez, no tomo III da s\u00faa obra \"Peixes do mar de Galicia\""}
{"id": "256211", "revid": "51389", "url": "https://gl.wikipedia.org/wiki?curid=256211", "title": "Ignacio Diego", "text": "Juan Ignacio Diego Palacios, nado en Castro Urdiales, Cantabria, o 18 de maio de 1960, m\u00e1is co\u00f1ecido por simplemente Ignacio Diego ou Nacho Diego, \u00e9 un pol\u00edtico espa\u00f1ol, oitavo presidente de Cantabria desde xu\u00f1o de 2011 e s\u00e9tima persoa que ocupa este cargo.\nFoi elixido concelleiro no concello de El Astillero nos comicios de 1987 e 1991, e desempe\u00f1ou as tarefas de alcalde do mesmo municipio tras as elecci\u00f3ns de 1995, 1999 e 2003. Desde 2004 preside o Partido Popular de Cantabria.\nCarreira pol\u00edtica.\nNo ano 1988 foi elixido presidente de Nuevas Generaciones do Partido Popular de Cantabria e foi deputado do Congreso, membro do gabinete da presidencia da Asemblea Rexional e director xeral de Medio Ambiente.\nDesde 1995 ocupou o cargo de alcalde do municipio de El Astillero con maior\u00eda absoluta e en novembro de 2004 foi elixido presidente do PP de Cantabria, substitu\u00edndo a Jos\u00e9 Joaqu\u00edn Mart\u00ednez Sieso no cargo. Ignacio Diego \u00e9 deputado do Grupo Popular, membro da Comisi\u00f3n de Regulamento e forma parte tam\u00e9n da Deputaci\u00f3n Permanente.\nEn outubro de 2006 anunciou a s\u00faa dimisi\u00f3n como alcalde de Astillero para presentarse \u00e1 presidencia do Goberno de Cantabria como candidato do PP nas elecci\u00f3ns auton\u00f3micas de 2007.\nNestes comicios, Ignacio Diego obtivo 17 escanos, polo que non conseguiu a maior\u00eda absoluta, dando lugar a que o pacto entre socialistas (PSC-PSOE) e rexionalistas (PRC) se revalidara de novo.\nFoi reelixido presidente do Partido Popular de Cantabria co 94,5% dos votos no X Congreso Rexional, celebrado en Santander o 4 de outubro de 2008.\nPresidencia de Cantabria.\nNas elecci\u00f3ns do 22 de maio de 2011 ga\u00f1ou por maior\u00eda absoluta os comicios fronte ao anterior presidente de Cantabria, Miguel \u00c1ngel Revilla. O 23 de xu\u00f1o do mesmo ano foi investido polo Parlamento como novo presidente auton\u00f3mico e o luns 27 de xu\u00f1o tomou posesi\u00f3n como tal."}
{"id": "256212", "revid": "27155", "url": "https://gl.wikipedia.org/wiki?curid=256212", "title": "Elemento cis regulador", "text": ""}
{"id": "256213", "revid": "1576", "url": "https://gl.wikipedia.org/wiki?curid=256213", "title": "Coillinae", "text": ""}
{"id": "256214", "revid": "22795", "url": "https://gl.wikipedia.org/wiki?curid=256214", "title": "Engraulidae", "text": ""}
{"id": "256215", "revid": "22795", "url": "https://gl.wikipedia.org/wiki?curid=256215", "title": "Engraulinae", "text": ""}
{"id": "256216", "revid": "1131", "url": "https://gl.wikipedia.org/wiki?curid=256216", "title": "Presidente de Cantabria", "text": "O presidente de Cantabria, segundo o Estatuto de Autonom\u00eda de Cantabria, preside o Goberno de Cantabria, coa funci\u00f3n de dirixir, coordinar a Administraci\u00f3n da comunidade aut\u00f3noma, designar e separar os conselleiros e ostentar a suprema representaci\u00f3n da comunidade aut\u00f3noma e a ordinaria do Estado en Cantabria. \u00c9 elixido polo Parlamento de Cantabria entre os seus membros e \u00e9 nomeado polo rei.\nO Parlamento el\u00edxeo por maior\u00eda absoluta en primeira convocatoria e por maior\u00eda simple nas posteriores. Entre cada convocatoria te\u00f1en que transcorrer como m\u00ednimo corenta e oito horas. Se pasados dous meses desde a constituci\u00f3n do Parlamento non \u00e9 elixido ning\u00fan candidato, este disolverase proced\u00e9ndose a convocar novas elecci\u00f3ns.\nAntes da entrada en vigor do Estatuto e de constitu\u00edrse Cantabria como comunidade aut\u00f3noma, o \u00f3rgano que regulaba o goberno de Cantabria era a Deputaci\u00f3n Provincial de Santander, na cal o presidente da Deputaci\u00f3n realizaba as tarefas propias do goberno da provincia."}
{"id": "256218", "revid": "197", "url": "https://gl.wikipedia.org/wiki?curid=256218", "title": "Blacksad", "text": "Blacksad \u00e9 unha serie de banda dese\u00f1ada creada polos autores Juan D\u00edaz Canales (escritor) e Juanjo Guarnido, publicada pola editorial francesa Dargaud. Malia que os dous autores son espa\u00f1ois, o p\u00fablico principal de Blacksad est\u00e1 no mercado franc\u00e9s e por iso publican t\u00f3dolos volumes primeiro en franc\u00e9s. A edici\u00f3n espa\u00f1ola acostuma publicarse un mes m\u00e1is tarde.\nO primeiro volume \"Quelque part entre les ombres\" (literalmente \"Un lugar entre as sombras\") foi publicado en novembro de 2000. O segundo, \"Arctic-Nation\", publicouse no 2003 e o terceiro, \"\u00c2me Rouge\" (\"Alma vermella\"), no 2005. O cuarto, \"L'Enfer, Le silence\" (\"O inferno, o silencio\"), lanzouse en setembro de 2010.\nGuarnido e D\u00edaz Canales recibiron numerosos premios por Blacksad, inclu\u00edndo tres nomeamentos \u00f3s Premios Eisner e un premio Angoul\u00eame."}
{"id": "256219", "revid": "27155", "url": "https://gl.wikipedia.org/wiki?curid=256219", "title": "Actuaci\u00f3n en cis", "text": ""}
{"id": "256221", "revid": "27155", "url": "https://gl.wikipedia.org/wiki?curid=256221", "title": "Elemento cis-regulador", "text": ""}
{"id": "256222", "revid": "22795", "url": "https://gl.wikipedia.org/wiki?curid=256222", "title": "Engraulis encrasicolus", "text": ""}
{"id": "256224", "revid": "89787", "url": "https://gl.wikipedia.org/wiki?curid=256224", "title": "Engraulis", "text": "Engraulis \u00e9 un x\u00e9nero de peixes oster\u00edctios da orde dos clupeiformes, o tipo da familia dos engr\u00e1ulidos.\nTaxonom\u00eda.\nDescrici\u00f3n.\nO x\u00e9nero foi descrito en 1816 polo naturalista franc\u00e9s Georges Cuvier.\nEtimolox\u00eda.\nO nome cient\u00edfico do x\u00e9nero, \"Engraulis\", deriva do grego antigo \u03b5\u03b3\u03b3\u03c1\u03b1\u03c5\u03bb\u03b9\u03c3 \"engraylis\", que significa \"bocareu\".\nEspecies.\nA taxonom\u00eda desta familia \u00e9 controvertida.\nSegundo Froese e Pauly (FishBase) actualmente reco\u00f1\u00e9cense as nove especies seguintes:\nPor\u00e9n, o SIIT s\u00f3 reco\u00f1ece seis:\nV\u00e9xase tam\u00e9n as especies que consideran o WoRMS e m\u00e1is o NCBI."}
{"id": "256225", "revid": "22570", "url": "https://gl.wikipedia.org/wiki?curid=256225", "title": "Elecci\u00f3ns ao Parlamento de Cantabria de 2007", "text": "As elecci\u00f3ns ao Parlamento de Cantabria de 2007 celebr\u00e1ronse o 27 de maio. Foi, novamente, s\u00f3 o Partido Regionalista de Cantabria quen incrementou o seu n\u00famero de escanos. Nesta lexislatura revalidouse o pacto entre socialistas e rexionalistas, de maneira que Miguel \u00c1ngel Revilla (PRC) volveu ser investido presidente de Cantabria. O PSOE quedou con cinco consellar\u00edas, deixando ao PRC con catro, e Dolores Gorostiaga volveu ser nomeada vicepresidenta."}
{"id": "256227", "revid": "56817", "url": "https://gl.wikipedia.org/wiki?curid=256227", "title": "Elecci\u00f3ns ao Parlamento de Cantabria de 2003", "text": "As elecci\u00f3ns ao Parlamento de Cantabria de 2003 celebr\u00e1ronse o 25 de maio. O PRC foi o \u00fanico partido con representaci\u00f3n parlamentaria que incrementou o seu n\u00famero de escanos nestes comicios. PP e PSC-PSOE perderon ambos un escano. Nesta ocasi\u00f3n, non se revalidou o pacto entre PP e PRC, d\u00e1ndose un acordo entre socialistas e rexionalistas. Deste xeito, o PRC e o PSC-PSOE formaron goberno nesta lexislatura, e Miguel \u00c1ngel Revilla (PRC) foi elixido presidente de Cantabria, mentres que Dolores Gorostiaga, a secretaria xeral do PSC-PSOE, foi nomeada vicepresidenta. Ambos partidos repart\u00edronse o mesmo n\u00famero de consellar\u00edas."}
{"id": "256228", "revid": "22570", "url": "https://gl.wikipedia.org/wiki?curid=256228", "title": "Elecci\u00f3ns ao Parlamento de Cantabria de 1999", "text": "As elecci\u00f3ns ao Parlamento de Cantabria de 1999 celebr\u00e1ronse o 13 de xu\u00f1o. Nesta lexislatura repetiuse o mesmo pacto entre PRC e PP. Jos\u00e9 Joaqu\u00edn Mart\u00ednez Sieso volveu ser proclamado Presidente do Goberno de Cantabria co apoio dos rexionalistas. As\u00ed mesmo, o PSOE concorreu xunto a escisi\u00f3n de Izquierda Unida Izquierda Democr\u00e1tica C\u00e1ntabra baixo o nome de \"PSOE-Progresistas\"."}
{"id": "256229", "revid": "98629", "url": "https://gl.wikipedia.org/wiki?curid=256229", "title": "Once Were Warriors", "text": "Once Were Warriors \u00e9 un filme neozeland\u00e9s dirixido por Lee Tamahori que foi estrado en 1994. Bas\u00e9ase na novela hom\u00f3nima de Alan Duff.\nSinopse.\nEn Nova Zelandia, unha familia descendente de guerreiros maor\u00eds vive, \u00f3 igual que moitos outros, nos suburbios dunha gran cidade, nunha situaci\u00f3n de marxinalidade respecto \u00e1s persoas de raza branca. A vida familiar estar\u00e1 presidida polo alcoholismo, a delincuencia e os escasos medios econ\u00f3micos."}
{"id": "256230", "revid": "98629", "url": "https://gl.wikipedia.org/wiki?curid=256230", "title": "Ducado de Asti", "text": "O Ducado de Asti foi un dos ducados institu\u00eddos polos longobardos en Italia. Son poucas as informaci\u00f3ns sobre as s\u00faas vicisitudes internas, e \u00e9 incerta mesmo a data da instituci\u00f3n do ducado, que se remonta probabelmente xa ao momento da ocupaci\u00f3n longobarda da cidade (569).\nAsti pertenc\u00eda aos dominios longobardos \"l\u00edgures\", en particular \u00e1 rexi\u00f3n de Neustria (ou sexa \u00e1 parte occidental da Langobardia Maior). A\u00ednda no s\u00e9culo XII, Pietro de Montecassino, falando de san Brunone Solaro que en 1107 foi abade da abad\u00eda de Montecassino, ch\u00e1mao \"l\u00edgur de Asti\".\nHistoria.\nO s\u00e9culo VI.\nO primeiro duque de Asti que aparece consignado por Paulo Di\u00e1cono \u00e9 Gundoaldo, irm\u00e1n da ra\u00ed\u00f1a Teodelinda, a\u00ednda que \u00e9 prob\u00e1bel que a constituci\u00f3n do ducado sexa anterior, probabelmente contempor\u00e1nea da ocupaci\u00f3n longobarda da cidade (569). A cita de Gundoaldo aparece contextualizada co matrimonio da s\u00faa irm\u00e1 Teodelinda con Autari, o 15 de maio de 589; os dous irm\u00e1ns, fillos do duque de Baviera Garibaldo, eran cat\u00f3licos (a diferenza dos longobardos, que naquela \u00e9poca eran maioritariamente arianos ou pag\u00e1ns) e algunhas fontes refiren que o novo duque se esforzou para difundir a fe cat\u00f3lica polo Piemonte.\nA Gundoaldo d\u00e9beselle a construci\u00f3n do mosteiro de Sant'Anna ad Asti, no Borgo san Rocco, e a do mosteiro de San Colombano por vontade do rei Axilulfo, o duque de Tur\u00edn que collera o posto do defunto Autari como rei dos longobardos e marido de Teodelinda. Entre 612 e 615, Gundoaldo morreu, por unha ferida de frecha. Xa que Paulo Di\u00e1cono e a \"Origo gentis Langobardorum\" falan nese per\u00edodo dunha revolta dalg\u00fans duques longobardos (Mimulfo de San Giulio, Gaidulfo de B\u00e9rgamo, Ulfari de Treviso) sufocada polo rei Axilulfo, \u00e9 prob\u00e1bel que a esta facci\u00f3n pertencese tam\u00e9n o duque de Asti, e que o asasinasen por este motivo.\nO s\u00e9culo VII.\nExpansi\u00f3n do ducado.\nDespois das s\u00faas conquistas militares, o rei Rotario (636-652) deulle unha nova situaci\u00f3n ao ducado astense, estend\u00e9ndoo ata as praias da Liguria. Na s\u00faa \"Cr\u00f3nica\" Fredegario afirma que o rei pasou a ferro e lume as cidades l\u00edgures de X\u00e9nova, Albenga, Varigotti, Savona e Luni, reducindo as s\u00faas poboaci\u00f3ns \u00e1 escravitude. Por isto Jacopo Durandi supuxo que ningunha cidade l\u00edgur foi elevada a capital dun ducado, e que probabelmente estas terras permaneceron so a influencia astense (en particular Savona e Albenga). A tese tam\u00e9n se apoia nos escritos de Paulo Di\u00e1cono, que no Piemonte s\u00f3 fala dos ducados de Asti, Tur\u00edn, San Giulio e, a continuaci\u00f3n, de Ivrea (nos tempos de Desiderio).\nO rei astense Ariperto I e a s\u00faa descendencia.\n\u00c1 morte de Gundoaldo o ducado pasou a seu fillo Ariperto, que o gobernou ata o 653 cando, tras a morte do rei Rodoaldo, ascendeu ao trono do reino longobardo. A s\u00faa elecci\u00f3n foi moi desexada pola facci\u00f3n cat\u00f3lica dos duques longobardos, que prevaleceu sobre a ariana representada polos \u00faltimos soberanos, ata Rodoaldo.\nNo 661, tras nove anos de reinado, Ariperto morreu e os sucederon os seus dous fillos Perctarito e Godeperto, que se repartiron o reino; a Tuscia e a parte da \"Neustria\" que inclu\u00eda Asti toc\u00e1ronlle a Godeperto. Como consecuencia das discordias entre os dous irm\u00e1ns, Grimoaldo, duque de Benevento, no intento de se impor sobre os dous e subir ao trono, aproveitou a petici\u00f3n de axuda de Godeperto, que lle ofreceu a s\u00faa irm\u00e1 Teodota en matrimonio. Marchou cara o norte coas tropas, ademais das do seu ducado, tam\u00e9n as de Spoleto e de Tuscia; xunto a Pav\u00eda matou a Godeperto, mentres en Mil\u00e1n Perctarito, consciente da s\u00faa inferioridade evidente, abandonou \u00e1 s\u00faa vez o reino e refuxiouse onda os \u00e1varos.\nOs partidarios da dinast\u00eda b\u00e1vara reun\u00edronse en Asti e en Tur\u00edn, onde se puxeron de acordo cos francos de Neustria para se aliaren contra Grimoaldo. o novo rei ameazou daquela aos \u00e1varos coa guerra se non lle entregaban a Perctarito, que se veu, xa que logo, obrigado a retornar a Italia para se someter ao rei. Grimoaldo sab\u00eda que Perctarito, sendo de estirpe real, constitu\u00eda un perigo para o seu trono e planeou asasinalo, pero, advertido a tempo, Perctarito deu escapado onda o rei franco Clotario III.\nA batalla de Refrancore.\nNo 663, un nutrido ex\u00e9rcito franco pasou os Alpes e uniuse \u00e1 facci\u00f3n de Perctarito preto de Asti, para afrontar o encontro contra o ex\u00e9rcito do rei longobardo. A poucos quil\u00f3metros de Asti, preto de val Gaminella, Grimoaldo obtivo unha esmagadora vitoria.\nConta a lenda que, cando veu chegar os francos, o ex\u00e9rcito do usurpador simulou unha fuga, abandonando o campamento e deixando unha gran cantidade de vi\u00f1o. As tropas de Perctarito, pensando que obtiveran unha gran vitoria, entreg\u00e1ronse durante toda a noite a festexos, pero o ex\u00e9rcito longobardo caeu sobre o campamento agora xa completamente desarmado, facendo unha carnizar\u00eda dos soldados de Perctarito. o sangue verquido foi tanto que se encheu o torrente Gaminella do sangue dos francos.\nDesde aquel d\u00eda o lugar chamouse Refrancore e deulle o nome \u00e1 comuna, ao nordeste de Asti, a\u00ednda hoxe existente.\nTam\u00e9n Ariosto, no \"Orlando furioso\", cita o feito:\nPerctarito despois desta desfeita ficou no exilio en Neustria, para despois volver ascender ao trono no 671.\nO s\u00e9culo VIII.\n\u00c1 morte de Cuniperto, o duque de Asti Ansprando asumiu a rexencia do fillo m\u00e1is novo de idade do rei, Liutperto. Inmediatamente tivo que afrontar a rebeli\u00f3n do duque de Tur\u00edn, Raghinperto, que se enfrontou a el preto de Novara sobre o 701 e venceuno, malia a axuda do duque de B\u00e9rgamo, Rotarit. \u00c1 morte de Raghinperto, sempre no 701, Ansprando e Rotarit tentaron novamente de volver \u00e1 rexencia,e deron vencido e feito prisioneiro o fillo e sucesor de Raghinperto, Ariperto II. Este, por\u00e9n, fuxiu e enfrontou en batalla os dous rexentes, venc\u00e9ndoos definitivamente en Pav\u00eda no 702. Ansprando refuxiouse onda o duque de Baviera, mentres que Ariperto encarcerou e torturou aos seus familiares (a muller e os fillos), restitu\u00edndo ao pai s\u00f3 ao fillo m\u00e1is novo Liutprando.\nNo 712, Ansprando volveu a Italia coa axuda do ex\u00e9rcito de Teod\u00f3n II de Baviera e, despois dun encontro incerto no que morreu Ariperto, converteuse en rei novamente, asociando ao trono ao fillo Liutprando (o cal entre tanto rexera o ducado de Asti). Tres meses despois, \u00e1 morte do pai, Liutprando converteuse en \u00fanico rei longobardo e recompensou a Teod\u00f3n II pola axuda que lle dera ao pai confiando o ducado de Asti ao fillo hom\u00f3nimo. O duque Teod\u00f3n rexeu Asti ata a s\u00faa morte morte, cando pasou ao seu fillo Ansulfo; por\u00e9n este morreu sendo novo, deixando a rexencia \u00e1 s\u00faa nai Imberga.\nNo 744, tras a investidura do rei Rachis, o ducado pasou a Aliprando, parente do novo rei.\nO territorio.\nA corte ducal.\nDos datos e os achados arqueol\u00f3xicos producidos ao longo dos anos, ded\u00facese que o asentamento longobardo se produce, como en Brescia, nos dous extremos da cidade, preto das d\u00faas portas romanas.\nO asentamento ao oeste estaba comprendido nunha \u00e1rea que \u00eda da porta Torre de Santa Caterina ao complexo episcopal, \u00e1 igrexa de San Anastasio, ata o \"castello dei Valloni\"; aqu\u00ed atop\u00e1ronse restos cer\u00e1micos dat\u00e1beis entre os s\u00e9culos VI e X, inclu\u00edndo un fragmento de cer\u00e1mica longobarda \"de estampilla\", moi raro entre os achados nos centros urbanos piemonteses.\nNa zona leste da cidade, preto da \"Porta Arcus\", deb\u00eda atoparse a corte ducal.\nO \u00fanico documento que trata da \"curtis ducati\" da cidade de Asti \u00e9 do 1 de agosto de 880 e, refer\u00edndose a ese lugar, sin\u00e1laa tam\u00e9n como sede do \"mallo p\u00fablico\", isto \u00e9, dos tribunais. Este documento coloca a corte nas proximidades da colexiata de San Secondo.\nNos anos noventa do s\u00e9culo XX, durante unhas escavaci\u00f3ns na \u00e1rea do cemiterio pr\u00f3xima \u00e1 \u00e1bsida da colexiata, veu \u00e1 luz unha gran cantidade de restos humanos, pertencentes a cidad\u00e1ns de Asti que viviron entre os s\u00e9culos VIII e o XV aproximadamente. Catro destas sepulturas pertenc\u00edan \u00e1 mesma tipolox\u00eda c\u00e1s da Francia suroriental dos s\u00e9culos VII-IX, das de Aosta do cemiterio de San Lorenzo (s\u00e9culo VII) e as da Abad\u00eda de Novalesa do s\u00e9culo X. Segundo a determinaci\u00f3n do Carbono-14, as tumbas dat\u00e1ronse entre os s\u00e9culos VIII e principios do IX.\nA presenza da colexiata e da \u00e1rea do cemiterio confirman a tese de que nesta zona estaba o centro do poder longobardo en Asti.\nConstruci\u00f3ns longobardas no ducado de Asti.\nUn edito do rei Rotario permitiu a moitos artes\u00e1ns \"forasteiros\" emigrar aos territorios longobardos para traballar nas construci\u00f3ns do reino. Con eles traballaron seguramente artes\u00e1ns locais.\nDo per\u00edodo longobardo ficaron achados dat\u00e1beis entre os s\u00e9culos VI e IX:\nOs duques e a Igrexa de Asti.\nA maior parte dos duques astenses pertenceron \u00e1 facci\u00f3n cat\u00f3lica dos longobardos, representada pola dinast\u00eda b\u00e1vara. Ademais a colexiata, que estaba na zona da corte, ti\u00f1as nas s\u00faas proximidades un edificio bautismal chamado \"San Xo\u00e1n \"ad fontes\"\" (do cal fica o top\u00f3nimo ata o s\u00e9culo XVIII), subli\u00f1ando a importancia da colexiata so o aspecto de \"igrexa matriz\".\nO bispo Segundo \"defensor da fe\".\nO abade Segundo, citado por Paulo Di\u00e1cono como conselleiro espiritual da ra\u00ed\u00f1a Teodelinda e que oficiou o bautismo do pr\u00edncipe herdeiro Adaloaldo, segundo Daquino ser\u00eda o bispo astense Segundo, mesmo se \u00e1 m\u00e1is frecuente a identificaci\u00f3n do prelado co monxe Segundo de Non.\nO bispo Segundo ter\u00eda desenvolvido un gran labor diplom\u00e1tico de pacificaci\u00f3n entre os longobardos e os bizantinos da cidade de Asti, convencendo tam\u00e9n aos invasores \u00e1 conversi\u00f3n. Por estes m\u00e9ritos, o bispo ga\u00f1ou para si o t\u00edtulo de m\u00e1rtir, no significado m\u00e1is amplo do termo, isto \u00e9, de \"defensor da fe\". \u00c1 s\u00faa morte (s\u00e9culo VI) ser\u00eda sepultado f\u00f3ra das murallas preto da corte longobarda, constru\u00edndo enriba primeiro unha ed\u00edcula e a continuaci\u00f3n a colexiata."}
{"id": "256231", "revid": "624", "url": "https://gl.wikipedia.org/wiki?curid=256231", "title": "Duque de Tur\u00edn", "text": ""}
{"id": "256232", "revid": "27155", "url": "https://gl.wikipedia.org/wiki?curid=256232", "title": "Potenciador xen\u00e9tico", "text": ""}
{"id": "256235", "revid": "23204", "url": "https://gl.wikipedia.org/wiki?curid=256235", "title": "Jos\u00e9 Joaqu\u00edn Mart\u00ednez Sieso", "text": "Jos\u00e9 Joaqu\u00edn Mart\u00ednez Sieso, nado en Bilbao, Biscaia, o 13 de abril de 1957, foi o sexto presidente da comunidade aut\u00f3noma de Cantabria, e o primeiro nacido f\u00f3ra do seu territorio.\nBiograf\u00eda.\nNaceu en Bilbao o 13 de abril de 1957, a\u00ednda que uns d\u00edas m\u00e1is tarde foi levado ao municipio c\u00e1ntabro de Limpias.\nLicenciouse en Dereito pola Universidade de Deusto e MBA polo Instituto de Empresa de Madrid. Durante o V Congreso Rexional do Partido Popular de Cantabria, celebrado no ano 1995 foi elixido membro da executiva do partido.\nNas elecci\u00f3ns auton\u00f3micas do mesmo ano, obtivo unha maior\u00eda simple con 13 deputados. Co apoio do PRC, Joaqu\u00edn Mart\u00ednez Sieso \u00e9 investido presidente de Cantabria. Desta forma asume a dif\u00edcil tarefa de emprender goberno en minor\u00eda (13 do PP m\u00e1is 6 do PRC), pois precis\u00e1banse 20 escanos para gobernar en maior\u00eda. Joaqu\u00edn Mart\u00ednez Sieso preferiu pactar cos rexionalistas que coa UPCA do pol\u00e9mico Juan Hormaechea.\nNas elecci\u00f3ns auton\u00f3micas do 13 de xu\u00f1o de 1999 \u00e9 reelixido presidente do Goberno de Cantabria de novo co apoio do PRC, pois fac\u00edalle falta para gobernar en maior\u00eda. Nas elecci\u00f3ns auton\u00f3micas do 25 de maio de 2003 v\u00f3lvese presentar como candidato do Partido Popular. De novo non consegue a maior\u00eda absoluta da c\u00e1mara. O PRC nesta ocasi\u00f3n presta o seu apoio ao PSC-PSOE e deixa f\u00f3ra do Goberno de Cantabria o Partido Popular. Nas elecci\u00f3ns auton\u00f3micas de 2007 Joaqu\u00edn Mart\u00ednez Sieso xa non \u00e9 o candidato do partido, o seu lugar oc\u00fapao Ignacio Diego, que tampouco conseguiu gobernar xa que rexionalistas (PRC) e socialistas (PSC-PSOE) revalidaron o pacto.\nDesde 2011, e tras a vitoria por maior\u00eda absoluta do PP nas elecci\u00f3ns auton\u00f3micas, \u00e9 nomeado Presidente da Autoridade Portuaria de Santander ata 2015."}
{"id": "256236", "revid": "5863", "url": "https://gl.wikipedia.org/wiki?curid=256236", "title": "Ant\u00f3n Noriega Varela", "text": ""}
{"id": "256238", "revid": "22795", "url": "https://gl.wikipedia.org/wiki?curid=256238", "title": "Clupeoidei", "text": ""}
{"id": "256239", "revid": "120266", "url": "https://gl.wikipedia.org/wiki?curid=256239", "title": "Claas", "text": "Class \u00e9 unha marca alem\u00e1 de maquinaria agr\u00edcola fundada en 1913 por August Claas en Clarholz, Westfalia.\nHistoria.\nEn 1913 f\u00fandase a empresa e en 1914 August, Franz j\u00fanior e Bernhard Claas p\u00f3\u00f1enlle o nome de irm\u00e1ns CLAAS. A empresa medrou coa fabricaci\u00f3n de empacadoras e colleitadoras agr\u00edcolas. En 2003, mercou unha maior\u00eda do accionariado da f\u00e1brica de tractores de Renault; en 2008, acabar\u00eda por mercar todo o negocio."}
{"id": "256242", "revid": "15490", "url": "https://gl.wikipedia.org/wiki?curid=256242", "title": "Pobo comanche", "text": "Os comanches son unha tribo india das chairas cuxo territorio hist\u00f3rico, co\u00f1ecido como Comancheria, comprendeu o leste do actual Novo M\u00e9xico, o sur de Colorado, nordeste de Arizona, sur de Kansas, o estado de Oklahoma e o noroeste de Texas. O pobo comanche \u00e9 unha federaci\u00f3n reco\u00f1ecida baixo o nome de Naci\u00f3n Comanche, coa s\u00faa reserva e capital en Lawton, Oklahoma. Os comanches falan a lingua comanche, unha lingua n\u00famica da familia uto-azteca, \u00e1s veces clasificado como dialecto do shoshone.\nHistoria.\nA primeira menci\u00f3n dos comanches, tam\u00e9n chamados \"numumu\", foi realizada polos espa\u00f1ois en 1706 na que mencionan a s\u00faa presenza en Novo M\u00e9xico."}
{"id": "256244", "revid": "56817", "url": "https://gl.wikipedia.org/wiki?curid=256244", "title": "Elemento regulador en trans", "text": "Un elemento regulador en trans ou elemento trans regulador (\"trans-regulatory element\") \u00e9 un xene que codifica unha mol\u00e9cula difusible (prote\u00edna ou ARN) que act\u00faa sobre outro xene afastado e o regula. Estes elementos dise que te\u00f1en unha actuaci\u00f3n en trans ou que act\u00faan en trans (\"trans-acting\") ou que son trans reguladores ou elementos que act\u00faan en trans, xa que act\u00faan a trav\u00e9s doutra mol\u00e9cula.\nA mol\u00e9cula reguladora que producen estes xenes \u00e9 un factor regulador en trans, factor trans regulador ou factor que act\u00faa en trans (\u00e1s veces tam\u00e9n se lles chama elementos, igual que aos xenes). Xeralmente son prote\u00ednas como factores de transcrici\u00f3n, xa sexa o factor de transcrici\u00f3n xeral ou os espec\u00edficos de tecidos ou prote\u00ednas regulatorias de uni\u00f3n ao ADN. Tam\u00e9n poden codificar ARNs pequenos regulatorios, como microARNs. Estes factores poden producirse a grande distancia do xene que regulan, mesmo noutro cromosoma. Pero a\u00ednda no caso en que un xene regulador en trans se encontre no mesmo cromosoma, sempre act\u00faa por intermediaci\u00f3n doutra mol\u00e9cula (prote\u00edna, ARN), polo que a s\u00faa actuaci\u00f3n \u00e9 intermolecular, a diferenza dos elementos cis reguladores que non codifican outras mol\u00e9culas (actuaci\u00f3n en cis) e xeralmente est\u00e1n pr\u00f3ximos ao xene que regulan, funcionando como sitios de uni\u00f3n."}
{"id": "256248", "revid": "27155", "url": "https://gl.wikipedia.org/wiki?curid=256248", "title": "Elemento trans regulador", "text": ""}
{"id": "256250", "revid": "27155", "url": "https://gl.wikipedia.org/wiki?curid=256250", "title": "Actuaci\u00f3n en trans", "text": ""}
{"id": "256251", "revid": "27155", "url": "https://gl.wikipedia.org/wiki?curid=256251", "title": "Factor regulador en trans", "text": ""}
{"id": "256252", "revid": "18868", "url": "https://gl.wikipedia.org/wiki?curid=256252", "title": "Citrullus lanatus", "text": ""}
{"id": "256253", "revid": "18868", "url": "https://gl.wikipedia.org/wiki?curid=256253", "title": "Cucumis melo", "text": ""}
{"id": "256254", "revid": "27155", "url": "https://gl.wikipedia.org/wiki?curid=256254", "title": "Factor trans regulador", "text": ""}
{"id": "256256", "revid": "27155", "url": "https://gl.wikipedia.org/wiki?curid=256256", "title": "Factor que act\u00faa en trans", "text": ""}
{"id": "256257", "revid": "18868", "url": "https://gl.wikipedia.org/wiki?curid=256257", "title": "Glycyrrhiza glabra", "text": ""}
{"id": "256260", "revid": "54334", "url": "https://gl.wikipedia.org/wiki?curid=256260", "title": "Clupeoideos", "text": "A dos clupeoideos (\"Clupeoidei\") \u00e9 unha das d\u00faas subordes en que se divide a orde dos clupeiformes e que, coa excepci\u00f3n de \"Denticeps clupeoides\", especie que vive en augas doces do oeste africano, e \u00e9 a \u00fanica da familia dos denticip\u00edtidos (\"Denticipitidae\") (e da suborde dos denticiptoideos (\"Denticiptoidei\"), incl\u00fae a todos os tipos de sardi\u00f1as, arenques e bocareus.\nCaracter\u00edsticas.\nOs clupeoideos non presentan a li\u00f1a lateral estendida por todo o corpo, sen\u00f3n s\u00f3 nos op\u00e9rculos que tapan as galadas.\nA aleta caudal, de forma semilunar, est\u00e1 sustentada por 19 raios.\nA vexiga natatoria \u00e9 moi diferente e especializada.\nClasificaci\u00f3n.\nA clasificaci\u00f3n dos clupeoideos a\u00ednda \u00e9 controvertida. Para alg\u00fans autores comprende seis familias, que re\u00fanen 84 x\u00e9neros e aproximadamente 360 \u200b\u200bespecies:\nPero segundo o SIIT, comprende s\u00f3 cinco, xa que excl\u00fae a dos \"Dussumieriidae\", mantendo as restantes das citadas m\u00e1is arriba."}
{"id": "256261", "revid": "85894", "url": "https://gl.wikipedia.org/wiki?curid=256261", "title": "Ducado de Tur\u00edn", "text": "O Ducado de Tur\u00edn foi un dos Ducados institu\u00eddos polos longobardos en Italia. Son bastante escasas as informaci\u00f3ns sobre as s\u00faas vicisitudes internas; mesmo \u00e9 a data da instituci\u00f3n do Ducado, se ben probabelmente xorde no momento da ocupaci\u00f3n longobarda da cidade (569). Luigi Cibrario precisou que o territorio do ducado \"remataba nas Chiuse de Val de Susa, e os p\u00e9s do Mombasso\".\nHistoria.\nO s\u00e9culo VI..\nO primeiro duque de Tur\u00edn que menciona Paulo Di\u00e1cono \u00e9 Axilulfo, que no 591 se converte en rei dos longobardos grazas ao matrimonio contra\u00eddo o ano anterior con Teodelinda, vi\u00fava do seu predecesor no trono de Pav\u00eda, Autari. Como duque, Axilulfo adaptara como palacio (\"Curia Ducis\") os edificios existentes na actual praza IV de marzo e que correspond\u00edan, se cadra, \u00e1 antiga sede das maxistraturas romanas. Por vontade de Teodolinda, san Xo\u00e1n Bautista foi proclamado patr\u00f3n de Tur\u00edn e se cadra nesa \u00e9poca comezou a construci\u00f3n da igrexa hom\u00f3nima, na \u00e1rea que actualmente alberga o \"duomo\" da cidade e que daquela xa albergaba o templo dedicado aos m\u00e1rtires turineses Solutor, Aventor e Octavio.\nO s\u00e9culo VII..\n\u00c1 morte de Axilulfo (616), o trono dos longobardos pasou ao seu fillo Adaloaldo, so a rexencia de Teodolinda. Contra a pol\u00edtica da ra\u00ed\u00f1a nai, que procuraba a conversi\u00f3n ao catolicismo dos longobardos e \u00e1 renuncia a novas expansi\u00f3ns territoriais, organizouse entre os duques unha facci\u00f3n, guiada polo novo duque de Tur\u00edn, Arioaldo da estirpe dos \"Caupu\". A oposici\u00f3n de Arioaldo, activa sobre todo nos primeiros anos do s\u00e9culo VII, estoupou en aberta revolta no 624 e rematou cunha r\u00e1pida vitoria do rebelde, que no 626 eliminou definitivamente o cu\u00f1ado (Adaloaldo, fillo de Axilulfo e Teodolinda, era de feito medio irm\u00e1n de Gundeperga, a muller de Arioaldo nada das primeiras nupcias de Teodolinda con Autari).\nA continuaci\u00f3n Paulo Di\u00e1cono rexistra un duque Garibaldo, enviado como mensaxeiro polo rei Godeperto, ao que subiu ao trono, a Grimoaldo daquela duque de Benevento, para que o convencese a intervir no seu favor contra o seu irm\u00e1n Perctarito co cal, segundo o testamento do seu pai Ariperto I, divid\u00eda o Reino longobardo (661). Garibaldo, por\u00e9n, traizoou a Godeperto, exhortando a Grimoaldo a apartar os dous irm\u00e1ns e a subir ao trono. \u00c4 s\u00faa volta a Tur\u00edn, Garibaldo cae v\u00edtima dun atentado.\nO s\u00e9culo VIII.\nPoucos anos despois, quen subiu ao trono dos longobardos ser\u00eda o novo duque de Tur\u00edn, Raghinperto, \u00e1 s\u00faa vez fillo de Godeperto: deu vencido ao lex\u00edtimo herdeiro ao trono Liutperto, tam\u00e9n un expo\u00f1ente da dinast\u00eda b\u00e1vara, vencendo en batalla en Novara aos seus defensores Ansprando e Rotarit. Morreu pouco despois, tras apenas un ano de reinado (701), deixando o trono ao seu fillo Ariperto II que \u00e1 s\u00faa vez asumira o t\u00edtulo de duque de Tur\u00edn e fora inmediatamente asociado ao trono polo seu pai.\nVestixios longobardos en Tur\u00edn.\nTur\u00edn tivo unha forte presenza longobarda tam\u00e9n entre a poboaci\u00f3n simple, non s\u00f3 nas altas esferas do poder. As escavaci\u00f3ns para a realizaci\u00f3n do metro da cidade (2004) trouxeron \u00e1 luz unha necr\u00f3pole longobarda preto de Collegno, malia que xa eran co\u00f1ecidas outras necr\u00f3poles situadas preto dos actuais Sassi e na \"via Nizza\", non lonxe do lugar onde hoxe se atopa o Lingotto.\nTam\u00e9n as rexi\u00f3ns que rodean a cidade tiveron asentamentos longobardos: quedan trazas deles arqueol\u00f3xicas (necr\u00f3pole de Belmonte) ou toponom\u00e1sticas: mostran unha derivaci\u00f3n da lingua longobarda, por exemplo, localidades como Superga (ou Soperga), Valperga e Lombardore (\"Castrum Longobardorum\")."}
{"id": "256263", "revid": "89787", "url": "https://gl.wikipedia.org/wiki?curid=256263", "title": "Elemento rico en AU", "text": "Os elementos ricos en adenilato-uridilato ou elementos ricos en AU (ou AREs, do ingl\u00e9s \"AU-rich elements\") son secuencias de ARN que se encontran nas rexi\u00f3ns 3' UTR de moitos ARN mensaxeiros que codifican protooncoxenes, factores de transcrici\u00f3n nuclear, e citocinas. Os elementos ricos en AU son un dos determinantes m\u00e1is com\u00fans da estabilidade do ARN en c\u00e9lulas de mam\u00edferos.\nUn elemento ricos en AU def\u00ednese como unha rexi\u00f3n dun ARNm con abundancia das bases adenina e uridina. Xeralmente marcan o ADN para a degradaci\u00f3n.\nA degradaci\u00f3n do ARN dirixida polos elementos ricos en AU est\u00e1 influenciada por moitos factores ex\u00f3xenos, como a presenza de \u00e9steres forbol, ion\u00f3foros de calcio, citocinas, e inhibidores da transcrici\u00f3n. Estas observaci\u00f3ns suxiren que os elementos ricos en AU xogan un papel cr\u00edtico na regulaci\u00f3n da transcrici\u00f3n x\u00e9nica durante o crecemento celular e diferenciaci\u00f3n, e a resposta inmunitaria.\nOs elementos ricos en AU div\u00eddense en tres clases con diferentes secuencias. A mellor caracterizada \u00e9 a dos elementos ricos en AU que te\u00f1en unha secuencia central de AUUUA dentro de secuencias ricas en U (por exemplo WWWU(AUUUA)UUUW, onde W \u00e9 A ou U). Isto enc\u00f3ntrase dentro dunha secuencia de 50-150 bases, e a mi\u00fado se requiren repetici\u00f3ns da secuencia central AUUUA para que funcionen.\nVarias prote\u00ednas (por exemplo, HuA, HuB, HuC, HuD e HuR) \u00fanense a estes elementos e estabilizan o ARNm mentres que outras (AUF1, TTP, BRF1, TIA-1, TIAR, e KSRP) destabil\u00edzano; os miARNs poden tam\u00e9n unirse a alg\u00fans deles. A prote\u00edna HuD (tam\u00e9n chamada ELAVL4) \u00fanese aos elementos ricos en AU, aumentando a vida media dos ARNm que te\u00f1en estes elementos nas neuronas durante o desenvolvemento e plasticidade do cerebro.\nAREsite \u00e9 unha base de datos para os xenes que conte\u00f1en elementos ricos en AU ou AREs que foi desenvolvida recentemente co obxectivo de fornecer informaci\u00f3n sobre a caracterizaci\u00f3n bioinform\u00e1tica detallada de elementos ricos en AU."}
{"id": "256264", "revid": "88215", "url": "https://gl.wikipedia.org/wiki?curid=256264", "title": "Alad\u00e1r Gerevich", "text": "Alad\u00e1r Gerevich, nado en J\u00e1szber\u00e9ny o 16 de maio de 1910 e finado en Budapest o 14 de maio de 1991, foi un tirador de esgrima h\u00fangaro especializado en sabre, ga\u00f1ador de dez medallas ol\u00edmpicas, sete delas de ouro.\nTraxectoria.\nGerevich \u00e9 polo seu palmar\u00e9s un dos deportistas ol\u00edmpicos m\u00e1is reco\u00f1ecidos da historia. Xunto \u00e1 alem\u00e1 Birgit Fischer ten o m\u00e9rito de ga\u00f1ar medallas de ouro en seis citas diferentes, e \u00e9 o \u00fanico que venceu na mesma proba (sabre por equipos) seis veces, con vinte e oito anos de diferenza entre a primeira e a \u00faltima vez, s\u00f3 superado en 2012 polo xinete Mark Todd. Ademais triunfou en repetidas ocasi\u00f3ns no Campionato do Mundo de Esgrima. Dentro da s\u00faa familia tanto a s\u00faa dona Erna Bogen, como o seu sogro Albert Bogen e o seu fillo Pal Gerevich ga\u00f1aron medallas ol\u00edmpicas en esgrima.\nPerfeccionou a s\u00faa t\u00e9cnica co mestre de armas italiano Italo Santelli. Participou nos Xogos Ol\u00edmpicos de 1932 levando a medalla de ouro por equipos, revalidando o t\u00edtulo en 1936 canda a medalla de bronce en individual, en 1948 onde tam\u00e9n o fixo coa de bronce, en 1952 levando tam\u00e9n prata en sabre individual e florete por equipos, en 1956 e 1960. Durante a selecci\u00f3n para estes \u00faltimos xogos ol\u00edmpicos o comit\u00e9 nacional de esgrima cuestionou a s\u00faa escolla pola s\u00faa idade, e para acalar as queixas Gerevich retou a cada compo\u00f1ente do equipo h\u00fangaro de sabre a baterse con el, vencendo individualmente a todos e cada un deles.\nAo longo da s\u00faa carreira foi nove veces campi\u00f3n do mundo, cinco europeo e trinta e catro h\u00fangaro."}
{"id": "256265", "revid": "27155", "url": "https://gl.wikipedia.org/wiki?curid=256265", "title": "Elemento rico en adenilato-uridilato", "text": ""}
{"id": "256270", "revid": "18868", "url": "https://gl.wikipedia.org/wiki?curid=256270", "title": "Anacardium occidentale", "text": ""}
{"id": "256273", "revid": "5863", "url": "https://gl.wikipedia.org/wiki?curid=256273", "title": "Cayetano A. Aldrey", "text": ""}
{"id": "256274", "revid": "5863", "url": "https://gl.wikipedia.org/wiki?curid=256274", "title": "Manuel A. Bares", "text": ""}
{"id": "256277", "revid": "5863", "url": "https://gl.wikipedia.org/wiki?curid=256277", "title": "Manuel P\u00e9rez y P\u00e9rez", "text": ""}
{"id": "256278", "revid": "5863", "url": "https://gl.wikipedia.org/wiki?curid=256278", "title": "Numael Ezper", "text": ""}
{"id": "256279", "revid": "5863", "url": "https://gl.wikipedia.org/wiki?curid=256279", "title": "M. L\u00f3pez Lorenzo", "text": ""}
{"id": "256280", "revid": "3054", "url": "https://gl.wikipedia.org/wiki?curid=256280", "title": "Rei dos longobardos", "text": ""}
{"id": "256281", "revid": "5863", "url": "https://gl.wikipedia.org/wiki?curid=256281", "title": "A. Mart\u00ednez Salazar", "text": ""}
{"id": "256282", "revid": "23204", "url": "https://gl.wikipedia.org/wiki?curid=256282", "title": "Museo das Peregrinaci\u00f3ns e de Santiago", "text": "O Museo das Peregrinaci\u00f3ns e de Santiago \u00e9 un museo de Santiago de Compostela centrado no fen\u00f3meno universal da peregrinaci\u00f3n (con especial atenci\u00f3n \u00e1 xacobea) e no nacemento e desenvolvemento da cidade de Santiago \u00f3 redor da catedral e da peregrinaci\u00f3n \u00e1 tumba de Santiago o Maior.\nFoi creado en 1951 e declarado Ben de Interese Cultural en 1985, se ben apenas tivo actividade ata 1996. En 2012 ampliou as s\u00faas instalaci\u00f3ns grazas \u00e1 integraci\u00f3n no museo do antigo edificio do Banco de Espa\u00f1a, na praza das Prater\u00edas, cambiando o nome e constitu\u00edndose nun museo descentralizado: est\u00e1 integrado pola Casa G\u00f3tica (o museo orixinal), a Casa do Cabido e este novo edificio.\nCreaci\u00f3n e primeiros anos.\nCo nome de \"Museo de Santiago e das Peregrinaci\u00f3ns\", foi creado a finais de 1951 grazas \u00e1 iniciativa de Manuel Chamoso Lamas, co obxectivo de albergar os restos arqueol\u00f3xicos e outros elementos relacionados con Santiago de Compostela e coa peregrinaci\u00f3n xacobea. Abriuse na r\u00faa de San Miguel na chamada Casa G\u00f3tica, do s\u00e9culo XIV, e que adquiriu o Concello para este fin.\nDurante anos s\u00f3 se fixeron labores internas, realiz\u00e1ronse obras de rehabilitaci\u00f3n do edificio e outros traballos de organizaci\u00f3n e dotaci\u00f3n de contidos para o museo. En 1963 asume a xesti\u00f3n a Direcci\u00f3n Xeral de Belas Artes, que lle d\u00e1 o novo nome de \"Museo das Peregrinaci\u00f3ns\" e orienta os contidos \u00f3 fen\u00f3meno universal da peregrinaci\u00f3n, baixo o que abre \u00f3 p\u00fablico en 1965, co gallo dos eventos organizados no contexto do Ano Santo Xacobeo que se celebrou nese ano. Na inauguraci\u00f3n presentouse unha ampla exposici\u00f3n de obxectos de culto e obras de arte relacionados co ap\u00f3stolo, procedentes de diversas igrexas da Arquidiocese de Santiago de Compostela.\nClausurados os actos do Ano Santo, o museo pechou as portas e as\u00ed continuou ata o Ano Santo de 1976, cando se organizou outra exposici\u00f3n similar, pechando de novo \u00f3 finalizar o ano.\nCando en 1982 a Xunta de Galicia asume as competencias de cultura e, sete anos despois, a xesti\u00f3n das infraestruturas culturais como museos e bibliotecas, non se incl\u00fae o Museo das Peregrinaci\u00f3ns por canto este estaba catalogado como \"Museo nacional\", e hai que esperar ata 1995 para que se consiga a transferencia da xesti\u00f3n deste museo \u00f3 goberno aut\u00f3nomo.. E as\u00ed foi posible a apertura \u00f3 p\u00fablico definitiva a partir de febreiro de 1996. Nese momento, distintas adquisici\u00f3ns e doaz\u00f3ns particulares, xunto a outro material en dep\u00f3sito, foron enriquecendo os fondos do museo con numerosas pezas arqueol\u00f3xicas, cadros e esculturas, ourivar\u00eda, gravados etc.\nA\u00ednda as\u00ed, dem\u00f3rase ata 2007 a publicaci\u00f3n do instrumento legal do museo, xa baixo o nome actual de \"Museo das Peregrinaci\u00f3ns e de Santiago\":\nO Museo das Peregrinaci\u00f3ns a partir de 2012.\nA Casa G\u00f3tica xa naceu con serias limitaci\u00f3ns espaciais e o propio Chamoso Lamas escrib\u00eda en 1965 que \"... tendo en conta o caudal enorme de elementos arquitect\u00f3nicos e escult\u00f3ricos con que se conta e a densidade de pezas representativas das distintas rutas da Peregrinaci\u00f3n que esperan ser exhibidas, a s\u00faa capacidade resulta sumamente escasa, \u00e1 vez que unha circulaci\u00f3n de visitantes masiva achar\u00eda entorpecemento\".\nCo transcurso dos anos realiz\u00e1ronse diversas modificaci\u00f3ns e ampliaci\u00f3ns (primeiro, un edificio de nova construci\u00f3n de catro plantas; en 1974, a adici\u00f3n de d\u00faas salas e un patio axardinado; a partir dos anos oitenta, unha redistribuci\u00f3n interna dos espazos e dependencias), pero o resultado final seguiu sendo insuficiente para os fondos existentes e as novas adquisici\u00f3ns e, a maiores, a circulaci\u00f3n dos visitantes resultaba complicada e confusa. Dos 1.285 m\u00b2 de superficie \u00fatil s\u00f3 se ocupan con fins expositivos uns 470 m\u00b2, reservando o resto do espazo a oficinas, almac\u00e9ns etc.\nA necesidade de ampliaci\u00f3ns desbotou algunhas propostas iniciais, como a construci\u00f3n dun novo edificio ou compartir os fondos en diversos centros coordinados, como Iria Flavia (Padr\u00f3n), o castro Lupario (entre Bri\u00f3n e Rois), e o Pico Sacro (Boqueix\u00f3n). En 2006 ac\u00f3rdase a constituci\u00f3n dun museo \"plurinuclear\", formado pola Casa G\u00f3tica e mais a Casa do Cabido e o edificio do Banco de Espa\u00f1a, coa idea de dedicar estes dous \u00faltimos edificios a exposici\u00f3ns temporais e servizos administrativos.\nConta con oito salas dedicadas \u00e1 peregrinaci\u00f3n en xeral e \u00f3 Cami\u00f1o de Santiago en particular, \u00e1s orixes do culto xacobeo, a translaci\u00f3n desde Palestina a Galicia, \u00f3 sepulcro de Santiago e o nacemento e consolidaci\u00f3n da cidade \u00f3 seu redor, \u00e1s actividades dos gremios na cidade e \u00e1 m\u00fasica do Cami\u00f1o (con reproduci\u00f3ns dos instrumentos musicais do P\u00f3rtico da Gloria). Conta con numerosas estatuas e gravados de Santiago nas s\u00faas iconograf\u00edas de ap\u00f3stolo, peregrino e cabaleiro (\"matamoros\").\nCasa do Cabido.\nTr\u00e1tase dun edificio barroco constru\u00eddo en 1759 por Clemente Sarela a modo de fachada p\u00e9trea coa que se pecha a praza das Prater\u00edas. O edificio, de s\u00f3 catro metros de fondo, estrut\u00farase en tres plantas. Utilizouse como negocio (a planta baixa) e residencia particular (as plantas superiores) e foi adaptado para uso muse\u00edstico en 2011, trala restauraci\u00f3n levada a cabo polo Consorcio de Santiago.\nO obxectivo \u00e9 dedicar a planta baixa a uso p\u00fablico (exposici\u00f3ns temporais) e as outras plantas a oficinas e servizos administrativos.\nEdificio do Banco de Espa\u00f1a.\nTr\u00e1tase dun edificio constru\u00eddo en 1949 polo arquitecto Romualdo de Madariaga e que albergou as oficinas do Banco de Espa\u00f1a na cidade ata que en 2004 foron pechadas. En 2006 prop\u00faxose a reutilizaci\u00f3n deste edificio como ampliaci\u00f3n e futura sede do Museo das Peregrinaci\u00f3ns, lev\u00e1ndose adiante unha profunda remodelaci\u00f3n a partir de 2007. O arquitecto que a dese\u00f1ou e desenvolveu foi Manuel Gallego Jorreto (O Carballi\u00f1o, 1936) e a reforma foi premiada en 2010 coa Medalla de Ouro da Arquitectura. Disp\u00f3n de case 3.500 m\u00b2 de superficie constru\u00edda.\nO 24 de xullo de 2012 foi inaugurado polo alcalde e presidente do Consorcio de Santiago, \u00c1ngel Curr\u00e1s. A inauguraci\u00f3n presentou a exposici\u00f3n \"Compostela dicitur. A cidade da catedral\", consistente nunhas maquetas espectaculares, unha da catedral de Santiago e outra dunha reproduci\u00f3n hipot\u00e9tica da cidade de Santiago no s\u00e9culo XIII, as\u00ed como diversos paneis e fotograf\u00edas, xunto a dispositivos audiovisuais."}
{"id": "256283", "revid": "25871", "url": "https://gl.wikipedia.org/wiki?curid=256283", "title": "Garibaldo, duque de Tur\u00edn", "text": "Garibaldo, finado en Tur\u00edn en 662, foi un duque longobardo de Tur\u00edn ata a s\u00faa morte.\nTraxectoria.\nPaulo Di\u00e1cono non fornece indicaci\u00f3ns precisas sobre o momento do seu nomeamento como duque de Tur\u00edn, sen\u00f3n que o rexistra como embaixador invitado polo rei Godeperto no 661 ante o duque de Benevento, Grimoaldo, ao que deb\u00eda pedirlle axuda para que auxiliase ao soberano a expulsar ao seu irm\u00e1n Perctarito co cal, segundo o testamento do seu pai Ariperto I, compart\u00eda o reino longobardo. Garibaldo, por\u00e9n, traizoou a Godeperto, animando a Grimoaldo a botar aos dous irm\u00e1ns e sentar no trono no canto deles.\nAo seu retorno a Tur\u00edn, Garibaldo cae v\u00edtima dun \"homunculus\" da s\u00faa corte, que o agrediu na igrexa de San Xo\u00e1n Bautista o d\u00eda de Pascua: desenvai\u00f1ou a espada mentres o duque estaba chegando \u00e1 p\u00eda bautismal, decapitouno dun s\u00f3 golpe, antes de ser matado \u00e1 s\u00faa vez polo s\u00e9quito de Garibaldo."}
{"id": "256285", "revid": "1987", "url": "https://gl.wikipedia.org/wiki?curid=256285", "title": "Corpo P", "text": "Os corpos P ou corpos de procesamento son formaci\u00f3ns diferenciadas no citoplasma das c\u00e9lulas eucari\u00f3ticas formadas por unha concentraci\u00f3n de moitos encimas implicados no recambio do ARNm. Os corpos P foron observados nas c\u00e9lulas som\u00e1ticas de vertebrados e invertebrados, e tam\u00e9n plantas, l\u00e9vedos e tripanosomas. Ata agora descubriuse que os corpos P xogan papeis fundamentais nos seguintes procesos:\nNon todos os ARNm que entran nos corpos P son degradados, xa que se demostrou que alg\u00fans ARNms que se poden encontrar nos corpos P poden reiniciar a traduci\u00f3n.\nNas neuronas, os corpos P m\u00f3vense dentro da c\u00e9lula arrastrados por prote\u00ednas motoras en resposta \u00e1 estimulaci\u00f3n. Isto est\u00e1 probablemente ligado \u00e1 traduci\u00f3n local en dendritas.\nOs corpos P foron descritos por primeira vez por Bashkirov \"et al.\" en 1997, que describiu \"pequenos gr\u00e1nulos\u2026 focos prominentes discretos\" como localizaci\u00f3n citopl\u00e1smica da exorribonuclease mXrn1p de rato. Ata 2002 non se estudou a natureza e importancia destas formaci\u00f3ns citoplasm\u00e1ticas. En 2002, demostrouse que moitas prote\u00ednas implicadas na degradaci\u00f3n do ARNm se localizaban nesas formaci\u00f3ns. Durante este tempo, utiliz\u00e1ronse moitos nomes para describilos, como \"corpos GW\" e \"corpos de eliminaci\u00f3n da carapucha\"; pero \"corpos de procesamento\" ou \"corpos P\" foi o termo que se acabou preferindo e agora \u00e9 usado e aceptado amplamente na literatrura cient\u00edfica.\nRecentemente present\u00e1ronse probas que suxiren que os corpos GW e os corpos P poder\u00edan ser en realidade compo\u00f1entes diferentes da c\u00e9lula. As evidencias mostran que as prote\u00ednas GW182 e Ago2, que est\u00e1n ambas as d\u00faas asociadas co silenciamento de xenes por miARN, se encontran exclusivamente en corpos multivesiculares ou corpos GW e non est\u00e1n localizados nos corpos P. Ademais, os corpos P non son equivalentes aos gr\u00e1nulos de estr\u00e9s, xa que as d\u00faas estruturas colaboran en funci\u00f3ns celulares solapadas pero xeralmente aparecen baixo diferentes est\u00edmulos. Hoyle et al. suxiren que unha nova formaci\u00f3n denominada corpo EGP, ou gr\u00e1nulos de estr\u00e9s, pode ser responsable do almacenamento do ARNm, xa que estas formaci\u00f3ns carecen do encima que elimina a carapucha 5'.\nOs corpos P e os microARN.\nA represi\u00f3n mediada por microARN ocorre de dous modos, ou ben por represi\u00f3n traducional ou ao estimular a degradaci\u00f3n do ARNm. O miARN recruta o complexo RISC no ARNm ao cal est\u00e1 unido. A asociaci\u00f3n cos corpos P v\u00e9n do feito de que moitas ou talvez a maior\u00eda das prote\u00ednas necesarias para o o silenciamento de xenes por miARN est\u00e1n localizadas nos corpos P. Estas prote\u00ednas incl\u00faen entre outras a prote\u00edna de armaz\u00f3n GW182, a prote\u00edna Argonauta (Ago), encimas que eliminan a carapucha do ARNm e ARN helicases. \nAs evidencias actuais apuntan a que os corpos P son centros de armaz\u00f3n para a funci\u00f3n do ARNm, especialmente porque un knockdown de GW182 interrompe a formaci\u00f3n dos corpos P. Por\u00e9n, hai moitas cuesti\u00f3ns sen resolver sobre os corpos P e a s\u00faa relaci\u00f3n coa actividade do miARN. Especificamente, non se sabe se hai unha especificidade dependente de contexto (estado de estr\u00e9s fronte ao normal) para o mecanismo de acci\u00f3n dos corpos P. Tendo en conta a evidencia de que os corpos P \u00e1s veces son o sitio de degradaci\u00f3n do ARNm e \u00e1s veces o ARNm pode sa\u00edr dos corpos P e reiniciar a traduci\u00f3n, permanece sen resolver a cuesti\u00f3n de que \u00e9 o que controla ese cambio. Outro punto ambiguo \u00e9 se as prote\u00ednas que se localizan nos corpos P funcionan activamente no proceso de silenciamento de xenes ou se simplemente os mante\u00f1en e estado de espera."}
{"id": "256288", "revid": "5863", "url": "https://gl.wikipedia.org/wiki?curid=256288", "title": "Jos\u00e9 R. Carracido", "text": ""}
{"id": "256289", "revid": "5863", "url": "https://gl.wikipedia.org/wiki?curid=256289", "title": "Bernardo Rodr\u00edguez", "text": ""}
{"id": "256290", "revid": "5863", "url": "https://gl.wikipedia.org/wiki?curid=256290", "title": "Historia do autom\u00f3bil", "text": "A Historia do autom\u00f3bil comeza en 1769, coa creaci\u00f3n de autom\u00f3biles con motor de vapor capaces de transportar humanos. En 1806, os primeiros veh\u00edculos propulsados por un motor de combusti\u00f3n interna eran de gas natural, o que levou \u00e1 introduci\u00f3n en 1885 da omnipresente moderna gasolina ou petr\u00f3leo como combustible dos motores de combusti\u00f3n interna. Os coches propulsados por enerx\u00eda el\u00e9ctrica apareceron brevemente nos inicios do s\u00e9culo XX, pero en gran parte quedaron f\u00f3ra de uso ata finais do s\u00e9culo XX. A historia temper\u00e1 do autom\u00f3bil p\u00f3dese dividir en varias \u00e9pocas, sobre a base dos medios de propulsi\u00f3n prevalecentes. Per\u00edodos posteriores foron definidos polas tendencias de dese\u00f1o exterior, e as preferencias de tama\u00f1o e utilidade.\nEtapas da invenci\u00f3n.\nOs primeiros autom\u00f3biles.\nVeh\u00edculos a vapor, os precursores dos autom\u00f3biles.\nS\u00e9culo XVII - s\u00e9culo XVIII.\nFerdinand Verbiest, membro da misi\u00f3n xesu\u00edta na China, constru\u00edu o primeiro veh\u00edculo de propulsi\u00f3n a vapor cara a 1672 como un xoguete para o emperador chin\u00e9s. Era de escala tan pequena que non pod\u00eda levar un condutor, foi, moi posiblemente, o primeiro veh\u00edculo que traballou a vapor ('auto-m\u00f3bil').\nOs veh\u00edculos autopropulsados por vapor suficientemente grandes como para transportar persoas e mercanc\u00edas fabric\u00e1ronse por primeira vez no s\u00e9culo XVIII. Nicolas-Joseph Cugnot presentou o seu \"fardier \u00e0 vapeur\", un tractor de artiller\u00eda experimental impulsado a vapor, en 1770 e 1771. Como o dese\u00f1o de Cugnot resultou ser pouco pr\u00e1ctico, a s\u00faa invenci\u00f3n non foi desenvolvida na s\u00faa Francia natal. O centro de innovaci\u00f3n desprazouse a Gran Breta\u00f1a. En 1784, William Murdoch constru\u00edu un modelo de carro a vapor en Redruth e en 1801 Richard Trevithick corr\u00eda cun veh\u00edculo de gran tama\u00f1o polas estradas de Camborne. Estes veh\u00edculos estiveron de moda durante alg\u00fan tempo, e nas d\u00e9cadas seguintes desenvolv\u00e9ronse innovaci\u00f3ns tales como o freo de man, transmisi\u00f3n de varias velocidades, e un mellor desenvolvemento da direcci\u00f3n. Alg\u00fans resultaron un \u00e9xito comercial no servizo de transporte masivo, ata que a reacci\u00f3n en contra destes grandes e r\u00e1pidos veh\u00edculos rematou na aprobaci\u00f3n da Locomotive Act (1865), que requir\u00eda que os veh\u00edculos autopropulsados nas v\u00edas p\u00fablicas do Reino Unido estar\u00edan precedidos por un home a p\u00e9 axitando unha bandeira vermella e tocando unha bucina. Isto rematou co desenvolvemento dos autos de estrada no Reino Unido durante a maior parte do resto do s\u00e9culo XIX; os inventores e enxe\u00f1eiros centraron os seus esforzos na mellora das locomotoras dos trens. (A lei non foi derogada ata 1896, a\u00ednda que se eliminou a necesidade da bandeira vermella en 1878.)\nA primeira patente dun autom\u00f3bil nos Estados Unidos foi concedida a Oliver Evans en 1789.\nS\u00e9culo XIX.\nEntre outros, en 1815, o profesor da Polit\u00e9cnica de Praga, Josef Bozek, constru\u00edu un coche de vapor de fuel. Walter Hancock, construtor e operador de buses a vapor en Londres, constru\u00edu en 1838 unha m\u00e1quina de vapor de catro prazas, o faet\u00f3n.\nEn 1867, o xoieiro canadense Henry Seth Taylor presentou o seu \"buggy de vapor\" de 4 rodas na Feira de Stansted en Stanstead, Quebec, e de novo ao ano seguinte. A base do buggy de paseo, que comezou a constru\u00edr en 1865, foi un carro de rodas altas con reforzos para soportar unha m\u00e1quina de vapor de dous cilindros montados no chan.\nO que algunhas persoas definen como o primeiro autom\u00f3bil \"real\" foi producido polo franc\u00e9s Am\u00e9d\u00e9e Boll\u00e9e en 1873, quen constru\u00edu veh\u00edculos de estrada autopropulsados a vapor para o transporte de pasaxeiros.\nO estadounidense George B. Selden presentou unha patente o 8 de maio de 1879. A s\u00faa solicitude inclu\u00eda m\u00e1is que o motor para o seu uso nun coche de 4 rodas. Selden presentou unha serie de modificaci\u00f3ns \u00e1 s\u00faa solicitude, que alargou o proceso legal, o que resultou nun atraso de 16 anos para que a patente fora concedida o 5 de novembro de 1895.\nKarl Benz recibiu unha patente alem\u00e1 en 1886. A colaboraci\u00f3n de Bertha Benz, inventora das pastillas de freo, foi fundamental para dar a co\u00f1ecer o invento do seu esposo, conseguindo para a compa\u00f1\u00eda de ambos as primeiras vendas do veh\u00edculo.\nO motor de gasolina de catro tempos de combusti\u00f3n interna, que constit\u00fae a forma m\u00e1is frecuente de propulsi\u00f3n automotriz moderna \u00e9 unha creaci\u00f3n de Nikolaus Otto. O parecido Motor di\u00e9sel de catro tempos foi inventado por Rudolf Diesel. A pila de combustible de hidr\u00f3xeno, unha das tecnolox\u00edas aclamada como un substituto da gasolina como fonte de enerx\u00eda para os coches, foi descuberta en principio por Christian Friedrich Sch\u00f6nbein en 1838. O coche el\u00e9ctrico a bater\u00eda debe as s\u00faas orixes a \u00c1nyos Jedlik, un dos inventores do motor el\u00e9ctrico e a Gaston Plantei, que inventou a bater\u00eda de chumbo en 1859 .\nO primeiro autom\u00f3bil de transporte de tama\u00f1o adecuado para o seu uso nos cami\u00f1os de carros existentes nos Estados Unidos foi un veh\u00edculo de vapor inventado en 1871 polo Dr. JW Carhart, un ministro da Igrexa Metodista Episcopal, en Racine, Wisconsin. O estado de Wisconsin, en 1875, ofreceu un premio de 10.000 $ \u00e1 primeira persoa en crear un substituto pr\u00e1ctico do uso de cabalos e outros animais. Estipul\u00e1base que o veh\u00edculo ter\u00eda que manter unha velocidade media de m\u00e1is de cinco millas por hora sobre un curso de 200 millas. A oferta motivou a celebraci\u00f3n da primeira carreira de autom\u00f3biles nos Estados Unidos, comezando o 16 de xullo de 1878 en Green Bay, Wisconsin, e terminando en Madison, a trav\u00e9s de Appleton, Oshkosh, Waupun, Watertown, Fort Atkinson, e Janesville. A\u00ednda que se rexistraron sete veh\u00edculos, s\u00f3 dous comezaron a competici\u00f3n: os equipos de Green Bay e Oshkosh. O veh\u00edculo de Green Bay foi m\u00e1is r\u00e1pido, pero veuse abaixo antes de terminar a carreira. O Oshkosh terminou a carreira de 201 millas en 33 horas e 27 minutos, a unha velocidade media de seis millas por hora (9\u00b465\u00a0km/h). En 1879, o lexislador outorgou a metade do premio.\nOs autom\u00f3biles de vapor continuaron o seu desenvolvemento ata o comezo do s\u00e9culo XX, pero a difusi\u00f3n dos motores de gasolina como forza motriz marcou o final dos autom\u00f3biles de vapor do s\u00e9culo XIX, ag\u00e1s como curiosidades. Se \u00e9 que algunha vez volven aparecer en posteriores \u00e9pocas tecnol\u00f3xicas a\u00ednda est\u00e1 por verse. Na d\u00e9cada de 1950 volveu o interese polos coches de turbina a vapor movidos por pequenos reactores nucleares (tam\u00e9n para os avi\u00f3ns), pero os perigos inherentes \u00e1 tecnolox\u00eda de fisi\u00f3n nuclear pronto remataron con estas ideas. A necesidade de cambios globais nas fontes e o consumo de enerx\u00eda para lograr sustentabilidade e independencia enerx\u00e9tica levou aos enxe\u00f1eiros do s\u00e9culo XXI a pensar unha vez m\u00e1is sobre as posibilidades do uso de vapor, alimentado con fontes de enerx\u00eda modernas controladas con controis computarizados, tales como bater\u00edas el\u00e9ctricas avanzadas, pilas de combustible, enerx\u00eda fotovoltaica, biocombustibles, ou outros.\nAutom\u00f3biles el\u00e9ctricos.\nEn 1828, \u00c1nyos Jedlik, un h\u00fangaro que inventou un tipo de motor el\u00e9ctrico, creou un modelo de coche pequeno impulsado polo seu novo motor. En 1834, o ferreiro de Vermont Thomas Davenport, inventou o primeiro motor el\u00e9ctrico de corrente continua de Am\u00e9rica, instalando o seu motor nun pequeno modelo de coche, que funcionaba nun curto carril circular electrificado. En 1835, o profesor Sibrandus Stratingh de Groninga, nos Pa\u00edses Baixos e o seu axudante Christopher Becker crearon un coche el\u00e9ctrico a pequena escala, impulsado por unha c\u00e9lula primaria non recargable. En 1838, o escoc\u00e9s Robert Davidson constru\u00edu unha locomotora el\u00e9ctrica que alcanzou unha velocidade de 6\u00a0km/h. En Inglaterra, concedeuse unha patente en 1840 para o uso das v\u00edas f\u00e9rreas como condutores de corrente el\u00e9ctrica, patentes estadounidenses similares foron concedidas a Lilley e Colten en 1847. Entre 1832 e 1839 (o ano exacto \u00e9 incerto), Robert Anderson de Escocia inventou o primeiro carro el\u00e9ctrico, impulsado por unha c\u00e9lula primaria non recargable.\nMotores de combusti\u00f3n interna.\nOs primeiros intentos de facer e usar un motor de combusti\u00f3n interna v\u00edronse obstaculizados pola falta de combustibles adecuados, en particular combustibles l\u00edquidos, polo tanto, os primeiros motores utilizaron mesturas de gases.\nOs primeiros experimentadores utilizaron gases. En 1806, o enxe\u00f1eiro su\u00edzo Fran\u00e7ois Isaac de Rivaz constru\u00edu un motor impulsado por combusti\u00f3n interna cunha mestura de hidr\u00f3xeno e os\u00edxeno. En 1826, o ingl\u00e9s Samuel Brown, puxo a proba o seu motor de combusti\u00f3n interna con hidr\u00f3xeno como combustible, usouno para propulsar un veh\u00edculo ata Shooter's Hill no sueste de Londres. Nado en B\u00e9lxica o Hippomobile de Etienne Lenoir cun motor de combusti\u00f3n interna dun cilindro e gas de hidr\u00f3xeno como combustible fixo unha proba de Par\u00eds a Joinville-le-Pont en 1860, cubrindo uns nove quil\u00f3metros nunhas tres horas. Unha versi\u00f3n posterior foi impulsada por gas de carb\u00f3n. Un veh\u00edculo Delamare-Deboutteville foi patentado e probado en 1884.\nPreto de 1870, en Viena, Austria (ent\u00f3n o Imperio Austroh\u00fangaro), o inventor Siegfried Marcus montou un motor de combusti\u00f3n interna de combustible l\u00edquido nun simple carro de man o que o converteu no primeiro home en propulsar un veh\u00edculo por medio da gasolina. Hoxe en d\u00eda, este coche \u00e9 co\u00f1ecido como \"o primeiro coche de Marcus\". En 1883, Marcus conseguiu unha patente alem\u00e1 dun sistema de ignici\u00f3n de baixo voltaxe de tipo magneto, o que foi a s\u00faa \u00fanica patente automotriz. Este dese\u00f1o utilizouse para todos os novos motores, e no catro prazas do \"segundo coche Marcus\" de 1888 a 1889. O segundo dese\u00f1o de coche foi moi innovador.\n\u00c9 comunmente aceptado que os primeiros autom\u00f3biles con motor de gasolina foron simultaneamente desenvolvidos por enxe\u00f1eiros alem\u00e1ns traballando independentemente: Karl Benz constru\u00edu o seu primeiro modelo en 1885 en Mannheim. Benz o patentou o 29 de xaneiro de 1886 e empezou a producilo en 1888, logo de que Bertha Benz, a s\u00faa esposa, demostrara, coa primeira viaxe de longa distancia en agosto de 1888, de Mannheim a Pforzheim e volta, que o aparato sen cabalos era absolutamente apropiado para o uso diario. Desde 2008 o Bertha Benz Memorial Route conmemora este acontecemento. Pouco despois, Gottlieb Daimler e Wilhelm Maybach, de Stuttgart, dese\u00f1aron o seu propio autom\u00f3bil desde cero en 1889, para ser un autom\u00f3bil en lugar dunha carruaxe tirada por cabalos equipado cun motor. Tam\u00e9n adoitan acreditarse coa invenci\u00f3n da primeira motocicleta en 1886, pero o italiano Enrico Bernardi da Universidade de Padua, patentou en 1882, un motor de gasolina de 0\u00b4024 CV e 122 cc dun cilindro, montado nun triciclo do seu fillo, polo que \u00e9 polo menos outro candidato para o primeiro autom\u00f3bil, e a primeira motocicleta; Bernardi ampliou o triciclo en 1892 para levar a dous adultos .\nUn dos primeiros coches de gasolina de catro rodas do Reino Unido, constru\u00eduse en Birmingham en 1895 por Frederick William Lanchester, que patentou tam\u00e9n o disco de freo; e o primeiro arranque el\u00e9ctrico instalouse nun Arnold, unha adaptaci\u00f3n do Benz Velo, constru\u00eddo entre 1895 e 1898.\nGeorge F. Foss de Sherbrooke, Quebec constru\u00edu un coche de gasolina dun cilindro en 1896 que conduciu durante 4 anos, facendo caso omiso das advertencias oficiais de arresto da cidade polas s\u00faas \"tolas travesuras\".\nNesta confusi\u00f3n, moitos pioneiros est\u00e1n case esquecidos. En 1891, John William Lambert constru\u00edu un veh\u00edculo de tres rodas en Ohio City, Ohio, que foi destru\u00eddo nun incendio o mesmo ano, mentres que Henry Nadig constru\u00edu un catro rodas en Allentown, Pensilvania. \u00c9 probable que non foran os \u00fanicos.\n\u00c9poca dos veteranos 1888-1910.\nO primeiro produtor de autom\u00f3biles foi Karl Benz en 1888 en Alema\u00f1a, con licenza de Benz, en Francia foi Emile Roger. Hab\u00eda moitos outros, inclu\u00edndo construtores de triciclos Rudolf Egg, Edward Butler. E L\u00e9on Boll\u00e9e Boll\u00e9e, utilizou un motor de 650 cc do seu propio dese\u00f1o, que permitiu ao seu condutor, Jam\u00edn, lograr unha media de 45\u00a0km/h no rallye Par\u00eds-Tourville en 1897. Antes de 1900, comezou a produci\u00f3n en serie de autom\u00f3biles en Francia e os Estados Unidos.\nO primeiro coche de motor en Europa central foi producido pola empresa checa Nesselsdorfer Wagenbau (m\u00e1is tarde renomeada como Tatra) en 1897, o autom\u00f3bil Pr\u00e4sident. A primeira compa\u00f1\u00eda formada exclusivamente para constru\u00edr autom\u00f3biles foi Panhard et Levassor en Francia, que tam\u00e9n o primeiro motor de catro cilindros. Fundada en 1889, Panhard foi seguida rapidamente por Peugeot dous anos despois. A principios do s\u00e9culo XX, a industria do autom\u00f3bil estaba empezando a coller pulo en Europa Occidental, sobre todo en Francia, onde foron producidos 30.204 autom\u00f3biles en 1903, o que representaba 48\u00b48% da produci\u00f3n mundial de autom\u00f3biles dese ano.\nNos Estados Unidos, os irm\u00e1ns Charles e Frank Duryea fundaron a Duryea Motor Vag\u00f3n Company en 1893, convert\u00e9ndose na primeira empresa de fabricaci\u00f3n de autom\u00f3biles estadounidense. Con todo, foi Ransom E. Olds e a Olds Motor Vehicle Company (m\u00e1is tarde co\u00f1ecida como Oldsmobile), que dominar\u00eda esta etapa da produci\u00f3n de autom\u00f3biles. A s\u00faa li\u00f1a de produci\u00f3n estaba funcionando en 1902. Thomas B. Jeffery Company desenvolveu o segundo autom\u00f3bil producido en serie do mundo, o Ramblers foron constru\u00eddos e vendidos 1.500 veh\u00edculos no seu primeiro ano, o que representa unha sexta parte de todos os autom\u00f3biles existentes nos Estados Unidos no momento. Nun ano, Cadillac (formada a partir da Henry Ford Company), Winton, e Ford tam\u00e9n produciron miles de autom\u00f3biles.\nEn poucos anos, unha vertixinosa variedade de tecnolox\u00edas eran producidas por centos de fabricantes de todo o mundo occidental. coches de vapor, el\u00e9ctricos e de gasolina competiron por d\u00e9cadas, ata que na d\u00e9cada de 1910 imp\u00faxose o motor de combusti\u00f3n interna de gasolina. Dese\u00f1\u00e1ronse veh\u00edculos de dous e ata catro motores e ata 12.000 cc. Moitos dos avances modernos, como os h\u00edbridos el\u00e9ctricos/gas, motores multiv\u00e1lvulas, \u00e1rbore de levas, e catro rodas motrices, intent\u00e1ronse, e desech\u00e1ronse nese momento.\nA innovaci\u00f3n foi r\u00e1pida e desenfreada, sen normas claras para as arquitecturas b\u00e1sicas do veh\u00edculo, carrozar\u00edas, os materiais de construci\u00f3n ou controis. Moitos coche veteranos utilizaban unha cana, en lugar do volante. Durante 1903, Rambler estandarizada o volante e traslada o posto de conduci\u00f3n \u00e1 esquerda do veh\u00edculo. A maior\u00eda dos coches ti\u00f1an s\u00f3 unha velocidade. A cadea de transmisi\u00f3n era dominante sobre o eixe de accionamento e as carrozar\u00edas pechadas eran sumamente raras. Os freos de tambor introduc\u00edronse por Renault en 1902 O ano seguinte, o dese\u00f1ador holand\u00e9s Jacobus Spijker constru\u00edu o primeiro b\u00f3lido con tracci\u00f3n as catro rodas; que nunca competiu e non ser\u00eda ata 1965 que o Jensen FF utilizara a tracci\u00f3n \u00e1s catro rodas nun coche de produci\u00f3n.\nA innovaci\u00f3n non se limitou aos propios veh\u00edculos. O n\u00famero c recente de autom\u00f3biles impulsou o crecemento da industria petroleira, as\u00ed como o desenvolvemento da tecnolox\u00eda para producir gasolina (en substituci\u00f3n do queroseno e o aceite de carb\u00f3n) e de melloras na tolerancia \u00e1 calor dos Lubrificantes de aceite mineral (en substituci\u00f3n de graxas e aceites vexetais e animais).\nTam\u00e9n houbo efectos sociais. Far\u00edase m\u00fasica sobre os coches, como \"In My Merry Oldsmobile\" (unha tradici\u00f3n que contin\u00faa), mentres que, en 1896, William Jennings Bryan ser\u00eda o primeiro candidato presidencial en facer campa\u00f1a nun coche (unha doaz\u00f3n Mueller), en Decatur, Illinois. Tres anos m\u00e1is tarde, Jacob German conducir\u00eda o primeiro taxi da cidade de Nova York cando acelerou pola Avenida Lexington, \u00e1 \"imprudente\" velocidade de 19\u00a0km/h. Tam\u00e9n en 1899, Akron, Ohio, tivo a primeiro furg\u00f3n policial.\nAntes de 1900, xa era posible falar dunha industria automotriz nacional en moitos pa\u00edses, entre eles B\u00e9lxica, Alema\u00f1a Su\u00edza Suecia, Dinamarca, Noruega, Italia (onde Fiat comezou en 1899), e en lugares tan afastados como Australia (onde Pioneer estableceuse en 1898. Mentres tanto, o comercio de exportaci\u00f3n comezou a ser global, con Koch exportando autom\u00f3biles e cami\u00f3ns desde Par\u00eds a Tunisia, Exipto, Ir\u00e1n, e a Indias Orientais Neerlandesas.\nEn 1908, foi constru\u00eddo o primeiro autom\u00f3bil de Am\u00e9rica do Sur no Per\u00fa, o \"Grieve\". Os motores de coches tam\u00e9n se exportaron moi cedo \u00e1s colonias brit\u00e1nicas e o primeiro autom\u00f3bil foi exportado \u00e1 India en 1897.\nDurante a era dos coches veteranos, os autom\u00f3biles eran vistos m\u00e1is como unha novidade que como un dispositivo realmente \u00fatil. As avar\u00edas eran frecuentes, o combustible era dif\u00edcil de obter, os cami\u00f1os adecuados para viaxar eran escasos, e a r\u00e1pida innovaci\u00f3n significaba que un coche dun ano era obsoleto.\nA Carreira Nova York-Par\u00eds de 1908 foi a primeira circunnavegaci\u00f3n do mundo en autom\u00f3bil. Equipos alem\u00e1ns, franceses, italianos e estadounidenses comezaron en Nova York 12 de febreiro de 1908, e s\u00f3 tres dos competidores chegaron a Par\u00eds. Os Estados Unidos constru\u00edu Thomas Flyer que con George Schuster como piloto ga\u00f1ou a carreira de 22.000 millas en 169 d\u00edas.\nOs fabricantes comezaron a fornecer \u00f3s autom\u00f3biles con kits de reparaci\u00f3n de pneum\u00e1ticos, Rambler foi o primeiro en 1909 en equipar os seus coches cunha roda de reposto que se montou nunha quinta roda.\n\u00c9poca do lat\u00f3n.\nAs\u00ed nomeada polo uso frecuente do lat\u00f3n para as carrozar\u00edas. Nesta etapa, a est\u00e9tica dos autom\u00f3biles a\u00ednda recordaba \u00e1 dos antigos coches de cabalos. A era durou aproximadamente desde 1905 ata o comezo da primeira guerra mundial no ano 1914.\nNos anos que compo\u00f1en esta era, os distintos dese\u00f1os experimentais e sistemas de enerx\u00eda alternativos ser\u00edan marxinados. A\u00ednda que os turismos modernos invent\u00e1ronse antes, non foi sen\u00f3n ata que foi establecido o \"Syst\u00e8me Panhard\" de Panhard et Levassor que os autom\u00f3biles foron reco\u00f1ecibles e creados de forma est\u00e1ndar. Este sistema especifica o motor dianteiro, tracci\u00f3n traseira, motor de combusti\u00f3n interna e caixa de velocidades. O tradicional estilo carro foi abandonado rapidamente e perdeuse o favor da introduci\u00f3n doutras carrozar\u00edas menos custosas.\nEn 1906, avanzara os desenvolvemento do autom\u00f3bil de vapor, e estaban entre os veh\u00edculos m\u00e1is r\u00e1pidos nese per\u00edodo.\nDurante esta \u00e9poca, o desenvolvemento da tecnolox\u00eda automotriz foi r\u00e1pida, debido en parte aos centenares de pequenos fabricantes compet\u00edan para ga\u00f1ar a atenci\u00f3n do mundo. As principais novidades foron a ignici\u00f3n el\u00e9ctrica (por dynamotor no Arnold en 1898, a\u00ednda que se atrib\u00fae a Robert Bosch en 1903), suspensi\u00f3n independente (en realidade concibida por Boll\u00e9e en 1873), e freos nas catro rodas (pola compa\u00f1\u00eda Arrol-Johnstonde Escocia en 1909). As b\u00e9stas son amplamente utilizadas para a suspensi\u00f3n, a\u00ednda que moitos outros sistemas estaban a\u00ednda en uso, o aceiro substitu\u00edu \u00e1 madeira como material para a construci\u00f3n de bastidores. A transmisi\u00f3n e os controis do acelerador foron amplamente adoptados, o que permit\u00eda unha gran variedade de velocidades de cruceiro, a\u00ednda que os veh\u00edculos en xeral a\u00ednda ti\u00f1an niveis de velocidade discretos. O vidro de seguridade tam\u00e9n fixo a s\u00faa debut, patentado por John Wood, en Inglaterra en 1905 (non se converter\u00eda en equipamento de serie ata 1926, nun Rickenbacker)\nEntre 1907 e 1912 nos Estados Unidos, os coches de roda alta (parecidos aos coches de cabalos de paseo de antes de 1900) estaban no seu apoxeo, con m\u00e1is de setenta e cinco fabricantes como Holsman (Chicago), IHC (Chicago), e Sears (que se vend\u00eda a trav\u00e9s de cat\u00e1logo), os coches de roda alta ser\u00edan varridos do mercado polo Modelo T. En 1912, Hupp (nos EUA, fornecido por Ale e Irwin) e BSA (no Reino Unido) foron pioneiros no uso de carrozar\u00edas de aceiro, en 1914 uniuse Dodge (quen produc\u00eda carrozar\u00edas Modelo T). A\u00ednda que pasar\u00edan d\u00faas d\u00e9cadas antes de que as carrozar\u00edas de aceiro foran est\u00e1ndar.\nAlg\u00fans exemplos dos coches da \u00e9poca son:\n\u00c9poca Vintage.\nA \u00e9poca durou desde o final da primeira guerra mundial (1919), ata o crac bolsista ao final de 1929. Durante este per\u00edodo, os coches de motor dianteiro chegaron a dominar, con carrozar\u00edas pechadas e controis estandarizados convertedos en norma. En 1919, o 90% dos coches vendidos aran abertos, para 1929, o 90% estaban pechados. O desenvolvemento do motor de combusti\u00f3n interna continuou a un ritmo r\u00e1pido, con multiv\u00e1lvulas e Veo de manivelas montados no extremo superior e motores V8, V12, e ata V16 concibido para os ultra ricos. Tam\u00e9n en 1919, foron inventados os freos hidr\u00e1ulicos por Malcolm Loughead (cofundador de Lockheed), que foron adoptados por Duesenberg para o seu Modelo A de 1921. Tres anos despois, Hermann Rieseler de Vulcan Motor inventou a primeira transmisi\u00f3n autom\u00e1tica, que ti\u00f1a d\u00faas velocidades, caixa de cambios planetaria, convertedor de par, e o bloqueo de embrague, nunca entrou en produci\u00f3n. (\u00c9 s\u00f3 se converter\u00eda nunha opci\u00f3n dispo\u00f1ible en 1940) Xusto ao final da \u00e9poca vintage, o vidro temperado (agora equipo est\u00e1ndar nas fiestras laterais) inventouse en Francia. Nesta \u00e9poca introduciuse o revolucionaria dese\u00f1o pont\u00f3n, cos gardabarros, estribos e outros elementos todos compactos, a\u00ednda que pequenas series, a produci\u00f3n en masa deste tipo de autom\u00f3biles iniciouse moito m\u00e1is tarde (logo da segunda guerra mundial).\nEntre 1922 e 1925 o n\u00famero de fabricantes de autom\u00f3biles nos Estados Unidos diminu\u00edu de 175 a 70. H.A. Tarantous, director de \"MoToR Member Society of Automotive Engineers\", nun artigo do New York Times de 1925 deu esta explicaci\u00f3n: Moitos fabricantes non foron capaces de \"manter un ritmo de produci\u00f3n maior\" e a ca\u00edda dos prezos, especialmente nos \"coches de baixo prezo\". Ademais da maior demanda de coches m\u00e1is pequenos, Tarantous menciona o motor de oito cilindros, os freos \u00e1s catro rodas e pneum\u00e1ticos de baixa presi\u00f3n como as maiores tendencias para 1925.\nExemplos de veh\u00edculos de \u00e9poca:\n\u00c9poca pre segunda guerra mundial.\nA parte da era cl\u00e1sica de preguerra comezou coa Gran Depresi\u00f3n en 1930, e terminou coa recuperaci\u00f3n logo da segunda guerra mundial, comunmente aceptada en 1946. Foi neste per\u00edodo no que quedou integrado o gardabarros e as carrozar\u00edas completamente pechadas comezaron a dominar as vendas, coa nova carrozar\u00eda estilo berlina / sed\u00e1n, incluso incorporando un maleteiro na parte posterior. Os vellos convertebles Runabout, faet\u00f3ns, e turismos foron eliminados ao final da \u00e9poca cl\u00e1sica e as \u00e1s, estribos, e faros foron integr\u00e1ndose gradualmente na carrozar\u00eda do coche.\nPola d\u00e9cada de 1930,inventouse a maior parte da tecnolox\u00eda mec\u00e1nica utilizada nos autom\u00f3biles de hoxe en d\u00eda, a\u00ednda que algunhas cousas foron \"reinventadas\" posteriormente, pero atribu\u00eddas a outras persoas. Por exemplo, a tracci\u00f3n dianteira foi reinventada por Andr\u00e9 Citro\u00ebn co lanzamento dos \"Traction Avant\" en 1934, malia que aparecera varios anos antes nos coches de estrada realizados por Alvis e Cord, e nos coches de carreiras de Miller (apareceron xa en 1897). Na mesma li\u00f1a, a suspensi\u00f3n independente foi concibida orixinalmente por Am\u00e9d\u00e9e Boll\u00e9e en 1873, pero non se puxo en produci\u00f3n ata que aparece no Mercedes-Benz 380 en 1933 , que empuxou aos fabricantes estadounidenses a usalo m\u00e1is amplamente. En 1930, o n\u00famero de fabricantes diminu\u00edra drasticamente quedando unha industria consolidada e madura, grazas en parte aos efectos da Gran Depresi\u00f3n.\nExemplos de autom\u00f3biles de antes da guerra:\nPosguerra.\nDesde a segunda guerra mundial o dese\u00f1o de autom\u00f3biles experimentou unha revoluci\u00f3n total, co estilo pont\u00f3n (sen bordos nin elementos non compactos), un dos primeiros representantes dos coches de masas foron o sovi\u00e9tico GAZ-M20 Pobeda (1946), o brit\u00e1nico Est\u00e1ndar Vanguard (1947), o estadounidense Studebaker Champion e Kaiser Especial (1947), unha pequena serie de luxo Checa o Tatra T600 Tatraplan (1946) e o deportivo italiano Cisitalia 220 (1947).\nO dese\u00f1o e a produci\u00f3n de autom\u00f3biles finalmente sa\u00edron da orientaci\u00f3n militar e da sombra da guerra en 1949, o ano en que nos Estados Unidos introduciuse o motor V8 de alta compresi\u00f3n e as carrozar\u00edas modernas do Oldsmobile de General Motors e da marca Cadillac. O Ford Consul monocasco / Suspensi\u00f3n MacPherson de 1951 uniuse ao Morris Minor de 1948 e ao Rover P4 de 1949 en espertar o mercado do autom\u00f3bil nos Estados Unido. En Italia, Enzo Ferrari iniciaba a s\u00faa serie 250, tam\u00e9n Lancia presentou o revolucionario V6 no Aurelia.\nAo longo da d\u00e9cada de 1950, aumentou a potencia dos motores e a velocidade dos veh\u00edculos, os dese\u00f1os fix\u00e9ronse m\u00e1is integrados e enxe\u00f1osos, e os coches esparex\u00e1ronse por todo o mundo. Os coches pequenos, o Mini de Alec Issigonis e o Fiat 500 varreron Europa, mentres que os coches kei motorizaron Xap\u00f3n por primeira vez. O lendario Volkswagen Escaravello sobreviviu \u00e1 Alema\u00f1a de Hitler e sacudiu o mercado de coches pequenos nas Am\u00e9ricas. Os coches de luxo extremo, estaban representados nos Estados Unidos polo Cadillac Eldorado Brougham, que reapareceu logo dunha longa ausencia, e os gran turismo (GT), como o Ferrari America.\nO mercado cambiou un pouco na d\u00e9cada de 1960, Detroit comezou a preocuparse pola competencia estranxeira, os fabricantes europeos ti\u00f1an unha tecnolox\u00eda cada vez mellor, e o Xap\u00f3n apareceu como unha potente naci\u00f3n produtora de coches. General Motors, Chrysler e Ford intentaron facer coches pequenos e radicais, como o Plataforma A , pero tiveron pouco \u00e9xito. Os coches importados e baixo licenza estend\u00e9ronse polos Estados Unidos e o Reino Unido, os grandes grupos como British Motor Corporation consolid\u00e1ronse no mercado. Mini revolucionou o mercado, apareceu por primeira vez en 1959, e logrou grandes vendas en todo o mundo. Mini comercializouse baixo os nomes de Austin e Morris, ata que se converteu nunha marca comercial independente en 1969. A tendencia da consolidaci\u00f3n das grandes corporaci\u00f3ns chegou a Italia, e os fabricantes nicho como Maserati, Ferrari e Lancia foron adquiridos por empresas m\u00e1is grandes. A finais da d\u00e9cada, o n\u00famero de marcas de autom\u00f3biles reduc\u00edrase en gran medida.\nNos Estados Unidos, o rendemento converteuse no foco principal da mercadotecnia, exemplificado nos pony cars (o termo describe un coche compacto de prezo alcanzable, de grande estilo, cunha imaxe deportiva e orientado ao rendemento, baseados no Ford Mustang) e muscle cars (un cup\u00e9 deportivo de d\u00faas portas de tama\u00f1o mediano, cun motor grande de alto rendemento e moita potencia). En 1964 apareceu o popular Ford Mustang. En 1967, Chevrolet presentou o Camaro para competir co Mustang. Pero todo cambiou na d\u00e9cada de 1970 coa crise do petr\u00f3leo de 1973, as normas para o control de emisi\u00f3ns dos autom\u00f3biles, as importaci\u00f3ns xaponesas e europeas, e o estancamento da innovaci\u00f3n causaron estragos na industria estadounidense. A\u00ednda que ironicamente, os grandes sed\u00e1nes protagonizaron unha remontada importante nos anos da crise enerx\u00e9tica, con marcas como Cadillac e Lincoln tendo os seus mellores anos de vendas a finais dos anos 70. Os pequenos coches de alto rendemento de BMW, Toyota e Nissan desprazaron aos motores de gran cilindrada de Am\u00e9rica e Italia.\nAdemais dos coches pequenos e os gran turismo, as tendencias no dese\u00f1o de autom\u00f3biles a finais do s\u00e9culo XX foron, o amplo uso de camionetas (estate, break, kombi, universal) e os c\u00f3modos todo terreos sen animo comercial con tracci\u00f3n total.\nNa fronte tecnol\u00f3xica, os maiores avances da \u00e9poca foron o uso xeneralizado da suspensi\u00f3n independente, unha aplicaci\u00f3n m\u00e1is ampla da inxecci\u00f3n, e un crecente interese na seguridade e no Dese\u00f1o dos autom\u00f3biles. As tecnolox\u00edas m\u00e1is populares da d\u00e9cada de 1960 eran o motor Wankel de NSU, a turbina de gas e o turbocompresor. Deles, s\u00f3 o \u00faltimo, usado por primeira vez por General Motors, pero popularizado por BMW e Saab, acadou un uso xeneralizado. Mazda tivo moito \u00e9xito co seu motor \" Rotativo\" que, con todo, ti\u00f1a reputaci\u00f3n dun alto consumo de gasolina contaminante. Outras licenzas Wankel, inclu\u00edndo Mercedes-Benz e General Motors, nunca puxeron os seus dese\u00f1os en produci\u00f3n logo da crise do petr\u00f3leo de 1973. (O motor de hidr\u00f3xeno de Mazda que o sucedeu chegou tarde para demostrar o potencial como o \"coche ecol\u00f3xico definitivo\". Tanto Rover como Chrysler produciron coches experimentais con turbinas de gas, sen ning\u00fan resultado.\nCuba \u00e9 famosa por conservar os coches de antes de 1959, co\u00f1ecidos como Yank tank, ou maquinas, se mante\u00f1en desde a revoluci\u00f3n cubana cando a afluencia de veh\u00edculos novos diminu\u00edu debido ao embargo comercial dos Estados Unidos.\nPara o final do s\u00e9culo XX e posteriormente, os tres grandes fabricantes americanos de autom\u00f3biles (GM, Ford, Chrysler) perderon parcialmente a s\u00faa posici\u00f3n de liderado, Xap\u00f3n converteuse por un tempo no l\u00edder mundial da produci\u00f3n de autom\u00f3biles e comezaron a fabricarse autom\u00f3biles de masas en Asia, Europa do Leste e outros pa\u00edses.\nNotables exemplos de coches da posguerra:\nEra moderna.\nA era moderna def\u00ednese normalmente como os 25 anos anteriores ao ano en curso. Con todo, hai alg\u00fans aspectos t\u00e9cnicos e de dese\u00f1o que diferencian aos coches modernos dos antigos. Sen considerar as tecnolox\u00edas futuras dos coches, a \u00e9poca moderna caracter\u00edzase por unha cada vez maior estandarizaci\u00f3n, chasis compartidos e dese\u00f1o asistido por ordenador.\nAlg\u00fans avances especialmente notables nos tempos modernos son a xeneralizaci\u00f3n da tracci\u00f3n dianteira e \u00e1s catro rodas, a adopci\u00f3n do Motor di\u00e9sel, e a ubicuidade de inxecci\u00f3n . Mentres que todos estes avances intent\u00e1ronse por primeira vez en \u00e9pocas anteriores, polo que dominan o mercado hoxe en d\u00eda que \u00e9 f\u00e1cil pasar por alto a s\u00faa importancia. Case todos os turismos modernos son de tracci\u00f3n dianteira, dese\u00f1o monocasco / monocasco, con motores montados transversalmente, pero este dese\u00f1o considerouse radical en data tan tard\u00eda como a d\u00e9cada de 1960.\nOs tipos de carrozar\u00eda tam\u00e9n cambiaron na era moderna. Tres tipos, hatchback, sed\u00e1n e SUV, dominan o mercado actual, pero son relativamente conceptos recentes. Orixinalmente todos destacaban a practicidade, pero mutaron ata o luxo e a alta potencia de hoxe. O aumento de camionetas nos Estados Unidos e SUV en todo o mundo cambiou a cara da automoci\u00f3n, con estes \"cami\u00f3ns\" que chegan a dominar m\u00e1is da metade do mercado mundial de autom\u00f3biles Tam\u00e9n apareceu un novo volume o Monovolume (camioneta de pasaxeiros non comercial m\u00e1is pequena), entre os primeiros dos cales estaban os franceses Renault Espace e o americano Pontiac Trans Sport.\nA era moderna viu o r\u00e1pido aumento da eficiencia de combustible e a potencia dos motores. Unha vez que a preocupaci\u00f3n polo control das emisi\u00f3ns de autom\u00f3biles da d\u00e9cada de 1970 foron resoltas con sistemas de xesti\u00f3n do motor computarizados, a potencia comezou a subir rapidamente. Na d\u00e9cada de 1980, un poderoso deportivo pod\u00eda ter 200 CV (150 kW), s\u00f3 20 anos m\u00e1is tarde, os coches de pasaxeiros medios te\u00f1en motores desa potencia, e alg\u00fans modelos ofrecen un rendemento tres veces maior.\nO crise econ\u00f3mica de 2008 recortou case un terzo das vendas de veh\u00edculos lixeiros de Chrysler, Toyota, Ford e Nissan. Tam\u00e9n restou unha cuarta parte das vendas de Honda e unha s\u00e9tima parte das vendas de General Motors.\nDesde 2009, a China converteuse no novo l\u00edder absoluto da fabricaci\u00f3n de autom\u00f3biles do mundo, cunha produci\u00f3n maior c\u00e1 dos Estados Unidos, o Xap\u00f3n e toda Europa. Ademais do gran crecemento da produci\u00f3n de autom\u00f3biles en Asia e outros pa\u00edses, as uni\u00f3ns (e separaci\u00f3ns) dos grupos empresariais multinacionais, e as \"plataformas\" transnacionais de coches convert\u00e9ronse nunha pr\u00e1ctica xeneralizada.\nExemplos de coches modernos:"}
{"id": "256292", "revid": "5863", "url": "https://gl.wikipedia.org/wiki?curid=256292", "title": "J. Salgado Rodr\u00edguez", "text": ""}
{"id": "256294", "revid": "5863", "url": "https://gl.wikipedia.org/wiki?curid=256294", "title": "Galo Salinas Rodr\u00edguez", "text": ""}
{"id": "256295", "revid": "624", "url": "https://gl.wikipedia.org/wiki?curid=256295", "title": "Teod\u00f3n, duque de Asti", "text": "Teod\u00f3n foi duque de Asti a principios do s\u00e9culo VIII\nTraxectoria.\nAlg\u00fans historiadores son da opini\u00f3n de que o nomeamento de Teod\u00f3n como duque fose por intervenci\u00f3n de Liutprando no 712: Teod\u00f3n era fillo de Teod\u00f3n II, duque de Baviera, e p\u00e9nsase que Liutprando lle doara o ducado de Asti, como signo de gratitude pola axuda que lle dera ao seu pai Ansprando durante a incursi\u00f3n deste \u00faltimo a Italia no 712."}
{"id": "256296", "revid": "624", "url": "https://gl.wikipedia.org/wiki?curid=256296", "title": "Duque de Asti", "text": ""}
{"id": "256298", "revid": "27155", "url": "https://gl.wikipedia.org/wiki?curid=256298", "title": "Corpo de procesamento", "text": ""}
{"id": "256299", "revid": "22570", "url": "https://gl.wikipedia.org/wiki?curid=256299", "title": "Ansulfo", "text": "Ansulfo foi duque de Asti na primeira metade do s\u00e9culo VIII\nTraxectoria.\nFillo de Teod\u00f3n e de Imberga (e, xa que logo, neto do rei Liutprando), sucedeu ao seu pai cando era a\u00ednda un adolescente pero, segundo nos conta Grassi, a\u00ednda mozo resultou morto por un dardo durante unha xornada de caza lanzado polo seu amigo Artuolfo, despois morto por un compa\u00f1eiro de armas longobardo. Por este motivo a rexencia do ducado pasou \u00e1 s\u00faa nai Bata\u00falfa por moitos anos."}
{"id": "256301", "revid": "624", "url": "https://gl.wikipedia.org/wiki?curid=256301", "title": "Imberga", "text": "Imberga foi rexente do ducado de Asti ata o 744.\nTraxectoria.\nMuller de Teod\u00f3n e irm\u00e1 do rei Liutprando, rexeu o Ducado de Asti despois da morte do seu home e a prematura desaparici\u00f3n do seu fillo Ansulfo, ferido por un dardo durante unha xornada de caza. Mantivo a rexencia durante todo o reinado de Liutprando."}
{"id": "256303", "revid": "22570", "url": "https://gl.wikipedia.org/wiki?curid=256303", "title": "Aliprando, duque de Asti", "text": "Aliprando foi duque de Asti a mediados do s\u00e9culo VIII\nTraxectoria.\nSucedeu a Imberga (a muller de Teod\u00f3n e irm\u00e1 do rei Liutprando que tivera durante moito tempo a rexencia do ducado), \u00e9 o \u00faltimo duque longobardo de Asti citado nos documentos. Obtivo a investidura no 744 a mans do rei longobardo Rachis, do cal Aliprando era parente."}
{"id": "256305", "revid": "32797", "url": "https://gl.wikipedia.org/wiki?curid=256305", "title": "Mariner 4", "text": "Mariner 4 foi unha sonda espacial estadounidense lanzada o 28 de novembro de 1964 mediante un foguete Atlas Agena D desde o Centro Espacial de Cabo Ca\u00f1averal para sobrevoar e estudar Marte.\nCaracter\u00edsticas.\nMariner 4 pertenceu \u00f3 programa Mariner da NASA. Era id\u00e9ntica \u00e1 anteriormente fallada Mariner 3 e a s\u00faa misi\u00f3n era facer un sobrevoo de Marte para facer medici\u00f3ns e observaci\u00f3ns cient\u00edficas, convert\u00e9ndose na primeira sonda en sobrevoar con \u00e9xito ese planeta e transmitir imaxes da s\u00faa superficie, imaxes que foron as primeiras obtidas durante unha misi\u00f3n no espazo profundo. Mariner 4 fixo tam\u00e9n medici\u00f3ns no espazo interplanetario e serviu para adquirir experiencia en voos interplanetarios de longa duraci\u00f3n.\nA nave estaba composta por un corpo octagonal de magnesio de 1,27 metros de diagonal e 45,7\u00a0cm de altura que albergaba a electr\u00f3nica, a cablaxe, o sistema de propulsi\u00f3n e reguladores. A alimentaci\u00f3n el\u00e9ctrica era proporcionada por catro paneis solares sobresa\u00edndo da estrutura, cunha envergadura de 688\u00a0cm entre cada par de paneis. Cada panel med\u00eda 176 x 90\u00a0cm e en conxunto proporcionaban ata 310 W de potencia \u00e1 distancia de Marte, alimentando unha bater\u00eda de prata e cinc cunha enerx\u00eda de 1200 vatios hora.\nAs comunicaci\u00f3ns corr\u00edan a cargo dunha antena parab\u00f3lica de alta ganancia e 116,8\u00a0cm de di\u00e1metro situada na parte superior da estrutura octagonal e dunha antena omnidireccional situada no extremo dun mastro de 223,5\u00a0cm de longo situada \u00f3 lado da antena de alta ganancia, co que a altura total da nave era de 289\u00a0cm. A nave transmit\u00eda en banda S e os datos pod\u00edan gardarse nunha grabadora de cinta cunha capacidade de 5,24 Mbit para retransmitilos m\u00e1is tarde.\nO sistema de propulsi\u00f3n aliment\u00e1base con hidracina, cun motor principal de 220 N de pulo para as correcci\u00f3ns de curso e doce pequenos propulsores alimentados por nitr\u00f3xeno fr\u00edo para o control de actitude. Para o co\u00f1ecemento da posici\u00f3n, Mariner 4 usaba catro sensores solares e varios sensor para localizar a Terra, Marte e Canopus.\nInstrumentaci\u00f3n cient\u00edfica.\nNa parte inferior do oct\u00e1gono situ\u00e1base a c\u00e1mara de televisi\u00f3n, montada sobre unha plataforma m\u00f3bil. O resto da instrumentaci\u00f3n consist\u00eda nun magnet\u00f3metro, un detector de po, un telescopio de raios c\u00f3smicos, un detector de radiaci\u00f3n, unha sonda de plasma solar e unha c\u00e1mara de ionizaci\u00f3n e contador Geiger.\nDesenvolvemento da misi\u00f3n.\nTras o lanzamento, Mariner 4 e a \u00faltima etapa do foguete lanzador quedaron nunha \u00f3rbita de aparcadoiro arredor da Terra \u00e1s 14:27:23 UTC do 28 de novembro de 1964, acend\u00e9ndose de novo o foguete para inxectar a Mariner 4 nunha \u00f3rbita de transferencia cara Marte. Mariner 4 separouse da \u00faltima etapa do foguete \u00e1s 15:07:09 e comezando as operaci\u00f3ns de cruceiro.\nSete meses e medio m\u00e1is tarde, Mariner 4 sobrevoou Marte entre o 14 e o 15 de xullo de 1965, tomando 21 imaxes completas e 21 li\u00f1as dunha vix\u00e9simo segunda imaxe incompleta que se gardaron na grabadora de a bordo, e cuxa transmisi\u00f3n \u00e1 Terra durou ata o 3 agosto, envi\u00e1ndose por duplicado para verificar que os datos estaban completos. En conxunto, as imaxes cubr\u00edan cerca do 1% da superficie total de Marte. A m\u00ednima aproximaci\u00f3n foi de 9846\u00a0km sobre a superficie \u00e1s 1:00:57 UTC do 15 de xullo.\nMariner 4 seguiu transmitindo ata o 1 de outubro de 1965 en que a posici\u00f3n da antena e a distancia \u00e1 Terra (309,2 mill\u00f3ns de quil\u00f3metros) impediron a comunicaci\u00f3n. As comunicaci\u00f3ns reanud\u00e1ronse cara finais de 1967. O 15 de setembro a nave rexistrou 17 impactos de micrometeoritos en 15 minutos, modificando a actitude da nave e posiblemente danando o escudo t\u00e9rmico. O gas de control de actitude agotouse o 7 de decembro, e os d\u00edas 10 e 11 de decembro rexistr\u00e1ronse 83 impactos que modificaron de novo a actitude da sonda, xa sen posibilidade de recuperar a posici\u00f3n inicial e degradando as comunicaci\u00f3ns coa Terra. As comunicaci\u00f3ns finalizaron definitivamente o 21 de decembro de 1967."}
{"id": "256306", "revid": "98629", "url": "https://gl.wikipedia.org/wiki?curid=256306", "title": "Gundoaldo", "text": "Gundoaldo, finado en Asti sobre o 615, foi un longobardo, primeiro duque de Asti do 589 ao 615 aproximadamente.\nTraxectoria.\nIrm\u00e1n da ra\u00ed\u00f1a Teodelinda e fillo do duque de Baviera Garibaldo I e de Waldrada (\u00e1 s\u00faa vez filla de Wacho, rei dos longobardos entre o 510 e o 540), tivo dous fillos, Gundeperto e Ariperto (nalg\u00fans textos chamado Chairiberto), tam\u00e9n eles reis dos longobardos posteriormente. Despois do matrimonio da irm\u00e1 co rei Autari, celebrado en Verona o 15 de maio de 589, Gundoaldo foi nomeado duque de Asti.\nTras a morte de Autari, poucos meses despois do matrimonio, Teodolinda volveu casar co duque de Tur\u00edn, Axilulfo, que foi coroado rei en Mil\u00e1n en maio de 591. Na s\u00faa \"Cr\u00f3nica\" o historiador franco Fredegario conta que, sendo o duque de Asti moi amado polos seus s\u00fabditos, representaba unha pos\u00edbel insidia pola sucesi\u00f3n do reino longobardo e que por iso foi asasinado, por orde da \"facci\u00f3n\" real.\nPaulo Di\u00e1cono e a Origo, a tal prop\u00f3sito falan dunha revolta dalg\u00fans duques longobardos (Mimulfo, Gaidulfo, Ulfari) calmada con \u00e9xito polo ex\u00e9rcito real: mesmo isto poder\u00eda ser a referencia de Fredegario, cando fala de facci\u00f3ns reais:\n\u00c1 morte de Gundoaldo non se sabe que fin fixo Gundeperto, mentres Ariperto probabelmente sucedeu ao pai na rexencia do ducado de Asti. Pola cr\u00f3nica de Paulo Di\u00e1cono s\u00e1bese que subiu ao trono longobardo despois da morte de Rodoaldo, fillo de Rotario, no 653."}
{"id": "256309", "revid": "23204", "url": "https://gl.wikipedia.org/wiki?curid=256309", "title": "San Fernando del Valle de Catamarca", "text": "San Fernando del Valle de Catamarca \u00e9 a capital da provincia arxentina de Catamarca, e do departamento Capital. Tr\u00e1tase dun importante centro tur\u00edstico e comercial, como as\u00ed tam\u00e9n de activa vida cultural, que se desenvolve na s\u00faa universidade, instituci\u00f3ns e museos.\nEnc\u00f3ntrase emprazada nas beiras do r\u00edo de El Valle e ao p\u00e9 da Serra de Ambato e da Serra de Ancasti, ten 399\u00a0km\u00b2 e at\u00f3pase a 550 msnm. Ten 162.601 habitantes, os que, sumados aos 40.255 habitantes dos outros departamentos do Gran San Fernando del Valle de Catamarca (Valle Viejo e Fray Mamerto Esqui\u00fa), representan arredor do 53,29 % da poboaci\u00f3n da provincia.\nSan Fernando del Valle foi fundada o 5 de xullo de 1683 por Fernando de Mendoza y Mate de Luna, logo de varias fundaci\u00f3ns nas que o pobo fora bautizado con diferentes nomes e trasladado a diferentes lugares do actual territorio da provincia de Catamarca. A localizaci\u00f3n da cidade constitu\u00eda un cruzamento obrigado para as comunicaci\u00f3ns de Santiago del Estero e San Miguel de Tucum\u00e1n coa provincia da Rioxa, trat\u00e1ndose ademais dunha zona de terra f\u00e9rtil.\n\u00c9 un centro tur\u00edstico por excelencia da provincia, sendo a s\u00faa arquitectura colonial un dos seus atractivos, e serve como enlace para moitos puntos tur\u00edsticos. Ademais, tr\u00e1tase dun importante centro relixioso. Un dos principais eventos \u00e9 a peregrinaci\u00f3n \u00e1 Virxe do Val, na que centos de peregrinos chegan a San Fernando del Valle de Catamarca para visitar a Igrexa da Virxe do Val (1694), coa imaxe venerada da Nosa Se\u00f1ora do Val.\nA San Fernando p\u00f3dese chegar por v\u00eda a\u00e9rea, no Aeroporto Coronel Felipe Varela, situado a 15\u00a0km ao sueste da cidade, con voos regulares a Buenos Aires e A Rioxa, ou por v\u00eda terrestre en coche ou en \u00f3mnibus, na Terminal de \u00d3mnibus de San Fernando del Valle de Catamarca."}
{"id": "256310", "revid": "89787", "url": "https://gl.wikipedia.org/wiki?curid=256310", "title": "Gran San Fernando del Valle de Catamarca", "text": "Denom\u00ednase Gran San Fernando del Valle de Catamarca a aglomeraci\u00f3n urbana que se estende da cidade arxentina de San Fernando del Valle de Catamarca dentro da provincia de Catamarca, aos departamentos Valle Viejo e Fray Mamerto Esqui\u00fa\nSegundo o Censo da Arxentina de 2001 conta con 171.923 habitantes, sendo a aglomeraci\u00f3n m\u00e1is poboada da provincia de Catamarca e a n\u00b0 20 a nivel nacional.\nNo anterior censo contaba con 132.626 habitantes, o que representa un incremento de poboaci\u00f3n do 29,62%."}
{"id": "256311", "revid": "5863", "url": "https://gl.wikipedia.org/wiki?curid=256311", "title": "Bocarte", "text": ""}
{"id": "256313", "revid": "85894", "url": "https://gl.wikipedia.org/wiki?curid=256313", "title": "Pedre, Pedre, Cerdedo-Cotobade", "text": "Pedre \u00e9 un lugar da parroquia de Pedre no concello de Cerdedo-Cotobade, na provincia de Pontevedra. Segundo o IGE en 2012 ti\u00f1a 161 habitantes (82 mulleres e 69 homes) o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 183 habitantes."}
{"id": "256319", "revid": "27155", "url": "https://gl.wikipedia.org/wiki?curid=256319", "title": "Metabolismo do ferro humano", "text": "O metabolismo do ferro humano \u00e9 o conxunto de reacci\u00f3ns qu\u00edmicas do noso corpo que mante\u00f1en a homeostase do ferro. O control desta substancia, imprescindible pero potencialmente t\u00f3xica, \u00e9 unha parte importante do mantemento da sa\u00fade ou de enfermidades humanas. Na hematolox\u00eda sempre houbo moito interese no metabolismo do ferro. Este \u00e9 esencial para os gl\u00f3bulos vermellos do sangue, os que conte\u00f1en a maior parte do ferro do corpo. A comprensi\u00f3n deste sistema \u00e9 tam\u00e9n importante para entender as enfermidades de sobrecarga de ferro, como a hemocromatose, e as deficiencias de ferro, como a anemia ferrop\u00e9nica.\nImportancia da regulaci\u00f3n do ferro.\nO ferro \u00e9 imprescindible para a maior\u00eda das formas de vida, porque as plantas, os animais e os microorganismos usan ferro na s\u00faa cadea respiratoria e noutras funci\u00f3ns. Pode encontrarse nunha ampla variedade de fontes de alimentos.\n\u00c9 esencial para a vida debido \u00e1 s\u00faa infrecuente flexibilidade para servir tanto como doante de electr\u00f3ns coma de aceptor.\nPor\u00e9n, o ferro pode ser potencialmente t\u00f3xico. A s\u00faa capacidade de doar e aceptar electr\u00f3ns significa que se o ferro est\u00e1 libre dentro das c\u00e9lulas, pode catalizar a conversi\u00f3n do per\u00f3xido de hidr\u00f3xeno en radicais libres. Estes poden danar moitas estruturas celulares e acabar matando a c\u00e9lula. \nPara previr estes danos, todas as formas de vida \u00fasano en forma de \u00e1tomos de ferro unidos a prote\u00ednas. Isto perm\u00edtelle \u00e1s c\u00e9lulas utilizar os beneficios do ferro, pero tam\u00e9n limita a s\u00faa capacidade de causar danos.\nO grupo de prote\u00ednas que se unen ao ferro m\u00e1is importantes son as que conte\u00f1en grupos hemo, os cales te\u00f1en ferro no seu centro. Os seres humanos e a maior\u00eda das bacterias utilizan variantes destas prote\u00ednas para levar a cabo as reacci\u00f3ns redox e os procesos de transporte electr\u00f3nico. Estas reacci\u00f3ns e procesos son necesarios para que, como consecuencia deles, poida ter lugar a fosforilaci\u00f3n oxidativa. Nela, a c\u00e9lula produce a maior parte da s\u00faa enerx\u00eda en forma de ATP, e sen ela a maior\u00eda das c\u00e9lulas non poder\u00edan vivir.\nAs prote\u00ednas de ferro-xofre son outro importante grupo de prote\u00ednas que conte\u00f1en ferro. Algunhas destas prote\u00ednas son tam\u00e9n esenciais na cadea respiratoria, que permite a fosforilaci\u00f3n oxidativa.\nOs seres humanos tam\u00e9n utilizan o ferro na prote\u00edna hemoglobina dos seus gl\u00f3bulos vermellos para transportar o ox\u00edxeno. Captan o o ox\u00edxeno do aire nos pulm\u00f3ns e cons\u00f3meno nos tecidos e transportan gran parte do di\u00f3xido de carbono que estes liberan, lev\u00e1ndoo de volta aos pulm\u00f3ns. O ferro \u00e9 tam\u00e9n un compo\u00f1ente esencial da mioglobina para almacenar e difundir o ox\u00edxeno nas c\u00e9lulas musculares.\nO corpo humano necesita ferro para transportar o ox\u00edxeno que todas as c\u00e9lulas necesitan para sobrevivir. O corpo humano regula moi estreitamente a s\u00faa absorci\u00f3n dixestiva e a reciclaxe. \u00c9 un elemento tan esencial para a vida humana que o corpo non ten un mecanismo fisiol\u00f3xico regulatorio espec\u00edfico para excretalo. \nOs seres humanos normalmente impiden a sobrecarga de ferro no organismo regulando s\u00f3 a s\u00faa absorci\u00f3n. Quen non pode regular ben a absorci\u00f3n padece trastornos de sobrecarga de ferro. Nestas doenzas, a toxicidade do ferro empeza ao sobrepasarse a capacidade do corpo de almacenalo.\nProtecci\u00f3n bacteriana.\nEn resposta a unha infecci\u00f3n bacteriana, o sistema inmunitario inicia o proceso de retenci\u00f3n do ferro. O ferro libre do plasma sangu\u00edneo \u00fanese \u00e1 prote\u00edna transferrina, o que fai m\u00e1is dif\u00edcil que as bacterias o poidan obter. Por\u00e9n, as c\u00e9lulas do corpo poden conseguir facilmente ferro da transferrina. Se as bacterias queren sobrevivir, ent\u00f3n deben obter ferro do seu medio. As bacterias que causan enfermidades fano de diversos xeitos. Liberan mol\u00e9culas que se unen ao ferro chamadas sider\u00f3foros, que despois reabsorben para recoller o ferro, ou t\u00f3mano da hemoglobina e transferrina. \nCanto m\u00e1is traballo lles d\u00e1 obter o ferro, maior \u00e9 o prezo metab\u00f3lico. Iso significa que as bacterias privadas de ferro se reproducen m\u00e1is lentamente. O control dos niveis de ferro parece ser unha importante defensa contra as infecci\u00f3ns bacterianas. As persoas cun incremento na s\u00faa cantidade de ferro, como as que padecen hemocromatose, son m\u00e1is susceptibles \u00e1s infecci\u00f3ns bacterianas.\nA\u00ednda que este mecanismo \u00e9 unha resposta \u00e1s infecci\u00f3ns bacterianas a curto prazo, pode tam\u00e9n causar problemas cando a inflamaci\u00f3n \u00e9 m\u00e1is duradeira. Como o f\u00edgado produce hepcidina en resposta \u00e1s citocinas inflamatorias, os niveis de hepcidina poden incrementarse por inflamaci\u00f3ns de orixe non bacteriana, como as infecci\u00f3ns virais, o cancro, as enfermidades autoinmunes ou outras enfermidades cr\u00f3nicas. Cando isto ocorre, o secuestro do ferro parece ser a principal causa da s\u00edndrome de anemia de enfermidade cr\u00f3nica, na cal non hai ferro dispo\u00f1ible dabondo para producir a hemoglobina dos gl\u00f3bulos vermellos.\nAlmac\u00e9ns de ferro no corpo.\nA maior\u00eda das persoas ben nutridas nos pa\u00edses industrializados te\u00f1en de 4 a 5 g de ferro no corpo. Deste, uns 2,5\u00a0g est\u00e1 contido na hemoglobina, necesaria para transportar ox\u00edxeno a todo o corpo. Do resto, a maior\u00eda (uns 2\u00a0g nun home adulto e algo menos nas mulleres en idade f\u00e9rtil) est\u00e1 contido nos complexos de ferritina de todas as c\u00e9lulas, principalmente na medula \u00f3sea, o f\u00edgado e o bazo. \nOs almac\u00e9ns do f\u00edgado de ferritina son a fonte fisiol\u00f3xica principal da reserva de ferro corporal. As reservas de ferro en persoas adultas nos pa\u00edses industrializados tenden a ser menores en mulleres en idade f\u00e9rtil (e na idade infantil). As mulleres deben usar os seus almac\u00e9ns de ferro para compensar as perdas debidas \u00e1 menstruaci\u00f3n, ao embarazo ou \u00e1 lactaci\u00f3n. Te\u00f1en reservas de ferro non hemoglob\u00ednico menores, de s\u00f3 500\u00a0mg ou menos.\nDo contido total do corpo, uns 400\u00a0mg d\u00e9bense \u00e1s prote\u00ednas celulares que usan o ferro para importantes procesos celulares, como o almacenamento de ox\u00edxeno (mioglobina), ou para realizar as reacci\u00f3ns redox que servir\u00e1n para producir enerx\u00eda (citocromos). Unha cantidade relativamente pequena (3\u20134\u00a0mg) circula polo plasma sangu\u00edneo unido \u00e1 transferrina. Debido \u00e1 s\u00faa toxicidade, o ferro libre soluble, os i\u00f3ns ferrosos solubles Fe(II), mantense no corpo en concentraci\u00f3ns baixas.\nA deficiencia de ferro afecta primeiro \u00e1s reservas de ferro do corpo. A diminuci\u00f3n destas reservas crese que \u00e9 relativamente non sintom\u00e1tica, a\u00ednda que se asociaron a ela alg\u00fans s\u00edntomas vagos e non espec\u00edficos. Como c\u00f3mpre tanto ferro para a hemoglobina, a anemia ferrop\u00e9nica \u00e9 a principal manifestaci\u00f3n da deficiencia de ferro. As persoas con esta deficiencia sufrir\u00e1n ou morrer\u00e1n por danos org\u00e1nicos antes de que as c\u00e9lulas esgoten o ferro necesario para procesos intracelulares como o transporte de electr\u00f3ns.\nOs macr\u00f3fagos do sistema reticuloendotelial almacenan ferro no seu proceso de degradaci\u00f3n e procesamento da hemoglobina dos gl\u00f3bulos vermellos que fagocitan.\nO ferro almac\u00e9nase tam\u00e9n como un pigmento chamado hemosiderina nun proceso aparentemente patol\u00f3xico. Esta mol\u00e9cula parece ser principalmente o resultado de danos celulares. Enc\u00f3ntrase a mi\u00fado dentro de macr\u00f3fagos que a fagocitaron cando estaban limpando as rexi\u00f3ns danadas. Pode encontrarse tam\u00e9n na xente con sobrecarga de ferro debido \u00e1 frecuente destruci\u00f3n de c\u00e9lulas sangu\u00edneas e transfusi\u00f3ns.\nCaptaci\u00f3n de ferro polo corpo.\nA maior\u00eda do ferro do corpo \u00e9 acumulado e reciclado no sistema reticuloendotelial, que destr\u00fae os gl\u00f3bulos vermellos vellos. Por\u00e9n, as persoas perden unha cantidade de ferro pequena pero constante, por perda de sangue gastrointestinal, suoraci\u00f3n e pola descamaci\u00f3n das c\u00e9lulas da pel e do recubrimento da mucosa gastrointestinal. A cantidade total da perda de ferro nunha persoa sa no mundo desenvolvido est\u00edmase nunha media de 1 mg por d\u00eda nos homes e 1,5-2 mg nas mulleres con menstruaci\u00f3ns regulares. As persoas con infecci\u00f3ns parasitarias gastrointestinais adoitan perder m\u00e1is.\nEsta perda constante significa que as persoas deben seguir absorbendo ferro. Fano mediante un proceso moi regulado que en circunstancias normais as protexe dunha sobrecarga de ferro.\nAbsorci\u00f3n do ferro da dieta.\nA absorci\u00f3n do ferro da dieta \u00e9 un proceso din\u00e1mico e variable. A cantidade de ferro absorbida comparada coa inxerida, normalmente baixa, pode estar entre o 5 e o 35% dependendo das circunstancias e do tipo da fonte de ferro. \nA eficiencia coa cal se absorbe o ferro var\u00eda segundo a fonte. Xeralmente as formas que mellor se absorben son as de procedencia animal. A absorci\u00f3n do ferro da dieta en forma de sales, como as da maior\u00eda dos suplementos de ferro, var\u00eda segundo as necesidades corporais, xeralmente entre o 10 e o 20% do ferro inxerido. A absorci\u00f3n de ferro de produtos animais, e dalg\u00fans produtos vexetais, faise en forma de ferro h\u00e9mico. \u00c9 m\u00e1is eficiente, xa que permite unha absorci\u00f3n de entre o 15 e o 35% do ferro inxerido. O ferro h\u00e9mico nos animais procede do sangue e de prote\u00ednas que conte\u00f1en o grupo hemo da carne ou das mitocondrias celulares. Nas plantas, o ferro h\u00e9mico est\u00e1 presente nas mitocondrias de todas as c\u00e9lulas que fan respiraci\u00f3n aerobia.\nIgual que a maior\u00eda dos nutrientes minerais, a maior parte do ferro procedente da comida dixerida ou de suplementos abs\u00f3rbese no duodeno polos enterocitos do revestimento duodenal. Estas c\u00e9lulas te\u00f1en mol\u00e9culas especiais que lles permiten pasar o ferro ao interior do corpo. \nO ferro da dieta debe ser absorbido como parte dunha prote\u00edna, como as hemoprote\u00ednas, ou debe estar en forma ferrosa Fe2+. O encima redutase f\u00e9rrica Dcytb do bordo en cepillo de microvilosidades dos enterocitos reduce o ferro f\u00e9rrico Fe3+ a ferro ferroso Fe2+ \nUnha prote\u00edna chamada transportador de metal divalente 1 (DMT1), que transporta toda clase de metais divalentes ao interior do corpo, transporta despois o ferro a trav\u00e9s da membrana plasm\u00e1tica do enterocito ao interior da c\u00e9lula.\nEstas c\u00e9lulas do revestimento intestinal poden despois almacenar o ferro como ferritina, o cal se realiza pola uni\u00f3n do Fe3+ \u00e1 apoferritina. Nese caso, o ferro acabar\u00e1 por sa\u00edr do corpo coas feces cando a c\u00e9lula morra e se desprenda. A c\u00e9lula tam\u00e9n pode pasalo ao interior do corpo mediante unha prote\u00edna de membrana chamada ferroportina. \nO corpo regula os niveis de ferro con cada un destes pasos. Por exemplo, as c\u00e9lulas producen m\u00e1is Dcytb, DMT1 e ferroportina en resposta \u00e1 anemia ferrop\u00e9nica.\nA taxa de absorci\u00f3n de ferro no corpo humano parece responder a varios factores interdependentes: as reservas totais de ferro, a cantidade de novos gl\u00f3bulos vermellos que est\u00e1 a producir a medula \u00f3sea, a concentraci\u00f3n de hemoglobina no sangue e o nivel de ox\u00edxeno no sangue. O corpo tam\u00e9n absorbe menos ferro cando hai unha inflamaci\u00f3n. Descubrimentos recentes indican que a regulaci\u00f3n pola hepcidina da ferroportina \u00e9 responsable da s\u00edndrome da anemia de enfermidade cr\u00f3nica.\nA\u00ednda que Dcytb \u00e9 un encima exclusivo para o transporte de ferro a trav\u00e9s do duodeno, a ferroportina distrib\u00faese por todo o corpo en todas as c\u00e9lulas que almacenan ferro. As\u00ed, a regulaci\u00f3n da ferroportina \u00e9 o principal modo do corpo para regular a cantidade de ferro en circulaci\u00f3n.\nA hefaestina, unha ferroxidase que pode oxidar Fe2+ a Fe3+ e se atopa maiormente no intestino delgado, colabora coa transferencia de ferro feita pola ferroportina a trav\u00e9s da membrana basolateral das c\u00e9lulas intestinais.\nA absorci\u00f3n de ferro da dieta mellora coa presenza de vitamina C e dimin\u00fae co exceso de calcio, cinc ou magnesio.\nRaz\u00f3ns da deficiencia de ferro.\nA deficiencia de ferro real ou funcional pode ser resultado de varias causas, que se poden agrupar en varias categor\u00edas:\nSobrecarga de ferro.\nO corpo pode reducir substancialmente a cantidade de ferro que absorbe a trav\u00e9s da mucosa intestinal. Non parece que poida cortar por completo o proceso de transporte de ferro. Amais, en situaci\u00f3ns en que o exceso de ferro dana o recubrimento intestinal (por exemplo, cando os nenos comen unha gran cantidade de tabletas de ferro para persoas adultas), mesmo pode entrar m\u00e1is ferro na corrente sangu\u00ednea e causar unha s\u00edndrome potencialmente mortal de sobrecarga de ferro. Grandes cantidades de ferro libre na circulaci\u00f3n causan danos a c\u00e9lulas fundamentais do f\u00edgado, coraz\u00f3n e outros \u00f3rganos metabolicamente activos.\nProd\u00facese toxicidade do ferro cando a cantidade de ferro circulante excede a cantidade de transferrina dispo\u00f1ible \u00e1 que se pode unir. Por\u00e9n, o corpo pode regular vigorosamente a s\u00faa captaci\u00f3n de ferro. As\u00ed, a toxicidade do ferro derivada da inxesti\u00f3n \u00e9 normalmente o resultado de circunstancias extraordinarias como o sobreconsumo de tabletas de suplementos de ferro m\u00e1is que de variaci\u00f3ns na dieta. O tipo de toxicidade aguda debida \u00e1 inxesti\u00f3n de ferro causa danos na mucosa gastrointestinal graves, entre outros problemas.\nA toxicidade do ferro cr\u00f3nica \u00e9 xeralmente resultado de s\u00edndromes de sobrecarga de ferro m\u00e1is cr\u00f3nicas asociadas con enfermidades xen\u00e9ricas, transfusi\u00f3ns repetidas ou outras causas. En tales casos as reservas de ferro dos adultos poden chegar a 50 g, 10 veces o ferro total normal do corpo, ou m\u00e1is. Entre os exemplos cl\u00e1sicos de sobrecarga de ferro xen\u00e9tica est\u00e1n a hemocromatose hereditaria (HH) e a hemocromatose xuvenil (JH), causada por mutaci\u00f3ns no xene HFE2 (do regulador RGMc ou hemoxuvelina), ou do xene HAMP, que codifica o p\u00e9ptido regulador do ferro hepcidina.\nCaptaci\u00f3n do ferro polas c\u00e9lulas.\nPolo menos o 60% do ferro do corpo est\u00e1 localizado nas mol\u00e9culas de hemoglobina dos gl\u00f3bulos vermellos. A maior parte est\u00e1 almacenado na ferritina, principalmente no f\u00edgado, mais esta cantidade var\u00eda moito dunha persoa a outra. \nCando os gl\u00f3bulos vermellos chegan a certa idade, son degradados e fagocitados por macr\u00f3fagos limpadores especializados. Estas c\u00e9lulas internalizan a hemoglobina que cont\u00e9n o ferro e degr\u00e1dana. O ferro \u00fanese \u00e1s mol\u00e9culas de transferrina, que exportan os complexos de transferrina-ferro de novo ao sangue. A maior\u00eda do ferro utilizado para a produci\u00f3n de c\u00e9lulas sangu\u00edneas procede deste ciclo de reciclaxe da hemoglobina.\nTodas as c\u00e9lulas utilizan algo de ferro, o cal obte\u00f1en do sangue circulante. Como o ferro est\u00e1 fortemente unido \u00e1 transferrina, as c\u00e9lulas de todo o corpo te\u00f1en na s\u00faa superficie receptores para os complexos ferro-transferrina. Estes receptores fagocitan e internalizan a prote\u00edna co ferro que leva unido por medio de endocitose mediada por receptor. Unha vez dentro, a c\u00e9lula transfire o ferro \u00e1 ferritina, presente en todas as c\u00e9lulas, que serve de almac\u00e9n intracelular de ferro.\nNa deficiencia de ferro, increm\u00e9ntase a produci\u00f3n do receptor da transferrina e a produci\u00f3n de ferritina decrece.\nRegulaci\u00f3n a nivel corporal e celular.\nA regulaci\u00f3n dos niveis de ferro \u00e9 unha tarefa de todo o corpo, e de cada c\u00e9lula.\nCando os niveis corporais de ferro est\u00e1n demasiado baixos, descende a hepcidina no plasma. Isto permite un incremento na actividade da ferroportina, estimulando a captaci\u00f3n de ferro no aparato dixestivo. Cando hai un super\u00e1vit de ferro, o f\u00edgado libera m\u00e1is hepcidina, bloqueando as\u00ed unha actividade adicional da ferroportina, o que como resultado produce unha menor captaci\u00f3n de ferro.\nNas c\u00e9lulas, unha deficiencia de ferro causa a uni\u00f3n da prote\u00edna de uni\u00f3n ao elemento de resposta ao ferro (IRE-BP) aos elementos de resposta ao ferro (IRE) do ARNm dos receptores da transferrina, o que ten como resultado un incremento na produci\u00f3n de receptores de transferrina. Estes receptores incrementan a uni\u00f3n de transferrina \u00e1s c\u00e9lulas, e, por tanto, estimulan a captaci\u00f3n de ferro. Cando hai pouco ferro, as IRE-BP act\u00faan sobre o ARNm da ferritina, detendo a produci\u00f3n de m\u00e1is ferritina; cando hai moito ferro o resultado \u00e9 o contrario: prod\u00facese ferritina para que almacene o ferro. Como se ve, a acci\u00f3n das IRE-BP sobre os ARNm da ferritina e do receptor da transferrina ten efectos contrarios sobre a traduci\u00f3n dos seus respectivos ARNms.\nEnfermidades da regulaci\u00f3n do ferro.\nNon se co\u00f1ecen os mecanismos exactos da maior\u00eda das formas de hemocromatose nos adultos, que supo\u00f1en a maior\u00eda dos trastornos xen\u00e9ticos de sobrecarga de ferro. Identific\u00e1ronse as mutaci\u00f3ns xen\u00e9ticas que causan varias das variantes adultas de hemocromatose, pero agora d\u00e9bense determinar as funci\u00f3ns normais deses xenes mutados."}
{"id": "256320", "revid": "624", "url": "https://gl.wikipedia.org/wiki?curid=256320", "title": "Gastaldo", "text": ""}
{"id": "256321", "revid": "15490", "url": "https://gl.wikipedia.org/wiki?curid=256321", "title": "Gastaldato", "text": "No ordenamento medieval, o gastaldato ou gastald\u00eca era unha circunscrici\u00f3n administrativa gobernada por un funcionario da corte rexia, o gastaldo ou castaldo, delegado para actuar en \u00e1mbito civil, militar e xudicial (design\u00e1ban gastaldos ou os administradores rexios ou ducais ou personalidades que exerc\u00edan a soberan\u00eda sobre o territorio do Gastaldato).\nO gastaldato no ordenamento longobardo.\nNo ordenamento dos longobardos o gastaldato serv\u00eda de \u00fatil contrapeso \u00e1 case independencia dos duques, os cales administraban aproximadamente 1/3 das terras. O cargo era temporal e a s\u00faa importancia foi a menos co crecemento do poder ducal fronte ao real. Os longobardos dividiran os seus dominios en moitos gastaldatos cada un dos cales estaba en mans dun gastaldo. No ducado de Spoleto hab\u00eda dez.\nPero nos ducados de Spoleto e de Benevento o gastaldus est\u00e1 subordinado ao duque, de feito estes dous ducados xa desde a primeira metade do s\u00e9culo VIII te\u00f1en unha organizaci\u00f3n distinta da de todo o resto do reino longobardo. o gastaldo \u00e9 directamente dependente do duque e ten competencias sobre un territorio ben determinado con plenitude de funci\u00f3ns. A relaci\u00f3n quer hai entre os moitos duques e o rei do reino, nos ducados de Spoleto e Benevento, \u00e9 exactamente o mesmo que hai entre os dous duques e os seus gastaldos. Con Desiderio, \u00faltimo rei dos longobardos, tam\u00e9n o ducado de Spoleto entra en dependencia directa do rei de Pavia. En \u00e9poca tard\u00eda carolinxia e otoniana, est\u00e1n documentados gastaldatos menores xurdidos do fraccionamento dos orixinais, co\u00f1\u00e9cense moitos no gastaldato reatino, outros no de Camerino, como Castel Petroso, ou Settempedano; o Frisiano no de Nocera.\nUn gastaldato que, no nome do rei, ti\u00f1a unha funci\u00f3n de control tam\u00e9n sobre as acci\u00f3ns dos duques, era unha dignidade de dereito p\u00fablico longobardo equivalente \u00e1 dignidade ducal no dereito feudal e asum\u00eda o exercicio da soberan\u00eda xurisdicional e administrativa sobre o seu territorio.\nOs actuais Abruzos foron subdivididos polos longobardos nos gastaldatos: Marsi, Forcona, Valva, Penne e Teate repartidos no ducado de Spoleto e no ducado de Benevento. Tam\u00e9n na Longobardia Maior estaban presentes numerosos gastaldatos (por exemplo en Pistoia).\nNa colecci\u00f3n dos d\u00e9cimos papais no 1291 aparece a\u00ednda un \"castaldus\" administrador dos bens do bispo de Fossombrone, mentres en Cividale nel Friuli ata fins do s\u00e9culo XVIII o Gastaldo administra os bens da catedral e exercita a xustiza.\nGastaldato na Rep\u00fablica de Venecia.\nDerivado dos veci\u00f1os longobardos, o gastaldato foi aplicado no ducado de Venecia como instrumento de control por parte do Dux nas comunidades que dependen dela.\nCo declive do poder ducal, progresivamente o de \"gastaldo ducal\" conv\u00e9rtese no cargo do executor das sentenzas xudiciais civ\u00eds e penais. Para prover ao poder de nomeamento ducal dos gastaldos, cargo reservado aos pertencentes \u00e1 clase dos cidad\u00e1ns, a rep\u00fablica de Venecia creou d\u00faas maxistraturas, compostas por patricios elixidos no \"Maggior Consiglio\", elixidos para o control da actividade dos gastaldos:\nO gastaldato permaneceu en vigor en Venecia ata o 1797 e a ca\u00edda da rep\u00fablica."}
{"id": "256323", "revid": "98629", "url": "https://gl.wikipedia.org/wiki?curid=256323", "title": "Mariner 5", "text": "Mariner 5 foi unha sonda espacial estadounidense lanzada o 14 de xu\u00f1o de 1967 mediante un foguete Atlas Agena D desde o Centro Espacial de Cabo Ca\u00f1averal para estudar Venus.\nCaracter\u00edsticas.\nMariner 5 pertenceu \u00f3 programa Mariner da NASA e foi a quinta do seu tipo. Mariner 5 era a nave de substituci\u00f3n en caso de fallo da Mariner 4, enviada a Marte, pero dado o \u00e9xito desta \u00faltima decidiuse usar \u00e1 Mariner 5 nunha misi\u00f3n a Venus.\nA nave estabiliz\u00e1base nos tres eixos, usando o Sol e Canopus como referencia e pasou a 4000\u00a0km sobre as nubes de Venus o 19 de outubro de 1967, facendo medici\u00f3ns do campo magn\u00e9tico interplanetario, das part\u00edculas cargadas e do plasma, as\u00ed como refractividade para ondas de radio da atmosfera venusiana e as s\u00faas emisi\u00f3ns ultravioleta."}
{"id": "256324", "revid": "56817", "url": "https://gl.wikipedia.org/wiki?curid=256324", "title": "La Campana (Santiago de Compostela)", "text": "La Campana foi un semanario que se publicou en Santiago de Compostela en 1923.\nHistoria e caracter\u00edsticas.\nSubtitulado \"Semanario popular\", apareceu o 5 de maio de 1923. \u00d3rgano do Partido Republicano de Santiago de Compostela, foi unha publicaci\u00f3n de pequeno formato que sa\u00eda todos os s\u00e1bados e constaba de oito p\u00e1xinas. Entre os seus colaboradores estaban Manuel Mar\u00eda Gonz\u00e1lez L\u00f3pez e Xes\u00fas San Lu\u00eds Romero. Recoll\u00eda noticias locais e criticaba o labor do Concello. Dedicoulle pouco espazo \u00e1 literatura. A\u00ednda se publicaba en outubro de 1923."}
{"id": "256325", "revid": "56817", "url": "https://gl.wikipedia.org/wiki?curid=256325", "title": "La Campana", "text": "La Campana pode referirse a:"}
{"id": "256328", "revid": "85894", "url": "https://gl.wikipedia.org/wiki?curid=256328", "title": "Erminde, Figueroa, Abegondo", "text": "Erminde \u00e9 un lugar da parroquia de Figueroa no concello coru\u00f1\u00e9s de Abegondo na comarca da Coru\u00f1a. Xunto coa Manga, A Praza e a Nespereira en 2016 contaba con 108 persoas, 52 mulleres e 56 homes.\nO tradicional n\u00facleo rural de Erminde at\u00f3pase no centro da parroquia e apegado ao lugar da Praza, separado pola Volta do Campo. Nel est\u00e1 a antiga escola da \"Ave Mar\u00eda do Neno Xes\u00fas\", actual centro social da parroquia.\nPor\u00e9n, no \u00faltimo plano urban\u00edstico do concello de Abegondo a denominaci\u00f3n de Erminde acaeu nunha nova zona urbanizada no que tradicionalmente se lle chamou Os Quenllos. "}
{"id": "256329", "revid": "85894", "url": "https://gl.wikipedia.org/wiki?curid=256329", "title": "A Praza, Figueroa, Abegondo", "text": "A Praza \u00e9 un lugar da parroquia de Figueroa no concello coru\u00f1\u00e9s de Abegondo na comarca da Coru\u00f1a.\nO n\u00facleo rural at\u00f3pase no centro da parroqu\u00eda e ten como monumento principal a Torre de Figueroa no seu centro e a Igrexa de San Miguel de Figueroa. \nXunto coa Manga, Erminde e a Nespreira en 2016 contaba con 108 persoas, 52 mulleres e 56 homes."}
{"id": "256330", "revid": "85894", "url": "https://gl.wikipedia.org/wiki?curid=256330", "title": "A Manga, Figueroa, Abegondo", "text": "A Manga \u00e9 un lugar da parroquia de Figueroa no concello coru\u00f1\u00e9s de Abegondo na comarca da Coru\u00f1a. Linda coas parroquia de Sarand\u00f3s e Ca\u00f1\u00e1s (a segunda do concello de Carral). Xunto con Erminde, A Praza e a Nespereira en 2016 contaba con 108 persoas, 52 mulleres e 56 homes."}
{"id": "256332", "revid": "23204", "url": "https://gl.wikipedia.org/wiki?curid=256332", "title": "Resistencia, Chaco", "text": "Resistencia \u00e9 unha cidade da Arxentina, capital e cidade m\u00e1is poboada da Provincia do Chaco, ademais do seu principal centro cultural e econ\u00f3mico. Abarca a \u00e1rea metropolitana, co\u00f1ecida como Gran Resistencia, que en 2001 alcanzaba os 350 mil habitantes.\nEst\u00e1 situada ao sueste da provincia e na parte nordeste do departamento San Fernando, do cal \u00e9 capital. A proximidade coa cidade de Corrientes permite a integraci\u00f3n de ambas cidades en forma de conurbano, o que as converte nun importante centro metropolitano do Nordeste arxentino (NEA). Na rexi\u00f3n NEA destaca como un n\u00f3 de comunicaci\u00f3ns.\nA nivel nacional \u00e9 reco\u00f1ecida como \"Capital Nacional das Esculturas\", pola presenza de numerosas obras escult\u00f3ricas nas r\u00faas da cidade que a converten nun museo a ceo aberto.\nA municipalidade de Resistencia \u00e9 o \u00f3rgano encargado de rexer a urbe e as zonas rurais da mesma. Esta extensi\u00f3n avanza polo departamento San Fernando cara ao norte e sur da cidade, quedando algunhas poboaci\u00f3ns da ruta Provincial N\u00ba 13 baixo a xurisdici\u00f3n da mesma. A principal actividade econ\u00f3mica \u00e9 a administraci\u00f3n p\u00fablica, o comercio e os \"call center\".\nXeograficamente \u00e9 atravesada polo r\u00edo Negro, e conta cunha gran cantidade de lagoas; o seu clima \u00e9 semitropical semiest\u00e9pico.\nFoi fundada en 1878 sobre a base dun asentamento forestal, ao que se sumou un continxente de inmigrantes friulianos que formaron a primeira colonia agr\u00edcola do Chaco, e que permitir\u00eda logo a colonizaci\u00f3n do resto do territorio."}
{"id": "256334", "revid": "89787", "url": "https://gl.wikipedia.org/wiki?curid=256334", "title": "Resistencia t\u00e9rmica", "text": "A resistencia t\u00e9rmica dun material representa a capacidade do material de opo\u00f1erse ao fluxo da calor. No caso de materiais homox\u00e9neos \u00e9 a raz\u00f3n entre o grosor e a condutividade t\u00e9rmica do material; en materiais non homox\u00e9neos, a resistencia \u00e9 o inverso da condutancia t\u00e9rmica.\nResistencia t\u00e9rmica total.\nA resistencia t\u00e9rmica total Rt \u00e9 a inversa do coeficiente de transmisi\u00f3n de calor dun elemento, que \u00e9 a suma das resistencias t\u00e9rmicas superficiais e a resistencia t\u00e9rmica do elemento construtivo. Verif\u00edcase que:\nformula_1 \nCapas homox\u00e9neas.\nA resistencia t\u00e9rmica R dunha capa homox\u00e9nea de material s\u00f3lido, en metro cadrado por kelvin e por vatio, v\u00e9n dada por:\nformula_2 \nOnde formula_3 \u00e9 o grosor da capa (m) e formula_4 (lambda) a condutividade t\u00e9rmica do material, W/(K\u00b7m)."}
{"id": "256335", "revid": "85894", "url": "https://gl.wikipedia.org/wiki?curid=256335", "title": "A Nespreira, Figueroa, Abegondo", "text": "A Nespreira \u00e9 un lugar da parroquia de Figueroa no concello coru\u00f1\u00e9s de Abegondo na comarca da Coru\u00f1a, un novo n\u00facleo residencial que se formou nos anos 1980 e que lle foi asignada recentemente esta categor\u00eda. Xunto coa Manga, A Praza e Erminde en 2016 contaba con 108 persoas, 52 mulleres e 56 homes."}
{"id": "256336", "revid": "98629", "url": "https://gl.wikipedia.org/wiki?curid=256336", "title": "World War Z (filme)", "text": "World War Z \u00e9 un filme brit\u00e1nico-estadounidense dirixido por Marc Forster que se estreou no 2013. O gui\u00f3n de Matthew Michael Carnahan bas\u00e9ase na novela \"World War Z\" de Max Brooks. O filme est\u00e1 protagonizado por Brad Pitt no papel de Gerry Lane, un antigo investigador das Naci\u00f3ns Unidas que debe atopar o modo de deter unha pandemia zombi.\nSinopse.\nCando o mundo comeza a ser invadido por unha pandemia de mortos viventes, o experto investigador das Naci\u00f3ns Unidas Gerry Lane (Brad Pitt) intentar\u00e1 evitar o que poder\u00eda ser a fin da civilizaci\u00f3n. A destruci\u00f3n \u00e1 que se ve sometida a raza humana faille percorrer o mundo enteiro buscando a orixe da horrible epidemia que ameaza \u00e1 s\u00faa familia e \u00f3 resto da humanidade.\nBanda sonora.\nEn decembro de 2011 publicouse que Marco Beltrami ser\u00eda o compositor de \"World War Z\". En maio de 2013, a banda de rock brit\u00e1nica Muse publicou un v\u00eddeo na s\u00faa canle de YouTube, no cal se revelaba que eles contribuir\u00edan na banda sonora de \"World War Z\", e as canci\u00f3ns \"Isolated System\" e \"Follow me\" foron usadas. En xu\u00f1o, Warner Bros. Records lanzou o \u00e1lbum da banda sonora, que cont\u00e9n as composici\u00f3n orixinais de Beltrami.\nDuraci\u00f3n total (44:09)"}
{"id": "256337", "revid": "98629", "url": "https://gl.wikipedia.org/wiki?curid=256337", "title": "Denticeps clupeoides", "text": "A dos denticioptoideos (\"Denticiptoidei\") \u00e9 unha das d\u00faas subordes en que se divide a orde dos clupeiformes (a outra \u00e9 a dos clupeoideos, que incl\u00fae a case totalidade das especies) e que conta cunha soa familia, a dos denticip\u00edtidos (\"Denticipitidae\"), que s\u00f3 alberga unha especie Denticeps clupeoides, que vive en augas doces do oeste africano.\n\"Denticeps clupeoides\" \u00e9 un peixe de pequeno tama\u00f1o (uns 15 cent\u00edmetros) que se encontra soamente en r\u00edos de Ben\u00edn, Nixeria e o Camer\u00fan. Est\u00e1 relacionado con arenques sardi\u00f1as e bocareus, pero destaca pola s\u00faa grande aleta anal e as escamas denticuladas da cabeza (ao que alude o nome do x\u00e9nero).\nEtimolox\u00eda.\n\"Deticeps\" v\u00e9n do lat\u00edn \"denti-\" (de \"dentis\", xenitivo de \"dens\", \"dente\") e \"-ceps\" (de \"-capitis\", e este de \"caput\" \"cabeza\"), facendo alusi\u00f3n aos dent\u00edculos que lle dan \u00e1 cabeza unha aparencia cas peluda.\nO ep\u00edteto espec\u00edfico, \"cupleoides\", significa \"semellante aos arenques\" (de \"Clupea\", nome do x\u00e9nero dos arenques, e \"-oides\", parecido)."}
{"id": "256339", "revid": "22795", "url": "https://gl.wikipedia.org/wiki?curid=256339", "title": "Denticiptoidei", "text": ""}
{"id": "256340", "revid": "22795", "url": "https://gl.wikipedia.org/wiki?curid=256340", "title": "Denticip\u00edtidos", "text": ""}
{"id": "256341", "revid": "22795", "url": "https://gl.wikipedia.org/wiki?curid=256341", "title": "Denticipitidae", "text": ""}
{"id": "256342", "revid": "22795", "url": "https://gl.wikipedia.org/wiki?curid=256342", "title": "Denticeps", "text": ""}
{"id": "256343", "revid": "89787", "url": "https://gl.wikipedia.org/wiki?curid=256343", "title": "Rawson", "text": "Rawson \u00e9 a cidade capital da provincia arxentina do Chubut, e cidade cabeceira do departamento hom\u00f3nimo, sendo a capital provincial de menor poboaci\u00f3n do pa\u00eds. \u00c9 unha cidade dedicada \u00e1 administraci\u00f3n, con varios edificios gobernamentais dos anos 1970, que ademais ten diversos atractivos culturais.\nA cidade at\u00f3pase no val inferior do r\u00edo Chubut, a 7\u00a0km da desembocadura do r\u00edo no Oc\u00e9ano Atl\u00e1ntico. Nese lugar enc\u00f3ntrase Puerto Rawson, de actividade netamente pesqueira, onde destaca a \"frota amarela\", de barcos que pescan maiormente merluzas e lagostinos. Ademais, a 600 metros do porto at\u00f3pase Playa Uni\u00f3n, balneario sobre mar aberto que recibe grande afluencia de turistas cada ver\u00e1n."}
{"id": "256344", "revid": "27249", "url": "https://gl.wikipedia.org/wiki?curid=256344", "title": "Provincia de Chaco", "text": ""}
{"id": "256345", "revid": "27249", "url": "https://gl.wikipedia.org/wiki?curid=256345", "title": "Provincia do Chubut", "text": ""}
{"id": "256347", "revid": "18868", "url": "https://gl.wikipedia.org/wiki?curid=256347", "title": "Cuc\u00farbita", "text": ""}
{"id": "256349", "revid": "18868", "url": "https://gl.wikipedia.org/wiki?curid=256349", "title": "Cucurbita", "text": ""}
{"id": "256350", "revid": "18868", "url": "https://gl.wikipedia.org/wiki?curid=256350", "title": "Calacueira", "text": ""}
{"id": "256351", "revid": "89787", "url": "https://gl.wikipedia.org/wiki?curid=256351", "title": "Caiota", "text": "A caiota ou cabaceira confeiteira (Cucurbita maxima) \u00e9 unha cabaceira (planta herb\u00e1cea anual espont\u00e1nea) cultivada polo seu froito elipsoide duns sesenta cent\u00edmetros de di\u00e1metro, que \u00e9 empregado coma decorativo e co que se fai o cabelo de anxo, co\u00f1ecida como caiota, calac\u00fa ou cabaza. Tam\u00e9n se cultiva polas follas, flores e sementes.\nDescrici\u00f3n.\n\u00c9 unha planta anual, herb\u00e1cea, vivaz e vistosa de talos flex\u00e9beis e rubideiros. Ten follas cordiformes, pentalobuladas, de gran tama\u00f1o e nervaduras ben marcadas; presenta abundante vilosidade en follas e talo. As flores son amarelas ou alaranxadas, de p\u00e9talos carnosos, monoicas. O froito \u00e9 un tipo de baga chamada pep\u00f3nide; presenta gran variaci\u00f3n (polimorfismo); pode ser alongado ou esf\u00e9rico, de cor verde opalescente a rubio intenso, pasando por un crisol do \u00e1mbito das cores amareladas. A polpa \u00e9 de cor amarela-arrubiada, mesta, de textura firme e de sabor doce. O seu recendo \u00e9 caracter\u00edstico, particularmente rechamangueiro polo que se emprega culinariamente en gran medida.\nCont\u00e9n no seu interior numerosas carabu\u00f1as ovais, convexas, lisas, de 2 a 3\u00a0cm de longo, que \u00e1 s\u00faa vez conte\u00f1en unha polpa abrancazada e comest\u00edbel; as chamadas pebidas de cabaza que se toman coma aperitivo.\nH\u00e1bitat e distribuci\u00f3n.\n\u00c9 orixinaria das Am\u00e9ricas, onde se desenvolve de xeito silvestre no Cono Sur e Mesoam\u00e9rica. Os rexistros m\u00e1is antigos do seu cultivo at\u00f3panse na cultura das Vegas, no Cant\u00f3n Santa Elena, no Ecuador. Estes vestixios foron estudados nos anos setenta e oitenta do s\u00e9culo XX pola arque\u00f3loga estadounidense Karen Stother. Os restos m\u00e1is antigos achados na costa do Per\u00fa datan de m\u00e1is de 6000\u00a0a.\u00a0C. Hai dous mil anos xa era domesticada pola cultura moche, no Per\u00fa. Axi\u00f1a foi introducida en Europa (finais do s\u00e9culo XVI), onde pola semellanza de planta e froito confundiuse inicialmente coas cabazas de orzas \"(Lagenaria siceraria)\" (\"Cucurbita\" ten flores amarelas e \"Lagenaria\" brancas, os dous x\u00e9neros non hibridan). Hoxe cult\u00edvase extensamente en rexi\u00f3ns temperadas e subtropicais de todo o mundo.\nCultivo.\nA caiota medra de semente con facilidade. C\u00f3mpore coidar a selecci\u00f3n da mesma, pois espontaneamente h\u00edbrida con outras especies de \"Cucurbita\", e incluso con outros x\u00e9neros af\u00edns. Depende en gran medida da polinizaci\u00f3n de abellas para dar froito. Prefire solos lixeiros, secos, aireados, sil\u00edcicos, ben drenados, areentos e h\u00famidos; non resiste xeadas nin secas a\u00ednda que atura moi ben temperaturas moi c\u00e1lidas e fr\u00edas. \u00c9 unha planta bastante resistente pois \u00e9 capaz de sobrevivir podas extremas substitu\u00edndo ao pouco tempo con gomos en p\u00f3las perdidas. Coll\u00e9itase arredor de seis meses trala plantaci\u00f3n.\nUsos.\nA flor e mailo froito da caiota cons\u00f3mense coma verdura; o froito cons\u00e9rvase, en condici\u00f3ns axeitadas de luz, temperatura e humidade ou condici\u00f3ns normais de presi\u00f3n e temperatura, at\u00e9 seis meses en boas condici\u00f3ns. \u00c9 rica en betacaroteno e glicosa. Tam\u00e9n cont\u00e9n cantidades significativas de\n\u00e1cido hialur\u00f3nico,\n\u00e1cido pteroil-L-glut\u00e1mico,\ncianopramina,\ndihidrocode\u00edna,\nfenilalanina,\nretinol e\nriboflavina (vitamina B2).\nP\u00f3dese consumir en conserva ou en compota, mediante o engadido de relas, cubos ou un tixolo (dependendo da cantidade de compota a realizar) de sodio ou potasio para neutralizar os \u00e1cidos producidos polo proceso da compostura, logrando as\u00ed un sabor doce suave, para nada acedo. P\u00f3dense tam\u00e9n elaborar sopas ou cremas e zumes. Coa polpa elab\u00f3rase o doce co\u00f1ecido coma cabelo de anxo.\nO froito cont\u00e9n numerosas sementes (pebidas de cabaza), as cales presentan polpa branca comest\u00edbel que se consomen coma pebidas delouradas e torradas con sal sen que se queimen (chamadas \"pepitas\" en M\u00e9xico e \"pipas\" en Espa\u00f1a). T\u00f3manse coma aparitivo ou lambonada e out\u00f3rganselle propiedades curativas e preventivas no \u00e1mbito da medicina natural.\nAs caiotas ou calac\u00fas empr\u00e9ganse coma decoraci\u00f3n en varias festividades cristi\u00e1s-pag\u00e1s relacionadas, como o Sama\u00edn de Galicia e Irlanda, o D\u00eda dos Mortos de M\u00e9xico ou o internacional Halloween estadounidense."}
{"id": "256352", "revid": "18868", "url": "https://gl.wikipedia.org/wiki?curid=256352", "title": "Calac\u00fa", "text": ""}
{"id": "256353", "revid": "25871", "url": "https://gl.wikipedia.org/wiki?curid=256353", "title": "Corrientes", "text": "Corrientes (en guaran\u00ed: \"Tarag\u00fc\u00ed\") \u00e9 unha cidade do nordeste da Arxentina, capital da provincia hom\u00f3nima. Est\u00e1 situada a beiras do R\u00edo Paran\u00e1, a uns 1200\u00a0km augas arriba da s\u00faa desembocadura no R\u00edo da Prata.\nA ponte General Manuel Belgrano, situada sobre o r\u00edo Paran\u00e1, comun\u00edcaa coas veci\u00f1as cidades de Barranqueras e Resistencia na provincia de Chaco. Esta ponte ademais \u00e9 o inicio da Ruta Nacional 16, a cal foi prolongada en 1973 coa inauguraci\u00f3n da mesma.\nEnc\u00f3ntrase sobre a Ruta Nacional 12 e a Ruta Provincial 5, a 315\u00a0km da cidade de Posadas, capital de Misiones, a 346\u00a0km de Asunci\u00f3n, capital de Paraguai, a 561\u00a0km da cidade de Santa Fe e a 923\u00a0km de Buenos Aires."}
{"id": "256354", "revid": "23204", "url": "https://gl.wikipedia.org/wiki?curid=256354", "title": "Lingua lakota", "text": "A lingua lakota (tam\u00e9n chamada lakhota, teton, teton sioux) \u00e9 unha lingua s\u00edux falada pola tribo s\u00edux dos lakota. \u00c9 considerada unha lingua separada, malia que \u00e9 mutuamente intelixible con outras d\u00faas linguas (cf. dakota occidental e oriental), e \u00e9 considerada por moitos ling\u00fcistas unha das tres variedades da lingua s\u00edux. A lingua lakota \u00e9 o idioma dunha das maiores comunidades ling\u00fc\u00edsticas nativo americanas dos Estados Unidos, con aproximadamente 6.000 falantes. A maior\u00eda deles viven nos estados das grandes chairas, en Dacota do Norte e Dacota do Sur.\nFoi usada por primeira vez na escritura por misioneiros cara o ano 1840, e dende ent\u00f3n evolucionou para reflectir as necesidades e usos contempor\u00e1neos.\nFonolox\u00eda.\nVogais.\nO lakota ten cinco vogais orais, , e tres vogais nasais, (foneticamente ). O e o son m\u00e1is abertos que as vogais cardinais correspondentes, m\u00e1is achegado \u00f3 e \u00f3 . Ortograficamente, as vogais nasais son escritas , ou ; historicamente, eran escritos con ogonek, ."}
{"id": "256357", "revid": "6466536", "url": "https://gl.wikipedia.org/wiki?curid=256357", "title": "Primeiro ministro de Camboxa", "text": "Esta \u00e9 a lista dos primeiros ministros e outros xefes de goberno de Camboxa, de 1945 ata o presente."}
{"id": "256360", "revid": "5312", "url": "https://gl.wikipedia.org/wiki?curid=256360", "title": "Cabaci\u00f1a", "text": "\"Este artigo trata sobre a cabaza, para as plantas herb\u00e1ceas chamadas cabaci\u00f1as \"Silene latifolia\" e \"Silene dioica\" v\u00e9xase artigo subiote.\"\nA cabaci\u00f1a \u00e9 unha variedade da especie de cuc\u00farbita (Cucurbita pepo), unha planta herb\u00e1cea anual da familia das cucurbit\u00e1ceas, ori\u00fanda de Am\u00e9rica do Norte, cuxo froito se emprega como alimento. Na actualidade \u00e9 tam\u00e9n cultivada extensamente en todo o mundo. Dependendo da variedade, a cabaza var\u00eda en forma e tama\u00f1o. A cabaci\u00f1a co\u00f1\u00e9cese internacionalmente cos nomes \"zucchini\" (do italiano) e \"courgette\" (do franc\u00e9s). En portugu\u00e9s co\u00f1\u00e9cese como \"aboborinha\", en castel\u00e1n coma \"calabac\u00edn\" e en ingl\u00e9s \"marrow\" ou \"squash\".\nDescrici\u00f3n.\n\u00c9 unha planta rastreira que pode chegar aos 10\u00a0m de lonxitude, de talos acanalados e de aspecto \u00e1spero e sarmentoso e con follas pubescentes, lobuladas e acorazonadas. As grandes flores amarelas son unisexuais; as masculinas te\u00f1en os estames soldados en forma de piar e en ambos sexos o c\u00e1liz est\u00e1 unido \u00e1 corola.\nOs froitos son oblongos e var\u00edan moito en tama\u00f1o, dependendo da variedade. A pela \u00e9 lisa e dura e tam\u00e9n var\u00eda na cor. As variedades que se sementan en maio ou xu\u00f1o son de pela averdada-abrancazada, mentres que as sementadas polo outono son de tona escura.\nComo todas as cucurbit\u00e1ceas, \"Cucurbita pepo\" hibrida doadamente con outras especies af\u00edns; esa \u00e9 unha das causas da frecuente confusi\u00f3n entre as mesmas, das cales algunhas (como \"Cucurbita maxima\" e \"Cucurbita moschata\") se cultivan tam\u00e9n polo seu froito. Existen multitude de cultivares de diferentes cores e tama\u00f1os; as m\u00e1is grandes chegan a pesar entre 18 a 36\u00a0kg.\nComposici\u00f3n.\n\"Cucurbita pepo\" ten un alto contido en auga (93%), \u00e9 rica en minerais, especialmente potasio, vitamina C e \u03b2-caroteno.\nT\u00e1xones infra-espec\u00edficos.\nS\u00f3 3 est\u00e1n aceptados:"}
{"id": "256361", "revid": "18868", "url": "https://gl.wikipedia.org/wiki?curid=256361", "title": "Cucurbita pepo", "text": ""}
{"id": "256367", "revid": "5863", "url": "https://gl.wikipedia.org/wiki?curid=256367", "title": "VERBUM", "text": ""}
{"id": "256368", "revid": "18868", "url": "https://gl.wikipedia.org/wiki?curid=256368", "title": "Cucumis sativus", "text": ""}
{"id": "256369", "revid": "89787", "url": "https://gl.wikipedia.org/wiki?curid=256369", "title": "Prote\u00edna de uni\u00f3n ao elemento de resposta ao ferro", "text": "As prote\u00ednas de uni\u00f3n ao elemento de resposta ao ferro ou prote\u00ednas reguladoras do ferro, abreviadas como IRE-BP, IRBP ou IRP, son prote\u00ednas que se unen aos elementos de resposta ao ferro (IREs) que hai en certos ARNm, para regular o metabolismo do ferro humano.\nFunci\u00f3n.\nDistinguiremos d\u00faas prote\u00ednas de uni\u00f3n ao IRE, chamadas IRP1 (ou ACO1) e IRP2.\nA ACO1, ou IRP1, \u00e9 unha prote\u00edna bifuncional. Por un lado, funciona como unha prote\u00edna de uni\u00f3n ao elemento de resposta ao ferro implicada no control do metabolismo do ferro ao unirse a un ARNm para reprimir a s\u00faa traduci\u00f3n ou degradaci\u00f3n. Por outro lado, funciona tam\u00e9n como a isoforma citoplasm\u00e1tica da aconitase. As aconitases son prote\u00ednas de ferro-xofre que utilizan un \"cluster\" 4Fe-4S para a s\u00faa actividade encim\u00e1tica, durante a cal catalizan a conversi\u00f3n do citrato a isocitrato. Obt\u00edvose a s\u00faa estrutura por difracci\u00f3n de raios X cunha resoluci\u00f3n de 2,80 \u00c5 dunha mostra tomado do coello (\"Oryctolagus cuniculus\"). A prote\u00edna presenta un par de cambios conformacionais que explican as s\u00faas funci\u00f3ns alternativas como regulador do ARN e como encima.\nA IRP2 \u00e9 menos abundante que a IRP1 na maior\u00eda das c\u00e9lulas. A s\u00faa expresi\u00f3n \u00e9 maior nas c\u00e9lulas do intestino e do cerebro. En relaci\u00f3n coa IRP1, a IRP2 ten unha inserci\u00f3n de 73 amino\u00e1cidos, e esta inserci\u00f3n media a degradaci\u00f3n de IRP2 nas c\u00e9lulas que te\u00f1en as s\u00faas reservas de ferro ateigadas. A IRP2 est\u00e1 regulada pola F-Box FBXL5 que activa a ubiquitinaci\u00f3n e despois a degradaci\u00f3n de IRP2. A IRP2 non ten actividade de aconitase.\nTransporte e regulaci\u00f3n do ferro.\nTodas as c\u00e9lulas do corpo necesitan ferro, que obte\u00f1en do sangue, e captan por medio de receptores de transferrina da s\u00faa superficie. O ferro sangu\u00edneo que poden captar as c\u00e9lulas est\u00e1 unido \u00e1 transferrina, e o complexo transferrina-ferro \u00fanese aos receptores e \u00e9 introducido na c\u00e9lula. No interior da c\u00e9lula o ferro \u00e9 transferido \u00e1 ferritina, que \u00e9 a prote\u00edna de almacenamento de ferro intracelular.\nAs c\u00e9lulas te\u00f1en sofisticados mecanismos para percibir a s\u00faa necesidade de ferro. Nas c\u00e9lulas humanas o que mellor est\u00e1 caracterizado \u00e9 a regulaci\u00f3n postranscricional de certos ARNm. Exercen esa funci\u00f3n as secuencias de ARN chamadas elementos de resposta ao ferro (IREs) que est\u00e1n contidas nos ARNms que codifican o receptor da transferrina e a ferritina. As prote\u00ednas de uni\u00f3n ao elemento de resposta ao ferro (IRE-BP) poden unirse a estas secuencias dos ARNm do receptor da transferrina e da ferritina, pero esta capacidade de uni\u00f3n var\u00eda segundo se est\u00e1n unidas ao ferro ou non, xa que sofren cambios conformacionais, e o efecto depende do ARNm de que se trate.\nCando o ferro se une \u00e1s IRE-BP, estas cambian de forma e como resultado xa non se poden unir ao ARNm da ferritina. Isto permite que este ARNm dirixa a traduci\u00f3n de m\u00e1is ferritina. Noutras palabras, cando hai moito ferro na c\u00e9lula, o propio ferro causa que a c\u00e9lula produza m\u00e1is prote\u00ednas de almacenamento de ferro. (A IRE-BP \u00e9 unha aconitase cun grupo 4Fe-4S; para un debuxo esquem\u00e1tico do cambio de forma ver aqu\u00ed).\nA produci\u00f3n do receptor da transferrina depende dun mecanismo similar, pero esta ten un causante e un efecto final opostos. As IRE-BPs que non est\u00e1n unidas ao ferro \u00fanense aos IREs do ARNm do receptor da transferrina. Pero eses IREs te\u00f1en un efecto diferente: cando as IRE-BP se unen a estes sitios, a uni\u00f3n non s\u00f3 permite a traduci\u00f3n sen\u00f3n que tam\u00e9n estabiliza a mol\u00e9cula de ARNm, polo que pode permanecer intacta moito tempo.\nEn condici\u00f3ns nas que hai un nivel baixo de ferro, as IRE-BPs permiten que as c\u00e9lulas sigan producindo receptores da transferrina. E ao haber m\u00e1is receptores da transferrina \u00e9 m\u00e1is f\u00e1cil para a c\u00e9lula traer m\u00e1is ferro dos complexos transferrina-ferro que est\u00e1n circulando f\u00f3ra da c\u00e9lula. Pero, a medida que o ferro se une a cada vez m\u00e1is IRE-BPs, estas cambian de forma e sep\u00e1ranse do receptor da transferrina ao que estaban unidas. O ARNm do receptor da transferrina \u00e9 degradado rapidamente se non ten as IRE-BP unidas a el. En consecuencia, a c\u00e9lula deixa de producir receptores da transferrina.\nCando a c\u00e9lula ten m\u00e1is ferro do que se pode unir \u00e1 ferritina ou aos grupos hemo, cada vez se une m\u00e1is cantidade de ferro \u00e1s IRE-BPs. Iso fai que cese a produci\u00f3n do receptor da transferrina. E a uni\u00f3n do ferro \u00e1s IRE-BP tam\u00e9n fai que empece a produci\u00f3n da ferritina.\nCando a c\u00e9lula ten pouco ferro, \u00fanese cada vez menos ferro \u00e1s IRE-BPs. As IRE-BPs non unidas a ferro poden unirse ao ARNm do receptor da transferina."}
{"id": "256370", "revid": "27155", "url": "https://gl.wikipedia.org/wiki?curid=256370", "title": "IRE-BP", "text": ""}
{"id": "256371", "revid": "27155", "url": "https://gl.wikipedia.org/wiki?curid=256371", "title": "IRBP", "text": ""}
{"id": "256372", "revid": "27155", "url": "https://gl.wikipedia.org/wiki?curid=256372", "title": "IRP", "text": ""}
{"id": "256373", "revid": "27155", "url": "https://gl.wikipedia.org/wiki?curid=256373", "title": "Prote\u00edna de resposta ao ferro", "text": ""}
{"id": "256374", "revid": "1131", "url": "https://gl.wikipedia.org/wiki?curid=256374", "title": "San Cristovo, San Cristovo de L\u00f3uzara, Samos", "text": "San Cristovo \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo. No 2013 ten 5 casas habitadas.\nLocalizaci\u00f3n.\nEst\u00e1 situado na zona central do val do r\u00edo L\u00f3uzara, a 900 m de altitude.\nPatrimonio.\nA igrexa parroquial ten tres naves. A nave central \u00e9 m\u00e1is alta e est\u00e1 separada por arcos de medio punto das laterais. Na entrada hai unha torre con tres corpos. O retablo maior \u00e9 renacentista."}
{"id": "256376", "revid": "27155", "url": "https://gl.wikipedia.org/wiki?curid=256376", "title": "Prote\u00edna reguladora do ferro", "text": ""}
{"id": "256377", "revid": "624", "url": "https://gl.wikipedia.org/wiki?curid=256377", "title": "Lingua dakota", "text": "A lingua dakota (tam\u00e9n chamada dakhota) \u00e9 unha lingua s\u00edux falada pola tribo s\u00edux dos dakota. O dakota \u00e9 considerada unha lingua estreitamente relacionada e mutuamente intelixible coa lingua lakota.\nFonolox\u00eda.\nVogais.\nO dakota ten cinco vogais orais, /a e i o u/, e tres vogais nasais, /a\u014b i\u014b u\u014b/."}
{"id": "256381", "revid": "98629", "url": "https://gl.wikipedia.org/wiki?curid=256381", "title": "Omb\u00fa", "text": "O omb\u00fa, Phytolacca dioica, \u00e9 unha especie de planta arborescente pertencente \u00e1 familia Phytolaccaceae. Foi introducido pola vez primeira en Europa por Hernando Col\u00f3n, fillo de Cristovo Col\u00f3n, que plantou varios exemplares en Sevilla, un deles no Mosteiro da Cartuxa de Sevilla.\nDescrici\u00f3n.\n\u00c9 unha planta arborescente nativa da Pampa arxentina e o Uruguai. Malia o seu toro groso e o seu gran porte (acada unha altura de 10 a 15 metros, cunha ampla copa e grandes ra\u00edces vis\u00edbeis) \u00e9 discutido se \u00e9 unha \u00e1rbore, un arbusto ou unha herba xigante; quen cientificamente aducen que \u00e9 unha herba xigante resaltan principalmente as curiosas caracter\u00edsticas do seu talo, bastante h\u00famido e verde sen notorios aneis de casca: de madeira esponxosa e branda (a madeira de omb\u00fa a non ser que estea moi desecada non serve para facer le\u00f1a nin para tallas de carpintar\u00eda), cont\u00e9n grandes cantidades de auga, o que lle permite sobrevivir na contorna de escasas choivas da pampa seca. Medra axi\u00f1a, e \u00e9 inmune a boa parte dos insectos que depredan as follas da flora da chaira da Pampa grazas ao seu zume t\u00f3xico. O seu nome \u00e9 unha voz guaran\u00ed que significa sombra ou vulto escuro.\nUsos.\nMalia teren unha madeira de caracter\u00edsticas \"herb\u00e1ceas\" o omb\u00fa tivo e mant\u00e9n grandes utilidades para o ser humano na rexi\u00f3n da chaira pampe\u00e1: serve de acubillo (especialmente de d\u00eda como \"sombra\" para o descanso) ante xornadas moi calorosas ou en temporais e \"avenidas\" (grandes enchentes de augas); a s\u00faa sombra mant\u00e9n a humidade superficial do chan adxacente e serve de fito ou sinal para situar distancias e territorios na plan\u00edsima chaira da Pampa h\u00famida.\nAs follas do omb\u00fa son de forma el\u00edptica e bo tama\u00f1o, at\u00e9 20\u00a0cm de longo, de cor verde escura brillante (m\u00e1is claras no rev\u00e9s). Aparecen alternas, ao cabo dun pec\u00edolo de escasa lonxitude. As flores son dioicas, e aparecen en acios terminais de cor abrancazada. O seu froito \u00e9 unha baga de cor amarelenta, pardo clara na madureza, que cont\u00e9n sementes ovoides duns 3\u00a0mm de longo e cor negra brillante.\nXeralmente desenv\u00f3lvense como esp\u00e9cimes illados, a\u00ednda que algunhas veces se te\u00f1en atopado agrupaci\u00f3ns importantes desta especie, como na chamada \"Illa dos omb\u00fas\" no Cerro Arequita, Lavalleja e o \"Bosque de omb\u00fas\", situado en Rocha, Uruguai, que \u00e9 o \u00fanico no mundo polo seu tama\u00f1o (estend\u00e9ndose por unha faixa de 20\u00a0km). Hoxe en d\u00eda hai poucos exemplares silvestres. \u00c9 doado encontrar referencias ao omb\u00fa dentro do folclore riopratense e na tradici\u00f3n gauchesca.\n\u00c1rbores senlleiras en Galiza.\nTres exemplares desta especie figuran na lista de \u00e1rbores senlleiras de Galicia, elaborada pola Xunta de Galicia:\nBonsai.\nAs s\u00faas caracter\u00edsticas fano apto para os principiantes da t\u00e9cnica de bonsai.\nA mi\u00fado, o omb\u00fa non \u00e9 ben tratado por xardineiros e agricultores xa que tenden a sometelo a unha rega excesiva, sendo que a propia planta cont\u00e9n gran cantidade de auga, que se vai acumulando dentro de si. Perante un exceso de rega c\u00f3rrese o risco de que podrezan as ra\u00edces e o toro. Os signos de exceso de rega son: follas brandas e ca\u00eddas, \u00e1 s\u00faa vez apr\u00e9ciase o toro engurrado e mol."}
{"id": "256382", "revid": "18868", "url": "https://gl.wikipedia.org/wiki?curid=256382", "title": "Phytolacca dioica", "text": ""}
{"id": "256388", "revid": "4817", "url": "https://gl.wikipedia.org/wiki?curid=256388", "title": "Mariner 6", "text": "Mariner 6 foi unha sonda espacial estadounidense lanzada o 25 de febreiro de 1969 mediante un foguete Atlas SLV-3C Centaur D desde o Centro Espacial de Cabo Ca\u00f1averal para sobrevoar e estudar Marte.\nCaracter\u00edsticas.\nMariner 6 pertenceu \u00f3 programa Mariner da NASA. Fixo, xunto con Mariner 7, un sobrevoo conxunto de Marte para facer medici\u00f3ns e observaci\u00f3ns cient\u00edficas, servindo ademais como gu\u00eda e proba para Mariner 7, que sobrevoou o planeta cinco d\u00edas m\u00e1is tarde. A misi\u00f3n principal era estudar a atmosfera e superficie de Marte para establecer unha base para futuras investigaci\u00f3ns, probar novas tecnolox\u00edas e adquirir m\u00e1is pr\u00e1ctica en voo interplanetario. A diferenza de noutras misi\u00f3ns, nin Mariner 6 nin Mariner 7 recolleron datos do medio interplanetario, centr\u00e1ndose tan s\u00f3 en estudar Marte.\nA nave estaba composta por un corpo octagonal de magnesio de 138,4\u00a0cm de diagonal e 45,7\u00a0cm de altura que albergaba a electr\u00f3nica, a cablaxe, o sistema de propulsi\u00f3n e reguladores. Na parte superior da estrutura atop\u00e1base unha superestrutura c\u00f3nica que sosti\u00f1a a antena parab\u00f3lica de alta ganancia, de 1 metro de di\u00e1metro. A alimentaci\u00f3n el\u00e9ctrica era proporcionada por catro paneis solares sobresa\u00edndo da estrutura, cunha envergadura de 579\u00a0cm entre cada par de paneis. Cada panel med\u00eda 215 x 90\u00a0cm e en conxunto proporcionaban ata 449 W de potencia \u00e1 distancia de Marte (800 W \u00e1 distancia da Terra), alimentando unha bater\u00eda cunha enerx\u00eda de 1200 vatios hora e feitas de prata e cinc.\nAs comunicaci\u00f3ns corr\u00edan a cargo dunha antena parab\u00f3lica de alta ganancia e dunha antena de baixa ganancia situada nun mastro de 2,23 metros de lonxitude situado ao lado da antena parab\u00f3lica, o que daba unha altura total \u00e1 nave de 3,35 m. Os transmisores traballaban en banda S e os datos pod\u00edan gardarse nunha grabadora de cinta anal\u00f3xica cunha capacidade de 195 Mbit para retransmitilos m\u00e1is tarde.\nO sistema de propulsi\u00f3n aliment\u00e1base con hidracina, cun motor principal de 223 N de pulo para as correcci\u00f3ns de curso e doce pequenos propulsores alimentados por nitr\u00f3xeno fr\u00edo para o control de actitude. Para o co\u00f1ecemento da posici\u00f3n, Mariner 6 usaba sete sensores solares e varios sensor para localizar a Terra, Marte e Canopus.\nInstrumentaci\u00f3n cient\u00edfica.\nMariner 6, igual que Mariner 7, levaba a bordo unha c\u00e1mara de televisi\u00f3n con capacidade de gran angular e teleobxectivo, un espectroscopio e radi\u00f3metro para o infravermello e un espectroscopio para o ultravioleta. Os instrumentos atop\u00e1banse nunha plataforma m\u00f3bil situada na parte inferior do oct\u00e1gono do corpo principal e pesaban un total de 57,6\u00a0kg.\nDesenvolvemento da misi\u00f3n.\nTras o lanzamento o 25 de febreiro de 1969, Mariner 6 foi inxectada nunha \u00f3rbita de transferencia cara Marte, tras o cal despreg\u00e1ronse os paneis solares. O 1 de marzo dese mesmo ano Mariner 6 executou unha manobra de correcci\u00f3n e uns d\u00edas m\u00e1is tarde despregouse a plataforma coa instrumentaci\u00f3n cient\u00edfica. A plataforma foi despregada grazas a pernos explosivos que liberaron part\u00edculas brillantes que confundiron temporalmente \u00f3 seguidor estelar, co que a nave perdeu a s\u00faa actitude de maneira temporal. Dada esta experiencia, decidiuse que no momento do sobrevoo a nave usar\u00eda o seu sistema de navegaci\u00f3n inercial e non os seguidores estelares.\nO 29 de xullo de 1969, 50 horas antes da m\u00e1xima aproximaci\u00f3n, a plataforma de instrumentos de Mariner 6 quedou apuntada cara o planeta e os instrumentos se acenderon. A toma de imaxes de Marte comezou d\u00faas horas despois, obt\u00e9ndose 49 imaxes do planeta durante as 41 horas seguintes para os efectos de navegaci\u00f3n. \u00c1s 5:03 UTC do 31 de xullo comezou a fase de maior aproximaci\u00f3n, obt\u00e9ndose 26 imaxes de cerca. Un fallo de refrixeraci\u00f3n no espectr\u00f3metro infravermello impediu o funcionamento do canal de lonxitudes de onda de 6 a 14 micr\u00f3metros. A m\u00e1xima aproximaci\u00f3n tivo lugar \u00e1s 5:19:07 UTC, a unha distancia de 3431\u00a0km da superficie marciana. Once minutos m\u00e1is tarde Mariner 6 pasou pola sombra de Marte, perd\u00e9ndose o contacto coa sonda e recuper\u00e1ndose aos 25 minutos ao reaparecer polo outro lado. Durante os d\u00edas seguintes retransmit\u00edronse os datos obtidos durante o sobrevoo, tras o cal a nave foi posta de novo en modo cruceiro, fac\u00e9ndose diversos experimentos de enxe\u00f1er\u00eda e cient\u00edficos."}
{"id": "256390", "revid": "89787", "url": "https://gl.wikipedia.org/wiki?curid=256390", "title": "Paran\u00e1, Arxentina", "text": "Paran\u00e1 \u00e9 a cidade capital da provincia de Entre R\u00edos, Rep\u00fablica Arxentina. At\u00f3pase no centro-leste do pa\u00eds, sobre a marxe esquerda do r\u00edo Paran\u00e1.\nPos\u00fae 137\u00a0km\u00b2 e unha poboaci\u00f3n de 247\u00a0863 habitantes, segundo datos definitivos do censo de 2010, sendo a cidade m\u00e1is poboada da provincia. Ademais, \u00e9 o principal compo\u00f1ente do aglomerado chamado Gran Paran\u00e1. Xunto ao Gran Santa Fe conforman unha \u00e1rea urbana de m\u00e1is de 850\u00a0000\u00a0habitantes, unidas por un t\u00fanel que atravesa o r\u00edo. \u00c9 a d\u00e9cimo cuarta poboaci\u00f3n m\u00e1is grande do pa\u00eds.\nParan\u00e1 foi form\u00e1ndose na \u00e9poca da colonizaci\u00f3n espa\u00f1ola, pero non foi fundada como cidade, sen\u00f3n que a s\u00faa formaci\u00f3n foi gradual. Entre 1853 e 1861 foi a capital da Confederaci\u00f3n Arxentina.\nAdministrativamente \u00e9 un municipio cabeceira do departamento Paran\u00e1, comprende unha \u00e1rea rural e a localidade do mesmo nome. Desde 2009 existe unha zonificaci\u00f3n da cidade, a trav\u00e9s de catro unidades relativamente aut\u00f3nomas.\nToponimia.\nO top\u00f3nimo da cidade prov\u00e9n do r\u00edo Paran\u00e1, en cuxa beira se encontra. A expresi\u00f3n deriva da lingua tup\u00ed-guaran\u00ed par\u00e1 = \"mar\" e n\u00e1 = \"parente\". Paran\u00e1 \u00e9, ent\u00f3n \"parente do mar\", en relaci\u00f3n ao seu tama\u00f1o."}
{"id": "256391", "revid": "27249", "url": "https://gl.wikipedia.org/wiki?curid=256391", "title": "Paran\u00e1, Entre R\u00edos", "text": ""}
{"id": "256392", "revid": "22795", "url": "https://gl.wikipedia.org/wiki?curid=256392", "title": "Formosa", "text": "Formosa p\u00f3dese referir a:"}
{"id": "256393", "revid": "27249", "url": "https://gl.wikipedia.org/wiki?curid=256393", "title": "Illa de Formosa", "text": ""}
{"id": "256394", "revid": "27249", "url": "https://gl.wikipedia.org/wiki?curid=256394", "title": "Illa Formosa", "text": ""}
{"id": "256407", "revid": "98629", "url": "https://gl.wikipedia.org/wiki?curid=256407", "title": "Lingua s\u00edux", "text": "A lingua s\u00edux \u00e9 unha lingua da familia s\u00edux falada por 33.000 s\u00edux nos Estados Unidos e o Canad\u00e1, sendo a quinta lingua ind\u00edxena americana m\u00e1is falada de Norteam\u00e9rica, detr\u00e1s do navajo, do cree, do inuit e do ojibwa.\nVariaci\u00f3ns rexionais.\nO s\u00edux ten tres grandes variedades rexionais, con varias subvariedades:"}
{"id": "256408", "revid": "89787", "url": "https://gl.wikipedia.org/wiki?curid=256408", "title": "\u00c1rbore das bruxas", "text": "A \u00e1rbore das bruxas ou metrosideros excelso (Metrosideros excelsa) \u00e9 unha \u00e1rbore perennifolia da familia dos mirtos que produce un feixe de flores rechamangueiras compostas de conxuntos de estames. O metros\u00eddero \u00e9 unha das doce especies de \"Metrosideros\" end\u00e9micas de Nova Zelandia. Ch\u00e1mase \"p\u014dhutukawa\" na s\u00faa lingua. En Galiza atopamos varios exemplares coma ornamentais, alg\u00fans deles senlleiros.\nDescrici\u00f3n.\nA \u00e1rbore medra at\u00e9 20 m de altura, cunha copa extensa en forma de c\u00fapula. O seu rango natural son as rexi\u00f3ns costeiras da Illa do Norte de Nova Zelandia, ao norte dunha li\u00f1a que se estende dende New Plymouth (39\u00b0 S) a Gisborne (39\u00b0 S). Tam\u00e9n medra \u00e1 beira dos lagos da \u00e1rea de Rotorua. Un esp\u00e9cime xigante de \"pohutukawa\" en Te Araroa, na beiramar leste, ten sona de ser a \u00e1rbore m\u00e1is grande do pa\u00eds, cunha altura de 20 m e unha extensi\u00f3n de follaxe de 38 m. A \u00e1rbore ten a reputaci\u00f3n de ser un habitante dos cavorcos. \u00c9 capaz de se manter agarrado \u00e1s fendas das abas en precarias e case verticais situaci\u00f3ns. Alg\u00fans esp\u00e9cimes te\u00f1en ra\u00edces a\u00e9reas enmara\u00f1adas e fibrosas. Como o seu pariente hawaiano o \"lehua\" (\"M. polymorpha\"), a \u00e1rbore do fogo amosouse eficiente na colonizaci\u00f3n dos campos de lava, notabelmente na Illa Rangitoto, un volc\u00e1n no porto de Auckland.\nFlores.\nO \"pohutukawa\" florea de novembro a xaneiro cun pico no medio do final de decembro (o ver\u00e1n do hemisferio sur), con brillantes flores carmes\u00ed cubrindo a \u00e1rbore, polo tanto ten o sobrenome de \u00e1rbore de Nadal de Nova Zelandia. Hai unha variaci\u00f3n entre as \u00e1rbores individuais no tempo da floraci\u00f3n, na sombra e brillo das flores. En poboaci\u00f3ns illadas a deriva xen\u00e9tica resultou en variaci\u00f3n local: moitas das \u00e1rbores que medran arredor dos lagos producen flores rosadas, e hai cultivares de flores amarelas, \"Aurea\", descendentes dun par descuberto en 1940 na Illa Motiti en Bay of Plenty (Ba\u00eda da fartura).\nConservaci\u00f3n.\nEn Nova Zelandia, a \u00e1rbore do fogo est\u00e1 ameazada pola especie \"Trichosurus vulpecula\" que consome as s\u00faas follas. Un fondo caritativo de conservaci\u00f3n, Project Crimson (Proxecto Carmes\u00ed), ten o obxectivo de reverter o declive da \"pohutukawa\" e doutras especies de \"Metrosideros\".\n\u00c1rbores senlleiras en Galiza.\nDous exemplares de \u00e1rbores do fogo (\"Metrosideros excelsa\") figuran no cat\u00e1logo de \u00e1rbores senlleiras de Galiza, elaborado pola Xunta de Galicia:\nCultivo.\nA \u00e1rbore do fogo \u00e9 unha \u00e1rbore popular ornamental, vizosa e doada de cultivar. \u00c1chase naturalizada na \u00e1rea de Wellington no norte da Illa do Sur. A \"pohutukawa\" foi ademais introducida en pa\u00edses de clima temperado a subtropical, inclu\u00edndo o sueste de Australia, naturaliz\u00e1ndose na Illa Norfolk. Na costa de California, \u00e9 unha \u00e1rbore popular de r\u00faa e xard\u00edn. En partes de Sur\u00e1frica o metros\u00eddero medra tan ben que \u00e9 considerado especie invasora, tam\u00e9n se est\u00e1 a naturalizar nos cavorcos costeiros da rexi\u00f3n de Sydney, Australia.\nEn Europa d\u00e1se moi ben en Galiza, chegando \u00e1 Coru\u00f1a e o sur de Inglaterra."}
{"id": "256409", "revid": "17467", "url": "https://gl.wikipedia.org/wiki?curid=256409", "title": "Metros\u00eddero", "text": ""}
{"id": "256410", "revid": "55340", "url": "https://gl.wikipedia.org/wiki?curid=256410", "title": "Metrosideros excelsa", "text": ""}
{"id": "256412", "revid": "89787", "url": "https://gl.wikipedia.org/wiki?curid=256412", "title": "A guerra dos mundos", "text": "A guerra dos mundos (na versi\u00f3n orixinal The War of the Worlds) \u00e9 unha novela de ciencia ficci\u00f3n do autor H. G. Wells. \u00c9 a historia en primeira persoa das aventuras dun protagonista sen nome (e do seu irm\u00e1n) en Surrey, Londres, cando o planeta Terra \u00e9 invadido por marci\u00e1ns. Escrito en 1895\u201397, \u00e9 unha das primeiras historias que contan un conflito entre a humanidade e unha raza extraterrestre. Esta novela \u00e9 unha das m\u00e1is comentadas no eido da ciencia ficci\u00f3n.\nAdaptaci\u00f3ns.\n\"A guerra dos mundos\" tivo varias adaptaci\u00f3ns cinematogr\u00e1ficas, dramas de radio, libros de banda dese\u00f1ada, videoxogos, series de televisi\u00f3n, e secuelas ou historias paralelas doutros autores."}
{"id": "256413", "revid": "23204", "url": "https://gl.wikipedia.org/wiki?curid=256413", "title": "The War of the Worlds", "text": ""}
{"id": "256414", "revid": "22795", "url": "https://gl.wikipedia.org/wiki?curid=256414", "title": "Denticiptoideos", "text": ""}
{"id": "256415", "revid": "2074", "url": "https://gl.wikipedia.org/wiki?curid=256415", "title": "European Rail Traffic Management System", "text": ""}
{"id": "256416", "revid": "2074", "url": "https://gl.wikipedia.org/wiki?curid=256416", "title": "ERTMS", "text": ""}
{"id": "256417", "revid": "1131", "url": "https://gl.wikipedia.org/wiki?curid=256417", "title": "El origen perdido", "text": "El origen perdido \u00e9 unha novela en lingua castel\u00e1 da escritora espa\u00f1ola Matilde Asensi, publicada pola Editorial Planeta en 2003.\nSinopse.\nUnha estra\u00f1a enfermidade que deixou \u00f3 seu irm\u00e1n en estado vexetativo leva \u00f3 hacker e empresario inform\u00e1tico Arnau Queralt a comezar unha investigaci\u00f3n arqueol\u00f3xica sobre o Imperio Inca, as ru\u00ednas de Tiwanacu e a selva amaz\u00f3nica, tralas pegadas dunha civilizaci\u00f3n perdida. O lector segue con Arnau e os seus amigos, Marc e Lola, nunha viaxe a trav\u00e9s do co\u00f1ecemento, descubrindo alg\u00fans misterios sen resolver na historia da Humanidade, os paradoxos da Teor\u00eda da Evoluci\u00f3n e o verdadeiro papel dos conquistadores na colonizaci\u00f3n de Am\u00e9rica."}
{"id": "256418", "revid": "5863", "url": "https://gl.wikipedia.org/wiki?curid=256418", "title": "Irm\u00e1n do vento", "text": "Irm\u00e1n do vento \u00e9 unha novela de Manuel Lourenzo Gonz\u00e1lez, publicada en 2003 por Edici\u00f3ns Xerais. Nese mesmo ano recibiu o Premio Merl\u00edn de literatura infantil e xuvenil.\nTrama.\nKhaled \u00e9 un rapaz dunha apartada aldea do Iraq que, coma outro rapaz calquera, ten unha familia, ten amigos, unha casa, unha vida, un amor, proxectos. Ata que, de repente, chega a guerra. \"Irm\u00e1n do vento\" \u00e9 a cr\u00f3nica da destruci\u00f3n inexor\u00e1bel de todo canto Khaled \u00e9 e de canto so\u00f1a ser.\nNarraci\u00f3n.\n\"Irman do vento\" \u00e9 unha novela de aventuras con tres narradores, un que introduce a acci\u00f3n, outro que conta a historia en cursiva e o propio protagonista. A acci\u00f3n transcorre en dous tempos; no primeiro un dos narradores d\u00e1 conta de como o protagonista da historia entra na s\u00faa vida, e tempo despois se reencontra con el."}
{"id": "256420", "revid": "1888", "url": "https://gl.wikipedia.org/wiki?curid=256420", "title": "Abd\u00f3n Blanco Garc\u00eda", "text": "Abd\u00f3n Blanco Garc\u00eda, nado no Barco de Valdeorras en 1899 e finado en Ourense o 11 de outubro de 1936, foi un pol\u00edtico galego.\nTraxectoria.\nAxente comercial. Foi concelleiro do Barco de Valdeorras durante a ditadura de Primo de Rivera. Na Segunda Rep\u00fablica foi secretario de Izquierda Republicana e nomeado alcalde do Barco de Valdeorras a comezos de xu\u00f1o de 1936. Co golpe de Estado do 18 de xullo de 1936 foi detido, xulgado en Ourense por rebeli\u00f3n militar e sentenciado a pena de morte. Foi executado no Campo de Arag\u00f3n o 11 de outubro de 1936. Logo do seu falecemento, o colexio de Axentes Comerciais, solicitou unha investigaci\u00f3n sobre a s\u00faa muller Francisca Quir\u00f3s, para apropiarse dunha parte das propiedades gananciais do matrimonio."}
{"id": "256421", "revid": "23204", "url": "https://gl.wikipedia.org/wiki?curid=256421", "title": "El palacio de la medianoche", "text": "El palacio de la medianoche \u00e9 unha novela de aventuras e fantas\u00eda, escrita polo autor barcelon\u00e9s Carlos Ruiz Zaf\u00f3n, posteriormente recopilado na \"Trilog\u00eda de la Niebla\", xunto a \"O pr\u00edncipe da br\u00e9tema\" e \"Las luces de septiembre\".\nArgumento.\nBen e Sheere son dous irm\u00e1ns xemelgos cuxas vidas tomaron cami\u00f1os distintos tralo seu nacemento: ela seguiu unha vida errante xunto coa s\u00faa avoa, Aryami Bos\u00e9, e el pasou a s\u00faa infancia nun orfanato. Ambos reenc\u00f3ntranse cando est\u00e1n a piques de cumprir os dezaseis anos: xuntos te\u00f1en que evitar caer en mans de Jawahal, un diab\u00f3lico espectro. Para iso, os mozos contar\u00e1n coa axuda da Chowbar Society, entidade formada por Ben e outros seis orfos que se re\u00fanen no \"Palacio de la Medianoche\" e que se prometeron axuda e protecci\u00f3n en toda circunstancia."}
{"id": "256422", "revid": "1888", "url": "https://gl.wikipedia.org/wiki?curid=256422", "title": "Augusto Sierra Rodr\u00edguez", "text": "Augusto Sierra Rodr\u00edguez, nado en San Paio (Pet\u00edn) cara a 1891 e finado no mesmo concello o 15 de marzo de 1937, foi un pol\u00edtico galego.\nTraxectoria.\nMembro da UGT e afiliado \u00e1 Agrupaci\u00f3n Socialista de Vilamart\u00edn de Valdeorras, na Segunda Rep\u00fablica foi nomeado alcalde de Vilamart\u00edn de Valdeorras en 1936. Co golpe de Estado do 18 de xullo de 1936 fuxiu ao monte. Foi detido en Montefurado e o seu cad\u00e1ver apareceu no Alto da Raspallosa (Pet\u00edn) o 15 de marzo de 1937. Fora xulgado en Ourense por rebeli\u00f3n militar co resultado de declaraci\u00f3n en rebeld\u00eda."}
{"id": "256423", "revid": "89787", "url": "https://gl.wikipedia.org/wiki?curid=256423", "title": "Ferroportina", "text": "A ferroportina-1 (FPN1) tam\u00e9n chamada membro 1 da familia 40 de transportadores de solutos (SLC40A1) ou transportador 1 regulado por ferro \u00e9 unha prote\u00edna que nos humanos est\u00e1 codificada no xene \"SLC40A1\" do cromosoma 2. A ferroportina \u00e9 unha prote\u00edna transmembrana que transporta ferro desde o interior da c\u00e9lula ao exterior dela, e \u00e9 importante no metabolismo do ferro humano.\nEstrutura.\nA ferroportina-1 consta de 571 residuos de amino\u00e1cidos, e presenta unha histidina moi conservada na posici\u00f3n do residuo 32. Cando est\u00e1 mutada, obs\u00e9rvase unha menor actividade na s\u00faa funci\u00f3n de transporte de ferro.\nDistribuci\u00f3n nos tecidos.\nA ferroportina at\u00f3pase na superficie das c\u00e9lulas que almacenan ou transportan ferro, como:\nPapel no desenvolvemento.\nA ferroportina-1 xoga un importante papel no peche do tubo neural e a modelaxe do prosenc\u00e9falo durante a fase embrionaria.\nOs embri\u00f3ns de rato que carecen do xene \"Scl40a1\" abortan antes de que se produza a gastrulaci\u00f3n, o que proba que a prote\u00edna ferroportina 1 codificada nel \u00e9 necesaria e esencial para o normal desenvolvemento embrionario. A ferroportina 1 expr\u00e9sase nas c\u00e9lulas do sincitiotrofoblasto da placenta e endoderma visceral dos ratos. Ademais, varios estudos retrospectivos detectaron unha maior incidencia de espi\u00f1a b\u00edfida cando hai unha baixa inxesti\u00f3n materna de ferro durante a fase embrionaria e fetal do desenvolvemento.\nUn estudo recente que examinou as consecuencias de varias mutaci\u00f3ns diferentes no xene \"Slc40a1\" do rato conclu\u00edu que se produc\u00edan varios defectos graves do tubo neural e do patr\u00f3n de desenvolvemento como resultado delas, entre as que estaban a espi\u00f1a b\u00edfida, exencefalia, e prosenc\u00e9falo truncado, entre outras. Actualmente, parece haber significativas evidencias de que manter intactos os mecanismos de transporte do ferro \u00e9 fundamental para un peche normal do tubo neural. Ademais, outros experimentos suxiren que se require o produto \"Fpn1\" e a s\u00faa corecta actividade ao longo de todo o eixe anteroposterior do animal para asegurar o peche correcto do tubo neural.\nPapel no metabolismo do ferro.\nA ferroportina que se encontra na membrana basolateral dos enterocitos serve para introducir no interior do corpo o ferro da dieta que absorberon os enterocitos.\nRecentes investigaci\u00f3ns suxiren que a ferroportina \u00e9 inhibida pola hepcidina, a cal se une \u00e1 ferroportina e induce que esta sexa introducida na c\u00e9lula e degradada. Isto ten como resultado a retenci\u00f3n do ferro dentro das c\u00e9lulas, e unha reduci\u00f3n dos niveis de ferro no plasma. Isto \u00e9 especialmente significativo nos enterocitos que se desprenden da mucosa intestinal ao final da s\u00faa vida, nos que a ferroportina se expresa nas s\u00faas membranas basolaterais. O ferro extra retido neles non s\u00f3 non entra na circulaci\u00f3n sangu\u00ednea sen\u00f3n que acaba sendo excretado nas feces. A hepcidina \u00e9 as\u00ed o \"regulador mestre\" do metabolismo do ferro humano.\nIsto forma parte do mecanismo que causa a anemia asociada a enfermidade cr\u00f3nica; a hepcidina lib\u00e9rase do f\u00edgado en resposta a citocinas inflamatorias, como a interleucina-6, o cal orixina un incremento da concentraci\u00f3n de hepcidina e unha consecuente diminuci\u00f3n dos niveis de ferro no plasma.\nImportancia cl\u00ednica.\nAs mutaci\u00f3ns no xene da ferroportina causan un forma autos\u00f3mica dominante de sobrecarga de ferro denominada de hemocromatose tipo IV ou enfermidade da ferroportina. Os efectos das mutaci\u00f3ns non son xeralmente graves pero hai todo un espectro de resultados cl\u00ednicos con diferentes mutaci\u00f3ns. A ferroportina est\u00e1 tam\u00e9n asociada coa sobrecarga de ferro africana. A ferroportina e a hepcidina son prote\u00ednas fundamentais na regulaci\u00f3n da homeostase do ferro sist\u00e9mica. Tanto a ferroportina coma a hepcidina expr\u00e9sanse en c\u00e9lulas epiteliais humanas do seo cultivadas e a hepcidina regula \u00e1 ferroportina en ditas c\u00e9lulas. A transfecci\u00f3n de c\u00e9lulas de cancro de mama con ferroportina reduce significativamente o seu crecemento cando se implanta ortotropicamente no tecido graxo mamario de rato. A ferroportina \u00e9 unha prote\u00edna esencial na biolox\u00eda da mama e serve para predicir o progn\u00f3stico do cancro de mama."}
{"id": "256424", "revid": "1131", "url": "https://gl.wikipedia.org/wiki?curid=256424", "title": "Os Coutos", "text": "O top\u00f3nimo galego Os Coutos pode referirse a:"}
{"id": "256428", "revid": "5863", "url": "https://gl.wikipedia.org/wiki?curid=256428", "title": "Formosa, Arxentina", "text": "Formosa \u00e9 a cidade capital da provincia hom\u00f3nima e capital tam\u00e9n do Departamento Formosa. Enc\u00f3ntrase na marxe dereita do r\u00edo Paraguai, a aproximadamente 850\u00a0km de Rosario, e a 1200\u00a0km da cidade de Buenos Aires. \u00c9 o centro pol\u00edtico, administrativo e cultural m\u00e1is importante da provincia, como as\u00ed tam\u00e9n a cidade m\u00e1is poboada da mesma. \u00c9 sede da Universidade Nacional de Formosa, sub-sede da Universidade da Cunca do Prata, da Universidade Cat\u00f3lica de Salta, de institutos terciarios de formaci\u00f3n docente e profesional. Ten museos, teatros, centros culturais e recreativos, estadios deportivos, amplas avenidas arboradas e grandes prazas e parques.\nCos seus 234.354 habitantes (ano 2010), a cidade \u00e9 unha das 20 cidades m\u00e1is populosas da Arxentina. Segundo datos do INDEC, no 2010 a cidade tivo o segundo \u00edndice de desemprego m\u00e1is baixo do pa\u00eds cun 2,2%.\nA cidade at\u00f3pase nunha extensa chaira, a unha altura media de 57\u00a0msnm, nun can\u00f3n sobre o r\u00edo Paraguai. Nas proximidades at\u00f3panse lagoas, bra\u00f1eiras e regatos. A lagoa m\u00e1is importante \u00e9 a lagoa Oca, antigo curso do r\u00edo Paraguai declarada en 2001 Reserva da biosfera.\nA cidade div\u00eddese en dous sectores ben diferenciados polo regacho Formosa. A marxe esquerda empezou a poboarse na d\u00e9cada de 1980 e enc\u00f3ntrase en pleno desenvolvemento, tendo unha poboaci\u00f3n estimada de case 95.000\u00a0habitantes; sendo a marge dereita onde se concentra a maior parte da poboaci\u00f3n.\nToponimia.\nCrese que o nome Formosa prov\u00e9n do lat\u00edn \u00ab\"formosus\"\u00bb (fermoso) e que lle ser\u00eda dado polos conquistadores espa\u00f1ois ao navegar polo r\u00edo Paraguai."}
{"id": "256429", "revid": "56817", "url": "https://gl.wikipedia.org/wiki?curid=256429", "title": "Benno F\u00fcrmann", "text": "Benjamin \"Benno\" F\u00fcrmann nado o 17 de xaneiro de 1972 \u00e9 un actor alem\u00e1n de cine e televisi\u00f3n."}
{"id": "256431", "revid": "1888", "url": "https://gl.wikipedia.org/wiki?curid=256431", "title": "C\u00e9sar Torres Mart\u00ednez", "text": "C\u00e9sar Torres Mart\u00ednez, nado en Caldas de Reis en 1905 e finado en Vigo o 14 de novembro de 1988, foi un avogado e pol\u00edtico republicano galego.\nTraxectoria.\nLicenciado en Dereito pola Universidade de Santiago de Compostela en 1929. Militante de Acci\u00f3n Republicana. Coa proclamaci\u00f3n da Rep\u00fablica foi alcalde de Caldas de Reis at\u00e9 xu\u00f1o de 1933. Foi nomeado gobernador civil de Lugo o 21 de xullo de 1932, quedando \u00e1 fronte da alcald\u00eda de Caldas o primeiro tenente alcalde Ram\u00f3n B\u00faa Carou. C\u00e9sar Torres cesou como gobernador de Lugo o 14 de maio de 1933. Foi nomeado gobernador civil de Almer\u00eda en maio dese ano. Despois foi gobernador civil de \u00c1vila (do 13 de outubro ao 20 de decembro de 1933). Integrado en Izquierda Republicana, foi nomeado gobernador civil de Xa\u00e9n o 19 de marzo de 1936, pasando a Granada o 24 de xu\u00f1o.\nCo golpe de Estado do 18 de xullo de 1936 foi detido o 1 de agosto. Xulgado en consello de guerra salvou da morte grazas \u00e1 amizade da s\u00faa muller co bispo de Granada; foi condenado a cadea perpetua, e estivo oito anos en prisi\u00f3n. Abr\u00edronlle expediente de responsabilidades pol\u00edticas en outubro de 1940. Inhabilitado como avogado, o seu amigo Buenaventura Castro Rial influ\u00edu para que fose nomeado conselleiro-secretario do Banco de Vigo-Vi\u00f1as Armada e delegado da aseguradora MGS para a provincia de Pontevedra. Finou en Vigo o 14 de novembro de 1988."}
{"id": "256432", "revid": "15490", "url": "https://gl.wikipedia.org/wiki?curid=256432", "title": "Kristanna Loken", "text": "Kristanna Sommer Loken, nada o 8 de outubro de 1979 en Nova York \u00e9 unha actriz e modelo estadounidense. \u00c9 co\u00f1ecida polos seus papeis en \"\", \"BloodRayne\" e \"Painkiller Jane\"."}
{"id": "256433", "revid": "18868", "url": "https://gl.wikipedia.org/wiki?curid=256433", "title": "Meloeiro", "text": ""}
{"id": "256434", "revid": "89787", "url": "https://gl.wikipedia.org/wiki?curid=256434", "title": "Hepcidina", "text": "A hepcidina \u00e9 unha hormona pept\u00eddica producida polo f\u00edgado descuberta en 2000, que parece ser o regulador mestre do metabolismo do ferro humano e doutros mam\u00edferos. A hepcidina funciona regulando (inhibindo) o transporte de ferro a trav\u00e9s da mucosa gastrointestinal, previndo un exceso de absorci\u00f3n de ferro e mantendo os niveis normais de ferro no corpo. A hepcidina tam\u00e9n inhibe o transporte de ferro f\u00f3ra dos macr\u00f3fagos (que son un sitio onde se almacena e transporta ferro). Deste modo, en estados nos que os niveis de hepcidina son altos (como nos estados inflamatorios), os niveis de ferro s\u00e9ricos poden diminu\u00edr porque o ferro est\u00e1 atrapado dentro dos macr\u00f3fagos. Isto pode orixinar anemia en casos extremos. En humanos, a hepcidina est\u00e1 codificada no xene HAMP do cromosoma 19. A hepcidina tam\u00e9n ten propiedades antiinflamatorias no modelo murino, o cal act\u00faa como unha retroalimentaci\u00f3n negativa no amortecemento da inflamaci\u00f3n, o que pode elevar os seus niveis.\nEstrutura.\nOs tama\u00f1os da preprohormona, prohormona, e hormona hepcidina son, respectivamente, 84, 60, e 25 amino\u00e1cidos. Tam\u00e9n existen metabolitos da hepcidina de 22 amino\u00e1cidos na urina. A rexi\u00f3n \"N\"-terminal \u00e9 imprescindible para o seu funcionamento; a deleci\u00f3n dos 5 amio\u00e1cidos \"N\"-terminais causa a perda da s\u00faa funci\u00f3n. A conversi\u00f3n da prohepcidina en hepcidina est\u00e1 mediada pola convertase de prohormona furina. Esta conversi\u00f3n pode ser regulada pola alfa-1 antitripsina.\nA hepcidina \u00e9 un polip\u00e9ptido estreitamente pregado cun 32% de folla beta e unha estrutura de forquita estabilizada por 4 pontes disulfuro. A estrutura da hepcidina determinouse por espectroscop\u00eda de resonancia magn\u00e9tica nuclear (NMR). Os estudos de NMR mostraron que a temperatura ambiente, a prote\u00edna interconv\u00e9rtese entre d\u00faas conformaci\u00f3ns, que se poden resolver individualmente por variaci\u00f3ns na temperatura. A estrutura da hepcidina determinouse a 325 K e 253 K en auga superarrefriada. A an\u00e1lise por raios X dun cocristal con Fab revelaron unha estrutura similar \u00e1 obtida por NMR a alta temperatura.\nFunci\u00f3n.\nO p\u00e9ptido de 25 amino\u00e1cidos hepcidina segr\u00e9gase principalmente no f\u00edgado e consid\u00e9rase o \"regulador mestre\" do metabolismo do ferro. A hepcidina inhibe o transporte de ferro ao unirse ao canal de exportaci\u00f3n de ferro ferroportina, que \u00e9 unha prote\u00edna transmembrana situada na superficie basolateral dos enterocitos intestinais e na membrana plasm\u00e1tica das c\u00e9lulas reticuloendoteliais (macr\u00f3fagos). Ao inhibir a ferroportina imp\u00eddese a exportaci\u00f3n de ferro, e o ferro queda secuestrado dentro das c\u00e9lulas. Ao inhibir a ferroportina, a hepcidina impide que os enterocitos do revestimento intestinal segreguen ferro ao sistema porta hep\u00e1tico sangu\u00edneo, reducindo as\u00ed funcionalmente a absorci\u00f3n de ferro. A liberaci\u00f3n de ferro polos macr\u00f3fagos tam\u00e9n \u00e9 impedida mediante a inhibici\u00f3n da ferroportina; por tanto, a hepcidina mant\u00e9n a homeostase do ferro. A actividade da hepcidina \u00e9 tam\u00e9n parcialmente responsable do secuestro do ferro observado na anemia asociada a inflamaci\u00f3ns cr\u00f3nicas como na enfermidade inflamatoria intestinal, insuficiencia card\u00edaca cr\u00f3nica, carcinomas, artrite reumatoide e insuficiencia renal.\nVarias mutaci\u00f3ns que afectan \u00e1 hepcidina orixinan hemocromatose xuvenil. A maior\u00eda dos casos de hemocromatose xuvenil d\u00e9bense a mutaci\u00f3ns na hemoxuvelina, un regulador da produci\u00f3n da hepcidina.\nA hepcidina ten unha actividade antif\u00fanxica probada, pero a actividade antibacteriana da hepcidina actualmente non parece ser consistente. As evidencias cient\u00edficas actuais suxiren que a hepcidina \u00e9 unha hormona reguladora central, e o seu principal mecanismo de acci\u00f3n \u00e9 regular a homeostase sist\u00e9mica do ferro.\nImportancia cl\u00ednica.\nHai moitas enfermidades nas que unha inadecuada absorci\u00f3n de ferro contrib\u00fae \u00e1 unha deficiencia de ferro e a unha anemia ferrop\u00e9nica. O tratamento depender\u00e1 dos niveis de hepcidina presentes, xa que o tratamento oral \u00e9 improbable que sexa efectivo se a hepcidina est\u00e1 bloqueando a absorci\u00f3n intestinal, e neses casos ser\u00e1 necesario un tratamento con ferro parenteral. A medici\u00f3n da hepcidina axuda a establecer o tratamento \u00f3ptimo, pero como isto non est\u00e1 xeneralizadamente dispo\u00f1ible, pode usarse a prote\u00edna C reactiva (CRP) como marcador alternativo.\nA \u03b2-talasemia \u00e9 unha das moitas anemias conx\u00e9nitas com\u00fans que se orixinan por unha falta parcial ou completa de s\u00edntese de \u03b2-globina. Unha absorci\u00f3n excesiva de ferro \u00e9 unha das principais caracter\u00edsticas da \u03b2-talasemia e pode orixinar unha grave morbilidade e mortalidade. As an\u00e1lises en serie de ratos con \u03b2-talasemia indican que os niveis de hemoglobina decrecen co tempo, mentres que a concentraci\u00f3n de ferro no f\u00edgado, bazo, e riles se incrementa claramente. A sobrecarga de ferro est\u00e1 asociada con baixos niveis de hepcidina. Os pacientes don \u03b2-talasemia tam\u00e9n te\u00f1en niveis de hepcidina baixos. Os investigadores propuxeron a hip\u00f3tese de que na \u03b2-talasemia se absorbe m\u00e1is ferro do que se require para a eritropoese, e o incremento da concentraci\u00f3n de hepcidina neses pacientes poder\u00eda ser \u00fatil terapeuticamente, ao limitar a sobrecarga de ferro. Demostrouse que un incremento moderado na expresi\u00f3n de hepcidina nos ratos \u03b2-talas\u00e9micos limita a sobrecarga de ferro, fai diminu\u00edr a formaci\u00f3n de globinas unidas a membranas insolubles e especies reactivas do ox\u00edxeno, e mellora a anemia. Os ratos coa expresi\u00f3n de hepcidina aumentada tam\u00e9n demostraron un incremento na duraci\u00f3n da vida dos seus eritrocitos, unha eritropoese inversa ou ineficaz e esplenomegalia, e un incremento da hemoglobina total. Estes datos suxiren que as terapias que incrementan a hepcidina ou que act\u00faan como agonistas da hepcidina poder\u00edan axudar a tratar a absorci\u00f3n anormal de ferro en individuos con \u03b2-talasemia e outros trastornos relacionados.\nHistoria.\nO p\u00e9ptido foi inicialmente denominado LEAP-1 (\"Liver-Expressed Antimicrobial Protein\", Prote\u00edna Antimicrobiana Expresada no F\u00edgado) e despois pasou a co\u00f1ecerse como hepcidina. Independentemente, procurando novos p\u00e9ptidos antimicrobianos, os investigadores do laboratorio de Tomas Ganz descubriron un p\u00e9ptido asociado coa inflamaci\u00f3n, e denomin\u00e1rono \"hepcidina\" ao observaren que se produc\u00eda no f\u00edgado (\"hep-\") e parec\u00eda ter propiedades antibacterianas (\"-cide\", que mata). Ambos os grupos centr\u00e1ronse no estudo das propiedades antimicrobianas do p\u00e9ptido. A\u00ednda que \u00e9 sintetizado maiormente no f\u00edgado, tam\u00e9n se sintetiza en menores cantidades noutros tecidos.\nA hepcidina descubriuse na urina humana e no soro sangu\u00edneo no ano 2000. A maior\u00eda do que se sabe da regulaci\u00f3n por hepcidina e a s\u00faa acci\u00f3n v\u00e9n dos estudos feitos con ratos ou in vitro, que usan xeralmente a expresi\u00f3n do ARNm da hepcidina como dato de lectura. \u00c9 dif\u00edcil levar a cabo estudos en humanos debido \u00e1 falta de ensaios de hepcidina adecuados. Co desenvolvemento recente de ensaios para medir a hepcidina no soro e urina, abr\u00edronse novas oportunidades para estudar a regulaci\u00f3n da hepcidina en humanos. Polo momento, s\u00f3 uns poucos laboratorios poden realizar estes ensaios, os cales poder\u00edan servir para crear novas estratexias terap\u00e9uticas e melloras na diagnose dos trastornos do metabolismo do ferro.\nDescubriuse que a produci\u00f3n de hepcidina en ratos aumenta en condici\u00f3ns de sobrecarga de ferro e nas inflamaci\u00f3ns. Os ratos modificados xeneticamente que sobreexpresan a hepcidina morren pouco despois do nacemento e mostran unha grave deficiencia de ferro, o que de novo suxire un papel da hepcidina central e non redundante na regulaci\u00f3n do ferro. A primeira evidencia que liga a hepcidina coa condici\u00f3n cl\u00ednica chamada anemia asociada a enfermidade cr\u00f3nica inflamatoria present\u00e1rona os investigadores do laboratorio de Nancy Andrews en Boston ao estudaren os tecidos de dous pacientes cun tumor hep\u00e1tico cunha grave anemia microc\u00edtica, que non respond\u00edan aos suplementos de ferro. O tecido parec\u00eda estar sobreproducindo hepcidina, e conti\u00f1a grandes cantidades de ARNm da hepcidina. Ao extirp\u00e1rense cirurxicamente eses tumores, a anemia quedou curada.\nEn conxunto, estes descubrimentos indican que a hepcidina regula a liberaci\u00f3n de ferro no corpo."}
{"id": "256435", "revid": "23204", "url": "https://gl.wikipedia.org/wiki?curid=256435", "title": "Nathaniel Lees", "text": "Nathaniel Lees, nado en Auckland, \u00e9 un actor neozeland\u00e9s de orixe samoana. \u00c9 co\u00f1ecido polo seu papel do Capit\u00e1n Mifune na trilox\u00eda \"Matrix\" e por interpretar o orco \"Ugl\u00fak\" en '. Tam\u00e9n aparece en \"Young Hercules\", ' e \"\". Tam\u00e9n \u00e9 famoso pola s\u00faa longa carreira no teatro, recibindo varios reco\u00f1ecementos pola s\u00faa contribuci\u00f3n \u00e1s artes. Aparece en \"30 Days of Night\" con Josh Hartnett."}
{"id": "256436", "revid": "27249", "url": "https://gl.wikipedia.org/wiki?curid=256436", "title": "Cucurbit\u00e1ceas", "text": "As cucurbit\u00e1ceas (Cucurbitaceae) son unha familia de plantas orixinarias na s\u00faa meirande parte das Am\u00e9ricas, normalmente herb\u00e1ceas, das cales moitas pos\u00faen grande importancia etnobot\u00e1nica; incl\u00fae entre outros hortalizas tan importantes coma a cabaceira (\"Cucurbita\"), o meloeiro (\"Cucumis melo\"), a cabaci\u00f1a (\"Cucurbita pepo\"), o cogombro (\"Cucumis sativus\"), a sand\u00eda (\"Citrullus lanatus\") e as cabaceiras porongo (\"Lagenaria siceraria\").\nDescrici\u00f3n.\nSon caracteristicamente herbas rastreiras ou rubideiras grazas aos seus gabi\u00e1ns nos talos (caulinares); amosan follas alternas, en xeral simples, m\u00e1is ou menos lobadas, carnosas, escabras; pos\u00faen cistolitos. As flores son unisexuais, as masculinas con vestixio de xineceo, xeralmente monoicas (\"Bryonia craetica\" excepcionalmente \u00e9 dioica), regulares, gamop\u00e9talas, pent\u00e1meras, con periantio duplo e estames at\u00edpicos: filamento sigmoide rematado por unha antera cunha \u00fanica teca, estames ceibos ou soldados en 3 grupos: (2)+(2)+1. Nas formas primitivas am\u00f3sanse p\u00e9talos ceibos, e o ovario \u00ednfero; algunhas presentan inflorescencias en cima. Os froitos son moi vari\u00e1beis; case sempre son bagas (\"Bryonia\") ou bagas modificadas (pep\u00f3nides), mais \u00e1s veces se presentan como c\u00e1psulas (\"Momordica\"), \u00e1s veces no cogombro do demo (\"Ecballium elaterium\"). A maior\u00eda das plantas desta familia son anuais, ou sexa, morren despois de se reproduciren."}
{"id": "256437", "revid": "12452", "url": "https://gl.wikipedia.org/wiki?curid=256437", "title": "Cucurbitaceae", "text": ""}
{"id": "256439", "revid": "89787", "url": "https://gl.wikipedia.org/wiki?curid=256439", "title": "Cogombro do demo", "text": "O cogombro do demo, ou elat\u00e9rico (Ecballium elaterium) \u00e9 unha planta herb\u00e1cea perenne da familia das Cucurbit\u00e1ceas, \u00fanica especie co\u00f1ecida do x\u00e9nero \"Ecballium\", x\u00e9nero que se caracteriza - entre outras cosas - por ser o \u00fanico da familia que non ten gabi\u00e1ns.\nDescrici\u00f3n.\nDe talos rastreiros, follas en forma de coraz\u00f3n, triangulares, grosas e irregularmente dentadas, cuxo env\u00e9s \u00e9 \u00e1spero polos seus duros pelos, desagrad\u00e1beis ao tacto mais non espi\u00f1entos. Flores amareladas, lixeiramente acampanadas, duns 2,5\u00a0cm de di\u00e1metro e cinco p\u00e9talos.\nFroito ovoide p\u00e9nsil, moi caracter\u00edstico, de 4 a 5\u00a0cm de lonxitude, sostido por un longo ped\u00fanculo que vai inchando aos poucos at\u00e9 que a presi\u00f3n interior o creba. Polo burato, sair\u00e1n a presi\u00f3n as sementes, chegando a acadar unha distancia de at\u00e9 tres metros. Cando o froito est\u00e1 maduro, a m\u00e1is m\u00ednimo rozada provoca o estralo pola presi\u00f3n hidroest\u00e1tica.\nDistribuci\u00f3n.\nCircum-Mediterr\u00e1neo, e at\u00e9 Armenia e Macaronesia; en barbeitos, beir\u00eds de cami\u00f1os etc...; algo nitr\u00f3fila.\nUsos.\nToda a planta \u00e9 t\u00f3xica xa que cont\u00e9n elaterina e cucurbitacina que son compostos moi t\u00f3xicos de acci\u00f3n purgante. Antigamente os seus froitos foron usados coma menci\u00f1as."}
{"id": "256441", "revid": "18868", "url": "https://gl.wikipedia.org/wiki?curid=256441", "title": "Ecballium elaterium", "text": ""}
{"id": "256442", "revid": "89787", "url": "https://gl.wikipedia.org/wiki?curid=256442", "title": "Ecballium", "text": "Ecballium \u00e9 un x\u00e9nero monoespec\u00edfico de plantas herb\u00e1ceas perenne da familia das cucurbit\u00e1ceas. Unha das caracter\u00edsticas que o diferenza do resto de x\u00e9neros da familia \u00e9 a ausencia de gabi\u00e1ns.\nAs s\u00faas flores son unisexuais, solitarias as femininas e en acios auxiliares as masculinas. O froito, en forma de pequeno cogombro, guinda de s\u00fapeto e nun estoupido as sementes cando se desprende do ped\u00fanculo.\nEspecie.\nTodas as outras especies descritas son meros sin\u00f3nimos"}
{"id": "256443", "revid": "89787", "url": "https://gl.wikipedia.org/wiki?curid=256443", "title": "Cucumis", "text": "Cucumis \u00e9 un x\u00e9nero con 243 especies de plantas con flores pertencente \u00e1 familia das Cucurbit\u00e1ceas, que incl\u00fae especies tan importantes coma o cogombro (\"Cucumis sativus\") ou o meloeiro (\"Cucumis melo\")."}
{"id": "256447", "revid": "98629", "url": "https://gl.wikipedia.org/wiki?curid=256447", "title": "Cocoon", "text": "Cocoon \u00e9 un filme estadounidense dirixido por Ron Howard que se estreou en 1985. Trata sobre un grupo de anci\u00e1ns que rexuvenecen grazas a uns aliens. Est\u00e1 protagonizado por Don Ameche, Wilford Brimley, Hume Cronyn, Brian Dennehy, Jack Gilford, Steve Guttenberg, Maureen Stapleton, Jessica Tandy, Gwen Verdon, Herta Ware, Tahnee Welch e Linda Harrison. O filme bas\u00e9ase lixeiramente na novela hom\u00f3nima de David Saperstein.\nSinopse.\nUn grupo de anci\u00e1ns que viven nunha residencia descobren a fonte da eterna xuventude. O \u00fanico problema \u00e9 que o lugar m\u00e1xico pertence a un grupo de extraterrestres, e desco\u00f1ecen se as s\u00faas intenci\u00f3ns son boas."}
{"id": "256448", "revid": "23204", "url": "https://gl.wikipedia.org/wiki?curid=256448", "title": "Rena Owen", "text": "Rena Owen, nada o 22 de xullo de 1962 en Moerewa, Bay of Islands, \u00e9 unha actriz neozelandesa de cinema, teatro e televisi\u00f3n. Ten ascendencia maor\u00ed, insular do estreito de Torres e p\u0101keh\u0101 (europea)."}
{"id": "256449", "revid": "23204", "url": "https://gl.wikipedia.org/wiki?curid=256449", "title": "Mamaengaroa Kerr-Bell", "text": "Mamaengaroa Kerr-Bell, nada no ano 1978 en Whangarei, Nova Zelandia, \u00e9 unha actriz maor\u00ed de cinema e televisi\u00f3n."}
{"id": "256450", "revid": "18868", "url": "https://gl.wikipedia.org/wiki?curid=256450", "title": "Allium schoenoprasum", "text": ""}
{"id": "256451", "revid": "98629", "url": "https://gl.wikipedia.org/wiki?curid=256451", "title": "Liberade a Willy", "text": "Liberade a Willy (en ) \u00e9 un filme estadounidense dirixido por Simon Wincer que se estreou en 1993. Estreouse en galego na TVG o 30 de maio de 2009.\nSinopse.\nWilly \u00e9 unha candorca confinada nun pequeno parque acu\u00e1tico no Pac\u00edfico Norte, illada do seu h\u00e1bitat natural e separada de toda a s\u00faa familia e fogar. Ningu\u00e9n no parque entende o comportamento e os sentimentos de Willy, ag\u00e1s un rapaz de 12 anos, quen \u00f3 igual que Willy sabe moi ben o que significa estar lonxe da s\u00faa familia."}
{"id": "256452", "revid": "23204", "url": "https://gl.wikipedia.org/wiki?curid=256452", "title": "Free Willy", "text": ""}
{"id": "256453", "revid": "98629", "url": "https://gl.wikipedia.org/wiki?curid=256453", "title": "KHL Medve\u0161\u010dak Zagreb", "text": "O Klub hokeja na ledu Medve\u0161\u010dak Zagreb ou KHL Medve\u0161\u010dak Zagreb, \u00e9 un equipo profesional de h\u00f3ckey sobre xeo da cidade de Zagreb (Croacia). Foi fundado en 1961 e dende a tempada 2013-14 competir\u00e1 na na Divisi\u00f3n Bobrov da Kontinental Hockey League (KHL). O seu nome deriva da localizaci\u00f3n do seu estadio orixinal no distrito de Gornji Grad \u2013 Medve\u0161\u010dak. Actualmente xoga os seus partidos como local no Arena Zagreb, un pavill\u00f3n con capacidade para 16.200 espectadores."}
{"id": "256455", "revid": "23204", "url": "https://gl.wikipedia.org/wiki?curid=256455", "title": "Elimmichtiiformes", "text": "A dos elimmichtiiformes (\"Ellimmichthyiformes\") \u00e9 unha suborde extinta de peixes tele\u00f3steos mari\u00f1os da orde dos clupeiformes (\"Clupeiformes\"), que viviron no cret\u00e1ceo.\nX\u00e9neros.\nFoi erixida por Grande en 1985, e incl\u00fae, entre outros, os seguintes x\u00e9neros:"}
{"id": "256456", "revid": "22795", "url": "https://gl.wikipedia.org/wiki?curid=256456", "title": "Ellimmichthyiformes", "text": ""}
{"id": "256457", "revid": "5863", "url": "https://gl.wikipedia.org/wiki?curid=256457", "title": "Adelardo Novo Brocas", "text": "Adelardo Novo Brocas, nado en Ferrol o 7 de setembro de 1880 e finado en Pamplona o 16 de xu\u00f1o de 1939, foi un xornalista e pol\u00edtico galego.\nTraxectoria.\nFillo de Victorino Novo Garc\u00eda. Fixo o Bacharelato no Instituto da Coru\u00f1a e matriculouse en Dereito na Universidade de Santiago de Compostela (1896). Abandonou os estudos en 1900 e marchou traballar a Madrid.\nXornalista en Cuba.\nEmigrou a Cuba en 1904, instal\u00e1ndose na Habana. Dirixiu o xornal \"La Uni\u00f3n Espa\u00f1ola\" ata 1907. O 10 de abril dese ano fundou \"El Diario Espa\u00f1ol\", que dirixiu e no que publicaba a secci\u00f3n \"Peque\u00f1eces\". Desde o peri\u00f3dico realizou un labor de propaganda da Biblioteca Am\u00e9rica que se instalou na Universidade de Santiago de Compostela. Mantivo enfrontamentos cos xestores da empresa propietaria e chegou a ser acusado de estafa; para reivindicar a s\u00faa xesti\u00f3n escribiu \"El Diario Espa\u00f1ol por dentro\". Tam\u00e9n dirixiu a revista \"Follas Novas\" e foi codirector e coredactor do \"Almanaque Gallego\". Dirixiu ademais \"El Avisador Comercial\", \"La Publicidad\", \"El Comercio\", \"El Eco Monta\u00f1\u00e9s\", \"La Discusi\u00f3n\", \"El Tiempo\" e \"El Republicano Conservador\". Impulsou sociedades de emigrantes en Cuba: Ferrol y su Comarca e Uni\u00f3n Barcalesa. Foi secretario da secci\u00f3n de fomento do Centro Gallego (1905) e impulsor da Asociaci\u00f3n Iniciadora y Protectora de la Academia Gallega, sendo nomeado acad\u00e9mico correspondente. En novembro de 1908 foi distinguido coa Cruz de segunda clase do M\u00e9rito Naval, con distintivo branco, polos servizos emprestados ao seu pa\u00eds co gallo da visita do buque-escola \"Nautilus\". Visitou Galicia en 1914.\nExpulsi\u00f3n de Cuba e viaxes.\nRegresou a Galicia en 1917 logo da s\u00faa expulsi\u00f3n de Cuba por uns artigos publicados en \"Vida Gallega\" que ofenderon \u00e1s autoridades cubanas. Indultado en maio de 1918, regresou a Cuba en marzo de 1919, retomando a direcci\u00f3n de \"El Diario Espa\u00f1ol\". En 1930 realizou unha nova visita a Espa\u00f1a no dirix\u00edbel \"Graf Zeppelin\" patrocinada polos presidentes de d\u00faas compa\u00f1\u00edas cervexeiras da Habana: La Tropical e La Polar. Ao regreso escribiu o libro \"De La Habana a Sevilla por los aires\".\nGobernador civil durante a Segunda Rep\u00fablica.\nRegresou definitivamente a Galicia en marzo de 1932. Durante a Segunda Rep\u00fablica militou en Acci\u00f3n Republicana, foi nomeado gobernador civil de Lugo o 14 de xu\u00f1o de 1933, cesando o 14 de setembro e despois pasou a ser gobernador de Valladolid (do 13 de outubro de 1933 ao 21 de decembro de 1935). Foi candidato do Partido Republicano Gallego pola provincia de Ourense nas elecci\u00f3ns de novembro de 1933. Colaborou en \"El Pueblo Gallego\", \"El Sol\" e \"Diario de Madrid\". En marzo de 1936 foi nomeado vicepresidente segundo do Comit\u00e9 executivo da Confederaci\u00f3n Universal de Sociedades Gallegas. Integrado en Izquierda Republicana, foi nomeado gobernador civil de Logro\u00f1o o 19 de marzo de 1936.\nPrisi\u00f3n e morte en Pamplona.\nCo golpe de Estado do 18 de xullo de 1936 foi detido o 19 de xullo e enviado \u00e1 prisi\u00f3n provincial de Pamplona. Logo de dous anos en prisi\u00f3n instru\u00eduselle procedemento sumar\u00edsimo de urxencia en 1938 acusado de excitaci\u00f3n \u00e1 rebeli\u00f3n, que non chegou a rematarse, pois a causa dun tumor intestinal foi trasladado da prisi\u00f3n ao Hospital de Logro\u00f1o, onde faleceu o 16 de xu\u00f1o de 1939."}
{"id": "256459", "revid": "98629", "url": "https://gl.wikipedia.org/wiki?curid=256459", "title": "Liberade a Willy 2", "text": "Liberade a Willy 2 (en ) \u00e9 un filme estadounidense dirixido por Dwight H. Little que se estreou en 1995. \u00c9 a secuela de \"Liberade a Willy\" (1993). Estreouse en galego na TVG o 15 de agosto de 2009.\nSinopse.\nHai dous anos, Jesse liberou a Willy, unha candorca presa. Agora vive felizmente cos seus pais adoptivos. Un d\u00eda, o seu medio irm\u00e1n Elvis comun\u00edcalle a morte da s\u00faa verdadeira nai. Durante a viaxe, Jesse volve a reunirse Willy e co indio Randolph. Unha grande amizade establ\u00e9cese entre Jesse e a neta deste \u00faltimo."}
{"id": "256460", "revid": "1888", "url": "https://gl.wikipedia.org/wiki?curid=256460", "title": "Abelardo Novo Brocas", "text": ""}
{"id": "256464", "revid": "98629", "url": "https://gl.wikipedia.org/wiki?curid=256464", "title": "Liberade a Willy 3", "text": "Liberade a Willy 3 (en ) \u00e9 un filme estadounidense dirixido por Sam Pillsbury que se estreou en 1997. Est\u00e1 protagonizado por Jason James Richter e \u00e9 unha secuela de \"Liberade a Willy\" (1993), e \"Liberade a Willy 2\" (1995). Estreouse en galego na TVG o 22 de agosto de 2009.\nSinopse.\nJesse ten xa 16 anos e debe coidar todo o que poida da candorca Willy, fac\u00e9ndolle fronte entre outros obst\u00e1culos \u00f3 tr\u00e1fico ilegal de animais. Axudaranlle o seu amigo Randolph e un sarc\u00e1stico cient\u00edfico."}
{"id": "256478", "revid": "23204", "url": "https://gl.wikipedia.org/wiki?curid=256478", "title": "Divisi\u00f3n Tarasov", "text": "A Divisi\u00f3n Tarasov da Kontinental Hockey League \u00e9 unha das catro divisi\u00f3ns que conforman esta competici\u00f3n eurasi\u00e1tica de h\u00f3ckey sobre xeo. Esta divisi\u00f3n foi creada na tempada inaugural da competici\u00f3n en 2008 e forma parte da conferencia oeste dende a segunda tempada da KHL, cando se estableceron as conferencias na competici\u00f3n. Recibe o seu nome en honor ao membro do Hockey Hall of Fame Anatoli Tarasov, \"o pai do h\u00f3ckey ruso\", que converteu \u00e1 Uni\u00f3n Sovi\u00e9tica na \"forza dominante na competici\u00f3n internacional\".\nEquipos.\nA Divisi\u00f3n Tarasov estar\u00e1 integrada na tempada 2013-14 por sete equipos procedentes de Rusia (6) e Ucra\u00edna (1). Os equipos ser\u00e1n os seguintes:\nTrocos de equipos na divisi\u00f3n.\nAli\u00f1aci\u00f3n inicial (2008).\nNa tempada inaugural, a ali\u00f1aci\u00f3n da divisi\u00f3n foi determinada pola forza dos equipos e os equipos que a integraron foron:\nCSKA Moscova, HC MVD, Khimik Voskresensk, Metallurg Magnitogorsk, Traktor Chelyabinsk e SKA San Petersburgo.\nReali\u00f1aci\u00f3n en 2009.\nCoa ali\u00f1aci\u00f3n xeogr\u00e1fica das divisi\u00f3ns na tempada 2009-10, a composici\u00f3n da Divisi\u00f3n Tarasov cambiou totalmente e s\u00f3 o HC MVD permaneceu na divisi\u00f3n, sendo acompa\u00f1ado por outros dous equipos da rexi\u00f3n de Moscova, o Atlant Moscow Oblast e o Vityaz Chekhov, as\u00ed como polo Lokomotiv Yaroslavl, o Torpedo Nizhny Novgorod e o Severstal Cherepovets.\nMinsk substit\u00fae a HC MVD (2010).\nNun principio, o HC Budivelnyk de K\u00ediv (Ucra\u00edna), foi admitido para competir na liga en 2010 para substitu\u00edr ao HC MVD logo da s\u00faa fusi\u00f3n co Dynamo Moscova. Por\u00e9n, o equipo retirouse da liga posteriormente antes de que a competici\u00f3n comezara, e no seu lugar o Dinamo Minsk pasou a formar parte da divisi\u00f3n procedente da Divisi\u00f3n Bobrov.\nSuspensi\u00f3n do Lokomotiv Yaroslavl (2011).\nA causa do accidente a\u00e9reo no que morreron case todos os xogadores do Lokomotiv Yaroslavl, a direcci\u00f3n do equipo decidiu suspender todas as actividades da tempada 2001-12, reduc\u00edndose deste xeito o n\u00famero de equipos da Divisi\u00f3n Tarasov a 5 equipos. O Lokomotiv regresou \u00e1 liga na tempada 2012\u201313.\nNovos membros (2012).\nCoa chegada de dous novos equipos \u00e1 Divisi\u00f3n Bobrov na tempada 2012-13 fix\u00e9ronse necesarias algunhas reali\u00f1aci\u00f3ns entre os equipos da conferencia oeste: Vityaz Chekhov foi recolocado na Divisi\u00f3n Brobrov, mentres que dous equipos de Moscova, Spartak e CSKA foron recolocados na Divisi\u00f3n Tarasov, aumentando o n\u00famero de equipos da Divisi\u00f3n Tarasov a un total de 7.\nExpansi\u00f3n e reali\u00f1aci\u00f3n (2013).\nCoa chegada de dous novos equipos \u00e1 liga na tempada 2013-14 fix\u00e9ronse necesarios novos trocos nas divisi\u00f3ns, polo que o Torpedo Nizhny Novgorod foi recolocado na Divisi\u00f3n Kharlamov, e o CSKA Moscova e o Dinamo Minsk foron movidos \u00e1 Divisi\u00f3n Bobrov. Por outra banda, Vityaz Chekhov, Donbass Donetsk e Dynamo Moscova foron trasladados da Divisi\u00f3n Bobrov \u00e1 Tarasov."}
{"id": "256479", "revid": "98629", "url": "https://gl.wikipedia.org/wiki?curid=256479", "title": "Jos\u00e9 Vega y Verdugo", "text": "Jos\u00e9 Vega y Verdugo, nado en Ciempozuelos (Madrid) en 1623 e finado en Madrid en 1696, foi un c\u00f3engo que viviu en Santiago de Compostela entre 1649 e 1672, onde desenvolveu diferentes reformas na Catedral, polo que se lle considera o introdutor da arte barroca en Galicia.\nOstentou o t\u00edtulo de Conde de Alba Real.\nTraxectoria.\nO papa Inocencio X designouno c\u00f3engo de graza na Catedral de Santiago en 1649 e desde o primeiro momento quixo introducir na cidade e na Catedral as inquedanzas art\u00edsticas predominantes en Europa no s\u00e9culo XVII. En 1657 presentou \u00f3 cabido un \"Informe o Memoria sobre as obras na Catedral de Santiago\" co que, \u00f3 longo de 48 folios e once debuxos intercalados, conseguiu convencelo para que aprobase distintas reformas na Catedral, tanto na capela maior como nas fachadas occidental (a actual fachada do Obradoiro) e oriental (a que d\u00e1 \u00e1 praza da Quintana).\nEn 1658 foi nomeado \"fabriqueiro\" da catedral, cargo que ostentou ata 1672 e que lle permitiu levar adiante algunha das reformas proxectadas.\nEn 1672 foi nomeado administrados dos bens do arcebispado de Granada, para despois trasladarse en 1676 a Madrid, onde morreu en 1696.\nObras en Galicia.\nNos 23 anos que viviu en Galicia desenvolveu distintos proxectos, entre os que destacan os relacionados coa Catedral de Santiago.\nD\u00e9bese a Vega y Verdugo o baldaquino da Capela Maior, que propuxo como alternativa \u00f3 proxecto inicial do cabido de constru\u00edr un retablo de prata sobre o altar maior (cuxas trazas xa se encargaran en 1643). A s\u00faa idea era emular o de Bernini na Bas\u00edlica de San Pedro en Roma pero mellor\u00e1ndoo: \"pois se al\u00f3 columnas o soste\u00f1en, ac\u00f3 anxos estano sustentando\". O proxecto inicial tivo que ser modificado para adaptarse \u00e1s dimensi\u00f3ns da capela maior, para o que se lle engadiu un segundo entaboamento que lle dotou de maior verticalidade.\nAs obras comezaron en 1658, da man dos escultores Francisco de Antas Franco e Bernardo Cabrera, que daquela xa traballaban na Catedral, a\u00ednda que o principal responsable foi Pedro de la Torre, escultor e arquitecto madrile\u00f1o. Desde 1665 asumiu a direcci\u00f3n das obras Domingo de Andrade . Andrade introduciu novas modificaci\u00f3ns no proxecto para darlle o seu aspecto oco e a\u00e9reo, tipicamente barroco.\nO baldaquino est\u00e1 sostido por anxos (pero reforzado por catro trabes horizontais que se fixan \u00f3s grosos piares da capela). Est\u00e1 coroado por un Santiago cabaleiro que \u00e9 honrado por catro reis: Afonso II, Ramiro I, Fernando o Cat\u00f3lico e Filipe IV. Nos \u00e1ngulos hai catro estatuas que representan as virtudes cardinais: a prudencia, a xustiza, a fortaleza e a temperanza.\nA outra gran intervenci\u00f3n de Vega y Verdugo na Catedral de Santiago foi a modificaci\u00f3n da fachada leste da Catedral ou da Quintana. Sosti\u00f1a na \"Memoria de obras\" citada que, sendo por a\u00ed por onde se achegaban \u00e1 Catedral \"todos cantos ve\u00f1en a esta santa igrexa\", o que se atopaban era \"unha mala porti\u00f1a metida nun estreito recuncho e uns catorce ou quince tellados que parec\u00edan capelas de forno\", como resultado das reformas que se foran facendo na cabeceira da catedral \u00f3 longo dos s\u00e9culos. Compr\u00eda unificar a fachada facendo un peche homox\u00e9neo desde a Torre do Reloxo, obras que comezan a realizarse a partir de 1658 e que encarga \u00f3 arquitecto Jos\u00e9 Pe\u00f1a de Toro . Comezou levantando a Porta Real da Quintana, que foi modificada posteriormente, entre 1696 e 1700, por Domingo de Andrade.\nA reforma consistiu en constru\u00edr un alto muro rematado por pin\u00e1culos dando unha harmon\u00eda visual \u00f3 conxunto, ademais de reconstru\u00edr a cara exterior da Porta Santa e abrir a Porta dos Abades.\nTam\u00e9n propuxo a reforma da fachada occidental (do Obradoiro), a\u00ednda que a modificaci\u00f3n s\u00f3 se levou adiante, no seu tempo, moi parcialmente. A\u00ednda que a describe como \"unha das mellores que ten Espa\u00f1a\", concl\u00fae que non se poden manter \"eses dous pombais sobre as torres\", ademais de incidir no feito da desigual altura. Encargou as obras tam\u00e9n a Pe\u00f1a de Toro (que interv\u00e9n en torno a 1670) pero s\u00f3 se chegaron a acometer as obras da torre das Camp\u00e1s, \"que estaba fenecida\"\" segundo o libro de f\u00e1brica, das que Pe\u00f1a de Toro fixo o primeiro corpo."}
{"id": "256485", "revid": "22570", "url": "https://gl.wikipedia.org/wiki?curid=256485", "title": "\u00c1lcali", "text": "En xeral \u00e1lcali (do \u00e1rabe: \"Al-Qaly\" \u0627\u0644\u0642\u0644\u064a ,\u0627\u0644\u0642\u0627\u0644\u064a, 'cinsa') \u00e9 un \u00f3xido, hidr\u00f3xido ou carbonato (os carbonatos non son bases fortes, xa que son a base conxugada dun \u00e1cido feble e non dun \u00e1cido neutro coma a auga) dun metal do grupo dos alcalinos ou, por extensi\u00f3n, calquera composto que reacciona cun comportamento b\u00e1sico.\nAct\u00faan como bases fortes e son moi hidrosol\u00fabeis. De tacto xabonoso, poden ser corrosivos dabondo como para queimar a pel, o mesmo ca os \u00e1cidos fortes.\nExemplos son o hidr\u00f3xido e \u00f3xido de calcio, o hidr\u00f3xido e \u00f3xido de potasio, e o hidr\u00f3xido, carbonato, per\u00f3xido e silicatos s\u00f3dicos e fosfato tris\u00f3dico.\nOs \u00e1lcalis, xa sexa en s\u00f3lido, ou en soluci\u00f3ns concentradas, son m\u00e1is destrutivos para os tecidos humanos que a maior\u00eda dos \u00e1cidos. Provocan destruci\u00f3ns profundas e dolorosas, ao disolveren a graxa cut\u00e1nea. Os pos, n\u00e9boeiros e vapores provocan irritaci\u00f3n respiratoria, de pel, ollos, e lesi\u00f3ns do tabique do nariz."}
{"id": "256489", "revid": "5863", "url": "https://gl.wikipedia.org/wiki?curid=256489", "title": "Follas Novas (A Habana)", "text": "Follas Novas foi un semanario publicado na Habana, Cuba, editado de 1897 a 1909.\nHistoria e caracter\u00edsticas.\nSubtitulado \"Revista semanal ilustrada\", apareceu o 6 de xu\u00f1o de 1897. O t\u00edtulo est\u00e1 inspirado no poemario hom\u00f3nimo de Rosal\u00eda de Castro. Na terceira p\u00e1xina aparece o subt\u00edtulo \"Semanario cient\u00edfico, literario y defensor de la Colonia gallega\". Os fundadores e propietarios foron Francisco J. Ramil e Antonio de P. Cea, sendo este \u00faltimo o director ata 1907, ao que sucederon Adelardo Novo Brocas, Alfredo Fern\u00e1ndez, Pascual Aenlle, Ant\u00f3n Villar Ponte e novamente Adelardo Novo. Como redactor figurou Jos\u00e9 Ba\u00f1a Pose. Na presentaci\u00f3n inicial envi\u00e1balles un sa\u00fado \u00e1 prensa cubana e a \"El Eco de Galicia\".\n\"Follas Novas\" publicouse uns meses despois de desaparecer \"La Tierra Gallega\", e en plena guerra pola independencia, pero non axitou a bandeira colonialista nin dedicou unha soa li\u00f1a a defender ao colonizador.\nEntre os seus colaboradores figuraron, en castel\u00e1n, Benito Fern\u00e1ndez Alonso, Basilio \u00c1lvarez, Gerardo \u00c1lvarez Limeses, Wenceslao Fern\u00e1ndez Fl\u00f3rez, Manuel Murgu\u00eda, Ant\u00f3n Villar Ponte, Emilia Pardo Baz\u00e1n, Teodosio Vesteiro Torres e Ram\u00f3n Mar\u00eda del Valle-Incl\u00e1n. Publicou por entregas \"La alondra\", novela de \u00c1lvaro de la Iglesia. En lingua galega hai colaboraci\u00f3ns de Rosal\u00eda de Castro, Manuel Curros Enr\u00edquez, Eduardo Pondal, Valent\u00edn Lamas Carvajal, Francisco A\u00f1\u00f3n, Manuel Amor Meil\u00e1n, Lisardo Barreiro, Alberto Camino, Nan de Allariz, Evaristo Martelo Paum\u00e1n, Antonio Noriega Varela, Roberto Blanco Torres, Juan Fern\u00e1ndez Merino e Ramiro Gayoso. Publicou por fasc\u00edculos \"Campa\u00f1a da Caprec\u00f3rneca\" de Lu\u00eds Otero Pimentel (e outras colaboraci\u00f3ns asinadas como Xan de Outeiro) e \"\u00a1A besta!\" de Xan de Masma.\nA trav\u00e9s das s\u00faas p\u00e1xinas refl\u00edctese unha preocupaci\u00f3n constante pola exaltaci\u00f3n da identidade de Galicia. En 1903 sostivo unha pol\u00e9mica con Curros Enr\u00edquez a ra\u00edz da lectura p\u00fablica do seu poema \"A espi\u00f1a\". O \u00faltimo n\u00famero conservado corresponde ao 9 de maio de 1909."}
{"id": "256493", "revid": "23204", "url": "https://gl.wikipedia.org/wiki?curid=256493", "title": "Aveta", "text": "Na relixi\u00f3n celta, Dea Aveta foi unha deusa nai, tam\u00e9n asociada coa fonte de auga fresca Tr\u00e9veris, no que hoxe \u00e9 Alema\u00f1a. Aveta \u00e9 co\u00f1ecida polas figuri\u00f1as de barro atopadas Toulon-sur-Allier en Francia e en Tr\u00e9veris. Esas figuras amosan \u00e1 deusa con beb\u00e9s no peito, cadelos pequenos ou cestos de froita. Hab\u00eda un templo dedicado a Aveta no complexo de Altbachtal en Tr\u00e9veris.\nO seu nome s\u00e1bese por inscrici\u00f3ns atopadas en Su\u00edza, e en C\u00f4te-d'Or (Francia)."}
{"id": "256494", "revid": "1131", "url": "https://gl.wikipedia.org/wiki?curid=256494", "title": "Requeixo, San Xo\u00e1n de L\u00f3uzara, Samos", "text": "Requeixo \u00e9 unha aldea da parroquia de San Xo\u00e1n de L\u00f3uzara, no concello de Samos, provincia de Lugo. Est\u00e1 deshabitada dende hai anos.\nLocalizaci\u00f3n.\nEst\u00e1 situada preto do r\u00edo L\u00f3uzara a 655 m. de altitude. As aldeas m\u00e1is pr\u00f3ximas son Vilela e A Ponte.\nHistoria.\nEn Requeixo constru\u00eduse a co\u00f1ecida como \"Casa da Sociedade\" durante a Segunda Rep\u00fablica, onde tivo a sede o Comit\u00e9 Agrario Radical de L\u00f3uzara ligado ao Partido Agrario Radical Galego. Os obxectivo do Comit\u00e9 de L\u00f3uzara era avanzar no progreso parroquial. Entre outras cousas quer\u00edan fomentar a cultura dos veci\u00f1os, organizar cooperativas de produci\u00f3n agraria e gandeira, comprar m\u00e1quinas agr\u00edcolas, mellorar as razas de gando, comprar sementes seleccionadas, crear unha biblioteca etc. O regulamento desta sociedade agraria asinouse no ano 1931 e a s\u00faa actividade finalizou no ano 1936 debido \u00e1 sublevaci\u00f3n militar dese ano."}
{"id": "256495", "revid": "98629", "url": "https://gl.wikipedia.org/wiki?curid=256495", "title": "Palma da Guinea", "text": "A palma da Guinea, palma aceiteira ou dendeceiro (Elaeis guineensis), \u00e9 unha especie de palmeira do x\u00e9nero \"Elaeis\" cultivada para a produci\u00f3n aceiteira.\nEtimolox\u00eda.\nO nome xen\u00e9rico \"Elaeis\" deriva do grego \"Eleia\" = oliva, polos seus froito ricos en aceite. O nome espec\u00edfico \"guineensis\" d\u00e9bese \u00e1 procedencia da s\u00faa zona de orixe na Guinea.\nCaracter\u00edsticas.\nComo todas as especies do seu x\u00e9nero \"Elaeis\" pos\u00fae un tronco (estipe) alto e \u00fanico.\nAs inflorescencias prod\u00facense nas axilas das follas, estas son grandes e de tipo pinnado composto, con fol\u00edolos que parten dende o raque sobre dous planos regulares. Os fol\u00edolos son lanceolados.\n\u00c9 unha planta perenne, acadando m\u00e1is de cen anos, mais baxio cultivo s\u00f3 se lle permite chegar at\u00e9 os 25 anos, que \u00e9 cando acada os 12 m de altura. En estado natural chega a superar os 40 metros.\nO froitos agr\u00fapanse nunha fruticencia, unha drupa, cubertos cun tecido ceroso chamado exocarpo, unha polpa denominada mesocarpo e unha estrutura dura e redonda, en cuxo interior se aloxa unha am\u00e9ndoa, denominada endocarpo, que \u00e9 a que protexe o embri\u00f3n.\nOs froitos que produce \"E. guineensis\" son froitos normais, a\u00ednda que \u00e1s veces produce froitos brancos caracterizados por non conter nin aceite, nin am\u00e9ndoa, igualmente con pouca frecuencia se producen alg\u00fans sen am\u00e9ndoa denominados froitos partenoc\u00e1rpicos, mais son m\u00e1is com\u00fans en \"E. oleifera\" ou no h\u00edbrido \"oleifera \u00d7 guineensis\".\nH\u00e1bitat.\n\u00c9 unha planta propia da rexi\u00f3n tropical calorosa (selva h\u00famida tropical c\u00e1lida), medra a altitudes por baixo dos 500 msnm, a\u00ednda que se desenvolve ben en ill\u00f3s.\nEn ocasi\u00f3ns sofre graves enfermidades que a mucha, (v\u00e9xase cultivo).\nSofre a invasi\u00f3n de plantas parasitas, especialmente rubideiras que logran estrangulala at\u00e9 a matar.\nOs seus froitos alimentan a moitas aves, mam\u00edferos arbor\u00edcolas, voadores e rastreiros, as\u00ed como gran variedade de entomofauna. Os seus troncos e penachos acollen deferentes animais permanente ou transitoriamente.\nHistoria.\nOs nativos do occidente de \u00c1frica Ecuatorial xa extra\u00edan aceite dos seus acios hai uns 5000 anos. \u00c9 orixinaria do golfo da Guinea.\nFoi no s\u00e9culo XV cando o seu precultivo como tal, estendeuse a outras rexi\u00f3ns de \u00c1frica. Os escravos africanos, antes de embarcalos a Am\u00e9rica rasur\u00e1banos e unx\u00edanos con \u00f3leo de palma, e se manti\u00f1an aplic\u00e1ndolles este \u00f3leo durante a traves\u00eda\". Primeiro chega ao Brasil coma fonte de alimento de escravos negros, introducida polos portugueses, mais no s\u00e9culo XVI, - \u00e9 de salientar que xa se empregaba o aceite de \"Elaeis oleifera\" en Am\u00e9rica Tropical-. Nesa mesma \u00e9poca pasa \u00e1 Asia Oriental (Indonesia, Malaisia etc.)\nA\u00ednda que Ghesqui\u00e9re, 1934, considera que primeiro arriba a Martinica e despois de al\u00ed pasou ao Brasil.\nEn Xamaica contra finais do s\u00e9culo XV xa se empregaba como alimento e menci\u00f1a dos escravos leading to social conflict between the plantations and local residents.\nNon hai moita seguranza, hai m\u00e1is ben confusi\u00f3n sobre a presenza ceda desta planta nas Guianas, quizais se trataba de \"Corozo oleifera,\" da que se obti\u00f1an daquela produtos oleaxinosos.\nS\u00f3 deica 1910, in\u00edciase o cultivo desta planta, inicialmente coidando os \"cultivos espont\u00e1neos\", e despois iniciando plantaci\u00f3ns na illa de Sumatra, ao utilizar exemplares provenientes de catro exemplares do Xard\u00edn Bot\u00e1nico de Buitenzorg (Bogor), en 1848. Introducida tam\u00e9n no Xard\u00edn Bot\u00e1nico de Singapur a trav\u00e9s de sementes obtidas do Ceil\u00e1n en 1875.\nNo Xard\u00edn Bot\u00e1nico de Trindade foi introducida a mediados do s\u00e9culo XIX, de sementes provenientes de Calcuta e Buitonzorg.\nEn Malaisia \u00e9 introducida a palma como planta ornamental, despois da primeira guerra mundial o cultivo se establece como tal, logrando ser un dos maiores do mundo\nCara 1930, en Honduras exist\u00eda un cultivo ben organizado no Xard\u00edn Bot\u00e1nico de Lancetilla.\nEn Venezuela esta planta ex\u00f3tica co\u00f1\u00e9cese en 1929, a primeira plantaci\u00f3n comercial establ\u00e9cese na conca do r\u00edo Yaracuy en 1940, de sementes do Congo e Ha\u00edti.\nA Centroam\u00e9rica prov\u00e9n de materiais asi\u00e1ticos, introducidos por compa\u00f1\u00edas multinacionais froiteras.\nFoi introducida en Colombia con fins ornamentais en 1932 na Estaci\u00f3n Agr\u00edcola de Palmira (Valle del Cauca), mais o cultivo s\u00f3 comezar\u00eda contra 1945 cando a multinacional United Fruit Company establece un cultivo na zona bananeira da Magdalena. Mais at\u00e9 despois de 1950 as pol\u00edticas de substituci\u00f3n de importaci\u00f3ns impulsan o cultivo de palma de aceite por todo o pa\u00eds.\nCultivo.\nA palma de aceite \u00e9 un cultivo perenne e rendemento longo e serodio, xa que a s\u00faa vida produtiva pode durar m\u00e1is de 50 anos, a\u00ednda que a partir dos 25-30 anos dific\u00faltase a s\u00faa colleita pola altura do talo, chega a acadar os 20 metros.\nComeza a producir froitos a partir dos dous anos e medio tras a sementeira , e se adoitan utilizar palmas de viveiro de 12 meses de idade que acadan a s\u00faa maior produci\u00f3n entre os 20 e 30 anos, despois do cal declinan e deixan de seren rend\u00edbeis, especialmente pola altura \u00e1 que se atopan os froitos. Non \u00e9 a \u00fanica palmeira de aceite, hoxe de feito hai cruzamentos entre especies.\nO pericarpo est\u00e1 conformado polo epicarpo e mesocarpo xuntos, de onde se extrae a maior proporci\u00f3n de aceite. O froito maduro \u00e9 de cor vermella amarelada, cun peso de 10 g e forma ovalada de 3 a 5\u00a0cm de longo; unha palma pode producir de 12 a 13 acios/ano, con peso medio de 20 a 30\u00a0kg, de 1.000 a 3.000 froitos por acio e un rendemento industrial que var\u00eda entre o 20 e 25% do peso en kg de aceite por acio.\nA demanda do aceite de palma incrementouse recentemente por mor a seu uso coma biofuel, por\u00e9n tal incremento produce tantos impactos ambientais que causa unha disputa forzando a alg\u00fans pa\u00edses desenvolvidos a reconsiderar as s\u00faas pol\u00edticas sobre biofuel para perfeccionar os est\u00e1ndares e asegurar a sustentabilidade.\nEnfermidades.\nA palma da Guinea sofre varias doenzas especialmente nos pa\u00edses tropicais de Am\u00e9rica Latina, como a podremia do coraz\u00f3n causada por \"Phytophthora palmivora\", o murchamento sorpresivo asociada con protozoarios flaxelados e o anel vermello causado polo nematodo \"Bursaphelenchus cocophilus\".\nPropiedades.\nTanto a parte carnosa externa como a sementes son comest\u00edbeis cr\u00faas. De ambas as d\u00faas extr\u00e1ese o \u00f3leo. O aceite de palma \u00e9 obtido por cocedura da parte carnosa despois de ser esmagada e \u00e9 un elemento b\u00e1sico na coci\u00f1a, ademais de ser moi apreciado en cosm\u00e9tica e farmacia. Unha incisi\u00f3n na base da inflorescencia zumega un l\u00edquido chamado vi\u00f1o de palma ou top\u00e9.\nEste aceite por mor \u00e1 s\u00faa alta proporci\u00f3n de graxas saturadas na s\u00faa composici\u00f3n se lle atrib\u00faen propiedades negativas para a sa\u00fade humana xa que o seu consumo prolongado e abundante pode subir a proporci\u00f3n de colesterol LDL no sangue."}
{"id": "256496", "revid": "25871", "url": "https://gl.wikipedia.org/wiki?curid=256496", "title": "Palma aceiteira", "text": ""}
{"id": "256497", "revid": "25871", "url": "https://gl.wikipedia.org/wiki?curid=256497", "title": "Palmeira aceiteira", "text": ""}
{"id": "256498", "revid": "23204", "url": "https://gl.wikipedia.org/wiki?curid=256498", "title": "Belisama", "text": "No polite\u00edsmo celta, Belisama ou B\u03b7\u03bb\u03b7\u03c3\u03b1\u03bc\u03b1 (\"B\u0113l\u0113sama\") foi unha deusa adorada na Galia e en Britania. Estaba relacionadas cos lagos e cos r\u00edos, co lume, a artesan\u00eda e a luz. Belisama \u00e9 identificada con Minerva/Atenea e comparada con Brigid. P\u00e9nsase que era a consorte de Belenus, con quen compart\u00eda certos atributos. O significado exacto do seu nome \u00e9 desco\u00f1ecido, pero das posibles interpretaci\u00f3ns \u00e9 \"moi forte\"."}
{"id": "256499", "revid": "25871", "url": "https://gl.wikipedia.org/wiki?curid=256499", "title": "Elaeis guineensis", "text": ""}
{"id": "256507", "revid": "89787", "url": "https://gl.wikipedia.org/wiki?curid=256507", "title": "Brigantia (deusa)", "text": "Brigantia foi unha deusa do polite\u00edsmo celta da antig\u00fcidade tard\u00eda. Segundo a \"interpretatio Romana\", foi comparada coa \"Vitoria\". As lendas relacionadas coas personaxes de Brigid e Br\u00edxida de Irlanda na mitolox\u00eda irlandesa crense que te\u00f1en relaci\u00f3n coa adoraci\u00f3n a Brigantia.\nEtimolox\u00eda.\nO nome \"Brigantia\" \u00e9 a forma feminina do protoindoeuropeo \"*bhr\u0325g'hnt\u012b\", da ra\u00edz \"berg'h\" \"alto, nobre, elevado\". \nO nome era en orixe un ep\u00edteto adxectivable que significaba simplemente \"a alta\", \"a elevada\".\nO et\u00f3nimo \"Brigantes\" tam\u00e9n se pode traducir como \"os altos, os nobres\" ou \"os das terras altas\" (IEW, s.v. \"bhereg'h-\")."}
{"id": "256508", "revid": "89787", "url": "https://gl.wikipedia.org/wiki?curid=256508", "title": "Receptor da transferrina", "text": "O receptor da transferrina (TfR) \u00e9 unha prote\u00edna transportadora da superficie celular, que transporta transferrina. \u00c9 necesario para a importaci\u00f3n de ferro ao interior da c\u00e9lula e est\u00e1 regulado en resposta \u00e1 concentraci\u00f3n intracelular de ferro. Cando a transferrina do plasma sangu\u00edneo, que transporta ferro, se une a este receptor, o complexo transferrina-ferro \u00e9 introducido na c\u00e9lula por medio de endocitose mediada por receptor, o que permite \u00e1 c\u00e9lula obter ferro.\nTipos.\nHai dous tipos de receptores da transferrina, chamados TFR1 (ou TFRC ou CD71) e TFR2.\nRegulaci\u00f3n.\nAs concentraci\u00f3ns baixas de ferro promoven un incremento dos niveis do receptor de transferrina, para que se incremente as\u00ed a captaci\u00f3n de ferro e se mante\u00f1a a homeostase do ferro.\nA produci\u00f3n de TfR na c\u00e9lula est\u00e1 regulada de acordo cos niveis de ferro por medio das prote\u00ednas de uni\u00f3n ao elemento de resposta ao ferro (IRE-BP), tam\u00e9n chamadas Prote\u00ednas Reguladoras do Ferro (IRP). Estas prote\u00ednas \u00fanense \u00e1 estrutura en forquita chamada IRE, que se encontra na rexi\u00f3n 3' UTR do ARNm do receptor da transferrina. Unha vez que estas prote\u00ednas se unen ao receptor, inh\u00edbese a degradaci\u00f3n do ARNm do receptor, polo que se produce m\u00e1is receptor. Cando hai moito ferro, estas prote\u00ednas non est\u00e1n unidas ao ARNm, que se degrada e non se produce receptor."}
{"id": "256509", "revid": "5132", "url": "https://gl.wikipedia.org/wiki?curid=256509", "title": "Wigan Athletic Football Club", "text": ""}
{"id": "256510", "revid": "75439", "url": "https://gl.wikipedia.org/wiki?curid=256510", "title": "Palmeira de abano mexicana", "text": "A palmeira de abano mexicana (Washingtonia robusta) \u00e9 unha especie de palmeira pertencente \u00e1 familia Arecaceae. Atopamos alg\u00fans exemplares illados ornamentais en Galiza, especialmente en pazos e xardinaxe urbana.\nDescrici\u00f3n.\n\u00c9 unha palmeira da familia das acer\u00e1ceas, cun toro rexo, esvelto e simple de at\u00e9 35 metros de altura, engrosado na base, revestido polos restos das follas xa secas que forman un caracter\u00edstico aditamento, a\u00ednda que desaparece co tempo.\nPresenta follas en abano, con f\u00edos brancos e longos cando \u00e9 nova, que desaparecen coa idade, divididas case at\u00e9 a metade, con segmentos pendentes, con pec\u00edolos longos de bordos espi\u00f1entos. Inflorescencia na base das follas inferiores, ramificada e p\u00e9nsil. Froitos esf\u00e9ricos, numerosos, de cor negra de 0.5\u00a0cm de di\u00e1metro.\n\u00c9 unha especie moi vari\u00e1bel por mor a que posibelmente hibrida coa palmeira de California (\"Washingtonia filifera\") dando lugar a exemplares de caracter\u00edsticas intermedias.\nDistribuci\u00f3n.\n\u00c9 unha palmeira orixinaria do sur da pen\u00ednsula da Baixa California, M\u00e9xico, onde medra en abundancia en cavorcos e can\u00f3ns con auga corrente, a\u00ednda que de xeito espor\u00e1dico se atopa tam\u00e9n na metade da mesma pen\u00ednsula e alg\u00fans sitios de Sonora.\nCultivo e usos.\nMentres que \"Washingtonia filifera\" resiste mellor as xeadas e se adapta mellor aos climas de interior; \"Washingtonia robusta\" ad\u00e1ptase mellor a solos arxilosos e h\u00famidos, mais se ten cultivado no suroeste de Estados Unidos, California, Arizona, sur de Nevada, e sur de Novo M\u00e9xico. Tam\u00e9n ao longo da costa do golfo de M\u00e9xico desde Texas e Luisiana at\u00e9 a Florida, incluso na cidade de M\u00e9xico.\nEn Espa\u00f1a \u00e9 com\u00fan ao londo da costa mediterr\u00e1nea, con bos exemplares esveltos en Sevilla, M\u00e1laga e Barcelona. En Galiza non \u00e9 moi com\u00fan, a\u00ednda que pode aturar o clima da costa.\nExemplares senlleiros en Galiza.\nAs palmeiras de abano mexicanas do Pazo de Santa Cruz, en Vedra (A Coru\u00f1a), figuran no cat\u00e1logo de \u00e1rbores senlleiras de Galicia, elaborado pola Xunta de Galicia.\nTaxonom\u00eda.\n\"Washingtonia robusta\" foi descrita por (Lindl.) H.Wendl. e publicado en \"Botanische Zeitung (Berlin)\" 37(5): 68. 1879.\nWashingtonia: nome xen\u00e9rico que leva o nome de George Washington, robusta: ep\u00edteto latino que significa \"robusta\"."}
{"id": "256513", "revid": "88215", "url": "https://gl.wikipedia.org/wiki?curid=256513", "title": "Rafa Garc\u00eda", "text": "Rafael Garc\u00eda Garc\u00eda, co\u00f1ecido habitualmente como Rafa Garc\u00eda, nado o 14 de xaneiro de 1986 en Cidade Real, \u00e9 un futbolista profesional espa\u00f1ol da canteira do Real Madrid, que xoga como mediocentro no Deportivo Alav\u00e9s tras deixar o FC Dinamo Tbilisi sen chegar a xogar.\nTraxectoria.\nNado en Cidade Real, criado na vila pr\u00f3xima de Las Casas, tivo como primeiro club o Albacete Balompi\u00e9, no que se formou nas s\u00faas categor\u00edas inferiores. Regresou un ano \u00e1 s\u00faa cidade natal, para despois pasar aos equipos inferiores do Real Madrid e finalmente ao Getafe B. No equipo madrile\u00f1o, chegou facer a pretempada co primeiro equipo, mais preferiu enrolarse nas filas do Rayo Vallecano B para completar a s\u00faa formaci\u00f3n, debido \u00e1s boas referencias que ti\u00f1a da s\u00faa canteira.\nNa tempada 2009-10, co traspaso de Mohamed Diam\u00e9 ao Wigan Athletic e tras realizar a pretemporada entre o primeiro e o segundo equipos, convence ao t\u00e9cnico Pepe Mel para que pasase a formar parte dos xogadores do primeiro equipo do Rayo Vallecano. Durante a s\u00faa primeira tempada no primeiro equipo alterna titularidade con Movilla e Michel no centro do campo.\nNa tempada 2010-11 perde presenza no equipo titular, mais \u00e9 parte importante no ascenso do Rayo de Jos\u00e9 Ram\u00f3n Sandoval \u00e1 Primeira Divisi\u00f3n.\nNa tempada 2011-12 comeza a tempada no Rayo en Primeira, completando toda a primeira volta e xogando catro partidos. No mercado invernal, \u00e9 cedido ao Xerez Club Deportivo no que xogar\u00eda un total de 18 partidos na segunda volta da Segunda Divisi\u00f3n. Ante o interese do club andaluz volver ser cedido, mais o 8 de outubro de 2012 o club xerezano anuncia que se descubriu unha anomal\u00eda no seu coraz\u00f3n, polo que debe deixar o f\u00fatbol de forma preventiva \u00e1 espera de novos estudos m\u00e9dicos. Pouco despois desc\u00e1rtase calquera tipo de problemas e volve xogar normalmente, sempre como titular no mediocentro do Xerez. O 5 de agosto de 2013, asina como novo xogador do Club Deportivo Lugo."}
{"id": "256516", "revid": "5132", "url": "https://gl.wikipedia.org/wiki?curid=256516", "title": "Rafael Garc\u00eda", "text": ""}
{"id": "256517", "revid": "5132", "url": "https://gl.wikipedia.org/wiki?curid=256517", "title": "Rafael Garc\u00eda Garc\u00eda", "text": ""}
{"id": "256526", "revid": "1888", "url": "https://gl.wikipedia.org/wiki?curid=256526", "title": "Pascual Aenlle", "text": "Pascual Aenlle Aguiar, nado en Trabada e finado en Madrid en setembro de 1925, foi un avogado e xornalista galego.\nTraxectoria.\nEmigrou coa familia aos Estados Unidos de Am\u00e9rica. Despois pasou a Cuba. Notario p\u00fablico e oficial do Centro Gallego, do que foi secretario e vicepresidente executivo. Foi fundador de Uni\u00f3n Rinlega, presidente de honra de Hijos de Trabada e vicepresidente de Hijos de Lorenzana en Cuba. En 1905 fundou e dirixiu \"Juventud Gallega\". Tam\u00e9n dirixiu durante unha tempada a revista \"Follas Novas\" e colaborou en \"A Terri\u00f1a\". Ideou e participou na comisi\u00f3n de homenaxe a Pascual Veiga que organizou a estrea do Himno Galego na Habana en 1907. Foi presidente de Centro Gallego de La Habana. En 1925 veu a Espa\u00f1a para repo\u00f1erse dunha enfermidade, pasou un tempo no Balneario de Mondariz, e logo marchou a Madrid onde finou en setembro de 1925.\nVida persoal.\nCasou con Mar\u00eda Isabel de Vega Flores en 1916, e foi pai de Carmen Luisa e Marieta Aenlle Vega."}
{"id": "256527", "revid": "1888", "url": "https://gl.wikipedia.org/wiki?curid=256527", "title": "Pascual Aenlle Aguiar", "text": ""}
{"id": "256532", "revid": "98629", "url": "https://gl.wikipedia.org/wiki?curid=256532", "title": "Isenhart \u2013 Die Jagd nach dem Seelenf\u00e4nger", "text": "Isenhart \u2013 Die Jagd nach dem Seelenf\u00e4nger \u00e9 un telefilme dirixido por Hansj\u00f6rg Thurn que se estreou no 2011.\nSinopse.\nA mediados do s\u00e9culo XII gran parte do territorio europeo estaba gobernado polo Sacro Imperio Romano e a violencia e a crueldade estaban \u00e1 orde do d\u00eda. Varias comarcas alem\u00e1s viven aterrorizadas por un perigoso asasino que se dedica a matar a mozas virxes. Isanhart e Konrad von Laurin pescudar\u00e1n para intentar dar caza \u00f3 criminal."}
{"id": "256533", "revid": "88215", "url": "https://gl.wikipedia.org/wiki?curid=256533", "title": "Rudolf K\u00e1rp\u00e1ti", "text": "Rudolf K\u00e1rp\u00e1ti (en h\u00fangaro: K\u00e1rp\u00e1ti Rudolf), nado en Budapest o 17 de xullo de 1920 e finado na mesma cidade o 1 de febreiro de 1999, foi un m\u00fasico militar e tirador de esgrima h\u00fangaro, ga\u00f1ador de seis medallas ol\u00edmpicas de ouro.\nTraxectoria.\nMilitar profesional, estudou viol\u00edn no conservatorio e musicolox\u00eda na universidade, foi membro das secci\u00f3ns de esgrima do Vasas SC e do Budapest Honv\u00e9d compatibiz\u00e1ndoo co posto de instrutor musical na Academia Militar Central. Participou, aos 28 anos, nos Xogos Ol\u00edmpicos de 1948 celebrados en Londres, ga\u00f1ando a medalla de ouro na proba de equipos de sabre, competici\u00f3n que ga\u00f1ou de novo nos Xogos Ol\u00edmpicos de 1952 de Helsinqui nos Xogos Ol\u00edmpicos de 1956 de Melbourne e nos Xogos Ol\u00edmpicos de 1960 de Roma. Tam\u00e9n ga\u00f1ou a competici\u00f3n de sabre individual nas edici\u00f3ns de 1956 e 1960.\nAo longo da s\u00faa carreira ga\u00f1ou sete t\u00edtulos nacionais e doce medallas no Campionato do Mundo de Esgrima, entre elas sete de ouro. Tras retirarse traballou como directivo da Federaci\u00f3n de Esgrima H\u00fangara (1961-1991), foi xu\u00edz internacional e membro do comit\u00e9 de xu\u00edces da Federaci\u00f3n Internacional de Esgrima, publicou a s\u00faa autobiograf\u00eda en 1965 e foi presidente da Asociaci\u00f3n de Esgrima de Budapest (1977). Director art\u00edstico da Academia Militar desde 1961, actuou como conselleiro de defensa (1990-1994) e retirouse co grao de xeneral de d\u00faas estrelas do ex\u00e9rcito de terra."}
{"id": "256536", "revid": "18868", "url": "https://gl.wikipedia.org/wiki?curid=256536", "title": "Tomentelo", "text": ""}
{"id": "256537", "revid": "1131", "url": "https://gl.wikipedia.org/wiki?curid=256537", "title": "Lobeznos", "text": "Lobeznos (\"Llob\u00e9cianos\" en leon\u00e9s) \u00e9 unha localidade do municipio de Pedralba da Prader\u00eda, na provincia de Zamora. Est\u00e1 situado a 3,5\u00a0km de Pobra de Seabra na estrada que une esta poboaci\u00f3n con Braganza. En 2020 ti\u00f1a 28 habitantes. O seu nome der\u00edvase da abundancia de lobos no pasado.\nLingua.\nOs veci\u00f1os son biling\u00fces en castel\u00e1n e en leon\u00e9s na s\u00faa variedade seabresa.\nV\u00e9xase tam\u00e9n.\nLigaz\u00f3ns externas.\nLobeznos.es "}
{"id": "256538", "revid": "1888", "url": "https://gl.wikipedia.org/wiki?curid=256538", "title": "Manuel Aenlle Losada", "text": "Manuel Aenlle Losada, finado en Trabada o 23 de outubro de 1900, foi un perito agr\u00edcola e pol\u00edtico galego.\nTraxectoria.\nPerito agr\u00edcola. Militante do Partido Liberal, foi alcalde de Trabada durante 30 anos. Foi pai de Jos\u00e9 e Francisco Aenlle. Finou en Trabada o 23 de outubro de 1900."}
{"id": "256539", "revid": "7596", "url": "https://gl.wikipedia.org/wiki?curid=256539", "title": "Rihonor de Castilla", "text": "Rihonor de Castilla (\"Riudenore\" o \"Rueidenore\" en leon\u00e9s) \u00e9 unha localidade seabresa pertencente ao concello de Pedralba de la Prader\u00eda, na provincia de Zamora (Espa\u00f1a).\nContexto xeogr\u00e1fico.\nEsta aldea raiana est\u00e1 situada ao sur da chamada Serra da Culebra (ou da Culiebra en leon\u00e9s). O casar\u00edo \u00e9 atravesado polo r\u00edo del Fontano, tam\u00e9n co\u00f1ecido como Comtensa ou R\u00edo Onor no seu tramo portugu\u00e9s. Dista 15\u00a0km da capital da bisbarra, 21\u00a0km da capital do seu concello, e 25\u00a0km de Braganza, capital do concello ao que pertence a veci\u00f1a aldea de Rio de Onor, coa que conforma na pr\u00e1ctica un mesmo n\u00facleo de poboaci\u00f3n.\nDemograf\u00eda.\nO n\u00famero de habitantes foi descendendo na localidade de xeito paulatino dende mediados do s\u00e9culo XX, chegando aos 18 censados no ano 2003 segundo o INE. Dende ent\u00f3n, a s\u00faa poboaci\u00f3n tense recuperado lixeiramente, at\u00e9 contar 31 veci\u00f1os en 2020. Na actualidade existen algunhas iniciativas para fixar poboaci\u00f3n na aldea, que apelan \u00e1 beleza das s\u00faas paisaxes, a idiosincrasia dos seus habitantes e as enormes posibilidades de desenvolvemento.\nFala.\nFrancisco Xavier Fr\u00edas Conde caracteriza a fala de Rihonor dentro do dialecto seabr\u00e9s, a\u00ednda que como fala de transici\u00f3n ente o dominio ling\u00fc\u00edstico asturleon\u00e9s e o dominio ling\u00fc\u00edstico galegoportugu\u00e9s. En realidade amosa todos os trazos com\u00fans do galego ag\u00e1s que diptonga as vogais breves latinas: puorta, vieyu.\nSociedade.\nA principal fonte de ingresos foi tradicionalmente o comercio, ao estar situado nun paso fronteirizo con Portugal. Actualmente, a econom\u00eda \u00e9 de subsistencia, xa que a maior\u00eda das terras se encontran abandonadas e a maior parte dos seus habitantes son xubilados. Existe un s\u00f3 comercio de ultramarinos do que se abastecen os rihonoreses, ademais dos comerciantes que acoden cos seus veh\u00edculos dende Portugal para vender o seu x\u00e9nero (pan, carne, peixe...).\nEste lugar ten unha particularidade \u00fanica na pen\u00ednsula Ib\u00e9rica: forma unha unidade coa aldea portuguesa de Rio de Onor. Realmente ambas as aldeas son unha soa, dividida artificialmente pola raia fronteiriza. Debido a esta singularidade, os seus habitantes falan indiferentemente castel\u00e1n e portugu\u00e9s, moi influenciados ambos pola lingua aut\u00f3ctona: o case extinto rihonor\u00e9s, dialecto do leon\u00e9s.\nLocalmente co\u00f1\u00e9cense as partes espa\u00f1ola e portuguesa coas formas portuguesas \"Povo de cima\" e \"Povo de abaixo\" respectivamente, e en localidades pr\u00f3ximas onde o leon\u00e9s a\u00ednda est\u00e1 vivo rec\u00f3llense as formas Rueidenore de Riba e d\u2019Abaixu."}
{"id": "256540", "revid": "1131", "url": "https://gl.wikipedia.org/wiki?curid=256540", "title": "Santa Cruz de Abranes", "text": "Santa Cruz de Abranes (\"Santa Cruz d'Abranes\" en leon\u00e9s) \u00e9 unha localidade do concello de Pedralba de la Prader\u00eda, pertencente \u00e1 provincia de Zamora.\nNesta pequena localidade de 24 habitantes (INE 2020) cons\u00e9rvase a lingua leonesa, a\u00ednda falada cun grao de pureza superior ao doutras localidades da zona.\nPertence \u00e1 bisbarra de Seabra, a\u00ednda que ata o s\u00e9culo XVIII pertenceu a Portugal, pa\u00eds co cal \u00e9 lindeiro. Enc\u00f3ntrase dentro do espazo natural protexido da Serra da Culebra."}
{"id": "256541", "revid": "839", "url": "https://gl.wikipedia.org/wiki?curid=256541", "title": "Britonia", "text": ""}
{"id": "256561", "revid": "27155", "url": "https://gl.wikipedia.org/wiki?curid=256561", "title": "Homeostase do ferro", "text": ""}
{"id": "256565", "revid": "56817", "url": "https://gl.wikipedia.org/wiki?curid=256565", "title": "Arbo (hom\u00f3nimos)", "text": "O top\u00f3nimo galego Arbo pode referirse a:"}
{"id": "256566", "revid": "1888", "url": "https://gl.wikipedia.org/wiki?curid=256566", "title": "Jos\u00e9 Carbonell Alsina", "text": "Jos\u00e9 Juan Carbonell Alsina, que asinaba como J. Cea, nado en Reus en 1873 e finado en Pontevedra a finais de abril de 1945, foi un xornalista e pol\u00edtico catal\u00e1n residente en Galicia.\nTraxectoria.\nFillo de Jos\u00e9 Carbonell Bras e Josefa Alsina Llaber\u00eda. Foi membro dunha sociedade de librepensadores de Reus, participou na guerra de Cuba e publicou en 1898 \"Del cuartel y la manigua: impresi\u00f3ns d'un soldat\", de volta a Catalu\u00f1a colaborou en \"Eco Republicano\", pero despois dirixiu o \"Semanario Cat\u00f3lico de Reus\" (1899-1901), onde publicaba co pseud\u00f3nimo de Carlos de Vera; e deste pasou a dirixir o diario cat\u00f3lico \"La Cruz\" de Tarragona (1901-1902). En 1906 publicou en Reus o poemario \"De l'amor: poesies\" e en 1910 estreou nesa cidade a obra \"Crim i redempci\u00f3\", que non foi publicada. A principios dos anos dez apareceu como redactor de \"El Progreso\" de Pontevedra e en 1913 xa \u00e9 redactor xefe.\nAs s\u00faas actividades foron escuras ata que en 1916 o prietismo ordenou a loita contra o marqu\u00e9s de Riestra. Jos\u00e9 Carbonell desatou desde \"El Progreso\" unha campa\u00f1a contra o marqu\u00e9s que rematou co seu prestixio. Converteuse no escritor anticaciquil m\u00e1is co\u00f1ecido e radical de Galicia. Tam\u00e9n interveu como orador agrario e conferenciante. Participou na Asemblea de Santiago de Compostela de 1916 en protesta polos m\u00e1rtires de Cans. A partir de 1917 tomou parte nas concentraci\u00f3ns agrarias e obreiras, dirixiu a operaci\u00f3n electoral que a esquerda preparou para asaltar a Deputaci\u00f3n de Pontevedra, implantou a s\u00faa orientaci\u00f3n no Concello de Cerdedo e Forcarei e mantivo unha pol\u00e9mica con \"A Nosa Terra\" defendendo a tese de que o agrarismo ti\u00f1a que ser pol\u00edtico e decididamente anticaciquil.\nCando o catalanismo da Lliga Regionalista acadou o poder e o seu l\u00edder Francesc Camb\u00f3 exerceu labores en relaci\u00f3n coa pol\u00edtica galega, Carbonell cambiou a s\u00faa orientaci\u00f3n en funci\u00f3n das ordes do seu diario, a favor das novas alianzas. Durante a s\u00faa visita a Galicia no Nadal de 1917, Camb\u00f3 compartiu con Ant\u00f3n Losada Di\u00e9guez un multitudinario mitin electoral en Cerdedo o 19 de febreiro de 1918, no marco da campa\u00f1a para os comicios xerais do d\u00eda 24. Neste per\u00edodo Carbonell afianzou a s\u00faa amizade con Castelao.\nEn 1917 involucrouse nas loitas de Mora\u00f1a e sufriu un proceso pol\u00edtico, sendo acusado de inxurias ao sacerdote Bernardo Casal Soto, cura p\u00e1rroco de Sai\u00e1ns, e membro da familia dominadora do concello, por un artigo aparecido en \"Progreso\" o 20 de maio de 1917, que rematou en 1919 cunha condena do Tribunal Supremo a dous anos, once meses e un d\u00eda de desterro. Recibiu o amparo dos agrarios de Ponteareas e, tras unha breve estancia con eles, trasladouse a Vigo en abril de 1921, onde dirixiu o semanario \"La Luz\" con escaso \u00e9xito, pois mantivo os seus puntos de vista de antano a favor da redenci\u00f3n. Despois dirixiu o semanario vigu\u00e9s \"El Tanque\" (1922-1923).\nNa ditadura de Primo de Rivera trasladouse a Barcelona en 1926, abandonou a redacci\u00f3n de \"Progreso\" en setembro de 1927 por disparidade coa li\u00f1a do peri\u00f3dico e comezou a colaborar como redactor de \"El Pueblo Gallego\" en Pontevedra at\u00e9 setembro de 1928. Foi deportado a Lleida a principios de 1929 e volveu colaborar en \"El Progreso\". Regresou a Pontevedra en marzo de 1930. Evolucionou cara o republicanismo a trav\u00e9s do reformismo de Melqu\u00edades \u00c1lvarez. Foi procesado novamente en outubro de 1930. Durante a Segunda Rep\u00fablica foi elixido vicepresidente do Recreo de Artesanos de Pontevedra en 1931, continuou colaborando en \"Progreso\" e o 12 de novembro de 1934 foi nomeado concelleiro de Pontevedra na corporaci\u00f3n radical presidida por Vicente Quint\u00e1 Somoza, permanecendo no cargo ata principios de xaneiro de 1936.\nRealizou m\u00faltiples traballos como correspondente de publicaci\u00f3ns de Madrid e Barcelona.\nMorreu en Pontevedra a finais de abril de 1945.\nVida persoal.\nO seu sobri\u00f1o Josep Maria Carbonell Barber\u00e0, foi tam\u00e9n un escritor catal\u00e1n."}
{"id": "256567", "revid": "89787", "url": "https://gl.wikipedia.org/wiki?curid=256567", "title": "Nocardi\u00e1ceas", "text": "As Nocardi\u00e1ceas (Nocardiaceae) son unha familia de bacterias aerobias, grampositivas de elevado contido GC, da orde Actinomycetales, que se encontran comunmente no solo e na auga. Ill\u00e1ronse membros desta familia nos solos ant\u00e1rticos. As Nocardiaceae poden ser cocobacilos, bacterias filamentosas, ou, m\u00e1is raramente, formas fragmentadas e palisadas, e as especies filamentosas crecen seguindo un patr\u00f3n morfoloxicamente ramificado similar \u00e1s hifas dos fungos.\nXen\u00f3mica.\nAs Nocardiaceae forman un clado monofil\u00e9tico dentro da s\u00faa orde tanto nas \u00e1rbores filoxen\u00e9ticas baseadas nos ARNr 16S coma en prote\u00ednas. Identific\u00e1ronse nelas varios indeis sinatura conservados e prote\u00ednas sinatura conservadas, que s\u00f3 se atopan nos x\u00e9neros \"Nocardia\" e \"Rhodococcus\", o que apoia que existe unha estreita relaci\u00f3n entre eses dous x\u00e9neros. Fix\u00e9ronse recentemente propostas baseadas en nucle\u00f3tidos sinatura do ARNr 16S e marcadores quimiotaxon\u00f3micos, para engadir \u00e1 familia Nocardiaceae os x\u00e9neros \"Gordonia\", \"Skermania\", \"Williamsia\", \"Millisia\", e \"Smaragdicoccus\". Por\u00e9n, non se encontraron nestes x\u00e9neros indeis sinatura conservados nin prote\u00ednas com\u00fans \u00e1s compartidas xeralmente por \"Nocardia\", \"Rhodococcus\" e \"Gordonia\", que son os membros co xenoma completamente secuenciado na revisi\u00f3n proposta das Nocardiaceae.\nPatoxenia.\nAlogunhas especies colonizan os animais, e membros de \"Nocardia\" e \"Rhodococcus\" poden causar infecci\u00f3ns en humanos e gando. Moitos membros desta familia te\u00f1en \u00e1cidos mic\u00f3licos integrados na s\u00faa parede celular, e como resultado as \"Nocardia spp.\" poden ser confundidas con micobacterias cando se observan ao microscopio despois de facerlles a proba da resistencia a \u00e1cido-alcohol (\"acid-fastness\").\nUsos ambientais.\nEscuma de augas residuais.\nAs especies de \"Nocardia\" son con frecuencia responsables da acumulaci\u00f3n de escuma que se produce nos lodos activados durante o tratamento de augas residuais. As escumas biol\u00f3xicas poden ser un problema para o proceso de tratamento de augas, e a s\u00faa acumulaci\u00f3n red\u00facese ao engadir surfactantes \u00e1s augas residuais.\nBiorremediaci\u00f3n de hidrocarburos.\nAs Nocardiaceae do solo poden degradar hidrocarburos (como os destilados do petr\u00f3leo) e foron propostas como axentes de biorremediaci\u00f3n para tratar vertidos no ambiente.\nCambios de nomenclatura.\nNa d\u00e9cada de 1980, todas as especies de Nocardiaceae que estaban asignadas ao x\u00e9nero \"Micropolyspora\" foron transferidas aos x\u00e9neros \"Nocardia\", \"Nonomuraea\" da familia Streptosporangiaceae, ou ao \"Saccharopolyspora\" da familia Pseudonocardiaceae. Isto supuxo a s\u00faa desaparici\u00f3n como x\u00e9nero con status oficial actual, pero o nome segue aparecendo nos artigos de investigaci\u00f3n anteriores a esa data."}
{"id": "256568", "revid": "27155", "url": "https://gl.wikipedia.org/wiki?curid=256568", "title": "Nocardi\u00e1cea", "text": ""}
{"id": "256569", "revid": "27155", "url": "https://gl.wikipedia.org/wiki?curid=256569", "title": "Nocardiaceae", "text": ""}
{"id": "256570", "revid": "1888", "url": "https://gl.wikipedia.org/wiki?curid=256570", "title": "Meis (hom\u00f3nimos)", "text": ""}
{"id": "256571", "revid": "98629", "url": "https://gl.wikipedia.org/wiki?curid=256571", "title": "P\u00e1l Kov\u00e1cs", "text": "P\u00e1l Kov\u00e1cs (en h\u00fangaro: Kov\u00e1cs P\u00e1l), nado en Debrecen o 17 de xullo de 1912 e finado en Budapest o 8 de xullo de 1995, foi un tirador de esgrima h\u00fangaro, ga\u00f1ador de sete medallas ol\u00edmpicas. Foi o pai dos tam\u00e9n tiradores de esgrima Attila e Tam\u00e1s Kov\u00e1cs.\nTraxectoria.\nPrincipiou a estudar Universidade Corvinus de Budapest e logo pasou \u00e1 Academia Militar Ludovica gradu\u00e1ndose en 1935 como tenente do ex\u00e9rcito. Disc\u00edpulo do mestre de armas L\u00e1szl\u00f3 Borsody, pertenceu ao Club de Esgrima de Oficiais (1935-1945), Ganz Vasas (1945-1954) e Vasas SC (a partir de 1954)Participou, aos 24 anos, nos Xogos Ol\u00edmpicos de 1936 celebrados en Berl\u00edn, ga\u00f1ando a medalla de ouro na proba por equipos de sabre. Despois da fin da segunda guerra mundial estivo dous anos como prisioneiro de guerra. Nos Xogos Ol\u00edmpicos de 1948 de Londres revalidou o seu t\u00edtulo por equipos, ta\u00f1ando tam\u00e9n unha medalla de bronce na proba individual. Nos Xogos Ol\u00edmpicos de 1952 de Helsinqui volve ga\u00f1ar o ouro por equipos, as\u00ed como tam\u00e9n ese metal na individual. Nos Xogos Ol\u00edmpicos de 1956 de Melbourne non \u00e9 quen de revalidar o seu t\u00edtulo individual, rematando sexto, pero si revalida o t\u00edtulo por equipos, conseguindo as\u00ed a s\u00faa cuarta vitoria nesta proba. Nos Xogos Ol\u00edmpicos de 1960 de Roma ga\u00f1ou unha nova medalla de ouro na proba por equipos, o seu quinto t\u00edtulo consecutivo.\nAo longo da s\u00faa carreira ga\u00f1ou dezaseis t\u00edtulos nacionais h\u00fangaros, doce medallas no Campionato do Mundo de Esgrima, dez delas de ouro. Foi vicepresidente da Federaci\u00f3n H\u00fangara de Esgrima (1963-1968), a partir de 1968 foi membro do Comit\u00e9 Ol\u00edmpico H\u00fangaro, e tam\u00e9n foi membro do Comit\u00e9 Executivo da Federaci\u00f3n Internacional de Esgrima e entre 1980 e 1988 o seu vicepresidente. Pouco antes da s\u00faa morte foi ascendido ao rango de xeneral."}
{"id": "256572", "revid": "4817", "url": "https://gl.wikipedia.org/wiki?curid=256572", "title": "Mos (hom\u00f3nimos)", "text": "O top\u00f3nimo galego Mos pode referirse a:\nComo acr\u00f3nimo tam\u00e9n pode referirse a:"}
{"id": "256574", "revid": "98629", "url": "https://gl.wikipedia.org/wiki?curid=256574", "title": "Alosa (x\u00e9nero)", "text": "Alosa \u00e9 un x\u00e9nero de peixes tele\u00f3steos eurihalinos da familia Clupeidae. Tr\u00e1tase dun taxon \u2014que \u00e9 o tipo da subfamilia dos alosinos (\"Alosinae\", )\u2014 cuxos representantes son peixes mari\u00f1os, pero que son capaces de remontaren os r\u00edos, co\u00f1ecidos como zamborcas.\nDistrib\u00faense polas costas do oc\u00e9ano Atl\u00e1ntico e o mar Mediterr\u00e1neo, con algunha especie presente no golfo P\u00e9rsico.\nEtimolox\u00eda.\n\"Alosa\" deriva do lat\u00edn tard\u00edo \"alosa\" ou \"alausa\" certo peixe citado por Ausonio, quizais influ\u00eddo polo grego \u1f05\u03bb\u03c2, \u1f05\u03bb\u03cc\u03c2 \"h\u00e1ls\", \"hal\u00f3s\" \"sal\", \u00e9 dicir, \"do sal\", aludindo \u00e1 presenza destes peixes en augas salobres.\nTaxonom\u00eda.\nA sistem\u00e1tica do x\u00e9nero \u00e9 extremadamente complexa: as especies de \"Alosa\" viven en multitude de h\u00e1bitats distintos, e moitos taxons son migratorios. Incluso hai poblaci\u00f3ns reclu\u00eddas en lagos \u2014en Killarney (Irlanda) e en dous lagos do norte de Italia\u2014 cun fluxo xen\u00e9tico nulo f\u00f3ra do n\u00facleo confinado endog\u00e1mico. Tam\u00e9n hai especies nativas dos mares Negro e Caspio, as\u00ed como do golfo P\u00e9rsico.\nA s\u00faa morfolox\u00eda \u00e9 variada, estando moi relacionada coa adaptaci\u00f3n aos h\u00e1bitats nos que o taxon vive. As\u00famese que alg\u00fans taxa son de evoluci\u00f3n recente, o que se deduce mediante modernas t\u00e9cnicas de dataci\u00f3n molecular. Ademais, parece que o fen\u00f3meno da hibridaci\u00f3n foi moi com\u00fan na evoluci\u00f3n do grupo durante a s\u00faa filoxenia.\nPor\u00e9n, logrouse definir unha taxonom\u00eda tentativa. As especies norteamericanas, excepto \"A. sapidissima\" poden escindirse nun subx\u00e9nero, ou mesmo nun x\u00e9nero, denominado \"Pomolobus\". Por outra parte, outro x\u00e9nero ou subg\u00e9nero proposto \"Caspaliosa\", que agrupar\u00eda \u00e1s especies do mar Caspio, resultou ser parafil\u00e9tico e, por tanto, rexeitado.\nEspecies.\n(Nota: os nomes vulgares galegos son os propostos por Lahuerta e V\u00e1zquez)."}
{"id": "256575", "revid": "56817", "url": "https://gl.wikipedia.org/wiki?curid=256575", "title": "A Bola (hom\u00f3nimos)", "text": "O top\u00f3nimo galego A Bola pode referirse a:"}
{"id": "256579", "revid": "1131", "url": "https://gl.wikipedia.org/wiki?curid=256579", "title": "R\u00edo L\u00f3uzara", "text": "O L\u00f3uzara, \u00e9 un r\u00edo da provincia de Lugo, afluente do r\u00edo Lor e este \u00e1 s\u00faa vez do r\u00edo Sil. D\u00e1lle nome ao Val de L\u00f3uzara ou Terras de L\u00f3uzara, no concello de Samos. Ten aproximadamente 29\u00a0km de lonxitude.\nPercorrido.\nNace da confluencia de varios regos que baixan da Serra do Ra\u00f1adoiro, no concello de Pedrafita do Cebreiro, entre eles o r\u00edo Louzarela. No seu tramo inicial fai de l\u00edmite entre os concellos de Folgoso do Courel e o de Samos para logo internarse neste \u00faltimo, polo cal discorre a maior parte do seu percorrido, recibindo varios regos que descenden da Serra do Oribio e dos Montes de L\u00f3uzara. \u00danese ao r\u00edo Lor no concello do Folgoso do Courel a uns 430 m de altitude, preto da aldea do Touz\u00f3n.\nExplotaci\u00f3n.\nAntigamente funcionaban varios mu\u00ed\u00f1os, e ferrer\u00edas como a de Gundriz ou a de Santalla de L\u00f3uzara, e alg\u00fan mazo."}
{"id": "256583", "revid": "75439", "url": "https://gl.wikipedia.org/wiki?curid=256583", "title": "Alosinos", "text": "A dos alosinos (\"Alosinae\") \u00e9 unha subfamilia de peixes tele\u00f3steos da familia dos clupeidos (\"Clupeidae\"). M\u00e1is da metade das s\u00faas especies, pertencentes ao x\u00e9nero \"Alosa\", habitan en augas europeas e do Atl\u00e1ntico occidental, mentres que as demais se distrib\u00faen polo oeste de \u00c1frica, a rexi\u00f3n Indo-Pac\u00edfica e o Pac\u00edfico oriental.\nCaracter\u00edsticas.\nOs alosinos son relativamente grandes, comparados con outros clupeidos. Algunhas especies poden chegar aos 60\u00a0cm de longo, pero o tama\u00f1o medio \u00e9 de 20 a 30\u00a0cm. O seu ventre \u00e9 escamoso, e o x\u00e9nero \"Ethmidium\" tam\u00e9n presenta escamas na parte anterior do lombo (antes da aleta dorsal).\nA aleta dorsal est\u00e1 situada no centro do lombo, e as aletas pelvianas est\u00e1n implantadas xusto por debaixo dela. A aleta anal \u00e9 curta e est\u00e1 claramente por detr\u00e1s da aleta dorsal. As aletas pelvianas est\u00e1n sostidas por de seis a oito raios brandos.\nAlgunhas especies te\u00f1en moellas no tubo dixestivo.\nA s\u00faa cor \u00e9 xeralmente prateada, cunha mancha escura a mi\u00fado detr\u00e1s das aberturas branquiais (op\u00e9rculos, e algunhas especies te\u00f1en tam\u00e9n unha fila de puntos ao longo dos flancos do corpo.\nH\u00e1bitat e biolox\u00eda.\nAs especies dos \"Alosinae\" viven no mar cerca da costa, nas augas salobres dos esteiros e tam\u00e9n as hai de auga doce. Algunhas especies son an\u00e1dromas (migran do mar para os r\u00edos para reproduc\u00edrense)\nTodas as especies forman cardumes.\nAlim\u00e9ntanse de diversos invertebrados e pequenos peixes. Alg\u00fans son filtradores (x\u00e9nero \"Ethmalosa\") aliment\u00e1ndose de fitoplancto.\nUsos.\nMoitas especies, especialmente dos x\u00e9neros \"Alosa\", \"Brevoortia\" e \"Tenualosa\" son de importancia econ\u00f3mica para a pesca."}
{"id": "256584", "revid": "22795", "url": "https://gl.wikipedia.org/wiki?curid=256584", "title": "Alosinae", "text": ""}
{"id": "256594", "revid": "1093", "url": "https://gl.wikipedia.org/wiki?curid=256594", "title": "Antonio Fontenla Ramil", "text": ""}
{"id": "256595", "revid": "1888", "url": "https://gl.wikipedia.org/wiki?curid=256595", "title": "Jos\u00e9 Manuel Fern\u00e1ndez Alvari\u00f1o", "text": "Jos\u00e9 Manuel Fern\u00e1ndez Alvari\u00f1o, nado en Vigo o 12 de maio de 1947, \u00e9 un avogado e empresario galego.\nTraxectoria.\nDe familia de empresarios, tomou a direcci\u00f3n do grupo de investimentos Alvari\u00f1o, con sede en Vigo, que traballa en distintos sectores, dende a venda de autom\u00f3biles ata o desenvolvemento de software ou a enerx\u00eda fotovoltaica.\nEn 2003 converteuse en presidente da Confederaci\u00f3n de Empresarios de Pontevedra. En 2013 desbancou o ata daquela presidente da Confederaci\u00f3n de Empresarios de Galicia, Antonio Fontenla, e f\u00edxose el coa presidencia da maior organizaci\u00f3n empresarial galega, ao tempo que cesaba como presidente da delegaci\u00f3n pontevedresa. Tam\u00e9n foi vicepresidente da C\u00e1mara de Comercio de Vigo e formou parte das directivas doutros colectivos empresariais, como a Asociaci\u00f3n de Talleres da provincia de Pontevedra (ATRA), da CEOE, da Autoridade Portuaria de Vigo ou do Consello Econ\u00f3mico e Social de Galicia.\nEn 1993 impulsou a fundaci\u00f3n do Club Financeiro de Vigo, do que ademais \u00e9 presidente. En 2015 anunciou que non se presentar\u00eda \u00e1 reelecci\u00f3n no cargo."}
{"id": "256596", "revid": "1093", "url": "https://gl.wikipedia.org/wiki?curid=256596", "title": "Enerx\u00eda fotovoltaica", "text": ""}
{"id": "256599", "revid": "98629", "url": "https://gl.wikipedia.org/wiki?curid=256599", "title": "Gy\u0151z\u0151 Kulcs\u00e1r", "text": "Gy\u0151z\u0151 Kulcs\u00e1r (en h\u00fangaro: Kulcs\u00e1r Gy\u0151z\u0151), nado en Budapest o 18 de outubro de 1940), \u00e9 un tirador de esgrima h\u00fangaro, xa retirado, ga\u00f1ador de seis medallas ol\u00edmpicas.\nTraxectoria.\nPasou a segunda guerra mundial en Suecia, regresando a Hungr\u00eda en 1946, comezou a practicar esgrima aos quince anos no instituto a partir de 1957 co club \u00dajpesti TE comezou a participar en competici\u00f3ns nacionais. Participou, aos 23 anos, nos Xogos Ol\u00edmpicos de 1964 celebrados en Toquio, ga\u00f1ando a medalla de ouro na proba por equipos d espada e quedando de noveno na proba individual. Nos Xogos Ol\u00edmpicos de 1968 de M\u00e9xico ga\u00f1ou d\u00faas medallas de ouro nas probas individual e por equipos, metais que foron bronce e novamente ouro respectivamente nos Xogos Ol\u00edmpicos de 1972 de M\u00fanic. Nos Xogos Ol\u00edmpicos de 1976 de Montreal revalidou a medalla de bronc en individual e rematou cuarto na proba por equipos, ga\u00f1ando as\u00ed un diploma ol\u00edmpico.\nAo longo da s\u00faa carreira ga\u00f1ou nove medallas no Campionato do Mundo de Esgrima, tres delas de ouro. Tras retirarse sacou o t\u00edtulo de adestrador profesional de esgrima na Facultade de Educaci\u00f3n F\u00edsica (1976), \u00e9 mestre de armas reco\u00f1ecido pola Federaci\u00f3n de Esgrima H\u00fangara, da que foi secretario xeral (1979-1980) e adestrador do equipo h\u00fangaro de esgrima ata 1988, ano no que se estableceu en Italia, adestrando no AC Pro Vercelli. No ano 2001 volveu a Hungr\u00eda como adestrador do Budapesti Honv\u00e9d\u2013LNX. Foi membro do Comit\u00e9 Ol\u00edmpico H\u00fangaro (2005-2012) e adestrador principal do equipo de espada h\u00fangaro ata o ano 2012"}
{"id": "256601", "revid": "43749", "url": "https://gl.wikipedia.org/wiki?curid=256601", "title": "Accidente ferroviario de Angrois de 2013", "text": ""}
{"id": "256603", "revid": "1093", "url": "https://gl.wikipedia.org/wiki?curid=256603", "title": "Accidente ferroviario de Angrois", "text": ""}
{"id": "256605", "revid": "98629", "url": "https://gl.wikipedia.org/wiki?curid=256605", "title": "Josep Maria Espin\u00e0s", "text": "Josep Maria Espin\u00e0s i Massip, nado en Barcelona o 7 de marzo de 1927 e finado o 5 de febreiro de 2023, foi un escritor, xornalista, avogado e editor catal\u00e1n, co\u00f1ecido polas s\u00faas novelas, cr\u00f3nicas de viaxes e artigos xornal\u00edsticos. Autor dunha extensa obra narrativa, coa que acadou o Premio de Honor des Letras Catal\u00e1s, o Premio Joanot Martorell, o Premio Sant Jordi e o Premi V\u00edctor Catal\u00e0. Tam\u00e9n foi un dos cofundadores de Els Setze Jutges e da editorial La Campana. En 1983 recibiu o Premio Creu de Sant Jordi, concedida pola Generalitat de Catalu\u00f1a.\nTraxectoria.\nEstudou cos escolapios at\u00e9 1945, cando comezou a estudar Dereito na Universidade de Barcelona, licenci\u00e1ndose en 1949. Nese mesmo ano ga\u00f1ou o Premio Guimer\u00e0 co seu primeiro artigo. Exerceu de avogado at\u00e9 1955, cando comezou a traballar en Ediciones Destino.\nEn 1961 foi un dos impulsores da \"Nova Can\u00e7\u00f3\" e un dos fundadores de Els Setze Jutges. El mesmo cantou versi\u00f3ns de canci\u00f3ns de Georges Brassens para iniciar o movemento, retir\u00e1ndose ao aparecer cantantes profesionais. Tempo despois escribiu a narraci\u00f3n infantil \"Viatge a la Lluna\", con m\u00fasica de Xavier Montsalvatge. En 2007 recibiu a Medalla de Honra do Parlament de Catalunya en reco\u00f1ecemento ao traballo realizado por Els Setze Jutges.\nO 23 de abril de 1976 comezou a s\u00faa colaboraci\u00f3n diaria no novo xornal \"Avui\", co t\u00edtulo de \"A la vora de...\", que mantivo de modo ininterrompido at\u00e9 xaneiro de 1999. Con esta columna ga\u00f1ou diversos premios, como o Premio Ciutat de Barcelona de xornalismo en 1983, o Premio AVUI de artigos xornal\u00edsticos en 1992 e o Premio Nacional de Periodismo en 1995, concedido pola Generalitat. Despois pasou a escribir en \"El Peri\u00f3dico\" coa columna de opini\u00f3n \"Petit observatori\", que a\u00ednda publica. Os artigos de Espin\u00e0s caracter\u00edzanse por tratar moitos temas de forma amena e desde diversas perspectivas.\nPresentou programas de entrevistas en televisi\u00f3n como \"Personal i intransferible\" (Canal 33), \"Identitats\" (TV3, de 1984 a 1988) e \"Senyals\" (Canal 33, de 1989 a 1990).\nObra.\nEn 1953 deuse a co\u00f1ecer como escritor ao lograr o Premio Joanot Martorell coa novela \"Com ganivets o flames\". A partir de ent\u00f3n logra certo \u00e9xito de p\u00fablico coas obras \"Dotze bumerangs\" (1954) e \"El gandul\" (1955). En 1961 acadou reco\u00f1ecemento internacional logo da traduci\u00f3n ao ingl\u00e9s de \"Tots som iguals\" (1956), con boas cr\u00edticas no \"New York Herald Tribune\", o \"New York Times\", o \"The Washington Post\", e na revista \"Book of the Month\", que destacou o libro xunto a outros once de todo o mundo. Logo desa obra publicou \"La trampa\" (1956), a escolma \"Vari\u00e9t\u00e9s\" (1958, premio de narraci\u00f3ns V\u00edctor Catal\u00e0), \"Cita de narradors\" (1957, recompilaci\u00f3n de artigos de diversos narradores falando cada un da obra doutro, premio Josep Yxart), e a m\u00e1is pr\u00f3xima ao realismo social, \"Combat de nit\" (1959). En 1961 ga\u00f1ou o Premio Sant Jordi de novela coa obra \"L'\u00faltim repl\u00e0\", e iniciou unha longa etapa con pouqu\u00edsima produci\u00f3n novel\u00edstica, exceptuada por \"La collita del diable\" (1968) e \"Vermell i passa\" (1992).\nEn 1986 publicou unhas emotivas cartas dirixidas \u00e1 s\u00faaa filla co t\u00edtulo de \"El teu nom \u00e9s Olga\", que acadou un grande \u00e9xito editorial e foi obxecto de numerosas traduci\u00f3ns, amais de contribu\u00edr ao co\u00f1ecemento da relaci\u00f3n un pai coa s\u00faa filla con s\u00edndrome de Down.\nDestacou no cultivo de libros de viaxes. Amais de relatos das s\u00faas viaxes por zonas rurais de Catalu\u00f1a e a pen\u00ednsula Ib\u00e9rica, percorreu outra zonas de Europa, Israel, a India, o Nepal, Tailandia, Malaisia, Hong Kong, o Xap\u00f3n e os Estados Unidos. Entre as obras deste x\u00e9nero destacan \"Ciutats de Catalunya\" (1956-1958), \"Viatge al Pirineu de Lleida\" (1957; logo dunha viaxe feita con Camilo Jos\u00e9 Cela), \"Carrers de Barcelona\" (1961), \"Viatge al Priorat\" (1962), \"Viatge a la Segarra\" (1972), \"El llibre de la diada\" (1975), \"Visions de Cadaqu\u00e9s\" (1978), \"Imatges de Catalunya i Balears\" (1979), \"Geografia de Catalunya\" (1982, 4 volumes), \"Catalunya: tranports metropolitans\" (1988), \"A peu per la Terra Alta\" (1989) ou \"A peu per la Llitera\" (1990).\nA mediados da d\u00e9cada de 1990 escribiu unha serie de reportaxes at\u00edpicos como \"Viatge als grans magatzems\" (1993) e \"A peu per la terra cremada\" (1995), un percorrido por terras da Catalu\u00f1a interior devastadas polos incendios forestais do ver\u00e1n de 1994. En 2002 publicou \"A peu per Gal\u00edcia\", relato da s\u00faa viaxe por Palas de Rei, Santa Mari\u00f1a, Agolada, Rodeiro, Chantada, Taboada, Monterroso e Antas de Ulla. En 2004 publicou \"A peu per la Costa da Morte\", escrito logo do afundimento do \"Prestige\" e no que fala da s\u00faa viaxe por Laxe, Camelle, Camari\u00f1as, Mux\u00eda, Lires, Corcubi\u00f3n e Fisterra.\nNo 2002 recibiu o Premio de Honra das Letras Catal\u00e1s, concedido por \u00d2mnium Cultural, e no 2006 o seu libro \"A peu per Mallorca\" foi galardoado co Premio Lletra d'Or. As s\u00faas obras foron traducidas ao alem\u00e1n, ingl\u00e9s, \u00e9uscaro, castel\u00e1n, franc\u00e9s, italiano, xapon\u00e9s, neerland\u00e9s, portugu\u00e9s e checo.\n\u00c9 autor da letra do himno do FC Barcelona xunto a Jaume Picas, musicada por Manuel Valls Gorina."}
{"id": "256606", "revid": "1131", "url": "https://gl.wikipedia.org/wiki?curid=256606", "title": "Josep Maria Espin\u00e0s i Massip", "text": ""}
{"id": "256607", "revid": "98629", "url": "https://gl.wikipedia.org/wiki?curid=256607", "title": "Sabela (peixe)", "text": "A sabella \"(Alosa fallax)\" \u00e9 un peixe da familia dos clupeidos moi semellante \u00e1 zamborca, polo que tam\u00e9n se co\u00f1ece con este nome.\nCaracter\u00edsticas.\nDe corpo alongado, fusiforme, comprimido lateralmente, de at\u00e9 algo m\u00e1is de 60\u00a0cm de lonxitude nas femias (os machos son m\u00e1is pequenos) e 1,5\u00a0kg de peso e alonga, ten a aleta dorsal no medio do lombo, algo m\u00e1is cerca da cabeza que do ped\u00fanculo caudal. Ten de 60 a 65 escamas sobre a li\u00f1a lateral.\nA coloraci\u00f3n \u00e9 azul verdosa no dorso e prateada nos flancos e na rexi\u00f3n ventral. Presenta unha ou d\u00faas manchas negras detr\u00e1s do op\u00e9rculo e de 6 a 10 pintas, tam\u00e9n negras, a cada lado o corpo.\nH\u00e1bitat e biolox\u00eda.\nA sabella distrib\u00faese polas costas do Atl\u00e1ntico nororiental, desde o sur de Islandia e o golfo de Botnia at\u00e9 o extremo norte do noroeste africano, e por todo o Mediterr\u00e1neo, at\u00e9 o oeste e o sur do mar Negro, formando cardumes.\n\u00c9 unha especie an\u00e1droma, que penetra nos esteiros salobres e sobe polo grandes r\u00edos na primavera para a reproduci\u00f3n. Esta real\u00edzase en fondos de area ou grava, e a femia pon uns 200 000 ovos, pel\u00e1xicos, que van \u00e1 deriva e se desenvolven rapidamente, nun per\u00edodo de 2 a 8 d\u00edas. Despois da desova, os adultos regresan ao mar.\nAs cr\u00edas permanecen nos r\u00edos e esteiros at\u00e9 que alcanzan os 5 ou 6\u00a0cm de lonxitude. Acadan a madurez sexual aos 3 ou 4 anos, cando miden de 30 a 40\u00a0cm.\nAlim\u00e9ntase de zooplancto de larvas der peixes.\nEn Galicia.\nA presenza sa sabella en Galicia foi rexistrada por de Buen en 1935, en fondos da plataforma continental menores de 200 m, desde a desembocadura do Mi\u00f1o at\u00e9 Fisterra."}
{"id": "256608", "revid": "22795", "url": "https://gl.wikipedia.org/wiki?curid=256608", "title": "Alosa fallax", "text": ""}
{"id": "256611", "revid": "55340", "url": "https://gl.wikipedia.org/wiki?curid=256611", "title": "Accidente de Cans", "text": "O accidente de Cans foi un accidente de autob\u00fas que tivo lugar en 1955 na aldea de Cans, e no que faleceron 31 persoas.\nDatos.\nO accidente sucedeu na ma\u00f1\u00e1 do 26 de febreiro de 1955, cando un coche de li\u00f1a que fac\u00eda o percorrido entre O Porri\u00f1o e Ponteareas se sa\u00edu da estrada ao seu paso por Cans. O veh\u00edculo envorcou e incendiouse. Unha boa parte dos cad\u00e1veres foron carbonizados.\nConsecuencias.\nFaleceron 31 persoas. Once m\u00e1is, inclu\u00eddo o condutor, foron feridas, e unicamente d\u00faas persoas resultaron ilesas. Non se realizaron investigaci\u00f3ns sobre as causas. O condutor, que era natural de Redondela emigrou posteriormente ao Brasil.\nNo lugar do accidente erixiuse un monumento de lembranza financiado por un grupo de emigrantes en Bos Aires."}
{"id": "256615", "revid": "27249", "url": "https://gl.wikipedia.org/wiki?curid=256615", "title": "Ceboleira", "text": "Ceboleira \u00e9 o nome que recibe a planta da cebola. Amais, como top\u00f3nimo galego pode referirse a:"}
{"id": "256616", "revid": "18868", "url": "https://gl.wikipedia.org/wiki?curid=256616", "title": "Melissa officinalis", "text": ""}
{"id": "256617", "revid": "18868", "url": "https://gl.wikipedia.org/wiki?curid=256617", "title": "Herba abelleira", "text": ""}
{"id": "256618", "revid": "18868", "url": "https://gl.wikipedia.org/wiki?curid=256618", "title": "Herba cidreira", "text": ""}
{"id": "256620", "revid": "18868", "url": "https://gl.wikipedia.org/wiki?curid=256620", "title": "Mentha pulegium", "text": ""}
{"id": "256622", "revid": "89787", "url": "https://gl.wikipedia.org/wiki?curid=256622", "title": "Herba arom\u00e1tica", "text": "\"Para ver a lista de especies de herbas arom\u00e1ticas e especias v\u00e9xase o artigo Lista de especies de herbas arom\u00e1ticas.\"\nAs herbas arom\u00e1ticas, herbas de cheiro ou finas herbas, son plantas que nacen bravas nos campos ou son cultivadas nas hortas ou explotaci\u00f3ns agrarias polas s\u00faas cualidades arom\u00e1ticas, recendentes, condimentarias ou, incluso, medicinais. \u00dasanse moito na coci\u00f1a ademais de teren outros usos dom\u00e9sticos e industriais. A palabra condimento, do lat\u00edn \"condimentum\", significa: adubar, aderezar. de todos os xeitos non se deben confundir coas especias, empregadas como condimento seco ou en po.\nXeralmente se utilizan as follas das mesmas, xa sexan frescas, secas, ou deshidratadas, tanto para adubar os guisados coma para realzar os diversos recendos dos pratos culinarios, xa sexan en cru ou coci\u00f1ados.\nDurante moito tempo, e polo xeral, as herbas foron ignoradas, ag\u00e1s a menta, o pirixel e mais o allo. Algunhas s\u00f3 eran localmente co\u00f1ecidas. De feito a coci\u00f1a galega caracter\u00edzase pola case ausencia de uso de herbas recendentes (ag\u00e1s allo, pirixel, fi\u00fancho, loureiro e algunha especie coma pemento).\nPertencen, en termos xerais, a tres familias bot\u00e1nicas:\nAs herbas arom\u00e1ticas secas te\u00f1en un recendo moi forte e deben ser utilizadas con mesura.\nAs flores arom\u00e1ticas util\u00edzanse para facer medicamentos e perfumes.\nAs mentas, especialmente a menta com\u00fan empr\u00e9gase para aromatizar o t\u00e9 e o seu extracto \u00e9 usado na fabricaci\u00f3n de caramelos, cremas dentais, entre outros produtos.\nAs arom\u00e1ticas son utilizadas desde tempos inmemoriais e, segundo alg\u00fans investigadores, acompa\u00f1aron as migraci\u00f3ns e a evoluci\u00f3n dos pobos que as utilizaban, inclusivamente protexendo a s\u00faa sa\u00fade, por mor \u00e1s s\u00faas propiedades antimicrobianas que, non s\u00f3 evitan algunhas infecci\u00f3n, como a propia deterioraci\u00f3n dos alimentos frescos. Al\u00e9n diso, moitas destas plantas te\u00f1en propiedades medicinais, principalmente na facilitaci\u00f3n dos procesos dixestivos.\nNo entanto, para manteren as s\u00faas propiedades, as herbas s\u00f3 deben ser engadidos aos alimentos no fin da s\u00faa preparaci\u00f3n, xa que a calor prexud\u00edcaas.\nA maior\u00eda das herbas verdes que a\u00ednda hoxe se utilizan son orixinarias da rexi\u00f3n do Mediterr\u00e1neo."}
{"id": "256623", "revid": "18868", "url": "https://gl.wikipedia.org/wiki?curid=256623", "title": "Aloysia citriodora", "text": ""}
{"id": "256624", "revid": "18868", "url": "https://gl.wikipedia.org/wiki?curid=256624", "title": "Citrus \u00d7 limon", "text": ""}
{"id": "256625", "revid": "18868", "url": "https://gl.wikipedia.org/wiki?curid=256625", "title": "Finas herbas", "text": ""}
{"id": "256626", "revid": "3054", "url": "https://gl.wikipedia.org/wiki?curid=256626", "title": "Petroselinum crispum", "text": ""}
{"id": "256631", "revid": "18868", "url": "https://gl.wikipedia.org/wiki?curid=256631", "title": "Herbas arom\u00e1ticas", "text": ""}
{"id": "256633", "revid": "92340", "url": "https://gl.wikipedia.org/wiki?curid=256633", "title": "Benigno Barros Mart\u00ednez", "text": "Benigno Barros Mart\u00ednez, finado en Pontevedra o 23 de xu\u00f1o de 1946, foi un editor, xornalista e pol\u00edtico galego.\nTraxectoria.\nImpresor pontevedr\u00e9s. Dirixiu o xornal \"El Progreso\" dende 1916. Foi elixido concelleiro de Pontevedra en novembro de 1917 e volveu ser elixido en febreiro de 1922, sendo primeiro tenente alcalde. Foi un dos fundadores da Coral Polif\u00f3nica de Pontevedra."}
{"id": "256635", "revid": "839", "url": "https://gl.wikipedia.org/wiki?curid=256635", "title": "Pawe\u0142 Cie\u015blik", "text": "Pawe\u0142 Cie\u015blik, nado o 15 de xullo de 1940 en Czernice, Polonia, \u00e9 un bispo cat\u00f3lico latino e doutor en teolox\u00eda b\u00edblica, entre 1995 e 2015 bispo auxiliar de Koszalin-Ko\u0142obrzeg.\nTraxectoria.\nNaceu o 15 de xullo de 1940 en Czernice. Entre 1958 e 1964 estudou no seminario de Go\u015bcikowo, e recibiu o sacramento da ordenaci\u00f3n sacerdotal o 21 de xu\u00f1o de 1964 de mans do arcebispo Jerzy Stroba. Foi vigairo en Mi\u0119dzyrzeczu e en Szczecinie. Entre 1993 e 1994 serviu como reitor do seminario maior. O 3 de decembro de 1994 foi nomeado bispo auxiliar da diocese de Koszalin-Ko\u0142obrzeg e bispo titular da diocese de Britonia, recibindo a consagraci\u00f3n episcopal de mans do papa Xo\u00e1n Paulo II o 6 de xaneiro de 1995. Por encargo da Conferencia Episcopal Polaca foi supervisor do Movemento de Sch\u00f6nstatt.\nO 19 de setembro de 2015 foille aceptada a renuncia como bispo auxiliar de Koszalin-Ko\u0142obrzeg."}
{"id": "256637", "revid": "88215", "url": "https://gl.wikipedia.org/wiki?curid=256637", "title": "T\u00edmea Nagy", "text": "T\u00edmea Nagy (en h\u00fangaro: Nagy T\u00edmea), nada en Budapest o 22 de agosto de 1970, \u00e9 unha tiradora de esgrima h\u00fangara, xa retirada, ga\u00f1adora de d\u00faas medallas ol\u00edmpicas.\nTraxectoria.\nEspecialista na modalitade de espada, participou aos 25 anos nos Xogos Ol\u00edmpicos de 1996 celebrados en Atlanta, conseguindo rematar cuarta na proba de espada por equipos e quinta na proba individual, ga\u00f1anda nas d\u00faas probas senllos diplomas ol\u00edmpicos. Nos Xogos Ol\u00edmpicos de 2000 de Sidney ga\u00f1ou a medalla de ouro na proba individual e novamente foi cuarta na proba por equipos. Nos Xogos Ol\u00edmpicos de 2004 de Atenas revalidou o seu t\u00edtulo ol\u00edmpico e finalizou quinta na proba por equipos.\nAo longo da s\u00faa carreira ga\u00f1ou sete medallas no Campionato do Mundo de Esgrima, seis delas de ouro; e catro medallas no Campionato de Europa, unha delas de ouro."}
{"id": "256642", "revid": "23204", "url": "https://gl.wikipedia.org/wiki?curid=256642", "title": "Ildik\u00f3 Schwarczenberger", "text": "Ildik\u00f3 Schwarczenberger, Ildik\u00f3 Schwarczenberger-Tordasi ou Ildik\u00f3 Tordasi (en h\u00fangaro: Schwarczenberger Ildik\u00f3), nada en Budapest o 9 de setembro de 1951), \u00e9 unha tiradora de esgrima h\u00fangara, ga\u00f1adora de catro medallas ol\u00edmpicas.\nTraxectoria.\nParticipou, aos 20 anos nos Xogos Ol\u00edmpicos de 1972 celebrados en M\u00fanic, conseguindo a medalla de prata na proba por equipos na modalidade de florete. Nos Xogos Ol\u00edmpicos de 1976 de Montreal ga\u00f1ou a medalla de ouro na porba individual e a medalla de bronce na proba por equipos. Nos Xogos Ol\u00edmpicos de 1980 de Moscova revalidou a s\u00faa medalla de bronce por equipos, quedando novena en individual.\nAo longo da s\u00faa carreira ga\u00f1ou dez medallas no Campionato do Mundo de Esgrima, entre elas unha medalla de ouro. Desde 1986 \u00e9 adestradora do equipo xuvenil de esgrima do MTK."}
{"id": "256652", "revid": "12452", "url": "https://gl.wikipedia.org/wiki?curid=256652", "title": "Syzygium aromaticum", "text": ""}
{"id": "256653", "revid": "127505", "url": "https://gl.wikipedia.org/wiki?curid=256653", "title": "Francisco Otero Juncal", "text": "Francisco Otero Juncal, nado cara a 1891 e finado en Pontevedra en maio de 1981, foi un sindicalista, pol\u00edtico, carpinteiro e ebanista galego.\nTraxectoria.\nVicepresidente da Sociedade de Ebanistas de Pontevedra. Presentouse \u00e1s elecci\u00f3ns municipais de 1917 e 1920, pero non foi elixido; volveu presentarse en febreiro de 1922 e foi elixido concelleiro. Dirixiu o peri\u00f3dico \"Nueva Aurora\". Durante a ditadura de Primo de Rivera foi nomeado concelleiro corporativo de Pontevedra en abril de 1924 pero rexeitou o cargo. Acusado de militancia comunista, foi detido o 14 de abril de 1924 con Ramiro Paz Carbajal, Amando Guiance Pamp\u00edn e Valeriano Barros. Pertenceu ao Centro Republicano de Pontevedra do que chegou a formar parte da directiva como vocal 2\u00ba, militou no Partido Radical Socialista e despois integrouse en Uni\u00f3n Republicana. Foi mestre de taller de ebanister\u00eda e carpinter\u00eda da Escola de Traballo de Pontevedra (1934-1936). Co golpe de Estado do 18 de xullo de 1936 foi separado do seu posto e condenado polo Tribunal de Responsabilidades Pol\u00edticas en agosto de 1940 a cinco anos de inhabilitaci\u00f3n e 100 pesetas de multa. Finou en Pontevedra aos 90 anos."}
{"id": "256654", "revid": "98629", "url": "https://gl.wikipedia.org/wiki?curid=256654", "title": "La vaquilla", "text": "La vaquilla \u00e9 un filme espa\u00f1ol dirixido por Luis Garc\u00eda Berlanga que se estreou en 1985.\nSinopse.\nGuerra civil espa\u00f1ola (1936-1939). Na fronte, un grupo de soldados lim\u00edtase a escribir cartas ou a durmir. Pero a tranquilidade r\u00f3mpese cando un altofalante da zona nacional anuncia que, con motivo da Virxe de Agosto, vaise celebrar unha corrida de touros. Cinco combatentes da zona republicana deciden roubar \u00f3 xato para arruinarlle a festa \u00f3 inimigo e conseguir a comida que precisan."}
{"id": "256655", "revid": "15490", "url": "https://gl.wikipedia.org/wiki?curid=256655", "title": "Ducado de Pavia", "text": "O Ducado de Pavia foi un ducado longobardo cuxo territorio comprend\u00eda o Pavese e a capital Pavia, ao mesmo tempo capital do reino longobardo ata o 774, cando foi conquistada polos francos tras un cerco durante nove meses.\nPavia converteuse en longobarda no 572 cando Albo\u00edno dobregou a resistencia entre violencias e devastaci\u00f3ns, pero non se erixiu en capital inmediatamente: Preferiuse Verona no mesmo ano, e a morte de Albo\u00edno fixo que se reunisen todos os 35 duques longobardos en Pavia para a elecci\u00f3n de Cleph como novo rei.\nOs ducados, daquela, estaban estreitamente conectados cos comandantes (\"duces\", que guiaban as \"farae\", grupos militares familiares) que se situaban no territorio preferentemente nas vellas cidades fortificadas romanas, \u00e9 veros\u00edmil xa que logo supo\u00f1er que o ducado de Pavia nacese mesmo no 572 e tivese como primeiro duque a Zabano, que participara na invasi\u00f3n de Italia con Albo\u00edno."}
{"id": "256656", "revid": "15490", "url": "https://gl.wikipedia.org/wiki?curid=256656", "title": "Duque de Pavia", "text": ""}
{"id": "256661", "revid": "624", "url": "https://gl.wikipedia.org/wiki?curid=256661", "title": "Faras", "text": ""}
{"id": "256662", "revid": "88215", "url": "https://gl.wikipedia.org/wiki?curid=256662", "title": "Ildik\u00f3 Rejt\u0151", "text": "Ildik\u00f3 Rejt\u0151, tam\u00e9n co\u00f1ecida como Ildik\u00f3 Uljakin\u00e9-Rejt\u0151 ou Ildik\u00f3 S\u00e1gin\u00e9-Ujlakin\u00e9-Rejt\u0151, nada en Budapest o 11 de maio de 1937 \u00e9 unha tiradora de esgrima h\u00fangara, ga\u00f1adora de sete medallas ol\u00edmpicas.\nTraxectoria.\nXorda de nacemento, comezou a practicar esgrima aos quince anos e os seus adestradores comunic\u00e1banse con ela por medio de notas. Especialista na modalidade de florete, en 1956 foi a campioa mundial xuvenil e en 1958 a campioa h\u00fangara. Participou aos 23 anos nos Xogos Ol\u00edmpicos de 1960 celebrados en Roma, conseguindo a medalla de prata por equipos, quedando tras do equipo sovi\u00e9tico. Nos Xogos Ol\u00edmpicos de 1964 de Toquio levou a medalla de ouro tanto na proba individual como por equipos. Nos Xogos Ol\u00edmpicos de 1968 de M\u00e9xico ga\u00f1ou a medalla de prata na proba por equipos, de novo por tras do equipo sovi\u00e9tico e a medalla de bronce na proba individual. Nos Xogos Ol\u00edmpicos de 1972 de M\u00fanic ga\u00f1ou unha nova medalla de prata na proba por equipos, metal que se converteu en bronce nos Xogos Ol\u00edmpicos de 1976 de Montreal. Despois de retirarse da alta competici\u00f3n foi adestradora da secci\u00f3n de esgrima do \u00dajpest FC (1981-1987) e do Budapesti Honv\u00e9d desde 1987. Activa participante do circu\u00edto de veteranos foi campioa de Europa en 1995 e do mundo de veteranas en 1999.\nAo longo da s\u00faa carreira ga\u00f1ou quince medallas no Campionato do Mundo de Esgrima, entre elas cinco de ouro."}
{"id": "256663", "revid": "88215", "url": "https://gl.wikipedia.org/wiki?curid=256663", "title": "Cezary Wilk", "text": "Cezary Wilk, nado en Varsovia o 12 de febreiro de 1986, \u00e9 un ex-futbolista polaco que xogaba de mediocentro defensivo. Foi internacional coa selecci\u00f3n de Polonia.\nDebutou na primeira divisi\u00f3n polaca co Korona Kielce e xogou logo cinco tempadas no Wis\u0142a Krak\u00f3w, co que se proclamou campi\u00f3n de liga na 2010/11. En 2015 converteuse no primeiro polaco en xogar no Deportivo da Coru\u00f1a, co que logrou o ascenso a Primeira Divisi\u00f3n esa mesma campa\u00f1a. Pasou despois ao Real Zaragoza, onde apenas puido xogar nas tres tempadas que pasou no club, por mor das s\u00faas continuas lesi\u00f3ns de xeonllo, que provocaron finalmente a s\u00faa retirada pouco despois de cumprir 32 anos.\nTraxectoria.\nDurante a s\u00faa infancia xogou nas categor\u00edas inferiores do club da s\u00faa cidade, o Polonia Varsovia, onde xogou ata 2005, cando pasou ao Korona Kielce. Debutou na Ekstraklasa (primeira divisi\u00f3n polaca) con 19 anos e xogou cinco tempadas no Korona, nunha delas cedido medio ano ao \u0141KS \u0141\u00f3d\u017a.\nEn 2010 asinou un contrato de catro anos co Wis\u0142a Krak\u00f3w, e foi parte do equipo que se coroou campi\u00f3n de liga ao ano seguinte. Estivo case catro anos no hist\u00f3rico club de Cracovia, xogando m\u00e1is de 100 partidos e anotando 7 goles.\nO 13 de agosto de 2013 f\u00edxose oficial a s\u00faa fichaxe polo Deportivo da Coru\u00f1a, para as d\u00faas seguintes tempadas, convert\u00e9ndose no primeiro polaco en xogar no club galego. O seu debut produciuse na segunda xornada do campionato, nunha derrota en Riazor\u00a0fronte ao C\u00f3rdoba (0\u20131). Disputou 20 partidos na s\u00faa primeira tempada na Coru\u00f1a, contribu\u00edndo ao ascenso \u00e1 Primeira Divisi\u00f3n que comandou Fernando V\u00e1zquez.\nCo club xa na m\u00e1xima categor\u00eda, disputou 12 encontros m\u00e1is ata que o 18 de marzo de 2015 sufriu unha fractura nun p\u00e9 durante un adestramento que o obrigou a pasar polo quir\u00f3fano. D\u00edas m\u00e1is tarde anunciouse que ser\u00eda operado o 24 de marzo. O 25 de maio recibiu a alta definitiva, co campionato xa rematado.\nO 7 de xullo de 2015, Wilk fichou polo Real Zaragoza cun contrato de dous anos, pero os problemas no seu xeonllo dereito fixeron que s\u00f3 puidese xogar 13 partidos nese tempo. A pesar disto, o Zaragoza renovouno por unha terceira tempadas, a\u00ednda que sen ficha, mentres se recuperaba. Con todo non conseguiu recuperarse completamente e o 20 de marzo de 2018 anunciou a s\u00faa retirada do f\u00fatbol.\nSelecci\u00f3n nacional.\nFormou parte das selecci\u00f3ns sub-21\u200b\u200b e sub-23 polacas,\u200b ata que debutou coa selecci\u00f3n absoluta o 10 de decembro de 2010, nun partido contra Bosnia e Hercegovina, onde entrou na segunda parte en substituci\u00f3n de Ariel Borysiuk. A s\u00faa participaci\u00f3n na selecci\u00f3n pechouse xogando outros poucos minutos noutro amigable contra Moldavia. Foi convocado a alg\u00fans partidos m\u00e1is pero sen chegar a saltar ao campo."}
{"id": "256666", "revid": "89787", "url": "https://gl.wikipedia.org/wiki?curid=256666", "title": "Decio, exarca", "text": "Decio foi un exarca de Italia, testemu\u00f1ado no 584, so o emperador bizantino Mauricio.\nO termo \"exarchus\" aparece mencionado nunha carta datada no 584, do papa Paio II e \u00e9 identificado co \"domno Decio patricio\" citado na mesma carta pouco antes, que, por\u00e9n, segundo alg\u00fans era en cambio un senador romano.\nNo 585 sucedeuno Esmaragdo."}
{"id": "256678", "revid": "88215", "url": "https://gl.wikipedia.org/wiki?curid=256678", "title": "Giancarlo Cornaggia-Medici", "text": "Giancarlo Cornaggia-Medici, nado en Mil\u00e1n o 16 de decembro de 1904 e finado na mesma cidade o 23 de novembro de 1970, foi un tirador de esgrima italiano, ga\u00f1ador de cinco medallas ol\u00edmpicas.\nTraxectoria.\nParticipou, aos 23 anos, nos Xogos Ol\u00edmpicos de 1928 celebrados en \u00c1msterdan, ga\u00f1ando a medalla de ouro na proba por equipos de espada. Nos Xogos Ol\u00edmpicos de 1932 dos \u00c1nxeles logrou a medalla de ouro ma proba individual e foi medalla de prata na proba por equipos. Nos Xogos Ol\u00edmpicos de 1936 de Berl\u00edn ga\u00f1ou a medalla de prata na proba por equipos e foi medalla de bronce na individual.\nAo longo da s\u00faa carreira ga\u00f1ou catro medallas no Campionato do Mundo de Esgrima, entre elas d\u00faas de ouro."}
{"id": "256681", "revid": "1888", "url": "https://gl.wikipedia.org/wiki?curid=256681", "title": "Francisco Otero", "text": "Co nome de Francisco Otero podemos referirnos a:"}
{"id": "256682", "revid": "98629", "url": "https://gl.wikipedia.org/wiki?curid=256682", "title": "Pelonulinos", "text": "A dos pelonulinos (Pellonulinae) \u00e9 unha unha subfamilia de peixes tele\u00f3steos da familia dos clupeidos (\"Clupeidae\"). O seu rexistro f\u00f3sil abarca desde o eoceno, hai 55 mill\u00f3ns de anos, at\u00e9 a actualidade.\nO centro de distribuci\u00f3n da subfamilia, con m\u00e1is da metade das especies \u00e1 a \u00c1frica occidental. Hai tam\u00e9n especies que viven no sur e no leste de \u00c1frica (especialmente en Tanzania), na India, no sueste de Asia e en Australia. No Novo Mundo non se encontran hoxe en d\u00eda, pero o x\u00e9nero \"Knightia\" foi un dos m\u00e1is abundantes no eoceno, encontr\u00e1ndose por primeira vez na Formaci\u00f3n Green River en Norteam\u00e9rica.\nCaracter\u00edsticas.\nAs especies dos pelonulinos son relativamente pequenas. Algunhas poden alcanzar at\u00e9 20\u00a0cm de longo, pero a media \u00e9 de 5 a 10\u00a0cm, e algunhas especies ananas s\u00f3 chegan a ter unha lonxitude corporal de 1,8 a 2\u00a0cm. A maior\u00eda das especies est\u00e1n cubertas de escamas.\nA boca \u00e9 terminal, e algunhas especies te\u00f1en o maxilar inferior sobresa\u00edndo do superior. Os dentes son pequenos e xeralmente c\u00f3nicos.\nA aleta dorsal, pequena, est\u00e1 situada no centro do lombo, a aleta anal \u00e9 curta e est\u00e1 sempre detr\u00e1s do \u00faltimo raio da aleta dorsal.\nVida.\nPolo xeral viven en augas doces, e algunhas especies en auga salobre en esteiros ou lagoas de auga salgada."}
{"id": "256683", "revid": "22795", "url": "https://gl.wikipedia.org/wiki?curid=256683", "title": "Pellonulinae", "text": ""}
{"id": "256684", "revid": "23204", "url": "https://gl.wikipedia.org/wiki?curid=256684", "title": "Camulus", "text": "No antigo polite\u00edsmo celta, Camulus ou Camulos era deus que os romanos interpretaron como Marte. Foi unha deidade importante na antiga Britania e Galia, especialmente entre os remos, unha tribo gala que viviu nunha \u00e1rea da moderna B\u00e9lxica.\nCamulus aparece xunto a Marte en cinco inscrici\u00f3ns achadas en Reims, Arlon, Rindern, Maguncia, e Bar Hill, Escocia. O nome Camulos aparece nunha inscrici\u00f3n votiva de Roma.\nEn Rindern, Alema\u00f1a, Mars Camulos aparece nunha pedra cunha coroa de carballo. Noutro lugar foi representado con cabeza de carneiro. Probas da s\u00faa popularidade p\u00f3dense ver nos numerosos top\u00f3nimos, sendo o m\u00e1is salientable Camulodunum.\nO asentamento de Camulodunum (hoxe Colchester) en Essex pode deber o seu nome \u00f3 deus, e \u00e9 a posible base da cidade lendaria de Camelot."}
{"id": "256685", "revid": "23204", "url": "https://gl.wikipedia.org/wiki?curid=256685", "title": "Camulos", "text": ""}
{"id": "256686", "revid": "98629", "url": "https://gl.wikipedia.org/wiki?curid=256686", "title": "Formaci\u00f3n Green River", "text": "A formaci\u00f3n Green River (en ingl\u00e9s, \"Green River Formation\") \u00e9 unha formaci\u00f3n xeol\u00f3xica do eoceno que se estende pola parte norte do estado de Utah, o oeste de Colorado e o suroeste de Wyoming, nos Estados Unidos. As capas sedimentarias form\u00e1ronse nunha vasta rexi\u00f3n de lagos interconectados, e o seu nome prov\u00e9n do r\u00edo Green (r\u00edo Verde), un afluente do r\u00edo Colorado. A formaci\u00f3n est\u00e9ndese sobre tres concas de sedimentaci\u00f3n distintas e separadas entre si ao redor dos montes Uinta, un macizo monta\u00f1oso situado ao nordeste de Utah: a zona de menor extensi\u00f3n enc\u00f3ntrase o noroeste de Colorado, ao leste dos montes Uinta; unha segunda zona est\u00e1 situada ao noroeste de Wyoming, ao norte de Uinta, recibindo o nome de \u00ablago Gosiute\u00bb, e a zona de maior superficie est\u00e1 no l\u00edmite entre o nordeste de Utah e o oeste de Colorado, ao sur dos montes Uinta, denomin\u00e1ndose \u00ablago Uinta\u00bb.\nLitolox\u00eda.\nEstes lagos intermonta\u00f1osos do eoceno orixin\u00e1ronse a causa de varios eventos orox\u00e9nicos no cret\u00e1ceo e o pale\u00f3xeno. As concas de sedimentaci\u00f3n serviron, durante o eoceno, como enormes dep\u00f3sitos de sedimentos que se orixinaron durante os procesos orox\u00e9nicos, especialmente durante a formaci\u00f3n das monta\u00f1as Rochosas, recibindo part\u00edculas desde todas as direcci\u00f3ns.\nO levantamento dos montes Uinta verteu sedimentos nas concas desde o norte, leste e sur; a cordilleira Wind River depositou sedimentos nas concas desde o norte e varias cordilleiras da caena monta\u00f1osa de Colorado contribu\u00edron desde a rexi\u00f3n oriental, as monta\u00f1as San Juan fixieron o propio desde o sur e a cordilleira Wasatch f\u00edxoo desde o oeste.\nF\u00f3siles.\nNa formaci\u00f3n p\u00f3dense distinguir d\u00faas zonas ben diferenciadas de barro limoso moi fino, no que se conservanron unha gran diversidade de f\u00f3siles completos e detallados. A zona m\u00e1is produtiva, a denominada \u00abzona de 18 polgadas\u00bb, cont\u00e9n unha gran cantidade de f\u00f3siles, entre os que destacan os peixes, nunha serie de capas laminadas de barro, e representan aproximadamente uns catro mil anos de dep\u00f3sitos. A segunda zona fosil\u00edfera tr\u00e1tase dunha zona non laminada de algo menos de dous metros de grosor na que tam\u00e9n se poden encontrar f\u00f3siles moi detallados, a\u00ednda que a s\u00faa extracci\u00f3n vese dificultada ao non estar disposta en l\u00e1minas separ\u00e1beis."}
{"id": "256687", "revid": "5038016", "url": "https://gl.wikipedia.org/wiki?curid=256687", "title": "Club Cerro Porte\u00f1o", "text": "O Club Cerro Porte\u00f1o \u00e9 un club de f\u00fatbol paraguaio da cidade de Asunci\u00f3n. Foi fundado o 1 de outubro de 1912\u00a0e compite na Primeira Divisi\u00f3n de Paraguai."}
{"id": "256688", "revid": "895", "url": "https://gl.wikipedia.org/wiki?curid=256688", "title": "Cerro Porte\u00f1o", "text": ""}
{"id": "256689", "revid": "75439", "url": "https://gl.wikipedia.org/wiki?curid=256689", "title": "Clupeinos", "text": "A dos clupeinos (\"Clupeinae\") \u00e9 unha unha subfamilia de peixes tele\u00f3steos da familia dos clupeidos (\"Clupeidae\").\nA subfamilia comprende algunhas das especies de peixes das m\u00e1is consumidas pola humanidade, como as dos x\u00e9neros \"Clupea\" (arenques), \"Sardina\", \"Sardinella\" (sardi\u00f1as) e \"Sprattus\" (espad\u00edns).\nO seu rexistro f\u00f3sil abarca desde o eoceno (hai 55 mill\u00f3ns de anos) at\u00e9 a actualidade.\nX\u00e9neros.\nA subfamilia comprende os seguintes x\u00e9neros:"}
{"id": "256690", "revid": "89787", "url": "https://gl.wikipedia.org/wiki?curid=256690", "title": "Indel sinatura conservado", "text": "Os indeis sinatura conservados ou inserci\u00f3ns e deleci\u00f3ns sinatura conservados (abreviados como CSI, polas s\u00faas siglas en ingl\u00e9s) son marcadores moleculares que se encontran nas secuencias de prote\u00ednas, moi importantes para establecer as relaci\u00f3ns filoxen\u00e9ticas entre distintos grupos de seres vivos. Os CSIs, orix\u00ednanse por raros cambios xen\u00e9ticos, te\u00f1en xeralmente un tama\u00f1o definido e est\u00e1n flanqueados a ambos os lados por rexi\u00f3ns conservadas, que aseguran a s\u00faa fiabilidade como marcadores filoxen\u00e9ticos \u00fatiles. A\u00ednda que os indeis poden ser inserci\u00f3ns ou deleci\u00f3ns arbitrarias, os CSIs def\u00ednense s\u00f3 como aqueles indeis das prote\u00ednas que est\u00e1n presentes dentro de rexi\u00f3ns conservadas da prote\u00edna (noutro caso eses indeis non ser\u00edan indeis sinatura conservados).\nOs CSIs que est\u00e1n restrinxidos a un clado particular ou grupo de especies, proporcionan xeralmente bos marcadores filoxen\u00e9ticos sobre a descendencia evolutiva com\u00fan. Debido \u00e1 rareza e natureza moi espec\u00edfica de tales cambios, \u00e9 menos probable que se tivesen orixinado de forma independente por evoluci\u00f3n converxente ou paralela (\u00e9 dicir, homoplasia) ou sinapomorf\u00eda. Outros factores que adoitan ser confusos como as diferenzas nas taxas de evoluci\u00f3n en diferentes sitios ou entre diferentes especies tampouco afectan xeralmente \u00e1 interpretaci\u00f3n dos CSIs. Determinando a presenza ou ausencia de CSIs en especies f\u00f3ra do grupo, pode inferirse se a forma ancestral do CSI foi unha inserci\u00f3n ou deleci\u00f3n e isto pode utilizarse para elaborar \u00e1rbores enraizadas que indiquen as relaci\u00f3ns filoxen\u00e9ticas entre os organismos.\nA maior\u00eda dos CSIs que foron identificados mostran un alto valor preditivo e xeralmente mante\u00f1en a especificidade polos clados de especies identificados orixinalmente. Xa que logo, base\u00e1ndose na s\u00faa presenza ou ausencia, ser\u00eda posible identificar tanto especies co\u00f1ecidas coma mesmo especies previamente desco\u00f1ecidas que pertencen a estes grupos e viven en distintos ambientes.\nTipos de CSIs.\nCSIs espec\u00edficos de grupo.\nOs CSIs espec\u00edficos de grupo son compartidos xeralmente por diferentes especies que pertencen a un determinado taxon (como x\u00e9nero, familia, orde, clase, filo) pero non est\u00e1n presentes noutros grupos. Estes CSIs moi probablemente foron introducidos no antepasado do grupo de especies antes que que diverxisen os membros do taxon. Proporcionan un medio de tipo molecular para distinguir os membros dun determinado taxon do resto dos organismos.\nA figura 1 mostra un exemplo do CSI de 5 amino\u00e1cidos (aa) que se encontra en todas as especies do taxon X. Isto \u00e9 unha caracter\u00edstica distintiva dese taxon, xa que non se encontra noutras especies. Esta sinatura foi introducida probablemente no antepasado com\u00fan de todas as especies do taxon. De modo similar outras sinaturas espec\u00edficas de grupo (que non se mostran) poder\u00edan ser compartidas por A1 e A2 ou B1 e B2 etc., ou mesmo por X1 e X2 ou por X3 e X4 etc. Os grupos A, B, C, D e X, deste diagrama poder\u00edan corresponder a varios filos bacterianos ou eucari\u00f3ticos.\nOs CSIs espec\u00edficos de grupo foron utilizados no pasado para determinar as relaci\u00f3ns filoxen\u00e9ticas de varios filos bacterianos e de subgrupos dentro deles. Por exemplo unha inserci\u00f3n de 3 amino\u00e1cidos s\u00f3 era compartida por membros do filo Thermotogae na prote\u00edna ribos\u00f3mica L7/L12 50S, nunha rexi\u00f3n moi conservada (de 82-124 amino\u00e1cidos). Esta non estaba presente en ningunha outra especie de bacteria e pod\u00eda usarse para caracterizar a membros do filo Thermotogae distingu\u00edndoos do resto das bacterias. Os CSIs espec\u00edficos de grupo tam\u00e9n se utilizaron para caracterizar os subgrupos dentro do filo Thermotogae.\nCSIs multigrupo ou de Li\u00f1a Principal.\nOs CSIs de Li\u00f1a Principal son aqueles nos que se comparte unha inserci\u00f3n ou deleci\u00f3n por varios filos maiores, pero que est\u00e1 ausente noutros filos.\nA figura 2 mostra un exemplo de CSI de 5 amino\u00e1cidos encontrado nunha rexi\u00f3n conservada que est\u00e1 xeralmente presente nas especies que pertencen aos filos X, Y e Z, pero est\u00e1 ausente noutros filos (A, B e C). Esta sinatura indica unha relaci\u00f3n espec\u00edfica entre os taxons X, Y e Z e tam\u00e9n A, B e C. Base\u00e1ndose na presenza ou ausencia dun indel deste tipo, en especies f\u00f3ra do grupo (Archaea), pode inferirse se o indel \u00e9 unha inserci\u00f3n ou unha deleci\u00f3n, e cal dos dous grupos, o grupo A, B, C ou o X, Y, Z, \u00e9 o ancestral.\nOs CSIs de Li\u00f1a Principal utiliz\u00e1ronse no pasado para determinar a relaci\u00f3n filoxen\u00e9tica de varios filos bacterianos. O gran CSI duns 150-180 amino\u00e1cidos situado dentro da rexi\u00f3n conservada da xirase B (entre os amino\u00e1cidos 529-751), \u00e9 xeralmente compartida por varias especies de Proteobacteria, Chlamydiales, Planctomycetes e Aquificales. Este CSI est\u00e1 ausente noutros filos procari\u00f3ticos ancestrais como as Archaea. Igualmente, un gran CSI duns 100 amino\u00e1cidos en hom\u00f3logos da prote\u00edna RpoB (entre os amino\u00e1cidos 919-1058) est\u00e1 presente en varias especies de Proteobacteria, Bacteroidetes-Chlorobi, Chlamydiales, Planctomycetes e Aquificales. Este CSI est\u00e1 ausente noutros filos bacterianos ancestrais e nas Archaea. En ambos os casos pode inferirse que os grupos que carecen deste CSI son ancestrais.\nEstudos evolutivos baseados nos CSIs.\nUn aspecto chave da filoxenia bacteriana \u00e9 comprender como diferentes especies bacterianas est\u00e1n relacionadas unhas con outras e a s\u00faa orde de ramificaci\u00f3n desde un antepasado com\u00fan. Actualmente a maior\u00eda das \u00e1rbores filoxen\u00e9ticas est\u00e1n baseadas no ARNr 16S ou outros xenes ou prote\u00ednas. Estas \u00e1rbores non sempre permiten resolver cuesti\u00f3ns filoxen\u00e9ticas fundamentais cun grao alto de certeza. Con todo, nos \u00faltimos anos o descubrimento e an\u00e1lise de CSIs en moitas prote\u00ednas universalmente distribu\u00eddas axudou moito nesta tarefa. Os sucesos xen\u00e9ticos que deron lugar a estes CSIs suponse que ocorreron en puntos de ramificaci\u00f3n evolutiva importantes e os seus patr\u00f3ns de distribuci\u00f3n de especies proporcionan valiosa informaci\u00f3n sobre a orde de ramificaci\u00f3n e as interrelaci\u00f3ns entre diferentes filos bacterianos.\nThermotogae.\nRecentemente caracteriz\u00e1ronse as reacci\u00f3ns filoxen\u00e9ticas do grupo bacteriano Thermotogae base\u00e1ndose no estudo de CSIs. Antes, non se co\u00f1ec\u00eda ning\u00fan marcador molecular bioqu\u00edmico que puidese servir para distinguir claramente as especies deste filo doutras bacterias. Descubr\u00edronse m\u00e1is de 60 CSIs que eran espec\u00edficos para o filo enteiro de Thermotogae ou aos seus diferentes subgrupos. Hai 18 CSIs que est\u00e1n presentes unicamente en varias especies de Thermotogae e proporcionan marcadores moleculares para o filo. Adicionalmente, hai moitos CSIs que son espec\u00edficos de varios subgrupos de Thermotogae. 12 CSIs eran espec\u00edficos dun clado formado por varias especies do x\u00e9nero \"Thermotoga\" excepto \"T. lettingae\". 14 CSIs eran espec\u00edficos dun clado formado polos x\u00e9neros \"Fervidobacterium\" e \"Thermosiphon\" e 18 CSIs eran espec\u00edficos do x\u00e9nero \"Thermosiphon\".\nUltimamente informouse de 16 CSIs que son compartidos por algunhas ou todas as especies de Thermotogae ou algunhas especies doutros taxons como Archaea, Aquificae, Firmicutes, Proteobacteria, Deinococcus, Fusobacteria, Dictyoglomus, Chloroflexi e os eucariotas. A presenza compartida dalg\u00fans destes CSIs poder\u00eda deberse a unha transferencia lateral de xenes entre estes grupos. Con todo, o n\u00famero de CSIs que son normalmente compartidos con outros taxons \u00e9 moito menor que os que son espec\u00edficos das Thermotogae e non mostran ning\u00fan patr\u00f3n espec\u00edfico. Por tanto, non te\u00f1en un efecto significativo na distinci\u00f3n das Thermotogae.\nArqueas.\nAs Crenarchaeota mesof\u00edlicas foron situadas recentemente nun novo filo de arqueas denominado Thaumarchaeota. Por\u00e9n, hai moi poucos marcadores moleculares que poidan distinguir este grupo de arqueas do filo das Crenarchaeota. Realizouse un estudo filoxen\u00e9tico detallado utilizando CSIs para distinguir estes filos en termos moleculares. Atopouse que 6 CSIs s\u00f3 aparec\u00edan en varias Thaumarchaeota, como \"Cenarchaeum symbiosum\", \"Nitrosopumilus maritimus\" e varias crenarqueotas mari\u00f1as non cultivadas. Outros 3 CSIs eran compartidos comunmente ente especies que pertenc\u00edan a Thaumarchaeota e Crenarchaeota. Ademais, varios CSIs eran espec\u00edficos de diferentes ordes de Crenarchaeota (3 CSIs de Sulfolobales, 5 CSIs de Thermoproteales, e 2 CSIs com\u00fans de Sulfolobales e Desulfurococcales). As sinaturas descritas proporcionan novos medios de distinguir Crenarchaeota e Thaumarchaeota, ademais, poder\u00edan utilizarse como unha ferramenta para a clasificaci\u00f3n e identificaci\u00f3n de especies relacionadas.\nPasteurellales.\nOs membros da orde Pasteurellales dist\u00ednguense actualmente base\u00e1ndose principalmente na ramificaci\u00f3n da s\u00faa \u00e1rbore de ARNr 16S. Co\u00f1\u00e9cense moi poucos marcadores moleculares cos que se poidan distinguir os membros desta orde doutras bacterias. Nun estudo de CSIs recente utilizado para dilucidar as relaci\u00f3ns filoxen\u00e9ticas nesta orde, descubr\u00edronse m\u00e1is de 40 CSIs que eran compartidos s\u00f3 por todas ou a maior\u00eda das especies desta orde. Na orde form\u00e1ronse dous clados principais: clado I e II. O clado I, que comprende a \"Aggregatibacter\", \"Pasteurella\", \"Actinobacillus succinogenes\", \"Mannheimia succiniciproducens\", \"Haemophilus influenzae\" e \"Haemophilus somnus\", est\u00e1 apoiado por 13 CSIs. O clado II comprende \"Actinobacillus pleuropneumoniae\", \"Actinobacillus minor\", \"Haemophilus ducreyi\", \"Mannheimia haemolytica\" e \"Haemophilus parasuis\", e est\u00e1 apoiado por 9 CSIs. Base\u00e1ndose nestes resultados prop\u00faxose que Pasteurellales, que est\u00e1 actualmente formado por unha soa familia, sexa dividido en polo menos d\u00faas. Ademais, as sinaturas descritas proporcionar\u00edan novos m\u00e9todos de identificar especies de Pasteurellales non descubertas.\nGammaproteobacterias.\nA clase Gammaproteobacteria \u00e9 un dos grupos m\u00e1is grandes de bacterias. Actualmente dist\u00ednguese doutras bacterias s\u00f3 polas \u00e1rbores filoxen\u00e9ticas de ARNr 16S. Non se co\u00f1ecen caracter\u00edsticas moleculares \u00fanicas da clase ou dos seus diferentes subgrupos. Un detallado estudo de CSIs serviu opara co\u00f1ecer mellor a filoxenia desta clase. Primeiramente, creouse unha \u00e1rbore filoxen\u00e9tica baseada nas secuencias concatenadas de varias prote\u00ednas distribu\u00eddas universalmente. A orde de ramificaci\u00f3n das diferentes ordes da clase Gammaproteobacteria (do m\u00e1is recente ao primeiro que diverxiu) era: Enterobacteriales &gt;Pasteurellales &gt;Vibrionales, Aeromonadales &gt;Alteromonadales &gt;Oceanospirillales, Pseudomonadales &gt;Chromatiales, Legionellales, Methylococcales, Xanthomonadales, Cardiobacteriales, Thiotrichales. Ademais, descubr\u00edronse 4 CSIs que eran \u00fanicos da maior\u00eda das especies da clase Gammaproteobacteria. Unha deleci\u00f3n de 2 amino\u00e1cidos na transformilase AICAR era compartida exclusivamente por todas as gammaproteobacterias excepto \"Francisella tularensis\". Unha deleci\u00f3n de 4 amino\u00e1cidos na subunidade b da ARN polimerase e unha deleci\u00f3n 1 amino\u00e1cido na prote\u00edna ribos\u00f3mica L16 s\u00f3 se atoparon en varias especies das ordes Enterobacteriales, Pasteurellales, Vibrionales, Aeromonadales e Alteromonadales, pero non se atoparon noutras gammaproteobacterias. Por \u00faltimo, unha deleci\u00f3n de 2 amino\u00e1cidos na leucil-ARNt sintetase estaba presente comunmente nas ordes superiores da clase Gammaproteobacteria e nalg\u00fans membros da orde Oceanospirillales. Outro estudo baseado en CSIs identificou 4 CSIs exclusivos da orde Xanthomonadales. En conxunto, estes dous feitos mostran que Xanthomonadales \u00e9 un grupo monofil\u00e9tico, que \u00e9 ancestral con respecto \u00e1s outras Gammaproteobacterias; o que indica que Xanthomonadales \u00e9 unha subdivisi\u00f3n independente, e constit\u00fae unha das li\u00f1axes que antes se ramificou no clado das Gammaproteobacterias.\nFungos.\nAs relaci\u00f3ns filoxen\u00e9ticas exactas entre plantas, animais e fungos non se comprende totalmente. Realizouse un pequeno estudo baseado en CSIs para intentar dilucidar esta relaci\u00f3n. Utiliz\u00e1ronse catro CSIs para situar a animais e fungos xuntos como un grupo monofil\u00e9tico do que estaban exclu\u00eddas as plantas. Estes atop\u00e1ronse en dous prote\u00ednas celulares esenciais, o factor de elongaci\u00f3n 1 alfa 1 da traduci\u00f3n eucari\u00f3tica e a enolase. Por\u00e9n, tradicionalmente a relaci\u00f3n espec\u00edfica entre os fungos e os animais non foi admitida."}
{"id": "256691", "revid": "22795", "url": "https://gl.wikipedia.org/wiki?curid=256691", "title": "Clupeinae", "text": ""}
{"id": "256692", "revid": "75439", "url": "https://gl.wikipedia.org/wiki?curid=256692", "title": "Clupea", "text": "Clupea \u00e9 un x\u00e9nero de peixes da familia dos clupeidos, da orde dos clupeiformes.\nEspecies e subespecies.\nO x\u00e9nero conta con tres especies, segundo o SIIT, a\u00ednda que alg\u00fans autores s\u00f3 reco\u00f1ecen d\u00faas, desbotando \u00e1 primeira das citadas a continuaci\u00f3n:\nEn FishBase p\u00f3dense ver todas as especies que algunha vez foron consideradas como pertencentes ao x\u00e9nero \"Clupea\" e que hoxe est\u00e1n clasificadas noutros taxons."}
{"id": "256699", "revid": "3054", "url": "https://gl.wikipedia.org/wiki?curid=256699", "title": "Trancha", "text": ""}
{"id": "256700", "revid": "98629", "url": "https://gl.wikipedia.org/wiki?curid=256700", "title": "Sprattus", "text": "Sprattus \u00e9 un x\u00e9nero de peixes mari\u00f1os da familia dos clupeidos.\nCatro das s\u00faas cinco especies viven en augas c\u00e1lidas e subtropicais do hemisferio sur, e s\u00f3 unha, \"Sprattus sprattus\" habita no Atl\u00e1ntico nororiental, e nos mares B\u00e1ltico, Mediterr\u00e1neo e Negro, sendo un dos principais peixes comerciais de Europa.\nCaracter\u00edsticas.\nTe\u00f1en o corpo alongado, algo comprimido lateralmente, pequeno, de entre 8 e 12\u00a0cm, alcanzando como m\u00e1ximo os 16\u00a0cm de lonxitude. A coloraci\u00f3n do dorso \u00e9 azul ou verdosa, cos costados e o ventre prateados. O maxilar inferior est\u00e1 claramente proxectado cara a adiante. As aletas pelvianas est\u00e1n sostidas por 7 (raramente 8) raios brandos, e est\u00e1n situadas a unha altura algo anterior \u00e1 do comezo da aleta dorsal, que est\u00e1 situada no medio do lombo.\nH\u00e1bitat e biolox\u00eda.\nSon peixes pel\u00e1xicos, costeiros, nadando a mi\u00fado en cardumes en augas pouco profundas cerca da costa. Algunhas poden tolerar salinidades moi baixas.Efect\u00faan grandes migraci\u00f3ns para buscar o alimento no inverno e a primavera e en ver\u00e1n, e para o desove. Os adultos alim\u00e9ntanse sobre todo de crust\u00e1ceos planct\u00f3nicos e as formas xuven\u00eds de diatomeas e ovos e larvas de cop\u00e9podos. Reprod\u00facense durante case todo o ano, preto da costa ou at\u00e9 os 100\u00a0km en mar aberto.\nEspecies.\nO x\u00e9nero comprende cinco especies:\nNutrici\u00f3n.\nAs tranchas afumadas, moi consumidas nos pa\u00edses do norte de Europa, est\u00e1n entre os alimentos con maior contido en purinas.As persoas afectadas de gota ou que te\u00f1an niveis elevados de \u00e1cido \u00farico no sangue deben, por tanto, evitaren o seu consumo."}
{"id": "256701", "revid": "65337", "url": "https://gl.wikipedia.org/wiki?curid=256701", "title": "Libra", "text": ""}
{"id": "256703", "revid": "1888", "url": "https://gl.wikipedia.org/wiki?curid=256703", "title": "Josep Carbonell Alsina", "text": ""}
{"id": "256704", "revid": "1131", "url": "https://gl.wikipedia.org/wiki?curid=256704", "title": "Armando Mart\u00ednez", "text": "Armando Emilio Mart\u00ednez V\u00e1zquez, nado en Covelo en 1955, \u00e9 un escultor galego."}
{"id": "256711", "revid": "88215", "url": "https://gl.wikipedia.org/wiki?curid=256711", "title": "Giuseppe Delfino", "text": "Giuseppe Delfino, nado en Tur\u00edn o 22 de novembro de 1921 e finado en Palazzo Canavese o 10 de agosto de 1999, foi un tirador de esgrima italiano, ga\u00f1ador de seis medallas ol\u00edmpicas.\nTraxectoria.\nParticipou, aos 30 ans, nos Xogos Ol\u00edmpicos de 1952 celebrados en Helsinqui, ga\u00f1ando a medalla de ouro na proba por equipos de espada. Nos Xogos Ol\u00edmpicos de 1956 de Melbourne revalidou o seu t\u00edtulo ol\u00edmpico por equipos, conseguindo tam\u00e9n unha medalla de prata na proba individual. Nos Xogos Ol\u00edmpicos de 1960 de Roma logrou o terceiro ouro por equipos e o seu primeiro t\u00edtulo na proba individual. Nos Xogos Ol\u00edmpicos de 1964 de Toquio ga\u00f1ou a medalla de prata na proba por equipos e foi eliminado en cuartos de final da proba individual.\nAo longo da s\u00faa carreira ga\u00f1ou sete medallas no Campionato do Mundo de Esgrima, seis delas de ouro. "}
{"id": "256714", "revid": "89787", "url": "https://gl.wikipedia.org/wiki?curid=256714", "title": "Sviatoslav Shevchuk", "text": "Sviatoslav Shevchuk (en ), nado en Stryi, RSS de Ucra\u00edna o 5 de maio de 1970, \u00e9 un eclesi\u00e1stico cat\u00f3lico ucra\u00edno que dende o 25 de marzo de 2011 \u00e9 o arcebispo maior de K\u00ediv-Galicia e arcebispo metropolita de K\u00ediv e, xa que logo, cabeza da Igrexa cat\u00f3lica bizantina ucra\u00edna.\nTraxectoria.\nPrimeiros anos.\nSviatoslav Shevchuk foi ordenado sacerdote o 26 de xu\u00f1o de 1994, logo de estudar no seminario clandestino ucra\u00edno entre 1983 e 1989. Entre 2002 e 2005 traballou como secretario xefe do Arcebispo Maior Liubomyr Huzar. En 2006 obtivo un doutoramento en teolox\u00eda pola Pontificia Universidade de San Tom\u00e9 de Aquino, e foi reitor do seminario de Lviv.\nBispo auxiliar e administrador de Buenos Aires.\nO 14 de xaneiro de 2009 foi nomeado bispo auxiliar da eparqu\u00eda de Buenos Aires e consagrado bispo o 7 de abril do mesmo ano polo arcebispo Ihor Vozniak. O 10 de abril de 2010 foi nomeado administrador apost\u00f3lico da mesma diocese. Ademais de ucra\u00edno, co\u00f1ece o castel\u00e1n, polaco, ruso, ingl\u00e9s, italiano, grego, lat\u00edn e eslavo antigo.\nArcebispo Maior de K\u00ediv-Galicia.\nO 23 de marzo de 2011 foi elixido Arcebispo Maior da Igrexa Cat\u00f3lica Bizantina Ucra\u00edna logo da renuncia de Liubomyr Huzar. Esta decisi\u00f3n foi confirmada polo papa Bieito XVI o 25 de marzo de 2011.\nO 29 de marzo de 2011 o Arcebispo Maior Shevchuk dixo nunha conferencia de prensa en K\u00ediv que \u00eda visitar ao Santo Pai e que o S\u00ednodo dos Bispos da ICBU preparara unha serie de propostas ao papa, entre elas a posibilidade de elevar \u00e1 Igrexa Ucra\u00edna ao rango de patriarcado. O 12 de xu\u00f1o de 2012 Sviatoslav Shevchuk foi nomeado membro do Consello Pontificio para a Promoci\u00f3n da Unidade dos Cristi\u00e1ns.\nO 1 de outubro de 2017 celebrou a Divina Liturxia en Minsk nun templo greco-cat\u00f3lico belaruso; foi primeira vez dende a supresi\u00f3n da Uni\u00f3n que o metropolita de K\u00ediv celebraba no territorio de Belar\u00fas."}
{"id": "256730", "revid": "4817", "url": "https://gl.wikipedia.org/wiki?curid=256730", "title": "Mariner 7", "text": "Mariner 7 foi unha sonda espacial estadounidense lanzada o 27 de marzo de 1969 mediante un foguete Atlas SLV-3C Centaur D desde o Centro Espacial de Cabo Ca\u00f1averal para sobrevoar e estudar Marte.\nCaracter\u00edsticas.\nMariner 7 pertenceu \u00f3 programa Mariner da NASA. Fixo, xunto con Mariner 6, un sobrevoo conxunto de Marte para facer medici\u00f3ns e observaci\u00f3ns cient\u00edficas, usando a experiencia de Mariner 6, que sobrevoou o planeta cinco d\u00edas antes, para obter mellores datos cient\u00edficos. A misi\u00f3n principal era estudar a atmosfera e superficie de Marte para establecer unha base para futuras investigaci\u00f3ns, probar novas tecnolox\u00edas e adquirir m\u00e1is pr\u00e1ctica en voo interplanetario. A diferenza de noutras misi\u00f3ns, nin Mariner 6 nin Mariner 7 recolleron datos do medio interplanetario, centr\u00e1ndose tan s\u00f3 en estudar Marte.\nA nave estaba composta por un corpo octagonal de magnesio de 138,4\u00a0cm de diagonal e 45,7\u00a0cm de altura que albergaba a electr\u00f3nica, a cablaxe, o sistema de propulsi\u00f3n e reguladores. Na parte superior da estrutura atop\u00e1base unha superestrutura c\u00f3nica que sosti\u00f1a a antena parab\u00f3lica de alta ganancia, de 1 metro de di\u00e1metro. A alimentaci\u00f3n el\u00e9ctrica era proporcionada por catro paneis solares sobresa\u00edndo da estrutura, cunha envergadura de 579\u00a0cm entre cada par de paneis. Cada panel med\u00eda 215 x 90\u00a0cm e en conxunto proporcionaban ata 449 W de potencia \u00e1 distancia de Marte (800 W \u00e1 distancia da Terra), alimentando unha bater\u00eda cunha enerx\u00eda de 1200 vatios hora e feitas de prata e cinc.\nAs comunicaci\u00f3ns corr\u00edan a cargo dunha antena parab\u00f3lica de alta ganancia e dunha antena de baixa ganancia situada nun mastro de 2,23 metros de lonxitude situado ao lado da antena parab\u00f3lica, o que daba unha altura total \u00e1 nave de 3,35 m. Os transmisores traballaban en banda S e os datos pod\u00edan gardarse nunha grabadora de cinta anal\u00f3xica cunha capacidade de 195 Mbit para retransmitilos m\u00e1is tarde.\nO sistema de propulsi\u00f3n aliment\u00e1base con hidracina, cun motor principal de 223 N de pulo para as correcci\u00f3ns de curso e doce pequenos propulsores alimentados por nitr\u00f3xeno fr\u00edo para o control de actitude. Para o co\u00f1ecemento da posici\u00f3n, Mariner 7 usaba sete sensores solares e varios sensor para localizar a Terra, Marte e Canopus.\nInstrumentaci\u00f3n cient\u00edfica.\nMariner 7, igual que Mariner 7, levaba a bordo unha c\u00e1mara de televisi\u00f3n con capacidade de gran angular e teleobxectivo, un espectroscopio e radi\u00f3metro para o infravermello e un espectroscopio para o ultravioleta. Os instrumentos atop\u00e1banse nunha plataforma m\u00f3bil situada na parte inferior do oct\u00e1gono do corpo principal e pesaban un total de 57,6\u00a0kg.\nDesenvolvemento da misi\u00f3n.\nTras o lanzamento o 27 de marzo de 1969, Mariner 7 foi inxectada nunha \u00f3rbita de transferencia cara Marte, tras o cal despreg\u00e1ronse os paneis solares. O 8 de abril dese mesmo ano Mariner 7 executou unha manobra de correcci\u00f3n e uns d\u00edas m\u00e1is tarde despregouse a plataforma coa instrumentaci\u00f3n cient\u00edfica. Previamente \u00f3 despregue da plataforma cient\u00edfica a nave foi posta no modo de navegaci\u00f3n inercial para evitar o problema que afectou a Mariner 6, no que part\u00edculas brillantes liberadas tras o funcionamento dos pernos explosivos que reti\u00f1an \u00e1 plataforma confundiron \u00f3 seguidor estelar, co que a nave perdeu a s\u00faa actitude de maneira temporal. O 31 de xullo perdeuse comunicaci\u00f3n coa sonda. Automaticamente Mariner 7 comezou a transmitir pola antena de baixa ganancia, retom\u00e1ndose o contacto, conseguindo m\u00e1is tarde conmutar as comunicaci\u00f3ns de novo \u00e1 antena de alta ganancia. A causa probable foi a execci\u00f3n de gases dunha bater\u00eda, hip\u00f3tese que foi reforzada pola perda da bater\u00eda uns d\u00edas antes do sobrevoo de Marte.\nO 2 de agosto de 1969 \u00e1s 9:32:33 UTC, a plataforma de instrumentos de Mariner 7 quedou apuntada cara o planeta e os instrumentos se acenderon, obt\u00e9ndose 93 imaxes do planeta durante as 57 horas seguintes. Grazas \u00f3 sobrevoo previo de Mariner 6, Mariner 7 foi reprogramada para obter m\u00e1is datos e m\u00e1is ao sur do planeado inicialmente. A m\u00e1xima aproximaci\u00f3n tivo lugar \u00e1s 5:00:49 UTC do 5 de agosto, obt\u00e9ndose 3 imaxes de cerca e pasando a 3430\u00a0km da superficie marciana. Durante os d\u00edas seguintes retransmit\u00edronse os datos obtidos durante o sobrevoo, tras o cal a nave foi posta de novo en modo cruceiro, fac\u00e9ndose diversos experimentos de enxe\u00f1er\u00eda e cient\u00edficos."}
{"id": "256735", "revid": "98629", "url": "https://gl.wikipedia.org/wiki?curid=256735", "title": "Primeiro ministro de Cabo Verde", "text": "O primeiro ministro de Cabo Verde \u00e9 o xefe de goberno de Cabo Verde. O cargo foi creado despois da independencia do pa\u00eds, en 1975.\nEsta \u00e9 a lista dos primeiros ministros de Cabo Verde."}
{"id": "256737", "revid": "55340", "url": "https://gl.wikipedia.org/wiki?curid=256737", "title": "Alfabaca", "text": ""}
{"id": "256738", "revid": "56817", "url": "https://gl.wikipedia.org/wiki?curid=256738", "title": "Perexil (hom\u00f3nimos)", "text": "O pirixel ou perexil \u00e9 unha herba arom\u00e1tica: \"Petroselinum crispum\" (Miller) A. W. Hill.\nPola similitude, especialmente das follas, outras herb\u00e1ceas levan en galego o nome de pirixel (pronunciado normalmente \"prixel\"):"}
{"id": "256739", "revid": "18868", "url": "https://gl.wikipedia.org/wiki?curid=256739", "title": "Cegude", "text": ""}
{"id": "256740", "revid": "18868", "url": "https://gl.wikipedia.org/wiki?curid=256740", "title": "Canafrecha", "text": ""}
{"id": "256741", "revid": "18868", "url": "https://gl.wikipedia.org/wiki?curid=256741", "title": "Pirixel das bruxas", "text": ""}
{"id": "256743", "revid": "1131", "url": "https://gl.wikipedia.org/wiki?curid=256743", "title": "Pinacoteca Francisco Fern\u00e1ndez del Riego", "text": "A Pinacoteca \"Francisco Fern\u00e1ndez del Riego\" \u00e9 un espazo muse\u00edstico aberto no ano 2011 na cidade de Vigo, de titularidade municipal.\nDescrici\u00f3n.\nA entrada \u00e9 libre e gratu\u00edta ata completar capacidade e est\u00e1 permitido tirar fotograf\u00edas (sen flash nin tr\u00edpode).\nA exposici\u00f3n.\nAs exposici\u00f3ns son temporais, procedentes dos fondos do Concello de Vigo, ao igual que no caso do Museo Municipal Qui\u00f1ones de Le\u00f3n. Co comisariado de Xos\u00e9 Carlos L\u00f3pez Bern\u00e1rdez, am\u00f3sanse m\u00e1is de 160 pezas de m\u00e1is de 80 autores, inclu\u00eddos cadros do legado de Jos\u00e9 Policarpo Sanz Souto, outros cedidos polo Museo do Prado no ano 1935 e a mellor colecci\u00f3n de pintura galega.\nEntre as obras de artista galegos est\u00e1n: \"Interior dunha igrexa\" de Jenaro P\u00e9rez Villaamil, nove debuxos do escultor Isidoro Brocos, unha \"Paisaxe\" de Seraf\u00edn Avenda\u00f1o, Alfredo Souto Cuero, Fernando \u00c1lvarez de Sotomayor, Francisco Llor\u00e9ns, \"Muller sentada\" de Carlos Maside, \"Maternidade\" de Manuel Colmeiro, \"Habitaci\u00f3n do vello mari\u00f1o\" de Urbano Lugr\u00eds, Lu\u00eds Seoane, \"O m\u00edstico\" de Isaac D\u00edaz Pardo, \"O cego de santa Margarida\" de Jos\u00e9 Seijo Rubio, \"Exvoto\" de Juan Luis, \"Anticoli\" e \"Autorretrato\" de Antonio Fern\u00e1ndez G\u00f3mez, \"Costa da Breta\u00f1a\" de Germ\u00e1n Taibo, \"Nena da galer\u00eda\" de Carmen Rodr\u00edguez de Leg\u00edsima, \"Retrato de Jose M\u00aa Colmeiro Reyna\" de Joaqu\u00edn Vaamonde Cornide, \"O Pontigo\" de Felipe Bello Pi\u00f1eiro, \"Esp\u00edritu Santo\" de Ant\u00f3n Lamazares, \"Rect\u00e1ngulo con amarelo e li\u00f1as sobre o plano\" de Luis Caruncho, alg\u00fans debuxos de Alfonso Daniel Rodr\u00edguez Castelao, as\u00ed como varias esculturas, entre elas unha de madeira de Camilo Nogueira Mart\u00ednez.\nOutros cadros expostos son \"Embriaguez de Sileno\" de Daniel Vertangen, \"Pavos\" atribu\u00eddo a Melchior de Hondecoeter, \"Trunfo de Baco e Sileno\" de Adriaen van Nieulandt e \"Paisaxe\" de Jan Vermeer van Haarlem (Jan van der Meer II) da escola holandesa; \"Acio de flores\" de Jan Frans Eliaerts da escola flamenga; \"Xogo da pita cega\" de Christian Wilhelm Ernst Dietrich da escola alem\u00e1; \"Galo e gali\u00f1a\" de Jean-Baptiste Oudry da escola francesa; retratos de Dionisio Fierros e \"Paisaxe\" de Juan Mart\u00ednez Abades, asturianos.\nA edificaci\u00f3n.\nO museo situase na Casa de Arias Taboada, edificaci\u00f3n do s\u00e9culo XVII, a m\u00e1is vella da zona antiga de Vigo, despois da Casa Torre de Ceta e Arines. \u00c9 de traza barroca caracterizada pola s\u00faa sobriedade, con ausencia dos singulares elementos ornamentais deste estilo.\nAmosa un rudo tratamento de cachoter\u00eda mesturada con perpia\u00f1o, reserv\u00e1ndose a delicada canter\u00eda gran\u00edtica para o encadramento de vans, plataforma das balconadas, cornixa e g\u00e1rgolas. Primitivamente, estes elementos destacar\u00edan sobre un muro que debeu estar revocado en branco.\nNa fachada loce o escudo coas armas de Taboada e Figueroa. O mestre de Campo e gobernador de Vigo, Diego Arias Taboada, promotor da edificaci\u00f3n, foi o encargado da defensa de Vigo e os seus castelos ante a invasi\u00f3n do ex\u00e9rcito portugu\u00e9s que se acuartelou en Bouzas en 1665, guerra que rematar\u00eda co Tratado de Lisboa de 1668."}
{"id": "256747", "revid": "23204", "url": "https://gl.wikipedia.org/wiki?curid=256747", "title": "Sen novas de Gurb", "text": "Sen novas de Gurb \u00e9 unha novela en lingua castel\u00e1 de Eduardo Mendoza, co t\u00edtulo orixinal de Sin noticias de Gurb. Apareceu por entregas no xornal \"El Pa\u00eds\", e foi publicada en 1991 por Seix Barral. Foi traducida ao galego por Ant\u00f3n Lado e publicada en 2010 por 2.0 editora. Amais, traduciuse ao ingl\u00e9s, franc\u00e9s, alem\u00e1n, italiano, dinamarqu\u00e9s, roman\u00e9s, polon\u00e9s, b\u00falgaro e esperanto.\nTrama.\nDous alien\u00edxenas son enviados ao planeta Terra, e aterran preto de Barcelona. Un deles, Gurb, toma a aparencia da cantante galega Marta S\u00e1nchez e ded\u00edcase a investigar a vida humana. Por\u00e9n, p\u00e9rdese e non lle d\u00e1 novas ao seu xefe (o narrador), que marcha explorar a cidade pola s\u00faa conta. Nun principio toma a imaxe do Conde-Duque de Olivares, e vai mudando a aparencia segundo as circunstancias, modificando de forma improvisada os obxectivos da misi\u00f3n.\nAs\u00ed, mentres anda na procura de Gurb, vai co\u00f1ecendo a vida da cidade e dos seus habitantes. Nese momento a vila prep\u00e1rase para os Xogos Ol\u00edmpicos de 1992, a pesar do cal a cidade est\u00e1 organizada de forma ca\u00f3tica, facendo cr\u00edticas veladas \u00e1s instituci\u00f3ns como o Concello, a Generalitat de Catalu\u00f1a e o Goberno de Espa\u00f1a. O alien\u00edxena vaise integrando nas incomprensibles e absurdas actividades da vida coti\u00e1. Analiza por exemplo as diferenzas sociais entre xente rica e xente pobre, diferenciando os barrios de San Cosme e Pedralbes. No seu proceso de socializaci\u00f3n faise amigo dunha parella maior que rexenta un bar, e faille as beiras a unha veci\u00f1a.\nAtopa a Gurb e pensan en asentarse en Barcelona, pero os seus xefes encom\u00e9ndanlles a misi\u00f3n de ir a un planeta en Alfa Centauro. Finalmente env\u00edan a nave cara a esa galaxia e quedan na cidade, mais Gurb volve desaparecer, rematando cun final aberto.\nNarraci\u00f3n.\nA obra est\u00e1 narrada en primeira persoa, en forma de diario. Est\u00e1 escrita cun punto de vista sat\u00edrico. O escenario \u00e9 a cidade e a s\u00faa vida coti\u00e1, cos seus paradoxos."}
{"id": "256751", "revid": "23204", "url": "https://gl.wikipedia.org/wiki?curid=256751", "title": "Lista de especies de herbas arom\u00e1ticas", "text": "A seguir aparece unha escolma das herbas arom\u00e1ticas, especias e plantas medicinais m\u00e1is com\u00fans (as especies con nomes com\u00fans galegos, son as que medran ou se cultivan en Galiza):\nNotas.\nOs nomes vulgares en galego foron recollidos das fontes a seguir:"}
{"id": "256753", "revid": "18868", "url": "https://gl.wikipedia.org/wiki?curid=256753", "title": "Foeniculum vulgare", "text": ""}
{"id": "256754", "revid": "88215", "url": "https://gl.wikipedia.org/wiki?curid=256754", "title": "Giulio Gaudini", "text": "Giulio Gaudini, nado en Roma o 28 de setembro de 1904 e finado na mesma localidade o 6 de xaneiro de 1948, foi un tirador de esgrima italiano, ga\u00f1ador de nove medallas ol\u00edmpicas.\nTraxectoria.\nEspecialista nas modalidades de florete e sabre, participou aos 19 anos nos Xogos Ol\u00edmpicos de 1924 celebrados en Par\u00eds, rematando cuarto na competici\u00f3n por equipos de florete. Nos Xogos Ol\u00edmpicos de 1928 de \u00c1msterdan ga\u00f1ou a medalla de ouro na proba de florete por equipos as\u00ed como a medalla de bronce na competici\u00f3n individual. Nos Xogos Ol\u00edmpicos de 1932 revalidou a medalla de bronce, ao tempo que ga\u00f1aba tam\u00e9n a medalla de prata na competici\u00f3n por equipos desa modalidade e a medalla de prata na proba individual e por equipos en sabre. Nos Xogos Ol\u00edmpicos de 1936 de Berl\u00edn foi o portabandeira da delegaci\u00f3n italiana na cerimonia inaugural e ga\u00f1ou a medalla de ouro nas probas de florete individual e por equipos, as\u00ed como a medalla de prata na proba de sabre por equipos, rematando sexto na competici\u00f3n individual desta \u00faltima modalidade.\nAo longo da s\u00faa carreira ga\u00f1ou 17 medallas no Campionato do Mundo de Esgrima, entre elas oito de ouro."}
{"id": "256755", "revid": "865", "url": "https://gl.wikipedia.org/wiki?curid=256755", "title": "Li\u00f1as a\u00e9reas de baixo custo", "text": ""}
{"id": "256756", "revid": "865", "url": "https://gl.wikipedia.org/wiki?curid=256756", "title": "Boeing B737", "text": ""}
{"id": "256758", "revid": "22570", "url": "https://gl.wikipedia.org/wiki?curid=256758", "title": "Mancomunidade de Alta Seabra", "text": "A Mancomunidade de Alta Seabra \u00e9 unha asociaci\u00f3n voluntaria de concellos da provincia de Zamora para a xesti\u00f3n en com\u00fan de determinados servizos de competencia municipal. Ten personalidade xur\u00eddica propia, ademais da consideraci\u00f3n de entidade local. Engloba unha poboaci\u00f3n de case 2.000 habitantes espallados en diferentes n\u00facleos de poboaci\u00f3n da bisbarra de Seabra.\nConcellos integrados.\nA mancomunidade de Alta Seabra est\u00e1 formada polos seguintes concellos: Hermisende, Lubi\u00e1n, P\u00edas e Porto.\nSede.\nTer\u00e1 a s\u00faa capitalidade, alternativamente, no municipio onde radique a s\u00faa presidencia, tendo como domicilio social e lugar de reuni\u00f3ns as respectivas casas consistoriais.\nFins.\nA mancomunidade ten por obxecto xuntar os esforzos e posibilidades econ\u00f3micas dos devanditos Concellos pr\u00e1 creaci\u00f3n e sostemento das seguintes actividades e servizos:\nEstrutura org\u00e1nica.\nO goberno e administraci\u00f3n da Mancomunidade corresponde aos seguintes \u00f3rganos:"}
{"id": "256759", "revid": "89787", "url": "https://gl.wikipedia.org/wiki?curid=256759", "title": "Edoardo Mangiarotti", "text": "Eduardo Mangiarotti, nado en Renate o 7 de abril de 1919 e finado en Mil\u00e1n o 25 de maio de 2012, foi un tirador de esgrima, xornalista deportivo e dirixente deportivo italiano, ga\u00f1ador de trece medallas ol\u00edmpicas.\nTraxectoria.\nFillo do esgrimista de prestixio internacional Giuseppe Mangiarotti que participara coa selecci\u00f3n italiana nos Xogos Ol\u00edmpicos de 1908 e mestre de armas que importou a Italia a variante da escola francesa de esgrima. Con seus dous irm\u00e1ns, Mario e o tam\u00e9n ol\u00edmpico Dario, recibiu instruci\u00f3n de seu pai.\nCoas s\u00faas participaci\u00f3ns ol\u00edmpicas entre 1936 e 1960 logrou 6 medallas de ouro, 5 de prata e 2 de bronce o que o converten no atleta con m\u00e1is medallas ol\u00edmpicas na historia da participaci\u00f3n de Italia nos Xogos Ol\u00edmpicos e o cuarto absoluto, despois de Michael Phelps, Larissa Latynina e Nikolai Andrianov. Polo que respecta ao campionato do mundo conquistou 26 medallas, a metade de ouro, sendo o italiano con m\u00e1is medallas nesa competici\u00f3n.\nRetirouse da alta competici\u00f3n tras os Xogos Ol\u00edmpicos de 1960 de Roma como un dos m\u00e1is grandes especialistas de todos os tempos en espada e florete. Unha das s\u00faas principais cualidades era ser ambidestro, o que lle permit\u00eda cambiar de garda tam\u00e9n dentro dunha mesma competici\u00f3n.\nColaborou como xornalista co xornal \"La Gazzetta dello Sport\" desde 1949 a 1972 ocup\u00e1ndose da secci\u00f3n de esgrima. Durante o bienio 1959-1960 formou parte do comit\u00e9 de xesti\u00f3n designado polo Comit\u00e9 Ol\u00edmpico Nacional Italiano para gobernar a Federaci\u00f3n Italiana de Esgrima xunto con Gastone Dar\u00e8 e Renzo Nostini. No ano 1966 publicou o libro \"La vera scherma\", escrito en colaboraci\u00f3n con Aldo Cerchiari. No ano 1981 o Comit\u00e9 Ol\u00edmpico Internacional condecorouno coa Orde Ol\u00edmpica de bronce en 1977 e no ano 1998 o Presidente da Rep\u00fablica Italiana Oscar Luigi Scalfaro concedeulle a m\u00e1xima honra italiana, nome\u00e1ndoo Cavaliere di Gran Croce.\nFoi membro de honra do consello federal da Federaci\u00f3n Italiana de Esgrima e membro de honra da F\u00e9d\u00e9ration Internationale d'Escrime (FIE), foi un dos redactores das primeiras normas administrativas da FIE en 1962 e entre 1980 e 1984 foi o seu secretario xeral e foi presidente da s\u00faa comisi\u00f3n de disciplina (2000-2008). Foi tam\u00e9n presidente da Uni\u00f3n Italiana de Veteranos Deportivos e da Asociaci\u00f3n Medalla de Ouro aos Valores Atl\u00e9ticos. A s\u00faa filla Carola representou a Italia como tiradora de esgrima nos Xogos Ol\u00edmpicos de 1976 e de 1980.\nXunto ao marchador Ugo Frigerio e o esquiador Gustav Th\u00f6ni tivo o privilexio de ser seleccionado por d\u00faas veces como portabandeira de Italia nunha cerimonia de apertura dunhas Olimpiadas, concretamente en Melbourne no ano 1956 e en Roma en 1960. Morreu na s\u00faa casa do centro de Mil\u00e1n o 25 de maio de 2012 \u00e1 idade de 93 anos."}
{"id": "256760", "revid": "1131", "url": "https://gl.wikipedia.org/wiki?curid=256760", "title": "Agrupaci\u00f3n Cultural O Galo", "text": "A Agrupaci\u00f3n Cultural O Galo \u00e9 unha asociaci\u00f3n cultural de Santiago de Compostela, que ten entre os seus obxectivos fomentar e p\u00f3r en valor a creaci\u00f3n cultural galega, divulgar a nosa historia e co\u00f1ecer os lugares onde se produciron os principais feitos hist\u00f3ricos as\u00ed como os protagonistas dos mesmos, p\u00f3r en debate os asuntos m\u00e1is destacados que nos afectan como pobo e achegar a realidade social e cultural doutros pobos do mundo para promover o respecto \u00e1 diversidade e ser capaces de apreciar a s\u00faa riqueza.\nHistoria.\nFoi fundada no ano 1961 por un nutrido grupo de intelectuais e artistas galeguistas, entre os que se pode destacar a Salvador Garc\u00eda-Boda\u00f1o, Xulio Maside ou Ventura Cores Trasmonte. \nA s\u00faa primeira actividade p\u00fablica foi a exposici\u00f3n \"20 pintores galegos\", a primeira grande exposici\u00f3n colectiva de arte do pa\u00eds durante o franquismo que foi inaugurada por Vicente Risco cun relatorio sobre Galicia e a revoluci\u00f3n est\u00e9tica.\nM\u00e1is adiante, no ano 1963, sacou adiante a co\u00f1ecida \"Campa\u00f1a do peso pro Teatro Galego\" para poder dotar de fondos o Premio Castelao, impulsado simultaneamente pola mesma asociaci\u00f3n, que buscaba dar reco\u00f1ecemento \u00e1 mellor obra de teatro en galego como resposta \u00e1 marxinaci\u00f3n do galego nun certame de teatro que organizaba o Sindicato Espa\u00f1ol Universitario (SEU), no que se admit\u00edan as outras tres linguas do Estado. O fallo do Premio Castelao converteuse nun acontecemento cultural no que participaban boa parte dos principais nomes do galeguismo, cunha cea literaria que se celebraba no Hostal dos Reis Cat\u00f3licos, en Santiago."}
{"id": "256761", "revid": "22570", "url": "https://gl.wikipedia.org/wiki?curid=256761", "title": "Parque Natural La Vall de Sorteny", "text": "O Parque Natural La Vall de Sorteny at\u00f3pase no Principado de Andorra.\nDescrici\u00f3n do parque.\nTr\u00e1tase dun parque de alta monta\u00f1a. A pesar da s\u00faa pequena distribuci\u00f3n o parque presenta valores moi senlleiros dende o punto de vista paisax\u00edstico, medioambiental e cient\u00edfico. No parque existen m\u00e1is de 700 especies de flores e plantas.Tam\u00e9n existe unha gran riqueza faun\u00edstica, representada por rebezos, corzos e xabar\u00edn."}
{"id": "256763", "revid": "32797", "url": "https://gl.wikipedia.org/wiki?curid=256763", "title": "Historia de Acerbaix\u00e1n", "text": "A historia de Acerbaix\u00e1n v\u00e9n de antes do s\u00e9culo VII, cando neste s\u00e9culo os pobos \u00e1rabes islamizaran as tribos locais.\nNos s\u00e9culos XVI e XVII, a rexi\u00f3n era disputada entre o Imperio Persa e o Imperio Turco-Otom\u00e1no.\nImperio Ruso.\nPertencente a Ir\u00e1n (por ent\u00f3n Persia), Acerbaix\u00e1n foi ocupado polo Imperio Ruso no s\u00e9culo XVIII, estando dividido o territorio ata ent\u00f3n en tres provincias: Arran, Shirvan e Nakhchivan.\nA administraci\u00f3n rusa comezou a fins do s\u00e9culo XIX a explotaci\u00f3n dos campos petrol\u00edferos de Bak\u00fa. Tras a revoluci\u00f3n do 1917, toda a Transcaucasia acadou a independencia, mais rematada a guerra civil foi reincorporada \u00e1 nova URSS, co status de Rep\u00fablica.\nComunismo.\nO Acerbaix\u00e1n, \u00e9 invadido polos rusos no ano 1920, posteriormente est\u00e1 integrado \u00e1 Uni\u00f3n Sovi\u00e9tica como rep\u00fablica sovi\u00e9tica en 1936.\nNa d\u00e9cada de 1980, a rexi\u00f3n de Nagorno-Karabakh, comeza a ser cuestionada polo Acerbaix\u00e1n ao goberno sovi\u00e9tico, xa que o territorio que est\u00e1 na veci\u00f1a Armenia, componse dunha maior\u00eda musulm\u00e1ns (relixi\u00f3n de Acerbaix\u00e1n) e 78% armenios. Isto xera protestas do pobo azar\u00ed.\nIndependencia e guerra contra a Armenia.\nEn 1990, real\u00edzanse as primeiras elecci\u00f3ns municipais azar\u00eds. A vitoria \u00e9 dos comunistas. Acerbaix\u00e1n acadou definitivamente a independencia no 1991. En 1991, Ayaz M\u00fctallibov se fai o primeiro presidente do pa\u00eds.\nAs derrotas de Acerbaix\u00e1n contra a Armenia tiran M\u00fctallibov do poder, en 1993, Abulfaz Elchibey se fai presidente, pero renuncia o mesmo ano.\nUn alto o fogo \u00e9 obtido en 1994."}
{"id": "256764", "revid": "54334", "url": "https://gl.wikipedia.org/wiki?curid=256764", "title": "Aciveiros", "text": "Aciveiros (en castel\u00e1n e oficialmente \"Aciberos\") \u00e9 unha localidade do concello de Lubi\u00e1n, na provincia de Zamora (Castela e Le\u00f3n).\nSituaci\u00f3n.\nEnc\u00f3ntrase situado ao noroeste da provincia de Zamora, preto da provincia galega de Ourense e da rexi\u00f3n hist\u00f3rica portuguesa de Tr\u00e1s-os-Montes. Pertence \u00e1s Portelas ou Alta Seabra, unha subcomarca da bisbarra hist\u00f3rica e tradicional da Seabra.\nSituado en plena rota do Cami\u00f1o de Santiago Xabr\u00e9s, o seu nome significa \"o lugar dos acivros\". Enc\u00f3ntrase arrodeado de bosques de carballos e breixos, a\u00ednda que tam\u00e9n hai casti\u00f1eiros, alg\u00fans deles centenarios. \u00c9 unha zona xenerosa en auga que recollen as s\u00faas m\u00faltiples fontes. Do seu patrimonio destaca a pequena ermida de Santa Ana, cunha bonita espadana con toques barrocos, e a s\u00faa igrexa parroquial da virxe do Carme. Tam\u00e9n sobresae o seu rico patrimonio etnogr\u00e1fico, como os numerosos mu\u00ed\u00f1os de auga e fornos de cocer pan, todos eles datados entre os s\u00e9culos XV e XVIII.\n\u00c9 unha das localidades biling\u00fces da provincia de Zamora, xa que os seus habitantes utilizan habitualmente o castel\u00e1n e o galego.\nPatrimonio.\nDo seu patrimonio destaca:"}
{"id": "256765", "revid": "54334", "url": "https://gl.wikipedia.org/wiki?curid=256765", "title": "As Hedradas, Zamora", "text": "As Hedradas (\"Las Hedradas\" en castel\u00e1n e oficialmente) \u00e9 unha localidade do concello de Lubi\u00e1n, na provincia de Zamora (Castela e Le\u00f3n).\nSituaci\u00f3n.\nAt\u00f3panse situadas ao noroeste da provincia de Zamora, xunto \u00e1 provincia galega de Ourense, lim\u00edtrofe \u00e1 comarca de Viana, e pr\u00f3ximas \u00e1 fronteira con Portugal, \u00e1 altura da hist\u00f3rica rexi\u00f3n lusitana de Tr\u00e1s-os-Montes. Pertencen \u00e1s denominadas As Portelas, unha sub-bisbarra da bisbarra hist\u00f3rica e tradicional de Seabra.\nAs Hedradas at\u00f3panse situadas nun chairo alto, o que favoreceu que a escasos metros da poboaci\u00f3n se instalase un parque e\u00f3lico. O edificio m\u00e1is representativo deste lugar \u00e9 a s\u00faa igrexa, cuxo campanario \u00e9 de nova construci\u00f3n por perder o antigo nun forte vendaval. \u00c9 unha das poucas localidades biling\u00fces da provincia de Zamora, xa que os seus habitantes utilizan habitualmente o castel\u00e1n e o galego.\nTop\u00f3nimo.\nO nome de lugar inscr\u00edbese nunha abundante familia de top\u00f3nimos que aluden a elementos da paisaxe recubertos de hedra, \u00e9 dicir, hedreiras.\nDemograf\u00eda.\nComa o resto das vilas e aldeas da zona, As Hedradas sufriron un grande \u00e9xodo rural a mediados do s\u00e9culo XX, pasando a s\u00faa poboaci\u00f3n a ter s\u00f3 12 habitantes (INE, 2012). Outra das raz\u00f3ns desta baixa poboaci\u00f3n \u00e9 o forte envellecemento da zona, pois a media de idade supera os 70 anos.\nClima.\nSituadas na serra xabresa, As Hedradas contan cun clima moi fr\u00edo e h\u00famido con temperaturas que poden chegar a -15\u00a0\u00b0C e que no ver\u00e1n non adoita superar os 30\u00a0\u00b0C e unhas precipitaci\u00f3ns moi abundantes, 1500\u00a0mm ao ano sobre todo na \u00e9poca outoniza."}
{"id": "256766", "revid": "1131", "url": "https://gl.wikipedia.org/wiki?curid=256766", "title": "EDAR de Bens", "text": "A EDAR de Bens \u00e9 unha estaci\u00f3n depuradora de augas residuais xestionada polo Concello da Coru\u00f1a que trata as augas residuais dos concellos da Coru\u00f1a, Arteixo, Oleiros e Culleredo.\nDescrici\u00f3n.\nConstru\u00edda preto da cala de Bens, entre o oc\u00e9ano e o monte, escav\u00e1ronse dous mill\u00f3ns de metros c\u00fabicos de rochas e terra.\nO seu funcionamento est\u00e1 baseado en varias etapas e procesos:\nPara a eliminaci\u00f3n de bacterias a planta emprega luz ultravioleta. Tam\u00e9n se fai un aproveitamento do bio gas que se xera durante os procesos.\nO custo da EDAR foi de 97 mill\u00f3ns de euros m\u00e1is outros 18 mill\u00f3ns de euros para constru\u00edr o emisario submarino. A obra foi pagada nun 85% pola Xunta de Galicia (Augas de Galicia) e o outro 15% pola Uni\u00f3n Europea. Ten pola li\u00f1a costeira un paseo peonil e polo lado do monte construirase a ampliaci\u00f3n do paseo mar\u00edtimo. Nos primeiros recibos do ano 2013 pasouse a cobrar aos veci\u00f1os polo servizo da depuradora.\nEmisario submarino.\nO emisario submarino mide 810 metros, 560 m baixo terra e outros 250 m baixo o fondo mari\u00f1o. Na parte final, en contacto co oc\u00e9ano, as augas tratadas saen por 14 bocas situadas a unha profundidae de 32 metros. A obra do emisario custou 18 mill\u00f3ns de euros."}
{"id": "256767", "revid": "89787", "url": "https://gl.wikipedia.org/wiki?curid=256767", "title": "Maiorana", "text": "A maiorana (Origanum majorana) \u00e9 unha herba perenne da familia lamiaceae, cultivada polo seu uso arom\u00e1tico, que lembra ao do pi\u00f1eiro e aos c\u00edtricos. O seu h\u00e1bitat natural \u00e9 o leste de Asia e a rexi\u00f3n mediterr\u00e1nea, o seu cultivo est\u00e1 moi estendido na Pen\u00ednsula Ib\u00e9rica onde vexeta en zonas asolladas e secas.\nOs matos acadan un talle duns 60\u00a0cm. de altura, algo l\u00edgneos na base, follas aovadas, enteiras, abrancazadas e lanuxinosas.As mi\u00fadas flores labiadas xorden reunidas en franzas terminais, adoitan ser brancas ou rosadas. As sementes son redondas, mi\u00fadas e avermelladas.\nComposici\u00f3n.\nA planta cont\u00e9n substancias t\u00e1nicas, pentonasas e principios amargos, ademais de minerais, mais a substancia principal \u00e9 a esencia recendente, de cor amarela averdada composta por terpenos, terpineno e origanol (arredor do 40%), sabineno e sesquiterpenos en pequenas cantidades.\nUsos.\nDiferentes usos culinarios onde se utiliza para adubar sopas, mollos, carnes e peixes."}
{"id": "256768", "revid": "18868", "url": "https://gl.wikipedia.org/wiki?curid=256768", "title": "Origanum majorana", "text": ""}
{"id": "256769", "revid": "5863", "url": "https://gl.wikipedia.org/wiki?curid=256769", "title": "Hedroso, Zamora", "text": "Hedroso \u00e9 unha localidade espa\u00f1ola do concello de Lubi\u00e1n, na provincia de Zamora (Castela e Le\u00f3n).\nAt\u00f3pase na bisbarra de Seabra, e dentro dela na subcomarca das Portelas. \u00c9, polo tanto, unha das poucas localidades galegofalantes de Zamora.\nEst\u00e1 situado nunha zona de terreo enfesto con vexetaci\u00f3n frondosa, constitu\u00edda principalmente por casti\u00f1eiro e nogueiras. As s\u00faas edificaci\u00f3ns contan coa t\u00edpica arquitectura popular seabresa, entre as que salienta a igrexa parroquial.\nO seu xentilicio \u00e9 hedrosao."}
{"id": "256770", "revid": "27155", "url": "https://gl.wikipedia.org/wiki?curid=256770", "title": "Pulmon\u00eda", "text": ""}
{"id": "256771", "revid": "88215", "url": "https://gl.wikipedia.org/wiki?curid=256771", "title": "Gustavo Marzi", "text": "Gustavo Marzi, nado en Livorno o 25 de novembro de 1908 e finado en Trieste o 14 de novembro de 1966, foi un tirador de esgrima italiano, ga\u00f1ador de sete medallas ol\u00edmpicas.\nTraxectoria.\nParticipou, aos 19 anos, nos Xogos Ol\u00edmpicos de 1928 celebrados en \u00c1msterdan, ga\u00f1ando a medalla de prata na proba por equipos de sabre, ademais finalizou cuarto na proba individual desa modalidade. Nos Xogos Ol\u00edmpicos de 1932 dos \u00c1nxeles ga\u00f1ou a medalla de ouro na proba individual de florete e prata nas probas por equipos de florete e sabre. Nos Xogos Ol\u00edmpicos de 1936 de Berl\u00edn logrou a medalla de ouro na proba de florete, e medalla de prata nas probas individual e por equipos de sabre.\nAo longo da s\u00faa carreira ga\u00f1ou dezasete medallas no Campionato do Mundo de Esgrima, entre elas sete de ouro."}
{"id": "256772", "revid": "27155", "url": "https://gl.wikipedia.org/wiki?curid=256772", "title": "Pneumonite", "text": ""}
{"id": "256773", "revid": "54334", "url": "https://gl.wikipedia.org/wiki?curid=256773", "title": "Os Chous, Lubi\u00e1n", "text": "Os Chous (\"Chanos\" en castel\u00e1n e oficialmente) \u00e9 unha localidade do concello de Lubi\u00e1n na provincia de Zamora (Castela e Le\u00f3n). Est\u00e1 situada a car\u00f3n da Serra Segundeira. Segundo o INE, no ano 2012 ti\u00f1a 55 habitantes.\nCaracter\u00edsticas.\nAt\u00f3pase situado ao noroeste da provincia de Zamora, xunto \u00e1 provincia de Ourense, lim\u00edtrofe \u00e1 comarca de Viana, e pr\u00f3ximo \u00e1 fronteira con Portugal, \u00e1 altura da hist\u00f3rica rexi\u00f3n lusitana de Tr\u00e1s-Os-Montes. Pertence \u00e1s Portelas, unha sub-bisbarra da bisbarra hist\u00f3rica e tradicional de Seabra.\nNo seu termo at\u00f3pase o Santuario da Tuiza, patroa da Alta Sanabria e centro da romar\u00eda que cada \u00faltimo domingo de setembro congrega aos veci\u00f1os da zona.\n\u00c9 unha das poucas localidades biling\u00fces da provincia de Zamora, pois os seus habitantes utilizan habitualmente o castel\u00e1n e o galego.\nO n\u00famero de habitantes descendeu de modo paulatino desde a metade do s\u00e9culo XX. A s\u00faa econom\u00eda est\u00e1 baseada na agricultura e a gandar\u00eda."}
{"id": "256777", "revid": "5863", "url": "https://gl.wikipedia.org/wiki?curid=256777", "title": "Padornelo, Lubi\u00e1n", "text": "Padornelo \u00e9 unha localidade espa\u00f1ola do concello de Lubi\u00e1n, na provincia de Zamora (Castela e Le\u00f3n).\nAt\u00f3pase situado na bisbarra de Seabra, e dentro dela na sub-bisbarra chamada As Portelas. Forma parte da \u00e1rea galegofalante da provincia de Zamora. \nTop\u00f3nimo.\nPode p\u00f3rse en relaci\u00f3n co moi estudado top\u00f3nimo Padr\u00f3n, variante de 'pedr\u00f3n', talvez influ\u00eddo por 'padre', e cuxo significado debe de ser coincidente: pedra delimitadora, mouteira, miliario, menhir, e nalg\u00fan caso, roca natural destacada. No contexto deste lugar, a famosa portela que atalla al\u00ed a serra dando paso \u00e1 \"mal\u00edsima verea de Benavente a Ourense\" (Madoz), ser\u00eda dende \u00e9poca protohist\u00f3rica un lugar de deslinde. De a\u00ed que caiba inclinarse pola interpretaci\u00f3n arqueol\u00f3xica do nome do lugar, como alusi\u00f3n a unha pedra de delimitaci\u00f3n xurisdiccional, probablemente antiqu\u00edsima.\nXeograf\u00eda.\n\u00c9 unha localidade da provincia de Zamora. Est\u00e1 situado ao oeste do porto que leva o seu mesmo nome (Portela do Padornelo, situada a 1360 m), entre as monta\u00f1as da Serra Gamoneda e da Serra Segundeira .\nO lugar ten clima de monta\u00f1a, con ver\u00e1ns suaves e invernos duros e fr\u00edos, podendo a temperatura baixar dos -10\u00a0\u00b0C.\nDemograf\u00eda.\nA s\u00faa localizaci\u00f3n, a 1.325 msnm, levou a que os seus edificios se distingan por un car\u00e1cter sinxelo e sobrio, cos que combater as inclemencias clim\u00e1ticas \u00e1s que se ve sometido no inverno.\nAs nevadas invernais poden ser moi intensas (a neve pode chegar a ter m\u00e1is de 1,5 m de espesor), podendo esmagar arbustos e \u00e1rbores pequenas ou cubrir muros e r\u00faas enteiras.\nDe entre os seus edificios sobresae a igrexa, en especial a s\u00faa espadana.\nMoi preto do lugar at\u00f3pase unha cheminea de ventilaci\u00f3n de 240 m de profundidade que comunica o exterior co t\u00fanel ferroviario de Padornelo (a\u00ednda co\u00f1ecido nalgunhas zonas da bisbarra como \"T\u00fanel 12\")."}
{"id": "256779", "revid": "98629", "url": "https://gl.wikipedia.org/wiki?curid=256779", "title": "Aldo Nadi", "text": "Aldo Nadi, nado en Livorno o 29 de abril de 1899 e finado nos \u00c1nxeles o 10 de novembro de 1965, foi un tirador de esgrima e mestre de armas italiano, ga\u00f1ador de catro medallas ol\u00edmpicas.\nTraxectoria.\nAldo naceu nunha familia de esgrimistas, e con seu irm\u00e1n Nedo aprendeu a t\u00e9cnica da escola italiana desde moi novo con seu pai Beppe Nadi, ga\u00f1ando competici\u00f3ns na s\u00faa adolescencia, entre os seus contrincantes estivo o tirador franc\u00e9s Lucien Gaudin. Durante a primeira guerra mundial serviu como oficial de cabaler\u00eda\nEn 1920, aos 21 anos, Nadi ga\u00f1ou nos Xogos Ol\u00edmpicos de 1920 medallas de ouro en florete, espada e sabre por equipos, e en individual unha medalla de prata en sabre, tras seu irm\u00e1n Nedo. En 1928 actuou no filme \"Le tournoi dans la cit\u00e9 \" de Jean Renoir.\nEn 1935 emigrou aos Estados Unidos, ensinando esgrima en Nova York ata 1943, nese ano publicou o seu libro \"On Fencing\" e fixou a s\u00faa residencia nos \u00c1nxeles, onde continuou a ensinar esgrima na s\u00faa propia sala de armas, e ocasionalmente adestrando actores para escenas de esgrimas nos filmes. En 1944 mesmo apareceu no filme \"To Have and Have Not\" (1944) e colaborou como coordinador de esgrima en tres filmes, \" Frenchman's Creek\" (1944), \"The Foxes of Harrow\" (1947) e \"The Mississippi Gambler\"(1953), protagonizado por Tyrone Power\nEn 1955, Nadi escribiu a s\u00faa autobiograf\u00eda (\"The Living Sword: A Fencer's Autobiography\"), que non se publicar\u00eda ata trinta anos despois da s\u00faa morte, grazas ao editor Lance Lobo, inclu\u00edndo un limiar de William M. Gaugler, mestre de armas e disc\u00edpulo de Nadi."}
{"id": "256782", "revid": "40919", "url": "https://gl.wikipedia.org/wiki?curid=256782", "title": "C\u00e9ret", "text": "C\u00e9ret (en catal\u00e1n: \"Ceret\") \u00e9 unha comuna francesa situada no departamento dos Pireneos Orientais, na rexi\u00f3n do Languedoc-Rosell\u00f3n. Pertence ao distrito de C\u00e9ret e ao cant\u00f3n de C\u00e9ret e contaba con 7.747 habitantes en 2016.\n\u00c9 a capital do Vallespir, unha das comarcas que forman a Catalu\u00f1a Norte."}
{"id": "256783", "revid": "85894", "url": "https://gl.wikipedia.org/wiki?curid=256783", "title": "Vichocunt\u00edn, Pedre, Cerdedo-Cotobade", "text": "Vichocunt\u00edn \u00e9 un lugar da parroquia de Pedre no concello de Cerdedo-Cotobade, na provincia de Pontevedra. Segundo o IGE en 2015 ti\u00f1a cinco habitantes (dous homes e tres mulleres), seis menos ca en 2012.\nToponimia.\nVichocunt\u00edn \u00e9 un antropotop\u00f3nimo, derivado do nome do seu posesor medieval: , \"o eido de Visclacuntino\", de etimolox\u00eda xerm\u00e1nica\nHistoria e patrimonio.\nO trazado da estada entre Ourense e Pontevedra propiciou a construci\u00f3n dunha ponte sobre o r\u00edo L\u00e9rez en 1852. A ponte est\u00e1 composta por un arco rebaixado duns 35 m de longo e 25 de alto, con varandas de pedra concertada e lucida, obra dos canteiros da terra. Na segunda metade do s\u00e9culo XX modificouse o trazado da estrada N-541, polo que a aldea vella foi abandonada de forma paulatina, e os seus moradores reinstal\u00e1ronse ao p\u00e9 da nova estrada.\nHai un peto de \u00e1nimas cun cruceiro."}
{"id": "256784", "revid": "85894", "url": "https://gl.wikipedia.org/wiki?curid=256784", "title": "Serrapio, Pedre, Cerdedo-Cotobade", "text": "Serrapio \u00e9 un lugar da parroquia de Pedre no concello de Cerdedo-Cotobade, na provincia de Pontevedra. Segundo o IGE en 2012 ti\u00f1a 13 habitantes (8 mulleres e 5 homes) o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 22 habitantes.\nPatrimonio.\nEn Serrapio sit\u00faase a capela de San Lourenzo de estilo barroco do s\u00e9culo XVIII, de planta rectangular, portada adintelada, pin\u00e1culo nos extremos e espadana central de dobre corpo."}
{"id": "256785", "revid": "1888", "url": "https://gl.wikipedia.org/wiki?curid=256785", "title": "Jos\u00e9 Pastor Horta", "text": "Jos\u00e9 Pastor Horta, nado na Coru\u00f1a o 21 de novembro de 1820 e finado en Vichy o 27 de maio de 1877, foi un banqueiro galego.\nTraxectoria.\nFillo de Jos\u00e9 Pastor Taxonera creador da compa\u00f1\u00eda \"Dalmau y Pastor\" e m\u00e1is tarde \"Jos\u00e9 Pastor\". Tralo seu falecemento en 1853, os seus fillos Juan Ventura Pastor Galcer\u00e1n e Jos\u00e9 e Francisco Pastor Horta, fix\u00e9ronse cargo da compa\u00f1\u00eda que pasou a chamarse \"Pastor Hermanos\" en 1860. Ao quedar como \u00fanico socio vivo Jos\u00e9 Pastor, a compa\u00f1\u00eda pasou a chamarse \"Jos\u00e9 Pastor y C\u00eda.\" en 1868. Con el comezou a traballar o seu sobri\u00f1o, Pedro Barri\u00e9 Pastor, que se incorporou como socio."}
{"id": "256786", "revid": "85894", "url": "https://gl.wikipedia.org/wiki?curid=256786", "title": "Quintela, A Illa, Lobios", "text": "Quintela \u00e9 un lugar da parroquia da Illa no concello ourens\u00e1n de Lobios na comarca da Baixa Limia. Ti\u00f1a 20 habitantes no ano 2021 segundo datos do INE e do IGE, dos cales 13 eran homes e 7 mulleres.\nQuintela \u00e9 unha aldea de Lobios dentro do per\u00edmetro do Parque Natural Baixa Limia - Serra do Xur\u00e9s, desde a s\u00faa declaraci\u00f3n o 21 de febreiro de 1993 (DOG n\u00ba 35 do 22-02-1993).\nDesde 2009 forma parte da Reserva da Biosfera transfronteiriza galego-portuguesa Ger\u00eas-Xur\u00e9s."}
{"id": "256787", "revid": "85894", "url": "https://gl.wikipedia.org/wiki?curid=256787", "title": "Buscalque, A Illa, Lobios", "text": "Buscalque \u00e9 un lugar da parroquia da Illa no concello ourens\u00e1n de Lobios na comarca da Baixa Limia. Est\u00e1 asolagado polo encoro de Lindoso, do r\u00edo Limia desde xaneiro de 1992. Xunto con Aceredo, O Vao e a Reloeira (Entrimo).\nBuscalque \u00e9 unha aldea asolagada de Lobios dentro do per\u00edmetro do Parque Natural Baixa Limia - Serra do Xur\u00e9s, desde a s\u00faa declaraci\u00f3n o 21 de febreiro de 1993 (DOG n\u00ba 35 do 22-02-1993).\nDesde 2009 forma parte da Reserva da biosfera transfronteiriza galego-portuguesa Ger\u00eas-Xur\u00e9s.\nHistoria.\nBuscalque foi o primeiro destino de Lu\u00eds Soto, que se fixo mestre ao seu regreso da emigraci\u00f3n en Arxentina. Tam\u00e9n deu clase en Penosi\u00f1os e Mondariz (1934-1936)."}
{"id": "256789", "revid": "98629", "url": "https://gl.wikipedia.org/wiki?curid=256789", "title": "Nedo Nadi", "text": "Nedo Nadi, nado o 9 de xu\u00f1o de 1894 en Livorno e finado en Roma o 29 de xaneiro de 1940, foi un tirador de esgrima e mestre de armas italiano, ga\u00f1ador de seis medallas ol\u00edmpicas de ouro, e o \u00fanico tirador que logrou levar o ouro en cada unha das tres armas nun mesmos Xogos Ol\u00edmpicos e o segundo atleta, tras Mark Spitz, en ga\u00f1ar m\u00e1is medallas de ouro nunha soa olimpiada.\nTraxectoria.\nPrimeiros anos.\nNedo Nadi era fillo do famoso mestre de armas Beppe Nadi, quen se encargou de adestralo canda o seu irm\u00e1n m\u00e1is novo Aldo desde moi cativo. Aos catorce anos ga\u00f1ou un trofeo de prata nas tres armas durante o Torneo do Emperado, celebrado con motivo do xubileu do emperador Francisco Xos\u00e9 en Viena.\nXogos Ol\u00edmpicos de 1912.\nCompetiu polo seu pa\u00eds nos 1912 Xogos Ol\u00edmpicos de 1912 celebrados en Estocolmo e al\u00ed se converteu no tirador m\u00e1is novo en ga\u00f1ar unha medalla de ouro en florete individual con 18 anos e 29 d\u00edas, ao vencer ao seu compatriota Pietro Speciale e ao austr\u00edaco Richard Verderber.\nPrimeira guerra mundial.\nNadi serviu no Ex\u00e9rcito italiano durante a primeira guerra mundial sendo condecorado pola s\u00faa coraxe.\nXogos Ol\u00edmpicos de 1920.\nNadi volveu \u00e1 alta competici\u00f3n tras o remate da guerra, nos Xogos Ol\u00edmpicos de 1920 en Antuerpen foi o portabandeira da delegaci\u00f3n italiana e capit\u00e1n do equipo de esgrima, as s\u00faas participaci\u00f3ns foron aclamadas como case perfectas e foi un dos protagonista dos xogos xunto ao finland\u00e9s Paavo Nurmi, ga\u00f1ou as medallas de ouro en sabre e florete individual e sabre, florete e espada por equipos. Non puido competir en espada individual por mor de problemas intestinais que fixeron que abandonara a competici\u00f3n.\n\u00daltimos anos.\nTras os xogos de 1930 converteuse en profesional, e adestrou ao Buenos Aires Jockey Club da Arxentina durante alg\u00fans anos, volvendo en 1923 a Roma, ga\u00f1ou o Campionato do Mundo para profesionais de 1930 celebrado en Antuerpen. Foi comisario t\u00e9cnico do equipo italiano de esgrima nos Xogos Ol\u00edmpicos de 1932 publicou \"Con la maschera e senza\" en 1933 e durante 1934 dirixiu unha sala de armas en Par\u00eds, asumiu o posto de presidente da Federaci\u00f3n Italiana de Esgrima desde 1935 ata a s\u00faa morte."}
{"id": "256791", "revid": "27155", "url": "https://gl.wikipedia.org/wiki?curid=256791", "title": "Polimorfismo dun s\u00f3 nucle\u00f3tido", "text": "Un polimorfismo dun s\u00f3 nucle\u00f3tido, polimorfismo dun \u00fanico nucle\u00f3tido, polimorfismo de nucle\u00f3tido \u00fanico ou polimorfismo de nucle\u00f3tido simple, abreviado como SNP polas s\u00faas siglas en ingl\u00e9s (\"Single-Nucleotide Polymorphism\"), \u00e9 unha variaci\u00f3n na secuencia de ADN que consiste en que hai unha diferenza dun s\u00f3 nucle\u00f3tido (A, T, C ou G) do xenoma (ou outra secuencia compartida) entre membros dunha especie biol\u00f3xica ou entre os cromosomas pares humanos. Por exemplo, dous fragmentos de ADN similar secuenciados en diferentes individuos que son AAGCCTA e AAGCTTA, te\u00f1en unha diferenza dun s\u00f3 nucle\u00f3tido. Neste caso diremos que son dous \"alelos\". Case todos os SNPs com\u00fans te\u00f1en s\u00f3 dous alelos. Os SNP constit\u00faen ata o 90% de todas as variaci\u00f3ns xen\u00f3micas humanas, e aparecen cada 1.300 bases como media, ao longo do xenoma humano. Dous terzos dos SNP corresponden \u00e1 substituci\u00f3n dunha citosina (C) por unha timina (T). Estas variaci\u00f3ns na secuencia do ADN poden afectar \u00e1 resposta dos individuos a enfermidades, bacterias, virus, produtos qu\u00edmicos, f\u00e1rmacos etc. Xeralmente consid\u00e9rase que unha destas variaci\u00f3ns deben darse polo menos nun 1% da poboaci\u00f3n para ser consideradas como un SNP; se a porcentaxe \u00e9 inferior consid\u00e9ranse mutaci\u00f3ns puntuais. Alg\u00fans autores consideran que os cambios duns poucos nucleotidos (non s\u00f3 os dun nucle\u00f3tido) e pequenas inserci\u00f3ns e deleci\u00f3ns (\"indeis\") poden considerarse tam\u00e9n dentro da familia dos SNP, pero neste artigo consideraranse s\u00f3 os dun nucle\u00f3tido.\nA distribuci\u00f3n xen\u00f3mica dos SNPs non \u00e9 homox\u00e9nea; xa que os SNPs xeralmente aparecen m\u00e1is frecuentemente en rexi\u00f3ns non codificantes do xenoma que nas rexi\u00f3ns codificantes ou, en xeral, onde a selecci\u00f3n natural est\u00e1 actuando e fixando o alelo do SNP que supo\u00f1a a adaptaci\u00f3n xen\u00e9tica m\u00e1is favorable. Outros factores como a recombinaci\u00f3n xen\u00e9tica e a taxa de mutaci\u00f3n, poden tam\u00e9n determinar a densidade dos SNP.\nA densidade de SNP pode predicirse pola presenza de microsat\u00e9lites: en particular, os microsat\u00e9lites AT son preditores poderosos da densidade de SNP, e os tramos con repetici\u00f3ns (AT)(n) longas tenden a encontrarse en rexi\u00f3ns onde a densidade de SNPs \u00e9 significativamente reducida e o contido GC \u00e9 baixo.\nDentro dunha poboaci\u00f3n pode asign\u00e1rselles aos SNPs unha frecuencia al\u00e9lica menor (a menor frecuencia al\u00e9lica nun locus que se observa nunha determinada poboaci\u00f3n). Hai variaci\u00f3ns de frecuencia entre as poboaci\u00f3ns humanas, polo que un alelo de SNP que \u00e9 com\u00fan nunha \u00e1rea xeogr\u00e1fica ou grupo \u00e9tnico pode ser m\u00e1is raro noutro.\nEstas variaci\u00f3ns xen\u00e9ticas entre individuos (especialmente en partes non codificantes dun xenoma) aprov\u00e9itanse para obter as impresi\u00f3ns dactilares do ADN, que se utilizan en ciencia forense para distinguir individuos. Ademais, estas variaci\u00f3ns xen\u00e9ticas subli\u00f1an diferenzas na nosa susceptibilidade \u00e1 enfermidade. A gravidade dunha enfermidade e o modo en que o noso corpo responde aos tratamentos son tam\u00e9n manifestaci\u00f3ns de variaci\u00f3ns xen\u00e9ticas. Por exemplo, as mutaci\u00f3ns dunha soa base no xene da APOE (apolipoprote\u00edna E) est\u00e1n asociadas cun maior risco de padecer a enfermidade de Alzheimer.\nTipos.\nOs SNPs poden encontrarse en secuencias codificantes de xenes, en secuencias non codificantes de xenes (intr\u00f3ns), ou nas rexi\u00f3ns interx\u00e9nicas (entre os xenes). Os SNPs que est\u00e1n dentro dunha secuencia codificante non cambian necesariamente a secuencia de amino\u00e1cidos da prote\u00edna que se produce, debido \u00e1 dexeneraci\u00f3n do c\u00f3digo xen\u00e9tico.\nOs SNPs das rexi\u00f3ns codificantes poden ser de dous tipos, sin\u00f3nimos e non sin\u00f3nimos. Os SNPs sin\u00f3nimos non afectan \u00e1 secuencia de prote\u00ednas mentres que os non sin\u00f3nimos cambian a secuencia de amino\u00e1cidos da prote\u00edna. Os SNPs non sin\u00f3nimos son, \u00e1 s\u00faa vez, de dous tipos: con cambio de sentido e sen sentido.\nOs SNPs que non est\u00e1n nas rexi\u00f3ns que codifican prote\u00ednas poden afectar ao splicing x\u00e9nico, uni\u00f3n de factores de transcrici\u00f3n, degradaci\u00f3n do ARN mensaxeiro, ou \u00e1 secuencia dun ARN non codificante. A expresi\u00f3n x\u00e9nica afectada por este tipo de SNPs denom\u00ednase eSNP (\"expression SNP\") e pode producirse augas arriba ou augas abaixo do xene.\nUso e importancia.\nAs variaci\u00f3ns nas secuencias de ADN humanas poden afectar ao desenvolvemento de enfermidades e a resposta a pat\u00f3xenos, substancias qu\u00edmicas, medicamentos, vacinas e outros axentes. As SNPs son tam\u00e9n fundamentais para aplicar a medicina personalizada. Por\u00e9n, a s\u00faa principal importancia na investigaci\u00f3n biom\u00e9dica \u00e9 comparar rexi\u00f3ns do xenoma entre cohortes estat\u00edticas (como cohortes coincidentes con ou sen unha enfermidade) en estudos de asociaci\u00f3n do xenoma completo.\nO estudo dos SNPs \u00e9 tam\u00e9n importante nos programas de agricultura e gandar\u00eda. No xenotipado de SNPs hai varios m\u00e9todos para identificar SNPs.\nOs SNPs son xeralmente bial\u00e9licos, polo que poden probarse doadamente.\nUn s\u00f3 SNP pode causar unha enfermidade xen\u00e9tica mendeliana. Nas enfermidades complexas os SNPs non funcionan xeralmente de forma individual, sen\u00f3n que adoitan funcionar en coordinaci\u00f3n con outros SNPs para manifestar unha enfermidade, como pode verse na osteoporose.\nEn xu\u00f1o de 2012, a base de datos dbSNP listaba 53.558.214 SNPs en humanos.\nOs SNPs foron utilizados en estudos de asociaci\u00f3n do xenoma completo (GWAS), como marcadores de alta resoluci\u00f3n no mapado de xenes relacionados con enfermidades ou os caracteres normais. O co\u00f1ecemento de SNPs axudar\u00e1 ao co\u00f1ecemento da farmacocin\u00e9tica ou a farmacodin\u00e1mica, \u00e9 dicir, como act\u00faan os f\u00e1rmacos en individuos con diferentes variantes xen\u00e9ticas. Unha ampla gama de enfermidades humanas como o cancro, enfermidades infecciosas (SIDA, lepra, hepatite etc.) autoinmunes, neuropsiqui\u00e1tricas, anemia falciforme, \u03b2-talasemia e fibrose qu\u00edstica poder\u00edan orixinarse por SNPs. Enfermidades con diferentes SNPs poden chegar a ser inportantes dianas farmacoxen\u00f3micas para a terapia con f\u00e1rmacos. Alg\u00fans SNPs est\u00e1n asociados co metabolismo de distintos f\u00e1rmacos. Os SNPs que non te\u00f1en un impacto observable no fenotipo son tam\u00e9n \u00fatiles como marcadores xen\u00e9ticos en estudos de asociaci\u00f3n do xenoma completo, debido \u00e1 s\u00faa cantidade e herdanza estable co paso das xeraci\u00f3ns.\nBases de datos.\nIgual que ocorre para os xenes, existen tam\u00e9n bases de datos bioinform\u00e1ticas para os SNPs.\n\"dbSNP\" \u00e9 unha base de datos de SNP do \"National Center for Biotechnology Information\" (NCBI).\n\"SNPedia\" \u00e9 unha base de datos de estilo wiki para axudar \u00e1 anotaci\u00f3n xen\u00f3mica persoal, interpretaci\u00f3n e an\u00e1lise.\nA base de datos \"OMIM\" describe a asociaci\u00f3n entre os polimorfismos e enfermidades (por exemplo, d\u00e1 as enfermidades en forma de texto), a \"Human Gene Mutation Database\" proporciona as mutaci\u00f3ns de xenes que causan ou est\u00e1n asociadas con enfermidades conx\u00e9nitas humanas e SNPs funcionais, e GWAS Central permite aos usuarios interrogar visulamente os datos dun ou m\u00e1is estudos de asociaci\u00f3n no xenoma. O grupo de traballo \"International SNP Map\" mapou a secuencia que flanquea cada SNP por ali\u00f1amento \u00e1 secuencia xen\u00f3mica de clons de inserci\u00f3n grande en \"Genebank\". Estes ali\u00f1amentos foron convertidos nas coordenadas cromos\u00f3micas que se mostran na T\u00e1boa 1 Outra base de datos \u00e9 o \"International HapMap Project\", no que os investigadores est\u00e1n identificando SNP etiqueta (\"Tag SNP\") para poder determinar a colecci\u00f3n de haplotipos presentes en cada suxeito. \nNomenclatura.\nA nomenclatura dos SNPs pode ser confusa: para un determinado SNP poden existir diversas variaci\u00f3ns e non se chegou a un consenso. Un enfoque \u00e9 escribir os SNPs cun prefixo, un punto e o signo \"maior que\" (&gt;) para indicar o tipo salvaxe e o nucle\u00f3tido ou amino\u00e1cido alterado; por exemplo, c.76A&gt;T. Os SNPs des\u00edgnanse con frecuencia polo seu n\u00famero dbSNP rs, como no exemplo anterior.\nAn\u00e1lise de SNPs.\nEntre os m\u00e9todos anal\u00edticos para descubrir novos SNPs e detectar SNPs xa co\u00f1ecidos est\u00e1n:"}
{"id": "256792", "revid": "85894", "url": "https://gl.wikipedia.org/wiki?curid=256792", "title": "Ribas de Ara\u00faxo, Lobios, Lobios", "text": "Ribas de Ara\u00faxo \u00e9 un lugar da parroquia de Lobios no concello ourens\u00e1n de Lobios na comarca da Baixa Limia. Ti\u00f1a 24 habitantes no ano 2012 segundo datos do INE e do IGE, dos cales 13 eran homes e 11 mulleres."}
{"id": "256793", "revid": "27155", "url": "https://gl.wikipedia.org/wiki?curid=256793", "title": "Polimorfismo dun \u00fanico nucle\u00f3tido", "text": ""}
{"id": "256795", "revid": "27155", "url": "https://gl.wikipedia.org/wiki?curid=256795", "title": "Polimorfismo de nucle\u00f3tido simple", "text": ""}
{"id": "256796", "revid": "23204", "url": "https://gl.wikipedia.org/wiki?curid=256796", "title": "Grigore Antipa", "text": "Grigore Antipa, nado o 27 de novembro de 1867 en Boto\u0219ani, Roman\u00eda e finado o 9 de marzo en 1944 en Bucarest, foi un naturalista roman\u00e9s, especializado en ecolox\u00eda, zoolox\u00eda e oceanograf\u00eda.\nTraxectoria.\nEstudou na universidade de Jena, Alema\u00f1a, cun dos fundadores da ecolox\u00eda, Ernst Haeckel (1834-1919).\nAntipa comezou as s\u00faas investigaci\u00f3ns en Francia (nas estaci\u00f3ns de biolox\u00eda mari\u00f1a de Roscoff, Banyuls-sur-Mer e Villefranche-sur-Mer e en Italia (en Capri), onde fixo importantes descubrimenos farmacoloxicamente importantes no timo dos peixes, e describiu unha especie nova de medusa, a \"Capria sturdzii\".\nDe volta a Roman\u00eda, convenceu ao rei Carol I da importancia dun s\u00f3lido co\u00f1ecemento cient\u00edfico do Danubio e o mar Negro, de xeito que o soberano lle prestou o buque insignia da frota romanese de buques de guerra, o cruceiro \"Elisabeta\", para que fixera unha expedici\u00f3n oceanogr\u00e1fica que durou nove meses, durante o ano 1893 ao longo do mar Negro. Os datos que recolleu daquela a\u00ednda serven hoxe en d\u00eda como base para os ocean\u00f3grafos que traballan nese mar.\nGrigore Antipa iniciou nesta \u00e9poca unha colaboraci\u00f3n con cient\u00edficos rusos, b\u00falgaros e turcos, cos que compartiu os resultados das s\u00faas investigaci\u00f3ns.\nAntipa \u00e9 co\u00f1ecido, sobre todo, por ser o precursor da xeonom\u00eda, a ciencia da xesti\u00f3n da Terra que xorde directamente dos co\u00f1ecementos ecol\u00f3xicos. En 1898 Antipa propuxo ao rei Carol I a primeira aplicaci\u00f3n concreta dos principios desta ciencia ao curso baixo do Danubio e \u00e1 costa romanesa do mar Negro.\nEn virtude dela creouse unha rede de cooperativas de pesca, discutido cos pescadores e tendo en conta tanto os seus costumes e pr\u00e1cticas como o co\u00f1ecemento cient\u00edfico adquirido recentemente, desenvolvendo un plan para a xesti\u00f3n dos h\u00e1bitats e as poboaci\u00f3ns de peixes que, sen opo\u00f1erse \u00e1 natureza (correntes, ciclos biol\u00f3xicos, vida animal) fixo que se duplicara en dez anos a produci\u00f3n de peixes, tanto nas augas do Danubio como nas do mar Negro. Entre outras cousas, fixo de Roman\u00eda o segundo maior produtor de caviar do mundo, despois de Rusia e por diante de Ir\u00e1n.\nEn 1892 fundou o Museo de Historia Natural en Bucarest (que agora leva o seu nome), e en 1932, o Instituto de Oceanograf\u00eda de Constan\u021ba, coas s\u00faas d\u00faas estaci\u00f3ns de biolox\u00eda mari\u00f1a e as d\u00faas reservas naturais costeiras correspondentes, de Agigea e o cabo Kaliakra.\nEn 1904 describiu unha nova especie de peixe, para a que creou un novo x\u00e9nero, \"Sardina\", denomin\u00e1ndoo \"Sardina dobrogica\" (\u00e9 dicir, a \"sardi\u00f1a da Dobruxa\"). M\u00e1is tarde, os icti\u00f3logos comprobaron que se trataba da mesma especie que a \"Clupea pilchardus\" descrita por Walbaum en 1792, as\u00ed que o seu nome actual \u00e9 \"Sardina pilchardus\", a nosa popular sardi\u00f1a (o novo x\u00e9nero, por tanto, mant\u00edvose).\nDespois da s\u00faa morte, e baixo o r\u00e9xime comunista, o Instituto Oceanogr\u00e1fico de Constanza transformouse en 1949 na Estaci\u00f3n de Investigaci\u00f3n Mari\u00f1a e da Pesca, unha instituci\u00f3n m\u00e1is t\u00e9cnica e, despois, en 1970, no Instituto de Investigaci\u00f3ns Mari\u00f1as de Roman\u00eda, baixo a autoridade militar. Das s\u00faas d\u00faas estaci\u00f3ns, a primeira est\u00e1 hoxe moi lonxe do mar, e a s\u00faa reserva foi destru\u00edda polos traballos portuarios realizados durante a \u00e9poca de Ceau\u015fescu, e a segunda est\u00e1 en ru\u00ednas, pero a reserva a\u00ednda existe en Bulgaria na actualidade."}
{"id": "256798", "revid": "1131", "url": "https://gl.wikipedia.org/wiki?curid=256798", "title": "Outon\u00edn, San Cristovo de L\u00f3uzara, Samos", "text": "Outon\u00edn \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo. No 2013 ten 3 casas habitadas. Difer\u00e9ncianse dous barrios separados por un cento de metros, Outon\u00edn de Abaixo e Outon\u00edn de Arriba.\nLocalizaci\u00f3n.\nOuton\u00edn de Abaixo est\u00e1 situada a 870 m de altitude e Outon\u00edn de Arriba a 900 m. Distan 1\u00a0km da igrexa parroquial."}
{"id": "256800", "revid": "23204", "url": "https://gl.wikipedia.org/wiki?curid=256800", "title": "Mariner 8", "text": "Mariner 8 foi unha sonda espacial estadounidense lanzada o 9 de maio de 1971 mediante un foguete Atlas Centaur D desde o Centro Espacial de Cabo Ca\u00f1averal para estudar Marte, fallando antes de chegar sequera \u00e1 \u00f3rbita terrestre por un fallo do foguete lanzador.\nCaracter\u00edsticas.\nMariner 8 pertenceu \u00f3 programa Mariner da NASA. Era id\u00e9ntica \u00e1 posteriormente exitosa Mariner 9 e xunto ela era parte do proxecto \"Mariner Mars 71\". A s\u00faa misi\u00f3n era entrar en \u00f3rbita de Marte para facer medici\u00f3ns e observaci\u00f3ns cient\u00edficas, pero un fallo na etapa Centaur impediulle chegar a \u00f3rbita, caendo no oc\u00e9ano Atl\u00e1ntico, a uns 1500\u00a0km de Cabo Ca\u00f1averal e a uns 560\u00a0km \u00f3 norte de Porto Rico."}
{"id": "256801", "revid": "88215", "url": "https://gl.wikipedia.org/wiki?curid=256801", "title": "Giovanna Trillini", "text": "Giovanna Trillini, nada en Jesi o 17 de maio de 1970, \u00e9 unha tiradora de esgrima italiana, ga\u00f1adora de oito medallas ol\u00edmpicas.\nTraxectoria.\nParticipou, aos 22 anos, nos Xogos Ol\u00edmpicos de 1992 celebrados en Barcelona, ga\u00f1ando a medalla de ouro nas probas individual e por equipos da modalidade de florete. Nos Xogos Ol\u00edmpicos de 1996 celebrados en Atlanta revalidou a s\u00faa medalla de ouro na proba por equipos, ga\u00f1ando a medalla de bronce en individual, metais que repetiu nos Xogos Ol\u00edmpicos de 2000 de Sidney. Nos Xogos Ol\u00edmpicos de 2004 de Atenas ga\u00f1ou a medalla de prata na proba individual (non houbo nesta ocasi\u00f3n competici\u00f3n por equipos na modalidade de florete) ao perden na final coa s\u00faa compatriota Valentina Vezzali. Nos Xogos Ol\u00edmpicos de 2008 de Pequ\u00edn ga\u00f1ou a medalla de bronce na proba per equipos e rematou cuarta na individual, conseguindo as\u00ed un diploma ol\u00edmpico.\nAo longo da s\u00faa carreira ga\u00f1ou dezanove medallas no Campionato do Mundo de Esgrima, entre elas nove de ouro; e seis medallas no Campionato de Europa da especialidade, d\u00faas delas de ouro."}
{"id": "256802", "revid": "23204", "url": "https://gl.wikipedia.org/wiki?curid=256802", "title": "Valentina Vezzali", "text": "Maria Valentina Vezzali, co\u00f1ecida simplemente como Valentina Vezzali, nada en Jesi o 14 de febreiro de 1974, \u00e9 unha tiradora de esgrima e pol\u00edtica italiana, ga\u00f1adora de nove medallas ol\u00edmpicas. Xunto co alem\u00e1n Ralf Schumann, o eslovaco Michal Martik\u00e1n e a xaponesa Ryoko Tani, un dos \u00fanicos catro atletas na historia dos Xogos Ol\u00edmpicos de ver\u00e1n en ga\u00f1ar cinco medallas no mesmo evento individual..\nTraxectoria.\nValentina Vezzali principiou a practicar a esgrima en 1980 no \"Club Scherma Jesi\" e aos quince anos tivo os seus primeiros \u00e9xitos no Campionato Mundial xuvenil. Na categor\u00eda \"menores de 20\" levou unha medalla de bronce (1990), unha de prata (1992) e d\u00faas de ouro (1993 e 1994) nos mundiais, e d\u00faas de ouro (1992 e 1993) nos europeos; conquistanto tam\u00e9n tres veces a copa do Mundo (de 1992 ao 1994).\nOs \u00e9xitos na categor\u00eda de menos de vinte anos fixeron que entrase no equipo nacional s\u00e9nior, a\u00ednda que finalmente non foi convocada para os Xogos Ol\u00edmpicos de 1992 de Barcelona, debutando nuns xogos ol\u00edmpicos en 1996 en Atlanta, onde logrou a medalla de prata na proba individual de florete, perdendo a final contra a romanesa Laura Badea. Non obstante por equipos logrou o ouro tras vencer Italia a Roman\u00eda. Ao ano seguinte obtivo o ouro individual na XIX Universiada en Sicilia. Desde o ano 1999 pertence ao equipo Fiamme Oro dependente da Polizia di Stato.\nNa seguinte edici\u00f3n das Olimpiadas, os Xogos Ol\u00edmpicos de 2000 en Sidney, Valentina Vezzali chegou de novo \u00e1 final de florete, desta volta venceu \u00e1 alem\u00e1 Rita K\u00f6nig, ga\u00f1ando tam\u00e9n o ouropor equipos na compa\u00f1a de Giovanna Trillini e Diana Bianchedi, despois de vencer na final a Polonia.\nNos Xogos Ol\u00edmpicos de 2004 de Atenas o florete feminino por equipos queda f\u00f3ra do programa ol\u00edmpico en favor do sabre individual, polo que Vezzali concentrou todos os seus esforzos no florete individual, e volveu repetir a vitoria ol\u00edmpica de catro anos antes, vencendo na final \u00e1 compatriota Giovanna Trillini.\nNo Campionato do Mundo de Esgrima de 2005 celebrado en Leipzig, conquistou o seu cuarto ouro en florete individual, s\u00f3 catro meses despois de nacer o seu primeiro fillo. O ano seguinte no Campionato do Mundo de Tur\u00edn, perdeu na final contra a tam\u00e9n italiana Margherita Granbassi, content\u00e1ndose coa medalla de prata, as\u00ed como por equipos, ao perder Italia na final con Rusia. No ano 2006 publicou a s\u00faa autobiograf\u00eda \"A viso scoperto\" escrita con Caterina Luchetti.\nO desquite chegou en San Petersburgo 2007, onde derrotou por 15-6 a Giovanna Trillini en semifinais e venceu na final contra Granbassi por 11-8, conquistando o seu 5\u00b0 ouro mundial individual, un logro que a igualaba co fioretista sovi\u00e9tico Alexandr Romankov e o sabrista ruso Stanislav Pozdnjakov.\nNos Xogos Ol\u00edmpicos de 2008 logrou o ouro batendo por 6-5 na final de florete individual \u00e1 surcoreana Nam Hyun-Hee, superando a Giovanna Trillini na clasificaci\u00f3n dos atletas italinos con m\u00e1is medallas de ouro nunhas olimpiadas. Converteuse tam\u00e9n na \u00fanica atleta en ter tres medallas de ouros consecutivas na mesma disciplina. No florete por equipos logrou o bronce con Granbassi, Trillini e Salvatori.\nNo ano 2009 participou na quinta edici\u00f3n do reality show da Rai Uno \"Ballando con le stelle\". No Campionato do Mundo de Esgrima de 2009 fallou en chegar \u00e1 semifinal batida pola compatriota Elisa Di Francisca, mais logrou a vitoria na competici\u00f3n por equipos, o 17 de outubro de 2009 conquistou o seu 11\u00ba t\u00edtulo superando a Romankov que con 10 t\u00edtulos detentaba a primac\u00eda mundial en florete, a vitoria chegou co equipo formado tam\u00e9n por Elisa Di Francisca, Margherita Granbassi e Arianna Errigo, batendo por 45-33 a Rusia. En xullo de 2010 ga\u00f1ou o t\u00edtulo individual europeo e por equipos acompa\u00f1ada por Elisa Di Francisca, Arianna Errigo e Ilaria Salvatori, conquistando tam\u00e9n a Copa do mundo 2010. Nos mundiais de Par\u00eds de 2010 perdeu na semifinal individual contra Arianna Errigo pero con Italia logrou o ouro derrotando na final a Polonia por 45-37. Nos mundiais de Catania 2011 conquistou o seu 6\u00ba t\u00edtulo mundial batendo na final por 14-7 a Elisa Di Francisca, mentres na proba por equipos conquistaba a prata perdendo a final con Rusia por 45-44.\nNos Xogos Ol\u00edmpicos de 2012 de Londres foi a portabandeira da delegaci\u00f3n italiana, logrou o bronce tras vencer \u00e1 surcoreana Nam Hyun-Hee no tempo extra cunha remontada lendaria, cando \u00eda perdendo por 8-12 a 13 segundos para o remate, pero logrou impo\u00f1erse por 13 a 12. Por equipos conquistou o ouro tras vencer Italia a Rusia por 45-31. Nese ano publicou o libro \"Io, Valentina Vezzali\".\nAdemais das medallas ol\u00edmpicas, Valentina Vezzali conseguiu \u00e9xitos noutras importantes manifefstaci\u00f3ns da esgrima, no Campionato do Mundo logrou un total de 13 medallas de ouro (6 individuais e 7 por equipos), 5 de prata e 3 de bronce, mentres que nos Europeos logrou 11 ouros (5 individuais e 6 por equipos), 4 pratas e 2 bronces. Adxudicouse a Copa do Mundo 11 veces, entre 1996 e 2004 perdeu o trofeo s\u00f3 en 1998 vencendo en total 67 competici\u00f3ns, marca absoluta para a esgrima e tam\u00e9n para un atleta italiano de calquera deporte. Conta tam\u00e9n con 2 ouros nos Xogos do Mediterr\u00e1neo (2001, 2009) 4 ouros na Universiada (1995, 1997, 1999 e, 2001) e 27 t\u00edtulos italianos (15 individuais e 12 por equipos). Foi a n\u00famero un da clasificaci\u00f3n mundial ininterrompidamente entre 1996 ata a s\u00faa pausa por maternidade despois de Atenas 2004. Entre 1999 e 2001 venceu en todas as grandes manifestaci\u00f3ns, e de 1999 a 2000 ga\u00f1ou 56 asaltos consecutivos.\nNo ano 2013 foi candidata \u00e1s elecci\u00f3ns lexislativas pola lista Elecci\u00f3n C\u00edvica de Mario Monti, resultando elixida na C\u00e1mara dos Deputados o 25 de febreiro como cabeza de lista do seu partido nas Marcas."}
{"id": "256810", "revid": "6233724", "url": "https://gl.wikipedia.org/wiki?curid=256810", "title": "Mariner 9", "text": "Mariner 9 foi unha sonda espacial estadounidense lanzada o 30 de maio de 1971 mediante un foguete Atlas SLV-3C Centaur D desde o Centro Espacial de Cabo Ca\u00f1averal para estudar Marte.\nCaracter\u00edsticas.\nMariner 9 pertenceu \u00f3 programa Mariner da NASA. Era id\u00e9ntica \u00e1 previamente fracasada Mariner 8 e xunto ela era parte do proxecto \"Mariner Mars 71\" para que as d\u00faas naves estudaran Marte de maneira complementaria. A s\u00faa misi\u00f3n era entrar en \u00f3rbita de Marte para facer medici\u00f3ns e observaci\u00f3ns cient\u00edficas. Dado o fallo de Mariner 8, Mariner 9 asumiu parte do traballo daquela, convert\u00e9ndose ademais na primeira nave en po\u00f1erse en \u00f3rbita doutro planeta.\nA estrutura principal da nave ti\u00f1a forma octogonal, de 45,7\u00a0cm de altura e 138,4\u00a0cm de diagonal. A alimentaci\u00f3n el\u00e9ctrica era proporcionada por catro paneis solares de 215 x 90\u00a0cm e que lle daban unha envergadura de 6,89 metros. Os paneis contabilizaban un total de 14.742 c\u00e9lulas solares e produc\u00edan ata 500 W de potencia \u00e1 distancia de Marte (800 W \u00e1 distancia da Terra), alimentando unha bater\u00eda cunha capacidade de 20 amperios-hora.\nA estrutura tam\u00e9n albergaba dous tanques co propelente (monometil hidracina e tetr\u00f3xido de nitr\u00f3xeno) para o sistema de propulsi\u00f3n e o motor de manobra, de 1340 N de pulo e capaz de cinco reencendidos. O control de actitude corr\u00eda a cargo de seis pares de pequenos propulsores que expulsaban nitr\u00f3xeno e \u00edan montados nos extremos dos paneis solares. O co\u00f1ecemento da posici\u00f3n era proporcionado por un sensor solar, un seguidor estelar fixado en Canopus, varios xiroscopios, unha unidade de referencia inercial e un aceler\u00f3metro. O control t\u00e9rmico era pasivo e funcionaba con base en pequenas persianas situadas nos laterais do oct\u00f3gono.\nPara as comunicaci\u00f3ns, Mariner 9 usaba unha antena parab\u00f3lica de alta ganancia situada na parte superior da estrutura octogonal, unha antena de baixa ganancia de 1,44 metros de longo e unha antena de media ganancia que funcionaban en banda S. Os datos recollidos pola instrumentaci\u00f3n cient\u00edfica pod\u00edan gardarse nunha gravadora de cinta cunha capacidade de 180 Mbit. A altura total da nave, das antenas \u00e1 plataforma cient\u00edfica inferior, era de 2,28 m.\nInstrumentaci\u00f3n cient\u00edfica.\nOs instrumentos atop\u00e1banse nunha plataforma m\u00f3bil na parte inferior da estrutura principal da nave, inclu\u00edndo as c\u00e1maras de televisi\u00f3n grande angular e teleobxectivo, un radi\u00f3metro infravermello, un espectr\u00f3metro ultravioleta e un espectr\u00f3metro interfer\u00f3metro infravermello. A masa total dos instrumentos era de 63,1\u00a0kg.\nDesenvolvemento da misi\u00f3n.\nMariner 9 foi lanzada nunha traxectoria directa cara a Marte o 30 de maio de 1971, executando unha manobra de correcci\u00f3n de traxectoria o 5 de xu\u00f1o e chegando ao planeta sen incidentes o 14 de novembro, tras 167 d\u00edas de voo. A nave entrou en \u00f3rbita marciana tras un acendido dos motores de 15 minutos e 23 segundos, cuns par\u00e1metros iniciais de 1398\u00a0km de periapse e un per\u00edodo de 12 horas e 34 minutos. Dous d\u00edas m\u00e1is tarde a nave acendeu de novo os motores, quedando nunha \u00f3rbita de algo menos de 12 horas e un peripase de 1387\u00a0km. Un \u00faltimo acendido elevou a altura da \u00f3rbita a 1650\u00a0km para axustala e sincronizala para poder comunicarse periodicamente coa antena da Rede do Espazo Profundo situada en Goldstone.\nO fotografado da superficie comezou con atraso debido a que no momento da chegada de Mariner 9, unha tormenta de area global cubr\u00eda Marte. As c\u00e1maras puideron comezar a obter imaxes da superficie cara a decembro. A nave med\u00edu tam\u00e9n a densidade, presi\u00f3n e temperatura da atmosfera, a gravedade e a topograf\u00eda marciana. Mariner 9 finalizou a s\u00faa misi\u00f3n o 27 de outubro de 1972, tras esgotar o gas do sistema de control de actitude e transmitir un total de 54 Gbits de datos, inclu\u00edndo 7329 imaxes. Mariner 9 quedou en \u00f3rbita marciana, calcul\u00e1ndose que decaer\u00eda tras 50 anos polo rozamento atmosf\u00e9rico."}
{"id": "256811", "revid": "85894", "url": "https://gl.wikipedia.org/wiki?curid=256811", "title": "Ogos, Lobios, Lobios", "text": "Ogos \u00e9 un lugar da parroquia de Lobios no concello ourens\u00e1n de Lobios na comarca da Baixa Limia. Ti\u00f1a 15 habitantes no ano 2012 segundo datos do INE e do IGE, dos cales 8 eran homes e 7 mulleres."}
{"id": "256812", "revid": "85894", "url": "https://gl.wikipedia.org/wiki?curid=256812", "title": "Fondevila, Lobios, Lobios", "text": "Fondevila \u00e9 un lugar da parroquia de Lobios no concello ourens\u00e1n de Lobios na comarca da Baixa Limia. Ti\u00f1a 493 habitantes no ano 2012 segundo datos do INE e do IGE, dos cales 260 eran homes e 233 mulleres. \u00c9 a capital do concello."}
{"id": "256813", "revid": "1131", "url": "https://gl.wikipedia.org/wiki?curid=256813", "title": "Galiza (Mondo\u00f1edo)", "text": "Galiza foi unha revista editada en Mondo\u00f1edo entre 1930 e 1932.\nHistoria e caracter\u00edsticas.\nApareceu o 25 de xullo de 1930 como unha revista cultural e estaba dirixida por \u00c1lvaro Cunqueiro. S\u00f3 editou cinco n\u00fameros e conti\u00f1a artigos pol\u00edticos de esquerda e nacionalista e culturais. Entre os seus colaboradores estaban Francisco Fern\u00e1ndez del Riego, Raimundo Aguiar \u00c1lvarez e Salvador de Madariaga. Publicou as notas in\u00e9ditas \"Nacionalismo e socialismo\" de Xoh\u00e1n Vicente Viqueira. Entre os colaboradores literarios estaban Castelao, Otero Pedrayo, Vicente Risco e Villar Ponte; poemas galegos de \u00c1lvaro Cunqueiro, Ferm\u00edn Bouza-Brey, Carballo Calero, Blanco Amor, Otero Espasand\u00edn e Eugenio Montes; e os castel\u00e1ns \"Brazos vac\u00edos\", de Jos\u00e9 Ram\u00f3n Santeiro, e \"Despedida a Manuel Antonio\", de Xulio Sig\u00fcenza. Cesou a s\u00faa edici\u00f3n en 1932."}
{"id": "256814", "revid": "85894", "url": "https://gl.wikipedia.org/wiki?curid=256814", "title": "Aceredo, Man\u00edn, Lobios", "text": "Aceredo \u00e9 un lugar da parroquia de Man\u00edn no concello ourens\u00e1n de Lobios na comarca da Baixa Limia. Ti\u00f1a 21 habitantes no ano 2020 segundo datos do INE e do IGE, dos cales 12 eran homes e 9 mulleres.\nAceredo est\u00e1 desde o 2009 dentro da Reserva da Biosfera transfronteiriza galego-portuguesa Ger\u00eas-Xur\u00e9s.\nO documental \"Os d\u00edas afogados\" recolle a historia do asolagamento do vello Aceredo polo encoro de Lindoso.\nLugares e parroquias.\nLugares de Man\u00edn.\nAceredo (asolagado)"}
{"id": "256815", "revid": "85894", "url": "https://gl.wikipedia.org/wiki?curid=256815", "title": "Compostela, Man\u00edn, Lobios", "text": "Compostela (do lat\u00edn \"campus estellae\", 'campo da estrela'. Pode provir tam\u00e9n do lat\u00edn \"compositum tellus\", 'terra composta ou fermosa' ou de \"compositum\", 'enterrado') \u00e9 un lugar da parroquia de Man\u00edn no concello ourens\u00e1n de Lobios na comarca da Baixa Limia. Ti\u00f1a 37 habitantes no ano 2019 segundo datos do INE e do IGE, dos cales 15 eran homes e 20 mulleres.\nCompostela \u00e9 unha aldea de Lobios dentro do per\u00edmetro do Parque Natural Baixa Limia - Serra do Xur\u00e9s, desde a s\u00faa declaraci\u00f3n o 21 de febreiro de 1993 (DOG n\u00ba 35 do 22-02-1993).\nDesde 2009 forma parte da Reserva da biosfera transfronteiriza galego-portuguesa Ger\u00eas-Xur\u00e9s.\nLugares e parroquias.\nLugares de Man\u00edn.\nAceredo (asolagado)"}
{"id": "256816", "revid": "85894", "url": "https://gl.wikipedia.org/wiki?curid=256816", "title": "Ludeiros, Man\u00edn, Lobios", "text": "Ludeiros \u00e9 un lugar da parroquia de Man\u00edn no concello ourens\u00e1n de Lobios na comarca da Baixa Limia. Ti\u00f1a 34 habitantes no ano 2020 segundo datos do INE e do IGE, dos cales 15 eran homes e 19 mulleres. Ga\u00f1a tres veci\u00f1os nun ano, 1 home e 2 mulleres m\u00e1is.\nLudeiros \u00e9 unha aldea de Lobios dentro do per\u00edmetro do Parque Natural Baixa Limia - Serra do Xur\u00e9s, desde a s\u00faa declaraci\u00f3n o 21 de febreiro de 1993 (DOG n\u00ba 35 do 22-02-1993).\nDesde 2009 forma parte da Reserva da biosfera transfronteiriza galego-portuguesa Ger\u00eas-Xur\u00e9s.\nHistoria.\nLudeiros \u00e9 unha aldea fronteiriza, o que marcou a s\u00faa historia. Foron moitas as incursi\u00f3ns dos portugueses para facerse con estas terras, que pertenceron ao castelo de Ara\u00faxo (situado nas inmediaci\u00f3ns da aldea de A Vila, en Lobios), castelo desaparecido na s\u00faa totalidade, terras disputadas polo se\u00f1or do castelo de Lindoso (Portugal), pola importancia que supu\u00f1a esta parte da Serra de Santa Eufemia para dispor de pastos para o gando do castelo e a veci\u00f1anza portuguesa. As disputas mantiv\u00e9ronse ata o Tratado de Lindes de Lisboa de 1864, que determinou a fronteira polo r\u00edo da Madalena, pasando a Portugal esa franxa de terra dende o r\u00edo Cabril, como se recolle no tratado e amosa o mapa de Jos\u00e9 de Castro L\u00f3pez empregado para a firma do acordo que tivo lugar en Badaxoz, en marzo de 1863.\nEse terreo disputado, que se amosa no mapa, afirmaba o historiador Jos\u00e9 Lamela Bautista, que era o que m\u00e1is problemas lle causaba aos dous reinos, polo que hab\u00eda que establecer uns lindes definitivos que fosen respectados por ambas as partes.\nLugares e parroquias.\nLugares de Man\u00edn.\nAceredo (asolagado)"}
{"id": "256817", "revid": "85894", "url": "https://gl.wikipedia.org/wiki?curid=256817", "title": "Man\u00edn, Man\u00edn, Lobios", "text": "Man\u00edn \u00e9 un lugar da parroquia de Man\u00edn no concello ourens\u00e1n de Lobios na comarca da Baixa Limia. Ti\u00f1a 16 habitantes no ano 2020 segundo datos do INE e do IGE, dos cales 6 eran homes e 10 mulleres.\nMan\u00edn est\u00e1 desde o 2009 dentro da Reserva da biosfera transfronteiriza galego-portuguesa Ger\u00eas-Xur\u00e9s.\nLugares e parroquias.\nLugares de Man\u00edn.\nAceredo (asolagado)"}
{"id": "256818", "revid": "85894", "url": "https://gl.wikipedia.org/wiki?curid=256818", "title": "Os Ba\u00f1os, R\u00edo Caldo, Lobios", "text": "Os Ba\u00f1os \u00e9 un lugar da parroquia de R\u00edo Caldo no concello ourens\u00e1n de Lobios na comarca da Baixa Limia. Segundo o INE e do IGE en 2012 ti\u00f1a 19 habitantes (sete homes e doce mulleres)."}
{"id": "256819", "revid": "85894", "url": "https://gl.wikipedia.org/wiki?curid=256819", "title": "Bubaces, R\u00edo Caldo, Lobios", "text": "Bubaces \u00e9 un lugar da parroquia de R\u00edo Caldo no concello ourens\u00e1n de Lobios na comarca da Baixa Limia. Ti\u00f1a 85 habitantes no ano 2012 segundo datos do INE e do IGE, dos cales 40 eran homes e 45 mulleres."}
{"id": "256820", "revid": "85894", "url": "https://gl.wikipedia.org/wiki?curid=256820", "title": "A Devesa, R\u00edo Caldo, Lobios", "text": "A Devesa \u00e9 un lugar da parroquia de R\u00edo Caldo no concello ourens\u00e1n de Lobios na comarca da Baixa Limia. Ti\u00f1a 44 habitantes no ano 2012 segundo datos do INE e do IGE, dos cales 25 eran homes e 19 mulleres."}
{"id": "256821", "revid": "85894", "url": "https://gl.wikipedia.org/wiki?curid=256821", "title": "Padrendo, R\u00edo Caldo, Lobios", "text": "Padrendo \u00e9 un lugar da parroquia de R\u00edo Caldo no concello ourens\u00e1n de Lobios na comarca da Baixa Limia. Ti\u00f1a 39 habitantes no ano 2020 segundo datos do INE e do IGE, dos cales 21 eran homes e 18 mulleres."}
{"id": "256822", "revid": "1131", "url": "https://gl.wikipedia.org/wiki?curid=256822", "title": "Padrendo", "text": ""}
{"id": "256823", "revid": "85894", "url": "https://gl.wikipedia.org/wiki?curid=256823", "title": "Torneiros, R\u00edo Caldo, Lobios", "text": "Torneiros \u00e9 un lugar da parroquia de R\u00edo Caldo no concello ourens\u00e1n de Lobios na comarca da Baixa Limia. Ti\u00f1a 99 habitantes no ano 2012 segundo datos do INE e do IGE, dos cales 48 eran homes e 51 mulleres."}
{"id": "256824", "revid": "85894", "url": "https://gl.wikipedia.org/wiki?curid=256824", "title": "O Valoiro, San Marti\u00f1o de Grou, Lobios", "text": "O Valoiro \u00e9 un lugar da parroquia de San Marti\u00f1o de Grou no concello ourens\u00e1n de Lobios na comarca da Baixa Limia. Ti\u00f1a 6 habitantes no ano 2021 segundo datos do INE e do IGE, dos cales 3 eran homes e 3 mulleres."}
{"id": "256825", "revid": "85894", "url": "https://gl.wikipedia.org/wiki?curid=256825", "title": "Bouzas, San Paio de Ara\u00faxo, Lobios", "text": "Bouzas \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 15 habitantes no ano 2012 segundo datos do INE e do IGE, dos cales 7 eran homes e 8 mulleres."}
{"id": "256826", "revid": "85894", "url": "https://gl.wikipedia.org/wiki?curid=256826", "title": "Bri\u00f1idelo, San Paio de Ara\u00faxo, Lobios", "text": "Bri\u00f1idelo \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 5 habitantes no ano 2012 segundo datos do INE e do IGE, dos cales 3 eran homes e 2 mulleres."}
{"id": "256827", "revid": "85894", "url": "https://gl.wikipedia.org/wiki?curid=256827", "title": "Esperanzo, San Paio de Ara\u00faxo, Lobios", "text": "Esperanzo \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 56 habitantes no ano 2012 segundo datos do INE e do IGE, dos cales 26 eran homes e 30 mulleres."}
{"id": "256828", "revid": "85894", "url": "https://gl.wikipedia.org/wiki?curid=256828", "title": "Guende, San Paio de Ara\u00faxo, Lobios", "text": "Guende \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 20 habitantes no ano 2012 segundo datos do INE e do IGE, dos cales 13 eran homes e 7 mulleres."}
{"id": "256829", "revid": "1131", "url": "https://gl.wikipedia.org/wiki?curid=256829", "title": "Guende", "text": "O top\u00f3nimo galego Guende pode referirse a:"}
{"id": "256830", "revid": "85894", "url": "https://gl.wikipedia.org/wiki?curid=256830", "title": "Prancibe, San Paio de Ara\u00faxo, Lobios", "text": "Prancibe \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 42 habitantes no ano 2012 segundo datos do INE e do IGE, dos cales 19 eran homes e 23 mulleres."}
{"id": "256831", "revid": "85894", "url": "https://gl.wikipedia.org/wiki?curid=256831", "title": "O Puxedo, San Paio de Ara\u00faxo, Lobios", "text": "O Puxedo \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 40 habitantes no ano 2012 segundo datos do INE e do IGE, dos cales 22 eran homes e 18 mulleres.\nPatrimonio.\nO Puxedo ten un conxunto monumental formado por:\nEsta \u00e1rea, lugar de xuntanza veci\u00f1al, constitu\u00edu un importante centro de culto dende que a comezos do s\u00e9culo XVIII se trouxo a figura de Santo Antonio dende Lisboa tirada por un carro de bois e se situou na capela. O 13 de xu\u00f1o cel\u00e9brase unha romar\u00eda.\nNa parte alta do Puxedo at\u00f3panse os antigos currais (curros da res) onde se acoll\u00eda pola noite o gando, principalmente ovellas e cabras, que pac\u00edan no monte comunal. Tr\u00e1tase dun conxunto de construci\u00f3ns dispostas unhas a continuaci\u00f3n das outras de reducida dimensi\u00f3n constru\u00eddas en pedra e cubertas antigamente con teitos de colmo.\nAta os anos sesenta hab\u00eda un forno comunitario que se vendeu para poder mercar p\u00f3lvora para a construci\u00f3n da estrada ata o lugar. Cincuenta anos despois, a Asociaci\u00f3n de Veci\u00f1os adquiriu e rehabilitou un antigo curral e instalou no seu interior un forno doado por un veci\u00f1o da aldea.\nO Puxedo ten un total de vinte e oito h\u00f3rreos, chamados canastros na comarca, a maior\u00eda constru\u00eddos en pedra gran\u00edtica. Os m\u00e1is antigos, como o h\u00f3rreo da Laxeira, datan de comezos do s\u00e9culo XIX. O maior conxunto de h\u00f3rreos est\u00e1 na Eira da Cruz.\nItinerario etnogr\u00e1fico do Puxedo.\nO Puxedo conta cunha ruta que percorre estes elementos patrimoniais, ademais de catro \"airas\" de mallar (espazos enlousados de car\u00e1cter comunitario) e varias fontes. O itinerario in\u00edciase na Eira do Toco e remata no forno de pan comunitario.\nCiclo do pan.\nO patrimonio etnogr\u00e1fico do Puxedo est\u00e1 determinado polo ciclo do pan. A elaboraci\u00f3n do pan era un ciclo complexo que daba lugar a tipos de contruci\u00f3ns moi especializadas: eiras, h\u00f3rreos, mu\u00ed\u00f1os e fornos, que foron sempre lugar de encontro dos veci\u00f1os e escenarios de contos e cantigas."}
{"id": "256832", "revid": "85894", "url": "https://gl.wikipedia.org/wiki?curid=256832", "title": "O Reguengo, San Paio de Ara\u00faxo, Lobios", "text": "O Reguengo \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 17 habitantes no ano 2012 segundo datos do INE e do IGE, dos cales 10 eran homes e 7 mulleres."}
{"id": "256833", "revid": "85894", "url": "https://gl.wikipedia.org/wiki?curid=256833", "title": "San Paio, San Paio de Ara\u00faxo, Lobios", "text": "San Paio \u00e9 un lugar da parroquia de San Paio de Ara\u00faxo no concello ourens\u00e1n de Lobios na comarca da Baixa Limia. Ti\u00f1a 57 habitantes no ano 2012 segundo datos do INE e do IGE, dos cales 26 eran homes e 31 mulleres."}
{"id": "256834", "revid": "85894", "url": "https://gl.wikipedia.org/wiki?curid=256834", "title": "Ganceiros, Torno, Lobios", "text": "Ganceiros \u00e9 un lugar da parroquia de Torno no concello ourens\u00e1n de Lobios na comarca da Baixa Limia. Ti\u00f1a 100 habitantes no ano 2012 segundo datos do INE e do IGE, dos cales 44 eran homes e 56 mulleres."}
{"id": "256835", "revid": "85894", "url": "https://gl.wikipedia.org/wiki?curid=256835", "title": "A Herdadi\u00f1a, Torno, Lobios", "text": "A Herdadi\u00f1a \u00e9 un lugar da parroquia de Torno no concello ourens\u00e1n de Lobios na comarca da Baixa Limia. Ti\u00f1a 18 habitantes no ano 2012 segundo datos do INE e do IGE, dos cales 8 eran homes e 10 mulleres."}
{"id": "256836", "revid": "85894", "url": "https://gl.wikipedia.org/wiki?curid=256836", "title": "A Lama, Torno, Lobios", "text": "A Lama \u00e9 un lugar da parroquia de Torno no concello ourens\u00e1n de Lobios na comarca da Baixa Limia. Ti\u00f1a 18 habitantes no ano 2012 segundo datos do INE e do IGE, dos cales 8 eran homes e 10 mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "256837", "revid": "85894", "url": "https://gl.wikipedia.org/wiki?curid=256837", "title": "Torno, Torno, Lobios", "text": "Torno \u00e9 un lugar da parroquia de Torno no concello ourens\u00e1n de Lobios na comarca da Baixa Limia. Ti\u00f1a 25 habitantes no ano 2012 segundo datos do INE e do IGE, dos cales 6 eran homes e 9 mulleres."}
{"id": "256838", "revid": "85894", "url": "https://gl.wikipedia.org/wiki?curid=256838", "title": "Xe\u00e1s, Torno, Lobios", "text": "Xe\u00e1s \u00e9 un lugar da parroquia de Torno no concello ourens\u00e1n de Lobios na comarca da Baixa Limia. Ti\u00f1a 4 habitantes no ano 2012 segundo datos do INE e do IGE, dos cales 2 eran homes e 2 mulleres."}
{"id": "256839", "revid": "85894", "url": "https://gl.wikipedia.org/wiki?curid=256839", "title": "Xendive, Torno, Lobios", "text": "Xendive \u00e9 un lugar da parroquia de Torno no concello ourens\u00e1n de Lobios na comarca da Baixa Limia. Segundo o INE e do IGE en 2012 ti\u00f1a 87 habitantes (47 homes e 40 mulleres)."}
{"id": "256840", "revid": "22570", "url": "https://gl.wikipedia.org/wiki?curid=256840", "title": "Anthriscus", "text": "Anthriscus \u00e9 un x\u00e9nero da familia Apiaceae, estendido por toda Europa e as zonas temperadas de Asia. Consta de 88 especies descritas e destas, s\u00f3 16 aceptadas, algunhas das cales herbas velenosas.Os membros do x\u00e9nero vexetan en prados e bordos de cami\u00f1os sobre solos h\u00famidos e lixeiramente porosos.\nDescrici\u00f3n.\nAs follas son 2-3-pinnadas, glabras a pubescentes; con segmentos lanceolados, aserrados a pinnat\u00edfidas. Inv\u00f3lucro de 1 ou 2 br\u00e1cteas ou carecen. Raios florais 10-15. Involucelo de varios bract\u00e9olas. Dentes do c\u00e1liz obsoletos. P\u00e9talos brancos. Froitos oblongos, tuberculados e hirsutos, raramente glabros, cristas non prominentes.\nO talo oco destas especies \u00e9 erecto e ramificado e coroado de umbelas compostas de pequenas flores brancas ou verdosas. As follas son bipinnadas ou tripinadas.\nTaxonom\u00eda.\nO x\u00e9nero foi descrito por Christian Hendrik Persoon e publicado en \"Synopsis Plantarum\" 1: 320. 1805. A especie tipo \u00e9 a \"Anthriscus vulgaris\" Pers.\nO nome pode provir do grego \"anthos\" (flor) e \"rischos\" (sebe) polo lugar onde habita, ou ben de \"antherix\" (cana) pola forma do seu pistilo.\nEspecies.\nA continuaci\u00f3n d\u00e1se unha lista das especies do x\u00e9nero \"\" aceptadas at\u00e9 xullo de 2013, ordenadas alfabeticamente. Para cada unha ind\u00edcase o nome binomial seguido do autor, abreviado segundo as convenci\u00f3ns e usos."}
{"id": "256842", "revid": "89787", "url": "https://gl.wikipedia.org/wiki?curid=256842", "title": "Cerefolio", "text": "O cerefolio ou cerefollo (Anthriscus cerefolium) \u00e9 unha especie do x\u00e9nero \"Anthriscus\" emparentada co pirixel. \u00c9 nativa do C\u00e1ucaso, pero foi diseminada por toda Europa polos romanos, onde se naturalizou.\nCaracter\u00edsticas.\nPlanta herb\u00e1cea cultivada, de car\u00e1cter anual, crece entre 40\u201370\u00a0cm de altura. Os talos son de 30 a 40\u00a0cm de alto, finos, ramosos, ocos e estriados. As follas son tripinnadas, recortadas en l\u00f3bulos lanceolados, e poden ser rizadas. As diminutas flores brancas forman pequenas umbelas de 2,5 a 5\u00a0cm de di\u00e1metro. O froito, de arredor de 1\u00a0cm de longo, \u00e9 oblongo, cunha delgada crista en forma de pico, estriado, e cando madura adquire unha cor negra.\nA planta despide un aroma agradable.\nHistoria.\nXa era co\u00f1ecida por Plinio o Vello como \"cerefolium\". O nome pode provir do grego \"anthos\" (flor) e \"rischos\" (sebe) polo lugar onde habita, ou ben de \"antherix\" (cana) pola forma do seu pistilo.\nEmprego.\n\u00c9 unha planta que se emprega m\u00e1is para uso culinario que medicinal. \u00c9 diur\u00e9tica, aperitiva, t\u00f3nica e estimulante. P\u00f3dese utilizar como substituto do pirixel.\nIndicaci\u00f3ns: \u00e9 carminativo, expectorante, diur\u00e9tico, aperitivo, t\u00f3nico, estimulante, estomacal, antiescrofular. Afrodis\u00edaco. Alg\u00fans autores sospeitan que pode producir dermatite de contacto e reacci\u00f3ns al\u00e9rxicas como a febre dos feos. Ao recoller as follas tenras debe terse tino de non confundilas coas de \"Aethusa cynapium\" nin coas de \"Oenanthe crocata\", de moi alta toxicidade.\nOutros usos: as follas secas \u00fasanse como especias, e o seu sabor recorda unha mestura de an\u00eds e carvea, ou de an\u00eds e perexil. As sementes \u00fasanse no norte de \u00c1frica como especia nos mesmos pratos que o coriandro. Tam\u00e9n \u00e9 usado como colorante amarelo.\nTaxonom\u00eda.\n\"Anthriscus cerefolium\" foi descrita por (Carl von Linn\u00e9) Hoffm. e publicado en \"Genera Plantarum Umbelliferarum\" 41\u201342. 1814. \ncerefolium: ep\u00edteto latino que significa \"follas de cera\"."}
{"id": "256843", "revid": "27249", "url": "https://gl.wikipedia.org/wiki?curid=256843", "title": "Anthriscus cerefolium", "text": ""}
{"id": "256847", "revid": "839", "url": "https://gl.wikipedia.org/wiki?curid=256847", "title": "Palotinos", "text": ""}
{"id": "256849", "revid": "98629", "url": "https://gl.wikipedia.org/wiki?curid=256849", "title": "Igrexa cat\u00f3lica bizantina ucra\u00edna", "text": "A Igrexa cat\u00f3lica bizantina ucra\u00edna, ou Igrexa greco-cat\u00f3lica ucra\u00edna (en ucra\u00edno: \u0423\u043a\u0440\u0430\u0457\u043d\u0441\u044c\u043a\u0430 \u0433\u0440\u0435\u043a\u043e-\u043a\u0430\u0442\u043e\u043b\u0438\u0446\u044c\u043a\u0430 \u0446\u0435\u0440\u043a\u0432\u0430, \"Ukrainska hreko-katolytska tserkva\"), \u00e9 a maior Igrexa particular oriental da Igrexa cat\u00f3lica. O primado da Igrexa \u00e9 o arcebispo maior de K\u00ediv-Galicia e toda a Rus. A Igrexa \u00e9 unha das sucesoras da aceptaci\u00f3n do cristianismo polo gran pr\u00edncipe Vlad\u00edmir o Grande de K\u00ediv, en 988. A Igrexa tense estendido coa di\u00e1spora ucra\u00edna, e a d\u00eda de hoxe ten uns 40 xerarcas nunha ducia de pa\u00edses en catro continentes, inclu\u00edndo outros tres bispos metropolitanos en Polonia, os Estados Unidos e o Canad\u00e1. Dende marzo de 2011 o arcebispo maior \u00e9 Sviatoslav Shevchuk. Dentro da propia Ucra\u00edna, o catolicismo \u00e9 unha confesi\u00f3n minoritaria, a segunda a distancia da maior\u00eda ortodoxa. En canto ao n\u00famero de fieis, a Igrexa cat\u00f3lica ucra\u00edna \u00e9 a terceira igrexa do pa\u00eds, logo da Igrexa ortodoxa ucra\u00edna do patriarcado de Moscova e da Igrexa ortodoxa ucra\u00edna do patriarcado de K\u00ediv. \nEstrutura.\nA Igrexa moveu a s\u00faa sede central de Lviv a K\u00ediv o 21 de agosto de 2005. O t\u00edtulo da cabeza da Igrexa cambiouse de \"arcebispo maior de Lviv\" a \"arcebispo maior de K\u00ediv-Galicia\". A d\u00eda de hoxe, as xurisdici\u00f3ns territoriais da Igrexa son as seguintes:"}
{"id": "256850", "revid": "89787", "url": "https://gl.wikipedia.org/wiki?curid=256850", "title": "Planta medicinal", "text": "Unha planta medicinal \u00e9 un recurso, cuxa parte ou extractos se empregan como drogas no tratamento dalgunha doenza. A parte da planta empregada medicinalmente co\u00f1\u00e9cese co nome de \"droga vexetal\", e pode subministrarse baixo diferentes formas gal\u00e9nicas: c\u00e1psulas, comprimidos, crema, decocci\u00f3n, elixir, infusi\u00f3n, xarope, tintura, ung\u00fcento etc. En Galiza existe unha gran tradici\u00f3n de uso de herbas medicinais, que a\u00ednda que se est\u00e1 a perder, te\u00f1en recollidos moitos autores, entre os primeiros Mart\u00edn Sarmiento ou Eladio Rodr\u00edguez.\nO uso de menci\u00f1as de orixe vexetal rem\u00f3ntase \u00e1 \u00e9poca prehist\u00f3rica, e \u00e9 un dos xeitos m\u00e1is estendidos da medicina, presente en virtualmente todas as culturas co\u00f1ecidas. A industria farmac\u00e9utica actual baseouse nos co\u00f1ecementos tradicionais para s\u00edntese e elaboraci\u00f3n de f\u00e1rmacos, e o proceso de verificaci\u00f3n cient\u00edfica destas tradici\u00f3ns contin\u00faa hoxe en d\u00eda, descubr\u00edndose constantemente novas aplicaci\u00f3ns. Moitos dos f\u00e1rmacos empregados hoxe en d\u00eda \u2014coma o opio, a quinina, a aspirina ou o estract de dedaleira\u2014 replican sinteticamente ou illan os principios activos de remedios vexetais tradicionais co\u00f1ecidos incluso desde \u00e9pocas prehist\u00f3ricas. A s\u00faa orixe persiste nas etimolox\u00edas \u2014como o \u00e1cido salic\u00edlico, as\u00ed chamado por extraerse da casca do salgueiro (\"Salix\" spp.) ou os glic\u00f3sidos card\u00edacos ou dixit\u00e1licos extra\u00eddos do estraloque.\nElementos medicinais.\nNo metabolismo normal de todos os seres vivos, o organismo produce algunhas substancias a partir dos nutrientes obtidos do medio; alg\u00fans destes compostos qu\u00edmicos forman parte do proceso en todas ou case todas as especies, mentres que outros reflicten as peculiaridades de cada unha delas. Entre os compostos da primeira clase \u2014chamados \"metabolitos primarios\"\u2014 at\u00f3panse os gl\u00edcidos e l\u00edpidos, aproveitados na alimentaci\u00f3n; os compostos de uso terap\u00e9utico, pola contra, corresponden normalmente aos \"metabolitos secundarios\", e se obte\u00f1en s\u00f3 de organismos espec\u00edficos. Poucas veces a funci\u00f3n que estes cumpren na medicina se corresponde coa que cumpre no ciclo vital da planta en cuesti\u00f3n; a digoxina, por exemplo, que se concentra nas follas e flores do estraloque (\"Digitalis purpurea\") como t\u00f3xico para evitar o seu consumo por animais herb\u00edvoros, empr\u00e9gase terapeuticamente coma inotr\u00f3pico para os pacientes que padecen de arritmia card\u00edaca. Outros compostos usados en medicina son utilizados pola planta para atraer axentes polinizadores.\nNo metabolismo normal de todos os seres vivos, o organismo produce algunhas substancias a partir dos nutrientes obtidos do medio; alg\u00fans destes compostos qu\u00edmicos forman parte do proceso en todas ou case todas as especies, mentres que outros reflicten as peculiaridades de cada unha delas. Entre os compostos da primeira clase \u2014chamados \"metabolitos primarios\"\u2014 at\u00f3panse os gl\u00edcidos e l\u00edpidos, aproveitados na alimentaci\u00f3n.\nExtracci\u00f3n e emprego.\nS\u00f3 raramente a planta enteira ten valor medicinal; normalmente os compostos \u00fatiles se concentran nalgunha das s\u00faas partes: follas, sementes, flores, cascas e ra\u00edz se utilizan con frecuencia.\nO xeito de aplicaci\u00f3n var\u00edan do mesmo modo; un xeito frecuente de uso \u00e9 a infusi\u00f3n, na que o principio activo se disolve na auga mediante unha cocedura m\u00e1is ou menos longa. A tisana resultante b\u00e9bese; plantas empregadas deste xeito incl\u00faen o tileiro (\"Tilia platyphyllos\"), cuxo principio activo \u00e9 o euxenol, o maracux\u00e1 (\"Passiflora edulis\"), cuxos principios activos incl\u00faen o \"harmol\" e o \"harmano\", ou o mesmo caf\u00e9 (\"Coffea arabica\"), cuxa infusi\u00f3n cont\u00e9n cafe\u00edna.\nOutras plantas prep\u00e1ranse en tinturas, c\u00f3mense, inh\u00e1lase o seu fume ou apl\u00edcanse topicamente como emplastos ou cataplasmas.\nPreparaci\u00f3n e administraci\u00f3n das plantas medicinais.\nA administraci\u00f3n das plantas medicinais e dos produtos derivados destas debe estar acompa\u00f1ada dos m\u00e1ximos coidados, para garantir o bo suceso do tratamento. Contrariamente \u00e1 crenza xeral, os mellores resultados non sempre se obte\u00f1en co uso das plantas frescas ou con preparaci\u00f3ns caseiras. O facer extractos de plantas procesadas permite obter m\u00e1is principios activos.\nCataplasma e emplasto.\nO emplasto \u00e9 un medicamento de aplicaci\u00f3n externa, que abranda coa calor e se adhire facilmente \u00e1 pel; por\u00e9n unha cataplasma \u00e9 un preparado en forma de pasta que, colocado entre d\u00faas teas, se aplica sobre algunha parte do corpo para aliviar a dor ou curar unha inflamaci\u00f3n\nA cataplasma prep\u00e1rase esmagando a parte da planta que cont\u00e9n a propiedade de sandar, p\u00f3dese quecer e se aplica directamente sobre a \u00e1rea afectada que se quere tratar.\nPara preparar o emplasto p\u00f3dese mesturar a parte da planta a utilizar con fari\u00f1a, arxila ou semellante obtendo unha pasta que se aplica sobre a \u00e1rea afectada. Por\u00e9n o emplasto tam\u00e9n se pode aplicar s\u00f3 coa planta resultado da cocedura.\nCocemento.\nPrep\u00e1rase fervendo uns minutos (arredor de 5 minutos) a planta e despois co\u00e1ndoa. C\u00f3mpre verificar que a calor non afecte ou destr\u00faa os principios activos. A cocedura ou coza \u00e9 axeitada polo xeral para as partes duras da planta, como son: toros, ra\u00edces, cascas e sementes. As sementes hai que deixalas na sombra uns tres d\u00edas.\nCompresa.\nUnha compresa \u00e9 unha tira de tecido branco e fino, de algod\u00f3n ou gasa, dobrado varias veces ou comprimido, que se aplica cun medicamento sobre unha parte do corpo ou para hixienizar. \u00c9 unha preparaci\u00f3n semellante \u00e1 cataplasma, mais neste caso no canto de aplicar a planta directamente, util\u00edzase unha extracci\u00f3n acuosa, aplicada nun pano ou toalla. As compresas poden ser quentes, xeralmente aplicadas no caso de inflamaci\u00f3ns e abscesos; ou ben fr\u00edas, prefer\u00edbeis para tratar casos de cefalaxia ou conxuntivite.\nEnsalada.\n\u00c9 un xeito de inxerir as herbas medicinais dunha forma directa, sen modificaci\u00f3n algunha ou transformaci\u00f3n consecuencia do procesamento. L\u00e1vanse, desinf\u00e9ctanse e enx\u00faganse as partes da planta que se arela comer, e se prepara coma unha ensalada tradicional, eventualmente mestur\u00e1ndoa con outras verduras ou vexetais, adub\u00e1ndoa co sal, o aceite de oliva, o vinagre ou o lim\u00f3n.\nExtracto.\nOs principios activos das plantas medicinais obt\u00e9\u00f1ense tam\u00e9n por un tipo de extracci\u00f3n chamada \u201cs\u00f3lido-liquido\u201d. Este proceso consta de tres etapas:\nA forma de extracci\u00f3n m\u00e1is frecuente \u00e9 por maceraci\u00f3n, este proceso ten algunhas vantaxes sobre o coado e contracorrente. Tam\u00e9n se pode procesar a extracci\u00f3n mediante m\u00e9todos que involucran o ultras\u00f3n, o el\u00e9ctrico, e o v\u00f3rtice (turbo). A extracci\u00f3n dos extractos require dun certo equipamento e co\u00f1ecemento de procesos qu\u00edmicos.\nA s\u00faa presentaci\u00f3n final poden ser: tinturas (1:10); extractos flu\u00eddos (1:2), brandos, cunha consistencia parecida ao mel, viscosos ou firmes (masas pl\u00e1sticas, que lic\u00faan as quecer), secos (cando desecou a mestura) e nebulizados (obtidos por atomizaci\u00f3n do disolvente.)\nGargarexo ou enxaugadura.\n\u00c9 a aplicaci\u00f3n dun l\u00edquido \u00e1 cavidade bucal. \u00dasase para lograr a acci\u00f3n local na boca e/ou gorxa e as\u00ed limpar de secreci\u00f3ns bacterias e impurezas estas \u00e1reas. Pode usarse para previr infecci\u00f3ns bucais ou respiratorias. Para prepararse o l\u00edquido pode usarse unha infusi\u00f3n, un cocemento ou o zume da planta.\nInfusi\u00f3n.\nUnha infusi\u00f3n \u00e9 acci\u00f3n de somerxer unha substancia vexetal nun l\u00edquido moi quente co fin de extraer alg\u00fan dos seus compo\u00f1entes sol\u00fabeis. \u00c9 o xeito de preparaci\u00f3n m\u00e1is frecuente e sinxelo, tam\u00e9n se lle denomina t\u00e9. Forma parte dunha cultura de consumo de herbas arom\u00e1ticas que se usan non s\u00f3 para fins medicinais. Ao non usar calor directa, gar\u00e1ntese que as s\u00faas partes non sofren deterioraci\u00f3n. M\u00e1is frecuentemente se usa para as partes brandas das plantas como follas e flores.\nXarope.\nOs xaropes prep\u00e1ranse extraendo con auga os compo\u00f1entes activos ou medicinais da planta e disolvendo despois nesta unha gran cantidade de azucre ou mel coma conservante. Pode prepararse a partir de extractos hidroalc\u00f3licos, conservarse por per\u00edodos longos e acost\u00famaselle dar un sabor agrad\u00e1bel para facilitar a s\u00faa administraci\u00f3n aos cativos.\nA preparaci\u00f3n in\u00edciase de xeito semellante \u00e1 infusi\u00f3n, mais se deixa repousar algunhas horas e despois se filtra o l\u00edquido, eng\u00e1dese o azucre ou o mel, e se dil\u00fae e se pon a ferver alg\u00fans minutos para callar as substancias albuminosas, despois se coa e se garda nunha garrafa ou nun frasco de cor \u00e1mbar, se etiqueta e se garda (at\u00e9 30 d\u00edas) nun local limpo e abeirado da calor e da luz.\nZume.\nOs zumes obt\u00e9\u00f1ense sempre ao espremer ou licuar as plantas frescas ou os seus froitos. Nalg\u00fans casos, especialmente para tub\u00e9rculos ou ra\u00edces se recomenda p\u00f3los en remollo durante un per\u00edodo de 8 a 12 horas antes de espremelos.\nLavaduras.\n\u00c9 a aplicaci\u00f3n de infusi\u00f3ns, cozas ou tinturas dilu\u00eddas para tratar topicamente afecci\u00f3ns externas localizadas, como feridas, chagas, \u00falceras, hemorroides, vaxinite e outras afecci\u00f3ns da pel ou das mucosas.\nLavativa ou clister.\nUnha lavativa ou clister \u00e9 un l\u00edquido que se introduce polo ano para provocar a evacuaci\u00f3n ou con outros fins terap\u00e9uticos, e a mesma operaci\u00f3n de introducilo. Apl\u00edcase de preferencia en xax\u00fan e o paciente debe permanecer deitado durante a aplicaci\u00f3n e durante un tempo de polo menos unha hora despois da aplicaci\u00f3n.\nPo ou voaxa.\nO po obtense esmagando a planta seca, o material pode ser esnaquizado e peneirado varias veces, at\u00e9 acadar o tama\u00f1o desexado das part\u00edculas. O po vexetal \u00e9 doado de manexar, formular e arranxar en preparados fitofarmac\u00e9uticos, a trav\u00e9s da mestura, encapsulado e da compresi\u00f3n. Existen d\u00fabidas acerca da bio-dispo\u00f1ibilidade dos principios activos medicinais extra\u00edbeis naturalmente de po de plantas secas que toman en c\u00e1psulas ou comprimidos, xa que a absorci\u00f3n nesta forma \u00e9 m\u00ednima. P\u00f3dese aumentar a absorci\u00f3n dilu\u00edndo o po en l\u00edquidos ou mestur\u00e1ndoos en alimentos s\u00f3lidos.\nPreparados fitofarmac\u00e9uticos.\nOs extractos obtidos industrialmente deben reunir polo menos cinco aspectos: a materia m\u00e9dica, onde se encontran os principios activos debe ser axeitadamente mo\u00edda, a extracci\u00f3n debe efectuarse co disolvente adecuado, pode extraerse por maceraci\u00f3n ou coado, a concentraci\u00f3n debe ser por un m\u00e9todo que non afecte o principio activo e algunhas drogas requiren tratamentos preliminares antes de se usar.\nCon extractos procesados \u00e9 pos\u00edbel facer preparados fitofarmac\u00e9uticos que son m\u00e1is f\u00e1ciles de dosificar, tales como formas s\u00f3lidas (comprimidos, p\u00edlulas, comprimidos efervescentes, c\u00e1psulas de xelatina dura, gr\u00e1nulos), formas l\u00edquidas (xaropes, gotas, soluci\u00f3ns, suspensi\u00f3ns en c\u00e1psulas de xelatina suave) e formas para uso local (cremas ung\u00fcentos, pomadas, xeles, colirios e supositorios).\nTintura.\nObtense deixando en contacto a parte da planta seca a utilizar, cunha mestura de alcol ao 40% en auga durante 3-5 d\u00edas, con axitaci\u00f3n diaria e filtraci\u00f3n. As tinturas \u00fasanse de base para a formaci\u00f3n de elixires que conte\u00f1en mesturas de varias plantas e substancias estabilizantes como o glicerol. Te\u00f1en a vantaxe de ser m\u00e1is est\u00e1beis e de doada dosificaci\u00f3n.\nVapores.\nOs vapores de certas plantas emitidos pola acci\u00f3n da calor son utilizados para o tratamento das afecciones da gorxa e das v\u00edas respiratorias.\nAcci\u00f3ns farmacol\u00f3xicas.\nOs principios activos das plantas, aos que c\u00f3mpre atribu\u00edr os seus efectos sandadores, p\u00f3dense utilizar no tratamento de gran n\u00famero de doenzas. A seguir aparece unha escolma das propiedades medicinais das plantas, as\u00ed coma dalgunhas especies vexetais que presentan estas propiedades:\nInvestigaci\u00f3n e s\u00edntesis.\nMentres a medicina herbal tradicional utilizaba partes ou extractos vexetais, a necesidade de comprender con precisi\u00f3n o uso dos distintos compo\u00f1entes, de graduar con precisi\u00f3n a dose empregada e de elaborar de xeito estandarizado f\u00e1rmacos homox\u00e9neos levou a que maior\u00eda das drogas producidas pola industria farmac\u00e9utica conte\u00f1an s\u00f3 os principios activos. Nalg\u00fans casos, estes a\u00ednda se obte\u00f1en do procesamento das plantas medicinais; noutros casos, estes se investigan para illar o principio activo, e este se sintetiza despois de maneira artificial. A investigaci\u00f3n das propiedades medicinais dunha planta \u00e9 un labor complexo, que abrangue desde os informes etnogr\u00e1ficos dos etn\u00f3logos at\u00e9 a an\u00e1lise de laboratorio de qu\u00edmicos e m\u00e9dicos.\nTerapias alternativas.\nA prolongada tradici\u00f3n de uso de produtos de orixe vexetal en medicina e a reacci\u00f3n contempor\u00e1nea contra os f\u00e1rmacos sint\u00e9ticos levou a un rexurdimento da herbolox\u00eda, \u00e1s veces denominada \"fitoterapia\". A crenza de que se trata de \"medicina natural\" dotouna dunha aura de salubridade inmerecida; en realidade, os compostos empregados polos herboristas son en moitos casos os mesmos que aparecen nos f\u00e1rmacos industriais, s\u00f3 que mesturados con outras substancias e nunha dose moito menos precisa. Os efectos secundarios provocados polos f\u00e1rmacos industriais son como m\u00ednimo igualmente frecuentes na medicina herbal, e o risco de reacci\u00f3ns adversas ou confusi\u00f3ns no uso est\u00e1 tam\u00e9n presente.\nA fitoterapia practicada actualmente n\u00fatrese tanto da tradici\u00f3n herbor\u00edstica occidental \u2014que se remonta a gregos e romanos\u2014 como da tradici\u00f3n Ayurveda hind\u00fa e a herbolaria chinesa; neste \u00faltimo pa\u00eds, forma parte das terapias empregadas na sa\u00fade p\u00fablica, xunto con outras pr\u00e1cticas relativamente novas en Occidente, como a acupuntura.\nAdemais de compostos vexetais de probada inocuidade, como os presentes nas infusi\u00f3ns de consumo dom\u00e9stico, esta tendencia levou \u00e1 comercializaci\u00f3n de suplementos vexetais, cuxa regulaci\u00f3n est\u00e1 en moitos pa\u00edses a\u00ednda incompleta. O debate acerca de se deben comercializarse libremente como material alimentario, ou pola contra someterse a revisi\u00f3ns m\u00e1is estritas aplicadas aos f\u00e1rmacos, est\u00e1 en gran medida a\u00ednda aberto. Nos Estados Unidos unha lei de 1994 clasif\u00edcaos como suplementos nutricionais, permitindo a s\u00faa venda e consumo ag\u00e1s que a FDA (Administraci\u00f3n de Drogas e Alimentos) poida demostrar o seu car\u00e1cter pernicioso.\nOs perigos propios da medicina herbal incl\u00faen o elevado risco de interacci\u00f3ns adversas, xa sexa entre produtos herbais ou con f\u00e1rmacos industriais, por mor da presenza e dosificaci\u00f3n vari\u00e1bel de numerosos principios activos nos preparados, e a posibilidade \u00e1s veces fatal de confusi\u00f3n que provoca a nomenclatura inest\u00e1bel dos vexetais; especies ou variedades chamadas polo mesmo nome, a\u00ednda se son moi pr\u00f3ximas botanicamente, poden variar enormemente na presenza e concentraci\u00f3n dos principios activos.\nNa actualidade as principais empresas de fitoterapia cuantifican os principios activos en cada lote de planta e realizan estritos controis de radioactividade, pesticidas e outros contaminantes, co que se garante un efecto homox\u00e9neo en todos os seus preparados.\nBiodiversidade.\nMoitas especies medicinais identificadas cientificamente s\u00f3 recentemente proceden de biomas ameazados. Existe unha preocupaci\u00f3n non desde\u00f1\u00e1bel entre os bi\u00f3logos acerca do impacto que o crecemento no consumo de especies posibelmente ameazadas produza sobre a sobrevivencia das mesmas, e o estudo do cultivo sustent\u00e1bel das mesmas \u00e9 unha preocupaci\u00f3n importante.\nUso cl\u00ednico: factores limitadores.\nTradicionalmente, as plantas medicinais serviron coma menci\u00f1as para aliviar s\u00edntomas ou tratar doenzas, con resultados dispares. Por mor da s\u00faa actividade farmacol\u00f3xica, actuaban directamente sobre o organismo, producindo cambios significativos no seu funcionamento. Neste sentido, estas plantas eran estritamente f\u00e1rmacos (ou drogas) con capacidade de operar, alternativamente, como remedios ou velenos, dependendo das doses, a oportunidade, a v\u00eda de administraci\u00f3n, a idoneidade de quen as indicaba, a constituci\u00f3n do suxeito tratado, entre outros factores.\nNo s\u00e9culo XIX, ill\u00e1ronse os principios activos das especies vexetais con maior impacto na cl\u00ednica m\u00e9dica. At\u00e9 daquela, as limitaci\u00f3ns intr\u00ednsecas das f\u00f3rmulas vexetais impediran a titulaci\u00f3n de valores \u00f3ptimos para dose activa m\u00ednima, marxe de seguranza da substancia, e dose letal media. Neste sentido, v\u00edanse incrementados os riscos de sobredoses agudas ou intoxicaci\u00f3ns accidentais. O mesmo acontec\u00eda coa incidencia de reacci\u00f3ns adversas imprevistas, por causa dalg\u00fan dos innumer\u00e1beis compostos presentes nos preparados naturais.\nIncluso hoxe en d\u00eda, persiste a predilecci\u00f3n do p\u00fablico non especializado polas formulaci\u00f3ns vexetais. Por\u00e9n, estudos sistem\u00e1ticos estableceron de xeito concluinte a maior fiabilidade das mol\u00e9culas illadas. Para o caso de substratos vexetais administrados con fins terap\u00e9uticos, o perfil de eficacia e seguranza \u00e9 claramente desvantaxoso respecto do que cabe atribu\u00edr aos seus principios activos en forma pura."}
{"id": "256853", "revid": "88628", "url": "https://gl.wikipedia.org/wiki?curid=256853", "title": "Esgrima nos Xogos Ol\u00edmpicos", "text": "A esgrima \u00e9 un deporte que forma parte do programa oficial ol\u00edmpico desde os primeiros xogos disputados en Atenas en 1896 e conforma xunto co atletismo, o ciclismo, a ximnasia e a nataci\u00f3n os cinco deportes que sempre estiveron presentes en todas as edici\u00f3ns ol\u00edmpicas. A competici\u00f3n feminina principiou nos Xogos Ol\u00edmpicos de 1924 celebrados en Par\u00eds.\nOs grandes dominadores da disciplina son Italia, Francia e Hungr\u00eda.\nPrograma.\nA esgrima actual agr\u00fapase en tres modalidades, que se disputan en probas individuais e por equipos:"}
{"id": "256854", "revid": "12452", "url": "https://gl.wikipedia.org/wiki?curid=256854", "title": "Espi\u00f1o branco", "text": ""}
{"id": "256855", "revid": "47527", "url": "https://gl.wikipedia.org/wiki?curid=256855", "title": "Escambr\u00f3n", "text": "Co termo escambr\u00f3n co\u00f1\u00e9cense diferentes especies bot\u00e1nicas:"}
{"id": "256860", "revid": "18868", "url": "https://gl.wikipedia.org/wiki?curid=256860", "title": "Planta do t\u00e9", "text": ""}
{"id": "256863", "revid": "89787", "url": "https://gl.wikipedia.org/wiki?curid=256863", "title": "Moraxella", "text": "Moraxella \u00e9 un x\u00e9nero de bacterias gramnegativas. Poden ter forma de bacilo curto ou cocobacilo ou, como no caso de \"Moraxella catarrhalis\", de cocos asociados en parellas (diplococos), ou mesmo en pequenas cadeas. A maior\u00eda destes microorganismos son inm\u00f3biles, non esporulados, positivos nas probas da oxidase e catalase. Uns son hemol\u00edticos e algunhas especies son capsuladas. Son en xeral organismos aerobios a\u00ednda que alg\u00fans pode ser anaerobios facultativos e te\u00f1en pouca capacidade para fermentar carbohidratos.\nO seu h\u00e1bitat \u00e9 o ambiente en xeral, pero son m\u00e1is abondosas na rexi\u00f3n nasofar\u00ednxea dalg\u00edns animais, como os bovinos.\nEstes microorganismos non son moi esixentes, mais o seu crecemento \u00e9 mellor \u00e1gar sangue especialmente se engadimos soro. Producen hem\u00f3lise no \u00e1gar.\nO x\u00e9nero recibe o seu nome polo oftalm\u00f3logo su\u00edzo Victor Morax."}
{"id": "256864", "revid": "89787", "url": "https://gl.wikipedia.org/wiki?curid=256864", "title": "Rafael Saura", "text": "Rafael Saura \u00e9 un escritor ferrol\u00e1n nado en 1956.\nTraxectoria.\nEstudou Qu\u00edmica na Universidade de Santiago de Compostela e desde 1982 desenvolveu a s\u00faa actividade laboral en Navantia-Ferrol (antiga E.N. Baz\u00e1n).\nComeza a escribir como unha afecci\u00f3n, publicando a s\u00faa primeira novela, \"Huir del aire\", en 2002, ambientada na Idade Media durante o per\u00edodo da peste negra. Con ela obt\u00e9n un accesit no \"Premio internacional de novela hist\u00f3rica Alfonso X, El Sabio\".\nPosteriormente ten publicadas as novelas \"La sombra de la luna\" (2006), \"Vientos de naufragio\" (2011), \"El trigo de los asteroides\" (2012) e \"El \u00faltimo ermita\u00f1o de Caaveiro\" (2016). Ademais escribiu varios relatos curtos, entre os que se atopan \"La derrota de Sito\", \"El mar de los rayos verdes\", \"El coleccionista de falsos recuerdos\" e \"La bicicleta\", e un libro de ensaio, \"El paradigma\" (2013).\nDurante os anos 2003 e 2004 foi articulista de opini\u00f3n no Diario de Ferrol, actividade que retomou no mesmo xornal en 2013.\nOutra das s\u00faas afecci\u00f3ns \u00e9 a fotograf\u00eda. Neste eido editou en 2013, xunto co historiador Carlos de Castro, unha gu\u00eda de Ferrol e os seus arredores de t\u00edtulo \"Ferrol desde Ferrol\"."}
{"id": "256867", "revid": "89787", "url": "https://gl.wikipedia.org/wiki?curid=256867", "title": "Apio", "text": "O apio (Apium graveolens) tam\u00e9n chamado aipo e ampio \u00e9 unha especie vexetal pertencente \u00e1 familia das api\u00e1ceas, antigamente co\u00f1ecidas coma umbel\u00edferas. \u00c9 unha hortaliza empregada en coci\u00f1a.\nDescrici\u00f3n.\nPos\u00fae talos estriados que forman un gran mata con follas acu\u00f1adas. Toda a planta ten un forte sabor agre, a\u00ednda que o branqueo dos talos no cultivo fai que perdan estas cualidades, adquirindo un sabor m\u00e1is doce e o caracter\u00edstico recendo que o converte nun bo ingrediente de ensaladas e sopas.\nP\u00f3dese atopar todo o ano, a\u00ednda que os mellores aparecen polo outono e polo inverno.\nDistribuci\u00f3n.\n\u00c9 orixinario da zona mediterr\u00e1nea.\nPropiedades.\nO apio vense empregando dende tempos hist\u00f3ricos tanto na coci\u00f1a coma na medicina naturista. \u00c9 unha das verduras que m\u00e1is propiedades medicinais pos\u00fae . P\u00f3dese inxerir cru, cocido ou no seu zume. Vai ben combinado coa cenoria e o tomate; o zume axuda a calmar os nervios e \u00e9 un bo remineralizante. A ensalada de apio cun pouco sal pode usarse eficazmente para combater o exceso de acidez do tubo dixestivo e aliviar a colite. A ensalada de apio e aguacate recom\u00e9ndase en caso de doenzas do est\u00f3mago e intestino.\nAxuda ao corpo a se desfacer de impurezas a trav\u00e9s da s\u00faa funci\u00f3n diur\u00e9tica (polo seu contido nun aceite vol\u00e1til, o apiol). Caracter\u00edzase por ser carminativo, sedante, aperitivo, dixestivo (que non implica dixestibilidade doada polo seu alto contido en fibra), emenagogo, depurativo, rexenerador sangu\u00edneo e lixeiramente laxante. Axuda na formaci\u00f3n do esmalte dentario. Dimin\u00fae as enfermidades hep\u00e1ticas, combate as infecci\u00f3ns, axuda \u00e1 eliminaci\u00f3n de c\u00e1lculos renais, mellora a memoria e en uso externo adoita comportarse como un cicatrizante. Disque inxerir esta planta axuda a aumentar a libido.\nO zume \u00e9 eficaz para eliminar o exceso de \u00e1cido \u00farico, combater o reumatismo, o sobrepeso, flatulencias, padecementos nerviosos e menstruaci\u00f3n escasa.\nAs sementes provocan unha maior diurese, sendo a cocedura destas \u00fatil en caso de hipertensi\u00f3n arterial, afecci\u00f3n card\u00edaca conxestiva, ansiedade e insomnio. As\u00ed mesmo, a infusi\u00f3n das sementes de apio resulta beneficiosa para combater a s\u00edndrome premenstrual que produce incomodidades pouco antes da menstruaci\u00f3n por mor \u00e1 acumulaci\u00f3n de l\u00edquido nos tecidos.\nPrecauci\u00f3ns.\nOs diur\u00e9ticos poden esgotar o potasio e outros sales minerais almacenados no organismo, polo que as persoas que os usan deben comer alimentos con elevado contido de potasio, como bananas e verduras frescas, para substitu\u00edr os sales minerais que se perden pola acci\u00f3n dos diur\u00e9ticos.\nContraindicaci\u00f3ns.\nPolo seu efecto emenagogo c\u00f3mpre evitar consumir apio en calquera das s\u00faas formas durante a gravidez.\nValor nutritivo.\nO apio resulta moi positivo na dieta humana por mor ao seu alto contido de fibra diet\u00e9tica, vitaminas e minerais, ademais de ser considerado un bo diur\u00e9tico pola s\u00faa alta porcentaxe de auga.\nComposici\u00f3n (cada 100 g).\n\u00c9 rico en minerais:\nAdemais \u00e9 rico en:\nCont\u00e9n grandes cantidades de auga e celulosa.\nA cebola cont\u00e9n, ademais do aceite et\u00e9reo,\namid\u00f3n,\nazucres,\ncolina,\ntirosina,\nglutamina,\nasparraxina e vitamina B-1 e B-2 que son necesarias para a funci\u00f3n nerviosa e muscular. Polos seus compo\u00f1entes, o zume de apio restit\u00fae o corpo despois de xornadas de exercicio intenso ou febres.\nTaxonom\u00eda.\n\"Apium graveolens\" foi descrita por Carl von Linn\u00e9 e publicado en \"Species Plantarum\" 1: 264\u2013265. 1753. "}
{"id": "256868", "revid": "18868", "url": "https://gl.wikipedia.org/wiki?curid=256868", "title": "Apium graveolens", "text": ""}
{"id": "256870", "revid": "85894", "url": "https://gl.wikipedia.org/wiki?curid=256870", "title": "Mar\u00e1s, Grou, Lobios", "text": "Mar\u00e1s \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Ti\u00f1a 3 habitantes no ano 2021 segundo datos do INE e do IGE, dos cales 2 eran homes e 1 muller."}
{"id": "256871", "revid": "85894", "url": "https://gl.wikipedia.org/wiki?curid=256871", "title": "A Rasela, Grou, Lobios", "text": "A Rasela \u00e9 un lugar da parroquia de Grou no concello ourens\u00e1n de Lobios na comarca da Baixa Limia. Ti\u00f1a 1 habitante no ano 2019 segundo datos do INE e do IGE, era 1 home. No ano 2020 ficou deshabitado."}
{"id": "256872", "revid": "56817", "url": "https://gl.wikipedia.org/wiki?curid=256872", "title": "A Rasela", "text": "Co top\u00f3nimo A Rasela podemos referirnos a:"}
{"id": "256873", "revid": "88215", "url": "https://gl.wikipedia.org/wiki?curid=256873", "title": "Ioannis Georgiadis", "text": "Ioannis Georgiadis, nado en Tr\u00edpoli o 29 de marzo de 1876 e finado en Atenas o 17 de maio de 1960, foi un m\u00e9dico forense e tirador de esgrima grego, o primeiro ga\u00f1ador ol\u00edmpico de sabre.\nTraxectoria.\nGeorgiadis estudou medicina e pertenc\u00eda ao club deportivo Gymnastiki Eteria Patron e \u00e1 secci\u00f3n de esgrima do exclusivo Athens Club. Competiu nos primeiros xogos da \u00e9poca moderna que se celebraron en Atenas en 1896 na modalidade de sabre e, segundo conta John MacAloons no seu libro \"This Great Symbol. Pierre de Coubertin and the Origins of the Modern Olimpic Games\" (1981) era xa virtual ga\u00f1ador da competici\u00f3n o austr\u00edaco Adolf Schmal cando entrou o rei no estadio e o torneo quedou anulado, volvendo empezar e nesta segunda volta Georgiadis ga\u00f1ou a todos os seus competidores, proclam\u00e1ndose campi\u00f3n. Participou nos Xogos Ol\u00edmpicos de 1900 pero o xurado anulou a s\u00faa actuaci\u00f3n por toques impropios. Nos Xogos Intercalados de 1906 logrou a medalla de ouro en sabre individual e prata en sabre por equipos. Estivo tam\u00e9n nos Xogos Ol\u00edmpicos de 1924 en Par\u00eds.\nM\u00e9dico forense organizou e dirixiu o Departamento forense do Dep\u00f3sito Municipal de Atenas (1904-1907) e o departamento antropom\u00e9trico da polic\u00eda (1909), foi profesor de medicinal legal e toxicolox\u00eda na Universidade de Atenas de 1911 e 1952 e publicou varios libros e artigos cient\u00edficos sobre a s\u00faa especialidade."}
{"id": "256875", "revid": "98629", "url": "https://gl.wikipedia.org/wiki?curid=256875", "title": "Warm Bodies (filme)", "text": "Warm Bodies \u00e9 un filme estadounidense dirixido por Jonathan Levine que se estreou no 2013. Bas\u00e9ase na novela hom\u00f3nima de Isaac Marion.\nSinopse.\nR, un zombi con problemas existenciais, establece unha estra\u00f1a relaci\u00f3n coa moza dunha das s\u00faas v\u00edtimas. Esta ins\u00f3lita relaci\u00f3n provoca unha reacci\u00f3n en cadea que cambia a s\u00faa vida e a doutros zombis."}
{"id": "256876", "revid": "51526", "url": "https://gl.wikipedia.org/wiki?curid=256876", "title": "San Salvador de Jujuy", "text": "San Salvador de Jujuy \u00e9 unha cidade do noroeste da Arxentina, capital da provincia de Jujuy. At\u00f3pase no sur da provincia, na confluencia dos r\u00edos Grande e Xibi Xibi (R\u00edo Chico). Ten unha poboaci\u00f3n de 265.249 habitantes (2010), e \u00e9 chamada afectuosamente \u00ab\"La Tacita de Plata\"\u00bb.\nO centro hist\u00f3rico da cidade de San Salvador de Jujuy at\u00f3pase no medio de elevadas monta\u00f1as, producindo un dos seus contrafortes unha especie de pen\u00ednsula limitada polo norte e polo leste co r\u00edo Grande de Jujuy e polo sur co r\u00edo Chico ou Xibi Xibi.Durante o s\u00e9culo XX, a cidade espallouse principalmente cara ao sur e sueste do r\u00edo Xibi Xibi, e en menor grao, pola banda norte do R\u00edo Grande."}
{"id": "256877", "revid": "18868", "url": "https://gl.wikipedia.org/wiki?curid=256877", "title": "Cenoira", "text": ""}
{"id": "256878", "revid": "18868", "url": "https://gl.wikipedia.org/wiki?curid=256878", "title": "Gravidez", "text": ""}
{"id": "256879", "revid": "85894", "url": "https://gl.wikipedia.org/wiki?curid=256879", "title": "Amedo, Asadur, Maceda", "text": "Amedo \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 5 habitantes, dos cales 2 eran homes e 3 eran mulleres."}
{"id": "256881", "revid": "85894", "url": "https://gl.wikipedia.org/wiki?curid=256881", "title": "Asadur, Asadur, Maceda", "text": "Asadur \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 6 habitantes, dos cales 3 eran homes e 3 eran mulleres."}
{"id": "256882", "revid": "85894", "url": "https://gl.wikipedia.org/wiki?curid=256882", "title": "Baldrei, Asadur, Maceda", "text": "Baldrei \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 16 habitantes, dos cales 8 eran homes e 8 eran mulleres."}
{"id": "256883", "revid": "85894", "url": "https://gl.wikipedia.org/wiki?curid=256883", "title": "O Campo, Asadur, Maceda", "text": "O Campo \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 3 habitantes, dos cales 2 eran homes e 1 era muller."}
{"id": "256884", "revid": "89787", "url": "https://gl.wikipedia.org/wiki?curid=256884", "title": "Celeir\u00f3n, Asadur, Maceda", "text": "Celeir\u00f3n \u00e9 un lugar do concello ourens\u00e1n de Maceda, na parroquia de Asadur, integrado na comarca de Allariz - Maceda e depende do partido xudicial de Ourense. Segundo o Instituto Galego de Estat\u00edstica, en 2021 ti\u00f1a 15 habitantes, dos cales 7 eran homes e 8 eran mulleres, o cal sup\u00f3n unha diminuci\u00f3n respecto do ano 2012, cando ti\u00f1a 21 habitantes.\nToponimia.\nCeleir\u00f3n prov\u00e9n da palabra Celeiro, do lat\u00edn , unha construci\u00f3n para almacenar gran.\nHistoria.\nIdade Antiga.\nPobo prerromano dos Interamnicos.\nOs primeiros poboadores dos cales se ten rexistro, son os interamnicos, un pobo prerromano da antiga Gallaecia. Unha l\u00e1pida atopada na igrexa de Asadur, onde se ergueu o retablo sobre a gran l\u00e1pida romana a Quinto Licinio, e nela a pedra de ara coa inscrici\u00f3n AEREDITARE. Onde a Rep\u00fablica dos interamnicos honraba a Quinto Licinio, que pertenc\u00eda a Vectigalium, unha sociedade encargada da cobranza de impostos na \u00e9poca romana, segundo os estudos de Antonio Rodr\u00edguez Colmenero e de Elixio Rivas.\nOs interamnicos estaban inclu\u00eddos no convento Bracarense, unha entidade administrativa romana da provincia Tarraconense, quedando rexistrado na columna conmemorativa da construci\u00f3n da ponte romana de Chaves, co\u00f1ecida como o padr\u00f3n dos pobos. Xunto aos Interamnicos, estaban os aquiflavienses, os avobriguenses, os bibalos, os coelernos, os equisios, os l\u00edmicos, os nebisocos, os quarquernos e os tamaganos.\nV\u00eda Nova do Sector Salientibus.\nA V\u00eda Nova do Sector Salientibus, dispo\u00f1\u00eda dun paso obrigado en direcci\u00f3n ao Sector Praesidium, polo miliario de A Fontela en Foncuberta e polo miliario na Eirexa en Tioira ata unha cortadura nunha ladeira que coincide cos pobos de A Costa e Couzada, onde se bifurcaba ata Asadur, onde finalizaba e pola outra bifurcaci\u00f3n cara Villari\u00f1o Fr\u00edo. O tramo foi escollido o 10 de setembro de 2016 como unha andanada pola Fundaci\u00f3n Aquae Querquennae, reivindicando a s\u00faa declaraci\u00f3n como Patrimonio da Humanidade.\nIdade Media.\nAntigo mosteiro de monxas bieitas.\nNun muro da (actual) igrexa de Santa Mari\u00f1a, at\u00f3pase un baixorrelevo datado do s\u00e9culo VII dunha representaci\u00f3n do calvario. Suponse que foi reutilizado na igrexa, e que pertenc\u00eda ao mosteiro de touquinegras ou monxas bieitas, da familia de san Rosendo, dende o s\u00e9culo X ata mediados do s\u00e9culo XIV. Un documento conservado nun tombo do mosteiro de Celanova sit\u00faa no ano 936 a dona Ximena, filla do rei Ordo\u00f1o II de Le\u00f3n. \nNo primeiro terzo do s\u00e9culo XIII, tense constancia do primeiro Se\u00f1or de Amb\u00eda, Don Paio Arias. Ata que en 1375 tense co\u00f1ecemento que o mosteiro estaba despoboado, pasando a mans do cabido da catedral de Ourense.\nNo ano 1586 don Antonio de N\u00f3voa e Lemos, conde de Maceda, comprou o couto de Asadur de mans de Filipe II, vinculando ao morgado de Maceda.\nIdade Moderna.\nFundaci\u00f3n de Outeiro do Cabo.\nEn 1560 o papa Paulo V compra a parroquia de Santa Mari\u00f1a de Asadur, sendo outorgada a Pedro V\u00e1zquez de Castro, Comisario do Santo Oficio, que funda os Outeiro do Cabo en Asadur. O mesmo tempo que funda Cas Garc\u00eda e a Chaira de Vasc\u00f3s en Santiago da Costa. Na idade media, situ\u00e1base unha delegaci\u00f3n de xustiza, sendo un enclave de importancia nesa \u00e9poca.\nCondado de Maceda.\nEn 1586 o conde de Maceda, don Antonio de Novoa e Lemos compra o conxunto de aldeas de Asadur, denominado en galego couto, da man de Filipe II, vincul\u00e1ndoo a Maceda, co\u00f1ecido en galego como morgado.\nIdade Contempor\u00e1nea.\nCenso de 1888.\nO lugar de Celeir\u00f3n contaba no ano 1888 con 69 habitantes en 24 edificios, 16 deles con planta baixa e primeiro e outros 8 de planta baixa, sendo a segunda m\u00e1is poboada da parroquia de Asadur, por detr\u00e1s do veci\u00f1o lugar de Baldrei, con 84 habitantes, segundo a Biblioteca Dixital Hisp\u00e1nica.\nMinas de volframio.\nNo lugar enc\u00f3ntranse restos das minas abandonadas, onde se abastec\u00edan de volframio, usada para armamento na guerra civil e na segunda guerra mundial, xunto \u00e1s minas de Baldrei e a contorna. Extraeuse o metal dende o ano 1931 ata o ano 1965. O que permitiu ser os primeiros lugares onde se dispo\u00f1\u00eda de electricidade, xa que se precisaba para a extracci\u00f3n do metal. Todo o mundo pod\u00eda contratala, a\u00ednda que non todo o mundo pod\u00eda permitirse pagala. Dende decembro de 2019 existe unha ruta neste lugar, impulsada polo Colegio Oficial de Ge\u00f3logos entre outras once rutas xeol\u00f3xicas e mineiras de Galicia. A ruta v\u00e9n sendo co\u00f1ecida dende a s\u00faa creaci\u00f3n como ruta das minas de Baldrei e Os Milagros en Maceda."}
{"id": "256885", "revid": "1131", "url": "https://gl.wikipedia.org/wiki?curid=256885", "title": "Barxacova, As P\u00edas", "text": "Barxacova (\"Barjacoba\" en castel\u00e1n e oficialmente) \u00e9 unha aldea pertencente ao concello zamorano de P\u00edas, na bisbarra de Seabra. Situado a uns 1330 metros sobre o nivel do mar, \u00e9 unha das aldeas m\u00e1is altas da provincia.\nComo no resto do concello a lingua tradicional da localidade \u00e9 o galego, polo que forma parte da Galicia estremeira. A orograf\u00eda ori\u00e9ntaa m\u00e1is cara a Galicia ca ao resto da bisbarra de Seabra; de feito para ir a calquera outro concello da provincia de Zamora \u00e9 preciso cruzar territorio ourens\u00e1n.\nTop\u00f3nimo.\nO nome da localidade \u00e9 un or\u00f3nimo. Deriva de \"*b\u00e1rge(n)a cova\"; e \u00e9 polo tanto perfectamente descritivo da paisaxe, xa que a aldea est\u00e1 constru\u00edda nunha varxa encaixada dentro dunha garganta sen sa\u00edda r\u00edo arriba. O adxectivo \"cova\" nestes compostos ten valor cualificativo: profundo, c\u00f3ncavo.\nCons\u00e9rvase un testemu\u00f1o antigo a\u00ednda non sometido \u00e1 desaparici\u00f3n galega da nasal intervoc\u00e1lica: \"Uargena Coua\" (1154). \"Varxa\" e \"varcia\" son formas galegas co significado de \"veiga, campo cultivado xunto a un r\u00edo\". No portugu\u00e9s rex\u00edstranse as variantes \"varge\", \"v\u00e1rgea\", \"v\u00e1rzea\" e \"varja\" (antigos \"v\u00e1rcena\" e \"varza\"), equivalentes \u00e1 \"b\u00e1rcena\" do castel\u00e1n e o leon\u00e9s. O top\u00f3nimo rep\u00edtese na parroquia de San Lourenzo de Barxacova, en Parada de Sil. No Bierzo occidental est\u00e1 o concello de Barxas, e na \u00e1rea de Braganza existe unha aldea chamada Varge, ambas coa mesma mesma orixe. Existen outros lugares tam\u00e9n chamados a partir de derivados, como Barxela ou Barxamaior. Parece, logo, que as formas etimol\u00f3xicas \"varxa\" e \"varcia\" trocaron o uve polo be na toponimia. Barxa, tivo especial vixencia na franxa oriental do galego, mentres que barcia prevalece no centro e oeste. Tr\u00e1tase dunha base prerromana \"*varg\u0129na\". Os cartularios recollen variantes uar\u00e7ina, uarcena, uarzena, varzena.\nClima.\nTen un clima moi fr\u00edo, con temperaturas en inverno de ata -20\u00a0\u00b0C e nevaradas moi abundantes. Os ver\u00e1ns son moi curtos, xa que a\u00ednda en xullo se poden rexistrar xeadas de pouca intensidade e temperaturas di\u00farnas que non adoitan superar os 27\u00a0\u00b0C.\nDemograf\u00eda.\nEn 2020 a s\u00faa poboaci\u00f3n era de 56 habitantes."}
{"id": "256886", "revid": "98629", "url": "https://gl.wikipedia.org/wiki?curid=256886", "title": "Le Dernier Trappeur", "text": "Le Dernier Trappeur \u00e9 un filme documental dirixido por Nicolas Vanier que se estreou no 2004.\nSinopse.\nNorman (Norman Winther), \u00e9 un dos poucos cazadores con trampas e comerciante de peles que sobreviven na vida salvaxe do Yuk\u00f3n. Un d\u00eda, o mellor can de Norman (tam\u00e9n o seu mellor amigo), morre nun accidente na cidade, e ten que ser substitu\u00eddo por unha Husky siberiana chamada Apache, pero debido \u00e1 s\u00faa grande inexperiencia, Norman cre que Apache non ser\u00e1 quen de vivir no salvaxe. Grazas a Nebraska (a compa\u00f1eira de Norman) decide darlle unha oportunidade \u00e1 cadela, e esa oportunidade s\u00e1lvalle a vida \u00f3 ser rescatado por Apache cando caeu na auga dun lago conxelado."}
{"id": "256887", "revid": "56817", "url": "https://gl.wikipedia.org/wiki?curid=256887", "title": "Celeir\u00f3n", "text": "O top\u00f3nimo galego Celeir\u00f3n pode referirse a:"}
{"id": "256888", "revid": "85894", "url": "https://gl.wikipedia.org/wiki?curid=256888", "title": "Coruxas, Asadur, Maceda", "text": "Coruxas \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 estaba despoboado."}
{"id": "256889", "revid": "23204", "url": "https://gl.wikipedia.org/wiki?curid=256889", "title": "Esgrima nos Xogos Ol\u00edmpicos de 1896", "text": "Nos Xogos Ol\u00edmpicos de 1896 disput\u00e1ronse tres probas de esgrima no recinto do Zappeion, un edificio situado nos Xard\u00edns Nacionais de Atenas, entre o 7 e o 9 de abril. A competici\u00f3n preparouna o subcomit\u00e9 de esgrima, e finalmente a proba de espada quedou anulada, todas as probas fac\u00edanse a tres toques. Establec\u00e9ronse as categor\u00edas de afeccionados e mestres, esta \u00faltima marcou o primeiro precedente de participaci\u00f3n de profesionais nos Xogos Ol\u00edmpicos e durante anos a esgrima foi o \u00fanico deporte ol\u00edmpico que admit\u00eda deportistas profesionais. En total foron 15 atletas de catro pa\u00edses os que competiron nas diferentes probas, conseguindo medalla 8 tiradores diferentes pertencentes a 3 pa\u00edses.\nMedalleiro.\nO Comit\u00e9 Ol\u00edmpico Internacional asignou estas medallas a posteriori. Na \u00e9poca, os ga\u00f1adores recib\u00edan unha medalla de prata e os seguintes non recib\u00edan premio ning\u00fan.\nProbas.\nFlorete.\nA competici\u00f3n de florete foi unha das tres probas de esgrima que se disputaron nesta edici\u00f3n dos Xogos Ol\u00edmpicos. Realizouse o segundo d\u00eda dos Xogos, o 7 de abril coa participaci\u00f3n de oito tiradores, repartidos en dous grupos de 4. O primeiro de cada grupo clasificouse para a final, mentres que a Periklis Pierrakos-Mavromichalis outorg\u00e1ronlle a terceira posici\u00f3n por ser o mellor terceiro. A segunda vitoria de Vouros (enfrontamento B6) debeuse a unha sanci\u00f3n a Komninos-Miliotis.\nFlorete profesional.\nA competici\u00f3n de florete profesional realizouse o segundo d\u00eda dos Xogos, o 7 de abril, xusto despois da competici\u00f3n de afeccionados. Foi a \u00fanica proba para profesionais destes Xogos Ol\u00edmpicos, tan s\u00f3 participaron dous tiradores, e un s\u00f3 enfrontamento decidiu as medallas: Leonidas Pyrgos de Grecia ga\u00f1ou ao franc\u00e9s Jean Maurice Perronet por 3 a 1, sendo o primeiro campi\u00f3n grego dos Xogos Ol\u00edmpicos da Era Moderna.\nSabre.\nA competici\u00f3n de sabre disputouse o 9 de abril, participaron 5 tiradors: 3 gregos, un dan\u00e9s e un austr\u00edaco. Cada tirador enfront\u00e1base ao resto, un total de 10 combates. Georgiadis foi o vencedor, ga\u00f1ando todos os seus combates.\nPa\u00edses participantes.\nUn total de 15 tiradores, de 4 pa\u00edses participaron nos Xogos Ol\u00edmpicos de Atenas:\nMedalleiro por pa\u00edses.\nAustria participou nas probas sen conseguir medalla ningunha."}
{"id": "256890", "revid": "1131", "url": "https://gl.wikipedia.org/wiki?curid=256890", "title": "Coruxas", "text": ""}
{"id": "256891", "revid": "23204", "url": "https://gl.wikipedia.org/wiki?curid=256891", "title": "Cicolluis", "text": "Cicolluis ou Cicoluis (tam\u00e9n co\u00f1ecido como Cicollus, Cicolus, Cicollui e Cichol) \u00e9 un deus celta adorado na antiga Galia e cun paralelo na Irlanda. O nome ven da lingua gala \u00e9 significa \"Todo-peito\" ou \"Gran peito\" e que se refire a s\u00faa gran forza. P\u00e9nsase que Cicolluis era un ep\u00edteto com\u00fan do Marte galo. Unha inscrici\u00f3n dedicatoria en lat\u00edn atopada en Narbona, Francia, ten as verbas (\u201cMars Cicolluis e Litavis\u201d)., \u201cMars Cicolluis\u201d ten dedicaci\u00f3ns en Xanten, Alema\u00f1a, e Aignay-le-Duc (onde a s\u00faa consorte e Litavis) e M\u00e2lain (onde a s\u00faa consorte \u00e9 Litavis e Bellona, deusa romana personificaci\u00f3n da guerra) en C\u00f4te-d'Or, Francia. \"Cicolluis\" \u00e9 atopado s\u00f3 (non como ep\u00edteto de Marte) nunha inscrici\u00f3n de Chassey, C\u00f4te-d'Or, e noutra en Ruffey-l\u00e8s-Echirey. In Windisch, Su\u00edza, \u00e9 co\u00f1ecido como \"Cicollus\", e en Dijon, como \u201cMars Cicoluis.\u201d"}
{"id": "256892", "revid": "23204", "url": "https://gl.wikipedia.org/wiki?curid=256892", "title": "Cicoluis", "text": ""}
{"id": "256893", "revid": "85894", "url": "https://gl.wikipedia.org/wiki?curid=256893", "title": "Outeiro do Cabo, Asadur, Maceda", "text": "Outeiro do Cabo \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 6 habitantes, dos cales 3 eran homes e 3 eran mulleres.\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "256894", "revid": "85894", "url": "https://gl.wikipedia.org/wiki?curid=256894", "title": "Parada, Asadur, Maceda", "text": "Parada \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 10 habitantes, dos cales 4 eran homes e 6 eran mulleres."}
{"id": "256895", "revid": "85894", "url": "https://gl.wikipedia.org/wiki?curid=256895", "title": "Paradi\u00f1a, Asadur, Maceda", "text": "Paradi\u00f1a \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 1 habitante, un home."}
{"id": "256896", "revid": "1131", "url": "https://gl.wikipedia.org/wiki?curid=256896", "title": "Paradi\u00f1a", "text": "O top\u00f3nimo galego Paradi\u00f1a pode referirse a:"}
{"id": "256897", "revid": "85894", "url": "https://gl.wikipedia.org/wiki?curid=256897", "title": "A Parrocha, Asadur, Maceda", "text": "A Parrocha \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 5 habitantes, dos cales 3 eran homes e 2 eran mulleres.\nToponimia.\nSegundo Nicandro Ares \"A Parrocha\" indica caseta nun eido lonxe da casa, significado propio de Lemos."}
{"id": "256898", "revid": "85894", "url": "https://gl.wikipedia.org/wiki?curid=256898", "title": "O Rial, Asadur, Maceda", "text": "O Rial \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 8 habitantes, dos cales 5 eran homes e 3 eran mulleres."}
{"id": "256899", "revid": "85894", "url": "https://gl.wikipedia.org/wiki?curid=256899", "title": "Somoza, Asadur, Maceda", "text": "Somoza \u00e9 un lugar da parroquia de Asadur no concello ourens\u00e1n de Maceda na comarca de Allariz - Maceda. Segundo o Instituto Galego de Estat\u00edstica, en 2021 ti\u00f1a 7 habitantes, dos cales 3 eran homes e 4 eran mulleres."}
{"id": "256900", "revid": "88628", "url": "https://gl.wikipedia.org/wiki?curid=256900", "title": "Barxacova", "text": "O top\u00f3nimo galego Barxacova remite a unha valgada pequena e estreita. Est\u00e1 composto polo substantivo 'barxa' (varxa) e polo adxectivo 'cova' (profunda). Pode referirse a:"}
{"id": "256902", "revid": "89787", "url": "https://gl.wikipedia.org/wiki?curid=256902", "title": "Illador (xen\u00e9tica)", "text": "En xen\u00e9tica un illador (insulator en ingl\u00e9s) \u00e9 un elemento que serve de froneira xen\u00e9tica na secuencia de ADN para bloquear a interacci\u00f3n entre os amplificadores (\"enhancers\") e os promotores. Por tanto, os illadores determinan o conxunto de xenes que poden ser influ\u00eddos por un determinado amplificador xen\u00e9tico. A necesidade de que existan illadores deriva de que dous xenes que est\u00e1n adxacentes nun cromosoma te\u00f1en patr\u00f3ns de transcrici\u00f3n moi distintos, e \u00e9 fundamental que os mecanismos de induci\u00f3n e represi\u00f3n dun deles non interfiran cos do outro xene veci\u00f1o; deste modo poden ser regulados independentemente. Xeran compartimentos do ADN cunha regulaci\u00f3n diferente (ou como se di en xen\u00e9tica cunha \"paisaxe reguladora\" diferente). O illador que est\u00e1 situado entre un amplificador e un xene impide que o amplificador act\u00fae sobre ese xene. Ademais, os illadores impiden a formaci\u00f3n dunha zona de heterocromatina nunha parte do ADN onde est\u00e1 un determinado locus, o que o silenciar\u00eda. A actividade do illador crese que se realiza fundamentalmente pola estrutura tridimensional do seu ADN mediada por prote\u00ednas de uni\u00f3n ao ADN como a prote\u00edna CTCF."}
{"id": "256903", "revid": "5863", "url": "https://gl.wikipedia.org/wiki?curid=256903", "title": "Celso P\u00e9rez Enr\u00edquez", "text": "Celso P\u00e9rez Enr\u00edquez, co\u00f1ecido como Celso de Poulo, nado o 1 de abril de 1885 en Cerdal (Gomesende) e finado no Alto do Forriolo o 18 de agosto de 1936, foi un pol\u00edtico galego.\nTraxectoria.\nEmigrou a Porto Rico en 1902, con 17 anos. Retornou a Galicia en 1918 e co\u00f1eceu \u00e1 que hab\u00eda ser a s\u00faa muller, Dolinda P\u00e9rez Fern\u00e1ndez, coa que casou ao ano seguinte. Instalou unha tenda en Gomesende chamada El Recreo Obrero. Durante a Segunda Rep\u00fablica foi simpatizante da ORGA e do Partido Galeguista. Logo da vitoria da Fronte Popular nas elecci\u00f3ns de febreiro de 1936, o 16 de marzo, o gobernador de Ourense nomeouno alcalde de Gomesende. O d\u00eda 23, o Pleno da Deputaci\u00f3n designouno deputado polo distrito de Celanova e Bande e representante da Xunta Provincial de Transporte.\nCo golpe de Estado do 18 de xullo de 1936 foi detido e trasladado \u00e1 Prisi\u00f3n Provincial de Ourense, de onde pasou ao mosteiro de Celanova. Foi fusilado no Alto do Forriolo, na estrada entre Celanova e Xinzo de Limia, o 18 de agosto de 1936 e soterrado nunha foxa com\u00fan. Os seus restos foron exhumados polo seu fillo Arturo P\u00e9rez Pereira en 1981.\nO poeta Xo\u00e1n Carlos Dom\u00ednguez Alberte dedicoulle un poema."}
{"id": "256904", "revid": "27155", "url": "https://gl.wikipedia.org/wiki?curid=256904", "title": "Insulator", "text": ""}
{"id": "256905", "revid": "23204", "url": "https://gl.wikipedia.org/wiki?curid=256905", "title": "Abellio", "text": "Abellio (tam\u00e9n co\u00f1ecido como Abelio, Abellion ou Abelion) \u00e9 un deus celta da Galia antiga. Foi venerado no territorio dos Pireneos franceses e na zona que hoxe se corresponde coa rexi\u00f3n de Comminges. Tendo en conta o bo n\u00famero de restos arqueol\u00f3xicos que se lle atrib\u00faen e a s\u00faa reducida extensi\u00f3n xeogr\u00e1fica de culto, \u00e9 doado supo\u00f1er que se trataba dun deus dos m\u00e1is importantes. Crese que era unha divindade relacionada coas maceiras."}
{"id": "256906", "revid": "25871", "url": "https://gl.wikipedia.org/wiki?curid=256906", "title": "Abelio", "text": ""}
{"id": "256907", "revid": "25871", "url": "https://gl.wikipedia.org/wiki?curid=256907", "title": "Abellion", "text": ""}
{"id": "256908", "revid": "25871", "url": "https://gl.wikipedia.org/wiki?curid=256908", "title": "Abelion", "text": ""}
{"id": "256909", "revid": "89787", "url": "https://gl.wikipedia.org/wiki?curid=256909", "title": "Fachada da Acibechar\u00eda", "text": "A fachada da Acibechar\u00eda \u00e9 a fachada norte da catedral de Santiago e foi constru\u00edda por Lucas Ferro Caaveiro, substitu\u00edndo \u00e1 anterior, rom\u00e1nica, chamada \"do Para\u00edso\", que fora constru\u00edda polo Mestre Bernardo en 1122. \u00c9 o acceso \u00e1 catedral dos peregrinos que seguen os cami\u00f1os Franc\u00e9s, Primitivo e Ingl\u00e9s a trav\u00e9s da Porta Franc\u00edxena.\nDebe o nome \u00f3 gremio dos artes\u00e1ns do acibeche, que traballaban na r\u00faa que accede \u00e1 praza ante a que se abre a fachada, hoxe chamada praza da Inmaculada.\nFachada rom\u00e1nica.\nA portada rom\u00e1nica fora constru\u00edda en 1122 por Bernardo, mestre de obras da catedral, pero boa parte das esculturas que a compo\u00f1\u00edan se atrib\u00faen \u00f3 Mestre Estevo, tam\u00e9n autor dalgunhas esculturas de Prater\u00edas. Alejandro Barral describe as\u00ed o estilo do mestre Estevo: \"Son figuras vigorosas, con rostros de p\u00f3mulos inchados, ollos avultados e grosos labios, coa cabeleira en guedellas onduladas. As coidadas anatom\u00edas transpar\u00e9ntanse baixo roupas convencionais, en pregues paralelos en U, como sinatura do mestre\"\".\nRecibiu o nome de \"Portada do Para\u00edso\" porque o relato iconogr\u00e1fico representaba a Deus no para\u00edso, a\u00ednda que L\u00f3pez Pereira cita a posible orixe no significado da palabra latina \"paradiso\" como adro da igrexa .\nNo C\u00f3dice Calixtino faise unha detallada descrici\u00f3n da portada rom\u00e1nica. \nA fachada orixinal tivo que ser demolida tras sufrir un incendio en 1758. Trala restauraci\u00f3n, moitas das esculturas foron recolocadas noutras \u00e1reas da catedral, especialmente na fachada das Pratar\u00edas, e outras pasaron a formar parte da colecci\u00f3n do Museo da Catedral. Desgraciadamente, outras desapareceron ou non est\u00e1n identificadas.\nEntre as imaxes identificadas que hoxe se poden ver no p\u00f3rtico das Prater\u00edas p\u00f3dense citar o Cristo en maxestade e o s\u00edmbolo do evanxelista Mateu, a Expulsi\u00f3n do para\u00edso, o Sacrificio de Isaac, Muller con cachorro de le\u00f3n, Mozo cabalgando sobre un galo, o Mes de febreiro, Saxitario e Piscis.\nNo Museo da catedral cons\u00e9rvase o relevo da Reconvenci\u00f3n de Ad\u00e1n e Eva, Mes de febreiro e Muller cun acio de uvas, as\u00ed como unha Figura sedente cuxo estado de conservaci\u00f3n non permite relacionala coa descrici\u00f3n do C\u00f3dice Calixtino. A \"Reconvenci\u00f3n de Ad\u00e1n e Eva\" foi identificada por Antonio L\u00f3pez Ferreiro cara 1900 nunha casa particular de Santiago. Posteriormente entrou na colecci\u00f3n Blanco-Cicer\u00f3n e, co tempo, depositouse no Museo. O relevo do \"Mes de febreiro\" foi identificado por Seraf\u00edn Moralejo cara 1961, quen relacionou a referencia do C\u00f3dice \u00f3s \"meses do ano\" con representaci\u00f3ns de traballos e actividades propias de cada mes; este relevo representa unha figura sentada, quent\u00e1ndose \u00f3 lume.\nA \"Fons mirabilis\".\nNa praza fronte \u00e1 Acibechar\u00eda exist\u00eda unha gran fonte, a \"Fons mirabilis\", constru\u00edda polo mestre Bernardo para acoller os peregrinos que chegaban \u00e1 catedral pola Porta Franc\u00edxena. Esta fonte foi trasladada \u00f3 claustro da catedral cando se constru\u00edu a actual fachada.\nFachada barroca.\nA nova fachada foi proxectada en estilo barroco por Lucas Ferro Caaveiro, quen comezou as obras e realizou o primeiro e segundo corpo. Con esta obra, Ferro Caaveiro buscaba uniformar a praza e darlle \u00e1 fachada da catedral o esplendor da fachada do mosteiro de San Marti\u00f1o Pinario, situado na fronte, \u00e1 vez que se ampliaba o Palacio Episcopal, \u00f3 noroeste da catedral.\nCando presenta en 1762 o proxecto do remate da fachada, o cabido non o acepta e solicita un novo proxecto a Ventura Rodr\u00edguez, proxecto que se presenta en 1765 coa recomendaci\u00f3n de que as obras as dirixise Domingo Lois Monteagudo. Este, xunto a Clemente Fern\u00e1ndez Sarela remataron a fachada en 1769, en estilo neocl\u00e1sico, se ben conserva alg\u00fans trazos barrocos.\nLois Monteagudo modifica o segundo corpo e introduce dous medall\u00f3ns coas efixies dos reis e, no centro, a estatua da Fe, obra de Xos\u00e9 Gambino. E engade un terceiro corpo cun front\u00f3n central curvo sostido por atlantes e, sobre el, unha estatua de Santiago peregrino, do s\u00e9culo XVIII, con dous reis aos seus p\u00e9s en posici\u00f3n de oraci\u00f3n: Afonso III e Ordo\u00f1o II; son todas obras de M\u00e1ximo Salazar.\nRestauraci\u00f3n.\nO Plan Director da catedral de Santiago, redactado en 2010 pola Conseller\u00eda de Cultura e o Cabido Catedralicio, puxo de manifesto a situaci\u00f3n de numerosos elementos en t\u00f3dolos edificios e estruturas da catedral que esix\u00edan unha limpeza ou restauraci\u00f3n m\u00e1is ou menos urxentes.\nO plan de restauraci\u00f3n comezou pola fachada da Acibechar\u00eda, na que se detectaran gretas, ferros oxidados, abundante vexetaci\u00f3n nas xuntas das pedras, humidades etc., que estaban afectando seriamente a pedra. As obras d\u00e9ronse por rematadas en outubro de 2011.\nBuscaba repo\u00f1er, no que fose posible, a imaxe orixinal da fachada, para o que se procedeu a unha limpeza xeral da fachada eliminando liques e plantas, as\u00ed como concreci\u00f3ns calcarias, e, posteriormente, se traballou en reconstru\u00edr fragmentos perdidos de cornixas e beir\u00eds e mesmo nas obras escult\u00f3ricas, pegar pezas agretadas, eliminar grampas de ferro oxidadas ou rotas e asegurar a evacuaci\u00f3n correcta das augas de chuvia. Finalmente, procedeuse a substitu\u00edr as vent\u00e1s de madeira e a restaurar as reixas exteriores e os port\u00f3ns de entrada."}
{"id": "256910", "revid": "23204", "url": "https://gl.wikipedia.org/wiki?curid=256910", "title": "Apollo XIII (filme)", "text": ""}
{"id": "256911", "revid": "23204", "url": "https://gl.wikipedia.org/wiki?curid=256911", "title": "Henri Gervais", "text": "Henri Fr\u00e9d\u00e9ric Paul Gervais, nado en 1845 en Par\u00eds e finado na mesma cidade en 1915, foi un icti\u00f3logo franc\u00e9s que traballou no Museo Nacional de Historia Natural da capital de Francia.\nEra fillo do zo\u00f3logo e paleont\u00f3logo franc\u00e9s Paul Gervais.\nAbreviatura.\nA abreviatura H. Gervais empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "256912", "revid": "23204", "url": "https://gl.wikipedia.org/wiki?curid=256912", "title": "Fagus (deus)", "text": "Fagus \u00e9 un deus celta da Galia antiga. Co\u00f1\u00e9cese da s\u00faa existencia por catros inscrici\u00f3ns atopadas no departamento franc\u00e9s de Altos Pireneos. A lingua aquitana falada na rexi\u00f3n de Gallia Aquitania tense relacionado coa lingua \u00e9uscara. Fagus \u00e9 a palabra latina para facer referencia \u00e1 faia."}
{"id": "256913", "revid": "23204", "url": "https://gl.wikipedia.org/wiki?curid=256913", "title": "Cissonius", "text": "Cissonius (tam\u00e9n \"Cisonius\", \"Cesonius\") foi un antigo deus dos galos. Despois de Visucius, Cissonius era o nome m\u00e1is com\u00fan do Mercurio galo. Foron atopadas arredor de dezasete inscrici\u00f3ns dedicadas a el en Francia sur de Alema\u00f1a e Su\u00edza. \nCissonius era representado como un home barbudo e con casco montando un carneiro e cargando unha copa de vi\u00f1o, ou tam\u00e9n como un mozo con casco alado acompa\u00f1ado por un galo e carneiro.\nO significado do nome pode interpretarse como \"valente\" ou \"condutor de carro\". Probablemente foi un deus do comercio e protector dos viaxeiros, xa que Mercurio exerc\u00eda funci\u00f3ns semellantes no pante\u00f3n romano. "}
{"id": "256914", "revid": "23204", "url": "https://gl.wikipedia.org/wiki?curid=256914", "title": "Apolo XIII", "text": ""}
{"id": "256915", "revid": "23204", "url": "https://gl.wikipedia.org/wiki?curid=256915", "title": "Apolo 13", "text": ""}
{"id": "256916", "revid": "89787", "url": "https://gl.wikipedia.org/wiki?curid=256916", "title": "Cadherina", "text": "As cadherinas (nome que deriva de \"adhesi\u00f3n dependente do calcio\") son unha clase de prote\u00ednas transmembrana de tipo-1. Xogan un importante papel na adhesi\u00f3n celular, formando uni\u00f3ns adherentes que unen as c\u00e9lulas entre si nos tecidos. Para funcionar son dependentes do i\u00f3n calcio (Ca2+).\nA superfamilia das cadherinas incl\u00fae as cadherinas, protocadherinas, desmogle\u00ednas, e desmocolinas, e algunhas m\u00e1is. En canto \u00e1 s\u00faa estrutura, todas comparten \"repetici\u00f3ns de cadherina\", as cales son dominios de uni\u00f3n ao Ca2+ extracelular. Hai m\u00faltiples clases de mol\u00e9culas de cadherina, cada unha designada cun prefixo (que, en xeral, designa un tipo de tecido ao cal est\u00e1n asociadas). Observouse que as c\u00e9lulas que conte\u00f1en un subtipo de cadherina espec\u00edfica tenden a agruparse xuntas exclu\u00edndo outros tipos, tanto en cultivos celulares coma durante o desenvolvemento embrionario. Por exemplo, as c\u00e9lulas que conte\u00f1en N-cadherinas tenden a agruparse con outras c\u00e9lulas que tam\u00e9n expresan N-cadherinas. Por\u00e9n, detectouse que a velocidade de mestura nos experimentos en cultivos celulares pode ter un efecto na extensi\u00f3n da especificidade homot\u00edpica das cadherinas. Ademais, varios grupos de investigaci\u00f3n observaron unha afinidade polas uni\u00f3ns heterotr\u00f3picas (entre tipos distintos de cadherina). Un modelo actual prop\u00f3n que as c\u00e9lulas distinguen os subtipos de cadherina base\u00e1ndose na s\u00faa especificidade cin\u00e9tica en vez de na s\u00faa especificidade termodin\u00e1mica, xa que os diferentes tipos de enlaces homot\u00edpicos de cadherinas te\u00f1en diferentes duraci\u00f3ns.\nEstrutura e funci\u00f3n.\nAs cadherinas sintet\u00edzanse como polip\u00e9ptidos e sofren moitas modificaci\u00f3ns postraducionais para converterse nas prote\u00ednas que median a adhesi\u00f3n e reco\u00f1ecemento de c\u00e9lula a c\u00e9lula. Estes polipo\u00e9ptidos te\u00f1en aproximadamente 720\u2013750 amino\u00e1cidos. Cada cadherina ten un pequeno compo\u00f1ente citoplasm\u00e1tico, un compo\u00f1ente transmembrana, e a masa restante da prote\u00edna \u00e9 extracelular. No ano 2000 xa se levaban identificado e secuenciado uns 80 tipos de cadherinas humanas.\nAs cadherinas comp\u00f3rtanse como receptores e como ligandos. Durante o desenvolvemento embrionario, axudan a posicionar correctamente as c\u00e9lulas: son responsables da separaci\u00f3n das diferentes capas de tecidos, e da migraci\u00f3n celular. Nos estadios iniciais do desenvolvemento, a E-cadherina (cadherina epitelial) \u00e9 a que m\u00e1is se expresa. Durante a seguinte fase do desenvolvemento, na que se forma a placa neural, expr\u00e9sase a N-cadherina (cadherina neural) e hai unha diminuci\u00f3n da E-cadherina. Finalmente, durante o desenvolvemento da notocorda e a condensaci\u00f3n das somitas, increm\u00e9ntase a expresi\u00f3n das E- P- e N-cadherinas. Despois do desenvolvemento, as cadherinas xogan un papel no mantemento da estrutura da c\u00e9lula e dos tecidos, e no movemento celular.\nTipos.\nAs cadherinas poden clasificarse en catro grupos: cl\u00e1sicas, desmos\u00f3micas, protocadherinas, e non convencionais.\nCl\u00e1sicas.\nDiferentes membros da familia das cadherinas enc\u00f3ntranse en distintas localizaci\u00f3ns.\nProtocadherinas.\nPCDH15; PCDH17; PCDH18; PCDH19; PCDH20; PCDH7; PCDH8; PCDH9;\nPCDHA1; PCDHA10; PCDHA11; PCDHA12; PCDHA13; PCDHA2; PCDHA3; PCDHA4;\nPCDHA5; PCDHA6; PCDHA7; PCDHA8; PCDHA9; PCDHAC1; PCDHAC2; PCDHB1;\nPCDHB10; PCDHB11; PCDHB12; PCDHB13; PCDHB14; PCDHB15; PCDHB16; PCDHB17;\nPCDHB18; PCDHB2; PCDHB3; PCDHB4; PCDHB5; PCDHB6; PCDHB7; PCDHB8;\nPCDHB9; PCDHGA1; PCDHGA10; PCDHGA11; PCDHGA12; PCDHGA2; PCDHGA3; PCDHGA4;\nPCDHGA5; PCDHGA6; PCDHGA7; PCDHGA8; PCDHGA9; PCDHGB1; PCDHGB2; PCDHGB3;\nPCDHGB4; PCDHGB5; PCDHGB6; PCDHGB7; PCDHGC3; PCDHGC4; PCDHGC5\nFAT; FAT2; FAT4;\nNon convencionais/non agrupadas.\nCDH18; CDH19; CDH20; CDH22; CDH23; CDH24; CDH26;\nCDH28; CDH4; CDH5; CDH6; CDH7; CDH8; CDH9;\nCELSR1; CELSR2; CELSR3; CLSTN1; CLSTN2; CLSTN3; DCHS1; DCHS2; LOC389118;"}
{"id": "256917", "revid": "5132", "url": "https://gl.wikipedia.org/wiki?curid=256917", "title": "Sluc Nancy", "text": ""}
{"id": "256918", "revid": "5132", "url": "https://gl.wikipedia.org/wiki?curid=256918", "title": "Alejandro L\u00f3pez Laz", "text": "Alejandro L\u00f3pez Laz, co\u00f1ecido como \u00c1lex L\u00f3pez, nado o 8 de maio de 1991 en La Laguna, Canarias, \u00e9 un xogador profesional espa\u00f1ol de baloncesto. Xoga na posici\u00f3n de escolta cunha alzada de 1,89 metros. Actualmento xoga na liga Liga LEB.\nTraxectoria.\nFormado no colexio Nuryana de La Laguna, chegou como j\u00fanior ao CB Gran Canaria previo paso pola canteira do Tenerife Club de Baloncesto. Alejandro L\u00f3pez debutou da man de Pedro Mart\u00ednez na Liga ACB, xogando un minuto na pista do Assignia Manresa, e na Eurocup na tampada 2009-10, disputou catro minutos ante o SLUC Nancy no Centro Insular de Deportes, achegando un punto e unha asistencia. Ese ano na Liga EBA fixo unha media de 11,3 puntos, 4,7 rebotes, 2,3 asistencias, 2,7 recuperaci\u00f3ns e 12,2 de valoraci\u00f3n.\nEn febreiro de 2011 o canteir\u00e1n do Gran Canaria 2014, quen estaba cedido no UB La Palma, incorp\u00f3rase \u00e1 din\u00e1mica de traballo do conxunto de Pedro Mart\u00ednez at\u00e9 final de tempada. O xogador ser\u00e1 o substituto de Sitapha Savan\u00e9, xa que o neerland\u00e9s Roeland Schaftenaar, incorporado ao primeiro equipo amarelo nun principio, tam\u00e9n do UB La Palma, para paliar a baixa de Savan\u00e9, regresou ao equipo palmeiro. Postrriormente xogar\u00eda en Liga LEB co C\u00e1ceres, asinando co Club Baloncesto Breog\u00e1n para a tempada 2013-14."}
{"id": "256919", "revid": "5312", "url": "https://gl.wikipedia.org/wiki?curid=256919", "title": "2015", "text": "2015 foi un ano com\u00fan do calendario gregoriano, que comezou en xoves."}
{"id": "256920", "revid": "5132", "url": "https://gl.wikipedia.org/wiki?curid=256920", "title": "Alejandro L\u00f3pez", "text": ""}
{"id": "256922", "revid": "98629", "url": "https://gl.wikipedia.org/wiki?curid=256922", "title": "Moedas de euro de Espa\u00f1a", "text": "As moedas de euro de Espa\u00f1a son as correspondentes ao sistema monetario do euro cu\u00f1adas e postas en circulaci\u00f3n pola F\u00e1brica Nacional de Moeda e Timbre. O euro substitu\u00edu a peseta como unidade monetaria de Espa\u00f1a o 1 de xaneiro de 1999 (entrada na Eurozona) cunha taxa de conversi\u00f3n fixa de 1 euro = 166,386 pesetas. As moedas espa\u00f1olas en euros comezaron a ter curso legal na Eurozona o 1 de xaneiro de 2002.\n\u00c1 parte das series circulantes ordinarias, de circulaci\u00f3n en toda a Eurozona, Espa\u00f1a emite anualmente moedas de colecci\u00f3n \u00e1s que non se lles reco\u00f1ece curso legal no resto dos pa\u00edses da zona do euro.\nReversos com\u00fans.\nComo todas as moedas de euro destinadas \u00e1 circulaci\u00f3n, as espa\u00f1olas responden \u00e1s especificaci\u00f3ns t\u00e9cnicas com\u00fans e presentan un reverso utilizado po todos os pa\u00edses da zona do euro, caracterizada pola indicaci\u00f3n do valor facial. Logo do dese\u00f1o orixinal utilizado desde 1999, este tivo unha lixeira actualizaci\u00f3n en 2007.\nAnversos espa\u00f1ois.\nOs anversos propios das moedas de euro espa\u00f1olas responden a tres dese\u00f1os diferentes:\nTodas as moedas te\u00f1en no anverso as 12 estrelas da Uni\u00f3n Europea, o ano de cu\u00f1axe e a marca de ceca da FNMT.\nSegunda serie (2010-2014).\nEn 2010, Espa\u00f1a revisou o dese\u00f1o das s\u00faas caras nacionais para cumprir coas directrices comunes recomendadas pola Comisi\u00f3n Europea. Nas moedas de 1 e 2 euros, as novas caras nacionais seguen coa mesma imaxe do rei Xo\u00e1n Carlos I, pero a cifra do ano aparece agora na parte interior da moeda, xunto coa marca de ceca e o nome do pa\u00eds. As doce estrelas do anel exterior am\u00f3sanse agora coma aparecen na bandeira europea, sen aparecer ningunha en baixorrelevo. Cu\u00f1adas desde o 1 de xu\u00f1o de 2010.\nTerceira serie (desde 2015).\nO 18 de xu\u00f1o de 2014 produciuse a abdicaci\u00f3n do rei Xo\u00e1n Carlos I e o seu fillo converteuse en rei de Espa\u00f1a co nome de Filipe VI. A partir deste feito, as moedas de un e de dous euros amosan, a partir de 2015, a imaxe de Filipe VI. Os anversos do resto das moedas non foi modificado.\nA descrici\u00f3n dos dous novos anversos das moedas espa\u00f1olas en euros foi publicada no Diario Oficial da Uni\u00f3n Europea do 18 de novembro de 2014.\nMarcas da FNMT.\nAs moedas cu\u00f1adas en Espa\u00f1a levan o seguinte identificativo:"}
{"id": "256924", "revid": "89787", "url": "https://gl.wikipedia.org/wiki?curid=256924", "title": "Nickolas Muray", "text": "Nickolas Muray, nado Mandl Mikl\u00f3s en Szeged o 15 de febreiro de 1892 e finado en Nova York o 2 de novembro de 1965, foi un tirador de esgrima e fot\u00f3grafo estadounidense de orixe h\u00fangara.\nTraxectoria.\nMuray estudou na escola de artes de Budapest, al\u00ed aprendeu litograf\u00eda, fotogravado e fotograf\u00eda e tras sacar un Certificado Internacional de Gravado, marchou a Berl\u00edn a realizar un curso de tres anos en fotogravado en cor, onde aprendeu a realizar filtros de cor. Unha vez rematado o curso entrou a traballar na compa\u00f1\u00eda editora Ullstein. En 1913, \u00e1s portas da guerra en Europa, Muray decidiu emigrar aos Estados Unidos, atopando traballo como impresor de cor en Brooklyn. En 1920 Muray abriu un estudio fotogr\u00e1fico na s\u00faa casa de Greenwich Village, mentres a\u00ednda traballaba como gravador. En 1912 recibiu unha encarga de \"Harper's Bazaar\" para realizar un retrato fotogr\u00e1fico da actriz de Broadway Florence Reed; f\u00edxose axi\u00f1a habitual da revista publicando mensualmente as s\u00faas fotograf\u00edas. En 1922 realizou un retrato da bailarina Desha Delteil.\nMuray rapidamente quedou reco\u00f1ecido como un importante retratista fotogr\u00e1fico, retratando boa parte das celebridades de Nova York, En 1926 a revista \"Vanity Fair\" enviouno a Londres, Par\u00eds e Berl\u00edn para fotografar celebridades, e en 1929 escolleuno para fotografar\u00e1s estrelas cinematogr\u00e1ficas en Hollywood. El tam\u00e9n realizou traballos para a moda e publicidade, e os retratos de Muray public\u00e1ronse en moitas publicaci\u00f3ns, como \"Vogue\", \"Ladies' Home Journal\" e \"The New York Times\".\nMuray era un activo tirador de esgrima, ga\u00f1ando o campionato nacional de sabre en 1927, e participou cos Estados Unidos nos Xogos Ol\u00edmpicos de 1928 e 1932 na modalidade de sabre. Muray pertenc\u00eda ao New York Athletic Club, e catro anos da s\u00faa morte sufriu un ataque ao coraz\u00f3n mentres practicaba esgrima no club, salvando a vida polos esforzos dun compa\u00f1eiro do club que era m\u00e9dico, pero catro anos despois deulle un novo ataque e morreu na sala de armas do club, e agora al\u00ed unha placa lembra a s\u00faa memoria.\nEntre 1920 e 1940, Nickolas Muray realizou m\u00e1is de 10.000 retratos. O seu retrato de Frida Kahlo, coa que manti\u00f1a unha aventura, de 1938 fixo que a actriz pasase unha tempada en Nova York para asistir \u00e1 s\u00faa exhibici\u00f3n na Julien Levy Gallery, convert\u00e9ndose no retrato m\u00e1is co\u00f1ecido de Muray.\nDespois da crise de 1929, Murray converteuse nun pioneiro da fotograf\u00eda comercial, famoso por crear moitas das convenci\u00f3ns da publicidade en cor. Estivo considerado un mestre da impresi\u00f3n ao carb\u00f3n tricolor. Os seus \u00faltimos retratos p\u00fablicos foron os de Dwight David Eisenhower na d\u00e9cada de 1950."}
{"id": "256925", "revid": "85894", "url": "https://gl.wikipedia.org/wiki?curid=256925", "title": "P\u00edas, Castro de Escuadro, Maceda", "text": "P\u00edas \u00e9 un lugar da parroquia de Castro de Escuadro no concello ourens\u00e1n de Maceda na comarca de Allariz - Maceda. Segundo o INE e o IGE en 2012 ti\u00f1a 28 habitantes (once homes e dezasete mulleres).\nPatrimonio.\nNa capela de San Pedro hai d\u00faas aras romanas. Unha delas foi reaproveitada na espadana do campanario, e foi adicada por Flavio Flaviano \u00e1 divindade galaico-romana Torolo Combiciego, co texto . A outra, sen inscrici\u00f3ns, serve como p\u00e9 da p\u00eda bautismal.."}
{"id": "256926", "revid": "85894", "url": "https://gl.wikipedia.org/wiki?curid=256926", "title": "A Teixeira, Castro de Escuadro, Maceda", "text": "A Teixeira \u00e9 un lugar da parroquia de Castro de Escuadro no concello ourens\u00e1n de Maceda na comarca de Allariz - Maceda. Ti\u00f1a 12 habitantes no ano 2012 segundo datos do INE e do IGE, dos cales 6 eran homes e 6 mulleres."}
{"id": "256927", "revid": "89787", "url": "https://gl.wikipedia.org/wiki?curid=256927", "title": "Copa Continental (KHL)", "text": "A Copa Continental (en ruso \u041a\u0443\u0431\u043e\u043a \u041a\u043e\u043d\u0442\u0438\u043d\u0435\u043d\u0442\u0430, Kubok Kontinenta), tam\u00e9n co\u00f1ecida como Kontinental Cup, \u00e9 o trofeo outorgado ao equipo ga\u00f1ador da liga regular da Kontinental Hockey League (KHL), isto \u00e9, o equipo que consegue m\u00e1is puntos ao finalizar a liga regular. Foi introducida na segunda tempada da competici\u00f3n. Anteriormente, o campi\u00f3n da primeira tempada era denominado simplemente ga\u00f1ador da liga regular. O nome do trofeo foi votado polos internautas que visitaron o sitio web da KHL. Outros nomes candidatos na votaci\u00f3n eran: Leader Cup, Suvorov Cup, Peoples' Friendship Cup e \u00abOur Game\u00bb Cup. Na votaci\u00f3n participaron m\u00e1is de 24.000. O nome \"Copa Continental\" recibiu o 58,57% dos votos (14.118 votos)."}
{"id": "256928", "revid": "85894", "url": "https://gl.wikipedia.org/wiki?curid=256928", "title": "O Alto do Rodicio, As Ch\u00e1s, Maceda", "text": "O Alto do Rodicio \u00e9 un lugar da parroquia das Ch\u00e1s no concello ourens\u00e1n de Maceda na comarca de Allariz - Maceda. Segundo o INE e o IGE en 2012 ti\u00f1a catorce habitantes (oito homes e seis mulleres).\nA aldea est\u00e1 atravesada pola estrada OU-536, no cami\u00f1o entre Ourense e Ponferrada."}
{"id": "256929", "revid": "56817", "url": "https://gl.wikipedia.org/wiki?curid=256929", "title": "O Rodicio", "text": "O top\u00f3nimo O Rodicio pode referirse a:"}
{"id": "256930", "revid": "85894", "url": "https://gl.wikipedia.org/wiki?curid=256930", "title": "O Rodicio, As Ch\u00e1s, Maceda", "text": "O Rodicio \u00e9 un lugar da parroquia das Ch\u00e1s no concello ourens\u00e1n de Maceda na comarca de Allariz - Maceda. Ti\u00f1a 13 habitantes no ano 2012 segundo datos do INE e do IGE, dos cales 5 eran homes e 8 mulleres."}
{"id": "256931", "revid": "85894", "url": "https://gl.wikipedia.org/wiki?curid=256931", "title": "Barreiros, As Ch\u00e1s, Maceda", "text": "Barreiros \u00e9 un lugar da parroquia das Ch\u00e1s no concello ourens\u00e1n de Maceda na comarca de Allariz - Maceda. Ti\u00f1a 6 habitantes no ano 2012 segundo datos do INE e do IGE, dos cales 3 eran homes e 3 mulleres."}
{"id": "256932", "revid": "85894", "url": "https://gl.wikipedia.org/wiki?curid=256932", "title": "Bouzas, As Ch\u00e1s, Maceda", "text": "Bouzas \u00e9 un lugar da parroquia das Ch\u00e1s no concello ourens\u00e1n de Maceda na comarca de Allariz - Maceda. Ti\u00f1a 8 habitantes no ano 2012 segundo datos do INE e do IGE, dos cales 4 eran homes e 4 mulleres."}
{"id": "256933", "revid": "85894", "url": "https://gl.wikipedia.org/wiki?curid=256933", "title": "A Caseta, As Ch\u00e1s, Maceda", "text": "A Caseta \u00e9 un lugar da parroquia das Ch\u00e1s no concello ourens\u00e1n de Maceda na comarca de Allariz - Maceda. Segundo o INE e o IGE en 2012 ti\u00f1a doce habitantes (seis homes e seis mulleres).\nDebe o seu top\u00f3nimo \u00e1 presenza dunha caseta de pe\u00f3ns cami\u00f1eiros. A aldea est\u00e1 atravesada pola estrada OU-536 (antiga N-120), no cami\u00f1o entre Ourense e Ponferrada."}
{"id": "256934", "revid": "85894", "url": "https://gl.wikipedia.org/wiki?curid=256934", "title": "A Costa, A Costa, Maceda", "text": "A Costa \u00e9 un lugar da parroquia da Costa no concello ourens\u00e1n de Maceda na comarca de Allariz - Maceda. Ti\u00f1a 22 habitantes no ano 2012 segundo datos do INE e do IGE, dos cales 12 eran homes e 10 mulleres."}
{"id": "256935", "revid": "85894", "url": "https://gl.wikipedia.org/wiki?curid=256935", "title": "A Couzada, A Costa, Maceda", "text": "A Couzada \u00e9 un lugar da parroquia da Costa no concello ourens\u00e1n de Maceda na comarca de Allariz - Maceda. Ti\u00f1a 29 habitantes no ano 2012 segundo datos do INE e do IGE, dos cales 13 eran homes e 16 mulleres."}
{"id": "256936", "revid": "85894", "url": "https://gl.wikipedia.org/wiki?curid=256936", "title": "Vasc\u00f3s, A Costa, Maceda", "text": "Vasc\u00f3s \u00e9 un lugar da parroquia da Costa no concello ourens\u00e1n de Maceda na comarca de Allariz - Maceda. Ti\u00f1a 7 habitantes no ano 2012 segundo datos do INE e do IGE, dos cales 5 eran homes e 2 mulleres."}
{"id": "256937", "revid": "1131", "url": "https://gl.wikipedia.org/wiki?curid=256937", "title": "The Killing", "text": ""}
{"id": "256938", "revid": "85894", "url": "https://gl.wikipedia.org/wiki?curid=256938", "title": "A Palela, Covas, Maceda", "text": "A Palela \u00e9 un lugar da parroquia de Covas no concello ourens\u00e1n de Maceda na comarca de Allariz - Maceda. Ti\u00f1a 4 habitantes no ano 2012 segundo datos do INE e do IGE, dos cales 1 eran homes e 3 mulleres."}
{"id": "256939", "revid": "4817", "url": "https://gl.wikipedia.org/wiki?curid=256939", "title": "Mars 1M", "text": "Mars 1M foi o nome dun modelo de sondas espaciais sovi\u00e9ticas que se intentaron lanzar para facer un sobrevoo de Marte nos comezos da era espacial e obter datos e imaxes do planeta. \u00c1mbalas d\u00faas sondas non chegaron nin \u00e1 \u00f3rbita terrestre por fallo dos seus foguetes lanzadores, uns Molniya.\nAs d\u00faas sondas Mars 1M que se intentaron lanzar eran id\u00e9nticas e ti\u00f1an unha masa duns 640\u00a0kg. Como instrumentaci\u00f3n cient\u00edfica levaban a bordo un magnet\u00f3metro, un contador de raios c\u00f3smicos, unha trampa de i\u00f3ns e un detector de micrometeoritos, entre outros."}
{"id": "256940", "revid": "85894", "url": "https://gl.wikipedia.org/wiki?curid=256940", "title": "O Currelo, Covas, Maceda", "text": "O Currelo \u00e9 un lugar da parroquia de Covas no concello ourens\u00e1n de Maceda na comarca de Allariz - Maceda. Estaba deshabitado en 2012, segundo datos do INE e do IGE"}
{"id": "256941", "revid": "25871", "url": "https://gl.wikipedia.org/wiki?curid=256941", "title": "Mars 2MV-4", "text": "Mars 2MV-4 foi o nome dun modelo de sondas espaciais sovi\u00e9ticas que se intentaron lanzar para facer un sobrevoo de Marte nos comezos da era espacial e obter datos e imaxes do planeta. A primeira en ser lanzada, co\u00f1ecida oficiosamente como \"Sputnik 22\" en occidente, non chegou nin \u00e1 \u00f3rbita terrestre por fallo do foguete lanzador, un Molniya. A segunda, nomeda como Mars 1, foi inxectada con \u00e9xito nunha \u00f3rbita de transferencia cara Marte, pero deixou de transmitir varios meses despois de ser lanzada e antes de chegar \u00f3 planeta.\nCaracter\u00edsticas.\nO modelo Mars 2MV-4 estaba baseado nas sondas Venera que estudaron Venus. Estaban formadas por un cilindro presurizado de 3,3 m de longo e 1,0 m de di\u00e1metro ao que iban unidas antenas, paneis solares e radiadores. O cilindro en si estaba dividido en d\u00faas secci\u00f3ns: a parte inferior, de 0,6 m de longo, conti\u00f1a a instrumentaci\u00f3n cient\u00edfica, mentres que os 2,7 m superiores (denominado \"m\u00f3dulo orbital\") conti\u00f1an os sistemas de guiado, propulsi\u00f3n e comunicaci\u00f3ns, que ti\u00f1an lugar mediante unha antena principal parab\u00f3lica de 1,7 m de di\u00e1metro e varias antenas omnidireccionais e semidireccionais. Os dous paneis solares ti\u00f1an unha superficie de 2,6 m2 e iban fixos en lados opostos do cilindro, alimentando unha bater\u00eda de cadmio e n\u00edquel cunha capacidade de 42 Amperio-hora. As comunicaci\u00f3ns ti\u00f1an lugar en tres sistemas de radio con lonxitudes de onda de 1,6 m, 32 cm e 5 e 8 cm. Os instrumentos cient\u00edficos a bordo inclu\u00edan un magnet\u00f3metro, unha c\u00e1mara de televisi\u00f3n, un espectrorreflect\u00f3metro, sensores de radiaci\u00f3n, un espectr\u00f3grafo para o estudo do ozono en Marte, un radiotelescopio e un detector de micrometeoroides."}
{"id": "256942", "revid": "4817", "url": "https://gl.wikipedia.org/wiki?curid=256942", "title": "Sputnik 22", "text": ""}
{"id": "256944", "revid": "88215", "url": "https://gl.wikipedia.org/wiki?curid=256944", "title": "Sergei Moziakin", "text": "Sergei Valeryevich Mozyakin (en ruso \u0421\u0435\u0440\u0433\u0435\u0301\u0439 \u0412\u0430\u043b\u0435\u0301\u0440\u044c\u0435\u0432\u0438\u0447 \u041c\u043e\u0437\u044f\u0301\u043a\u0438\u043d), nado o 30 de marzo de 1981 en Yaroslavl (Uni\u00f3n Sovi\u00e9tica) \u00e9 un xogador profesional de h\u00f3ckey sobre xeo ruso que actualmente xoga no Metallurg Magnitogorsk na Kontinental Hockey League (KHL). O seu posto \u00e9 de atacante.\nCon 318 puntos na s\u00faa carreira na KHL, foi o l\u00edder en puntos da competici\u00f3n en tres ocasi\u00f3ns (2008\u201309, 2009\u201310 e 2012\u201313), e \u00e9 o segundo m\u00e1ximo anotador da historia da KHL.\nTraxectoria.\nEn 1998 Sergei Mozyakin fixo o seu debut cos Val-d'Or Foreurs na Ligue de hockey junior majeur du Qu\u00e9bec (LHJMQ) xogando catro partidos. No seu retorno a Rusia a tempada seguinte, Mozyakin pasou a profesional, xogando no CSKA Moscova na Vyscha\u00efa Hokke\u00efna\u00efa Liga (VHL) antes de ascender en 2002 \u00e1 Superliga con dito equipo. Foi \"drafteado\" na 9\u00aa rolda do Entry Draft da NHL en 2002, no posto 263 polos Columbus Blue Jackets. Na tempada regular 2005\u201306 da Superliga Rusa (RSL), Mozyakin mantivo un duelo de anotadores con Aleksey Morozov e Evgeni Malkin para converterse no m\u00e1ximo anotador da liga; finalmente Mozyakin, con 51 puntos, finalizou a liga liderando a competici\u00f3n en puntos. En 2006 fichou polo Khimik Moscow Oblast. Na tempada regular 2007\u201308 da Superliga, que ser\u00eda a derradeira tempada da competici\u00f3n antes de ser substitu\u00edda pola KHL, Mozyakin mantivo outro duelo anotador con Morozov, finalizando cun punto m\u00e1is que Morozov, liderando a liga en goles (37) e puntos (64).\nMozyakin \u00e9 tam\u00e9n un xogador habitual da selecci\u00f3n rusa, participando nos doce partidos do Euro Hockey Tour (EHT) na tempada 2007\u201308, no que anotou catro goles e repartiu tres asistencias para un total de sete puntos. Mozyakin tam\u00e9n participou na consecuci\u00f3n das d\u00faas medallas de ouro do combinado ruso nos Campionatos do Mundo de 2008 e 2009."}
{"id": "256953", "revid": "22570", "url": "https://gl.wikipedia.org/wiki?curid=256953", "title": "Twilight of the Innocents", "text": "Twilight of the Innocents \u00e9 o quinto \u00e1lbum de estudio da banda de rock alternativo norteirlandesa Ash, publicado o 29 de xu\u00f1o do 2007 en Irlanda do Norte e o 2 de xullo no Reino Unido e os Estados Unidos a trav\u00e9s do selo Infectious Records. O disco foi producido por Tim Wheeler e mesturado por Michael Brauer.\nListaxe de canci\u00f3ns.\nTodos os temas compostos por Tim Wheeler."}
{"id": "256954", "revid": "25871", "url": "https://gl.wikipedia.org/wiki?curid=256954", "title": "Wilco (The Album)", "text": "Wilco (The Album) \u00e9 o s\u00e9timo \u00e1lbum da banda estadounidense de rock alternativo Wilco, publicado o 30 de xu\u00f1o do 2009 a trav\u00e9s do selo Nonesuch Records. Antes da edici\u00f3n, Wilco puxo en \"streaming\" o \u00e1lbum na s\u00faa p\u00e1xina web. O disco foi nomeado ao Grammy Award ao \"Mellor \u00e1lbum de Americana\".\nListaxe de canci\u00f3ns.\nTodos os temas compostos por Jeff Tweedy ag\u00e1s \"Deeper Down\", escrito por Tweedy e Pat Sansone.\nVersi\u00f3ns.\nA banda de rock alternativo estadounidense Jimmy Eat World versionou \"You and I\" para a edici\u00f3n \"deluxe\" do seu \u00e1lbum do 2000 \"Invented\"."}
{"id": "256955", "revid": "865", "url": "https://gl.wikipedia.org/wiki?curid=256955", "title": "Wilco (the album)", "text": ""}
{"id": "256958", "revid": "89787", "url": "https://gl.wikipedia.org/wiki?curid=256958", "title": "Esgrima nos Xogos Ol\u00edmpicos de 1900", "text": "Nos Xogos Ol\u00edmpicos de 1900 disput\u00e1ronse sete probas de esgrima. Competiron tiradores de 19 naci\u00f3ns entre o 14 de maio e o 27 de xu\u00f1o.\nNaci\u00f3ns participantes.\nUn total de 276 tiradores, representantes de 19 naci\u00f3ns (inclu\u00eddas tres nacions non reco\u00f1ecidas polo COI) participaron nos Xogos de Par\u00eds."}
{"id": "256959", "revid": "56817", "url": "https://gl.wikipedia.org/wiki?curid=256959", "title": "The Cars (\u00e1lbum)", "text": "The Cars \u00e9 o \u00e1lbum de estrea da banda estadounidense de rock The Cars, publicado o 6 de xu\u00f1o de 1978 a trav\u00e9s do selo Elektra Records. Cos populares temas \"Just What I Needed\" e \"My Best Friend's Girl\" sendo amplamente pinchados nas emisoras de AOR, o \u00e1lbum vendeu un mill\u00f3n de copias cara finais de anos e escalou as listas de xeito constante, chegando ao n\u00faemro 18 da \"Billboard 200\" en marzo de 1979. O \u00e1lbum foi seleccionado n\u00famero 4 na lista dos mellores \u00e1lbums do ano e 1979 de \"Billboard\". \"The Cars\" estivo na lista de \u00e1lbums durante 139 semanas con catro temas m\u00e1is: \"Good Times Roll\", \"You're All I've Got Tonight\", \"Bye Bye Love\" e \"Moving in Stereo\"."}
{"id": "256960", "revid": "56817", "url": "https://gl.wikipedia.org/wiki?curid=256960", "title": "The Whole Love", "text": "The Whole Love \u00e9 o oitavo \u00e1lbum da banda estadounidense de rock alternativo Wilco, publicado o 27 de setembro do 2011 a trav\u00e9s do selo dBpm. Os asistentes ao Solid Sound Festival de 2011 no Museo de Arte Contempor\u00e1nea de Massachusetts, dende o 24 ao 26 de xu\u00f1o, puideron mercar o primeiro sinxelo do disco, \"I Might\". Todo o \u00e1lbum foi posto en \"streaming\" na p\u00e1xina oficial de Wilco durante 24 horas entre o 3 e o 4 de setembro de 2011, e posteriormente puido escoitarse na National Public Radio. O 30 de novembro de 2011 o disco foi nomeado ao Grammy ao \"Mellor \u00e1lbum de rock\"."}
{"id": "256961", "revid": "23204", "url": "https://gl.wikipedia.org/wiki?curid=256961", "title": "Arena Omsk", "text": "O Omsk Arena (en ) \u00e9 un pavill\u00f3n deportivo da cidade de Omsk (Rusia). Foi inaugurado no 2007, substitu\u00edndo o Blinov Sports and Concerts Complex para os partidos como local do equipo de h\u00f3ckey sobre xeo do Avangard Omsk, que actualmente compite na Kontinental Hockey League (KHL). Ten capacidade para 10.318 espectadores e foi inaugurado o 31 de agosto de 2007.\nConstruci\u00f3n e inauguraci\u00f3n.\nLogo de que a construci\u00f3n do pavill\u00f3n fora designada \u00e1 compa\u00f1\u00eda austr\u00edaca AMR, a construci\u00f3n comezou o 16 de marzo de 2004. O 31 de agosto de 2007 xogouse o primeiro partido de h\u00f3ckey sobre xeo como parte das Super Series de 2007, unha competici\u00f3n j\u00fanior entre Rusia e o Canad\u00e1.\nO propietario orixinal do pavill\u00f3n foi Roman Abramovich, a\u00ednda que en 2012 decidiu donarllo ao Avangard Omsk."}
{"id": "256962", "revid": "23204", "url": "https://gl.wikipedia.org/wiki?curid=256962", "title": "Emmanuel Culio", "text": "Juan Emmanuel Culio, nado en Mercedes (Buenos Aires) o 30 de agosto de 1983, \u00e9 un futbolista\u00a0arxentino. Xoga de centrocampista e o seu equipo actual \u00e9 o CFR Cluj de Roman\u00eda.\nTraxectoria.\nO 9 de agosto de 2013 foi presentado como xogador do Deportivo da Coru\u00f1a, en Segunda Divisi\u00f3n. Estivo relegado \u00e1 suplencia compartindo demarcaci\u00f3n no medio campo con Juan Dom\u00ednguez, \u00c1lex Berganti\u00f1os, Luisinho, Antonio N\u00fa\u00f1ez ou Cezary Wilk. No club coru\u00f1\u00e9s xogou 18 partidos e anotou 2 goles: o primeiro nun partido a domicilio fronte o FC Barcelona B no Mini Estadi na xornada 9 (0\u20131), e o segundo noutra vitoria sobre a SD Ponferradina no Estadio El Toral\u00edn (0\u20131) na xornada 15. Ao remate da campa\u00f1a lograron o ascenso a Primeira Divisi\u00f3n."}
{"id": "256963", "revid": "56817", "url": "https://gl.wikipedia.org/wiki?curid=256963", "title": "You Could Have It So Much Better", "text": "You Could Have It So Much Better \u00e9 o segundo \u00e1lbum da banda escocesa de post-punk revival Franz Ferdinand, publicado o 3 de outubro do 2005 a trav\u00e9s do selo Domino Records. Gravado entre os Estados Unidos e o seu propio estudio en Glasgow co produtor Rich Costey, o disco levou \u00e1 edici\u00f3n de catro sinxelos \"Top 30\" no Reino Unido: \"Do You Want To\", \"The Fallen / L. Wells\", \"Walk Away\" e \"Eleanor Put Your Boots On\"."}
{"id": "256964", "revid": "5132", "url": "https://gl.wikipedia.org/wiki?curid=256964", "title": "CSKA Ice Palace", "text": "O CSKA Ice Palace (en ruso \u041b\u0435\u0434\u043e\u0432\u044b\u0439 \u0414\u0432\u043e\u0440\u0435\u0446 \u0421\u043f\u043e\u0440\u0442\u0430 \u0426\u0421\u041a\u0410) \u00e9 un pavill\u00f3n deportivo da cidade de Moscova (Rusia). Foi reconstru\u00eddo en 1991 sobre o seu antecesor da era sovi\u00e9tica constru\u00eddo en 1964, pasando a ter capacidade para 5.600 espectadores. Neste pavill\u00f3n xogaba os seus partidos como local a secci\u00f3n de h\u00f3ckey sobre xeo do CSKA Moscova, equipo que forma parte da Kontinental Hockey League (KHL)."}
{"id": "256970", "revid": "785", "url": "https://gl.wikipedia.org/wiki?curid=256970", "title": "Eparqu\u00eda cat\u00f3lica ucra\u00edna de Buchach", "text": "A eparqu\u00eda de Buchach \u00e9 unha eparqu\u00eda da Igrexa Cat\u00f3lica Bizantina Ucra\u00edna en Ucra\u00edna, na provincia eclesi\u00e1stica de Ternopil-Zboriv.\nO primeiro bispo foi Irynej Bilyk, pertencente \u00e1 Orde de San Basilio o Grande, quen foi eparca entre 2000 e 2007. Logo de ser tranferido a Roma en xullo de 2007, foi nomeado bispo Dmytro Hryhorak, pertencente \u00e1 mesma orde relixiosa."}
{"id": "256973", "revid": "23204", "url": "https://gl.wikipedia.org/wiki?curid=256973", "title": "Condatis", "text": "Na relixi\u00f3n celta, Condatis era un deus adorado principalmente no norte de Gran Breta\u00f1a, a\u00ednda que tam\u00e9n na Galia. Estaba asociado \u00e1 confluencia dos r\u00edos, en particular do Tyne e o Tees. Na \u00e9poca romana foi asimilado a Marte, probablemente pola s\u00faa funci\u00f3n de curaci\u00f3n.\nCondate era tam\u00e9n o nome celta de Rennes, a cidade dos redones."}
{"id": "256974", "revid": "23204", "url": "https://gl.wikipedia.org/wiki?curid=256974", "title": "Damona", "text": "Na relixi\u00f3n celta, Damona foi unha deusa adorada na Galia como consorte de Apolo Borm\u00e1nico e de Apolo Moritasgus. Mary Jones interpreta o nome de Damona como \"Vaca divina\" base\u00e1ndose na semellanza a \"damos\" (\"cow\"). Tam\u00e9n ten sido asociada coa deusa irlandesa Boand base\u00e1ndose na s\u00faa asociaci\u00f3n bovina. Van Andringa describe a Damona e a Bormana como divindades tutelares das fontes termais en Bourbonne-les-Bains e Saint-Vulbas respectivamente. Foron recuperadas dezasete inscrici\u00f3ns dedicadas a Damona, inclu\u00edndo nove de Bourbonne-les-Bains e catro de Bourbon-Lancy, \u00e1mbalas d\u00faas vilas termais do leste de Francia. Nunha das inscrici\u00f3ns de Saintes, ten o ep\u00edteto \"Matubergini\"."}
{"id": "256977", "revid": "23204", "url": "https://gl.wikipedia.org/wiki?curid=256977", "title": "Dea Matrona", "text": "Na mitolox\u00eda celta, Dea Matrona (\"Deusa nai divina\") foi unha deusa do r\u00edo Marne da Galia.\nNalgunhas \u00e1reas foi adorada como unha divindade tripla, e era co\u00f1ecida como Deae Matres (ou Deae Matronae). O te\u00f3nimo galo \"M\u0101tr-on-\u0101\" interpr\u00e9tase co significado de \"gran nai\". O nome da figura mitol\u00f3xica galesa Modron, nai de Mabon, deriva do mesmo \u00e9timo. Por analox\u00eda, Dea Matrona poder\u00eda ter sido a nai do Maponos galo. "}
{"id": "256978", "revid": "839", "url": "https://gl.wikipedia.org/wiki?curid=256978", "title": "Montecassino", "text": ""}
{"id": "256984", "revid": "109216", "url": "https://gl.wikipedia.org/wiki?curid=256984", "title": "Jo\u00ebl Dicker", "text": "Jo\u00ebl Dicker, nado en Xenebra o 16 de xu\u00f1o de 1985, \u00e9 un escritor su\u00edzo en lingua francesa.\nTraxectoria.\nFillo dunha libreira xenebrina e dun profesor de franc\u00e9s, Jo\u00ebl Dicker estudou en Xenebra, entre outros sitios no colexio Madame de Sta\u00ebl e marchou alg\u00fans anos para facer o Cours Florent en Par\u00eds antes de volver a Su\u00edza pra estudar Dereito na Universidade de Xenebra, de onde sa\u00edu diplomado en 2010.\nAos 10 anos, creou \"La Gazette des animaux\", unha revista sobre a natureza que dirixiu durante sete anos e que lle reportou o Premio Cun\u00e9o para a protecci\u00f3n da natureza e ser nomeado o \u00abredactor xefe m\u00e1is novo de Su\u00edza\u00bb por \"La Tribune de Gen\u00e8ve\".\nJo\u00ebl Dicker escribiu despois os seus primeiros textos. Un primeiro relato curto de trenta p\u00e1xinas, \"Le Tigre\", foi destacado en 2005 no marco do Premio internacional de autores novos destinado aos de 15 a 20 anos en Lausanne, e publicado na selecci\u00f3n dos premiados nas \"Edici\u00f3ns de l\u2019H\u00e8be\". En 2010, recibiu o Premio dos escritores xenebrinos pola s\u00faa primeira novela \"Les Derniers Jours de nos p\u00e8res\".\nJo\u00ebl Dicker publicou a s\u00faa segunda novela, \"La V\u00e9rit\u00e9 sur l'affaire Harry Quebert\" en setembro de 2012, e obtivo o Gran premio de novela da Academia francesa 2012. Formou parte da selecci\u00f3n final para o Premio Goncourt 2012. Recibiu o Premio Goncourt dos estudantes en 2012."}
{"id": "256985", "revid": "23204", "url": "https://gl.wikipedia.org/wiki?curid=256985", "title": "Dis Pater", "text": "Dis Pater ou Dispater foi un deus romano do inframundo, posteriormente absorbido por Plut\u00f3n ou Hades. Orixinalmente un deus da riqueza, da fertilidade das terras de cultivo e dos minerais subterr\u00e1neos, foi comparado coas deidades romanas Plut\u00f3n e Orcus, convert\u00e9ndose nunha deidade do outro mundo.\n\"Dis Pater\" foi comunmente acurtado en Dis. Este nome era unha forma alternativa de chamar \u00f3 inframundo ou a unha parte del, como o Dis da \"Divina Comedia\".\nCrese que Dis Pater foi tam\u00e9n unha deidade celta. Esta confusi\u00f3n prov\u00e9n da cita dun dos traballos de Xulio C\u00e9sar no seu \"Commentarii de Bello Gallico\" VI:18, onde di que os galos son descendentes de Dis Pater. Por\u00e9n, \u00e9 un claro exemplo de interpretatio romana. O que C\u00e9sar quixo dicir \u00e9 que os galos son descendentes dun deus galo semellante \u00f3 romano Dis Pater. Posibles candidatos desta funci\u00f3n na relixi\u00f3n celta son o galo Sucellus, o irland\u00e9s Donn e o gal\u00e9s Beli Mawr, entre outros."}
{"id": "256988", "revid": "29029", "url": "https://gl.wikipedia.org/wiki?curid=256988", "title": "Volume (f\u00edsica)", "text": ""}
{"id": "257000", "revid": "98629", "url": "https://gl.wikipedia.org/wiki?curid=257000", "title": "Laminina", "text": "As lamininas son prote\u00ednas da matriz extracelular de elevado peso molecular (~400kDa). Son un compo\u00f1ente importante e bioloxicamente activo da l\u00e1mina basal (unha das capas da membrana basal), unha rede proteica na que se fixan moitas c\u00e9lulas e \u00f3rganos. As lamininas infl\u00faen na diferenciaci\u00f3n celular, migraci\u00f3n, e adhesi\u00f3n de c\u00e9lulas, e no seu fenotipo e supervivencia.\nAs lamininas son prote\u00ednas trim\u00e9ricas que conte\u00f1en cadeas \u03b1, \u03b2 e \u03b3 (unha de cada), as cales poden atoparse en forma de cinco, catro e tres variantes xen\u00e9ticas, respectivamente. As mol\u00e9culas de lamininas denom\u00ednanse de acordo coa s\u00faa composici\u00f3n en cadeas. As\u00ed, a laminina-511 cont\u00e9n as cadeas \u03b15, \u03b21, e \u03b31. Identific\u00e1ronse outras catorce combinaci\u00f3ns de cadeas in vivo. As prote\u00ednas trim\u00e9ricas cr\u00fazanse formando unha estrutura reticulada que pode unirse a outras mol\u00e9culas da membrana plasm\u00e1tica ou da matriz extracelular. Os tres brazos m\u00e1is curtos te\u00f1en grande facilidade para unirse a outras mol\u00e9culas de laminina, o cal lles permite formar l\u00e1minas. O brazo longo da prote\u00edna pode unirse \u00e1s c\u00e9lulas, axudando a ancorar as c\u00e9lulas dos tecidos organizados \u00e1 membrana.\nA familia das glicoprote\u00ednas lamininas constit\u00fae unha parte integral do armaz\u00f3n estrutural de case todos os tecidos do organismo. Son segregadas e incorporadas \u00e1s matrices extracelulares asociadas coas c\u00e9lulas. A laminina \u00e9 vital para o mantemento e supervivencia dos tecidos. As lamininas defectuosas poden causar que os m\u00fasculos se formen incorrectamente, orixinando distrofia muscular, enfermidades cut\u00e1neas mortais (epiderm\u00f3lise ampolosa xuncional) e defectos na filtraci\u00f3n renal (s\u00edndrome nefr\u00f3tica).\nAs lamininas da matriz extracelular non deben confundirse coas prote\u00ednas laminas da l\u00e1mina nuclear, de nome parecido.\nTipos.\nIdentific\u00e1ronse quince tr\u00edmeros de lamininas. As lamininas son combinaci\u00f3ns de diferentes cadeas alfa-, beta-, e gamma.\nAs lamininas anteriormente numer\u00e1banse da forma: laminina-1, laminina-2, laminina-3..., pero a nomenclatura cambiou recentemente e agora descr\u00edbense con tres n\u00fameros as variantes das cadeas que est\u00e1n presentes en cada isoforma. Por exemplo, a laminin-511 cont\u00e9n unha cadea \u03b15, unha cadea \u03b21 e unha cadea \u03b31.\nFunci\u00f3ns.\nAs lamininas forman redes independentes e est\u00e1n asociadas coas redes de col\u00e1xeno e tipo IV por medio da entactina, fibronectina, e perlec\u00e1n. Tam\u00e9n se unen \u00e1s membranas plasm\u00e1ticas por medio de receptores da integrina e outras mol\u00e9culas da membrana plasm\u00e1tica, como o complexo glicoproteico distroglicano e a glicoprote\u00edna do grupo sangu\u00edneo Lutheran. Por medio destas interacci\u00f3ns, as lamininas contrib\u00faen de forma fundamental \u00e1 adhesi\u00f3n das c\u00e9lulas e \u00e1 diferenciaci\u00f3n, forma e movemento celulares, mantemento do fenotipo dos tecidos, e favorecen a supervivencia dos tecidos. Algunhas destas funci\u00f3ns biol\u00f3xicas das lamininas foron asociadas con secuencias de amino\u00e1cidos espec\u00edficas ou fragmentos de laminina. Por exemplo, a secuencia pept\u00eddica [GTFALRGDNGDNGQ] (ver simbolox\u00eda de amino\u00e1cidos), que est\u00e1 localizada na cadea alfa das lamininas, promove a adhesi\u00f3n de c\u00e9lulas endoteliais.\nA laminina alfa4 est\u00e1 distribu\u00edda en diversos tecidos, como os nervios perif\u00e9ricos, ganglios espi\u00f1ais, m\u00fasculo esquel\u00e9tico e capilares; na uni\u00f3n neuromuscular, \u00e9 necesaria para a especializaci\u00f3n sin\u00e1ptica. Pred\u00edxose que a estrutura do dominio laminina-G lembra ao da pentraxina.\nPatolox\u00eda.\nA estrutura disfuncional que presenta a laminina-211 \u00e9 a causa dunha forma de distrofia muscular conx\u00e9nita. A laminina-211 est\u00e1 composta por unha cadea \u03b12, unha cadea \u03b21 e unha cadea \u03b31. A distribuci\u00f3n desta laminina incl\u00fae o cerebro e as fibras musculares. No m\u00fasculo \u00fanese ao alfa-distroglicano e \u00e1 integrina alfa7\u2014beta1 por medio do dominio G, e polo outro extremo \u00fanese \u00e1 matriz extracelular. A laminina-332 anormal, que \u00e9 esencial para a adhesi\u00f3n das c\u00e9lulas epiteliais \u00e1 membrana basal, orixina a epiderm\u00f3lise ampolosa xuncional, caracterizada pola formaci\u00f3n xeneralizada de ampolas na pel, exuberante granulaci\u00f3n en pel e mucosa, e dentes picados. A laminina-521 non funcional dos filtros renais causa a perda de prote\u00ednas na urina e a s\u00edndrome nefr\u00f3tica.\nLamininas en cultivos celulares.\nRecentemente as lamininas foron utilizadas para cultivos celulares, como os de c\u00e9lulas nai pluripotentes, que son dif\u00edciles de cultivar noutros substratos. Utiliz\u00e1ronse principalmente dous tipos de lamininas. A laminina-111 extra\u00edda de sarcoma de rato \u00e9 unha das m\u00e1is usadas, e tam\u00e9n unha mestura das lamininas-511 e 521 de placenta humana. Varias isoformas de lamininas son practicamente imposibles de illar dos tecidos en forma pura debido \u00e1 gran cantidade de enlaces cruzados con outras e \u00e1 necesidade utilizar unhas condici\u00f3ns de extracci\u00f3n duras, como o uso de encimas proteol\u00edticos ou pHs baixos, que causan degradaci\u00f3n. Con todo, o grupo do profesor Tryggvason no Instituto Karolinska de Suecia conseguiu producir lamininas recombinantes usando c\u00e9lulas HEK293 en 2000. Kortesmaa et al. 2000. Isto fixo posible comprobar se as lamininas pod\u00edan ter un papel significativo \"in vitro\" igual que o te\u00f1en no corpo humano. En 2008, dous grupos independentemente mostraron que as c\u00e9lulas nai embrionarias de rato poden crecer durante meses sobre a laminina-511 recombinante. Posteriormente, Rodin \"et al.\" mostraron que a laminina-511 recombinante pode utilizarse para crear un ambiente de cultivo celular definido e totalmente libre de organismos alleos para cultivar c\u00e9lulas nai humanas embrionarias (hES) pluripotentes e c\u00e9lulas nai humanas pluripotentes inducidas (iPS).\nPapel no desenvolvemento neural.\nA laminina-111 \u00e9 o principal substrato sobre o que poden crecer os ax\u00f3ns dos nervios, tanto in vivo coma in vitro. Por exemplo, a laminina estende un cami\u00f1o que seguen as c\u00e9lulas ganglionares da retina en desenvolvemento para chegaren da retina ao tectum. Tam\u00e9n se usa a mi\u00fado como substrato en experimentos de cultivo celular. \u00c9 interesante sinalar que a presenza de laminina-1 pode influ\u00edr no modo en que o cono de crecemento da neurona responde a outros sinais. Por exemplo, os conos de crecemento son repelidos pola netrina cando crecen sobre laminina-111, pero son atra\u00eddos pola netrina cando crece sobre fibronectina. Este efecto da laminina-111 probablemente ten lugar por medio dunha diminuci\u00f3n do AMP c\u00edclico intracelular.\nPapel no cancro.\nA maior\u00eda dos transcritos que presentan un sitio de entrada ao ribosoma interno (IRES) est\u00e1n implicados no desenvolvemento do cancro por medio das correspondentes prote\u00ednas. Un evento crucial na progresi\u00f3n dos tumores denominado transici\u00f3n epitelial-mesenquimal (EMT) permite que as c\u00e9lulas de carcinoma adquiran propiedades invasivas. Informouse recentemente da activaci\u00f3n traducional do compo\u00f1ente da matriz extracelular laminina B1 (LamB1) durante a transici\u00f3n epitelial-mesenquimal, o que suxire un mecanismo mediado polo IRES.\nDominios de laminina.\nAs lamininas conte\u00f1en varios dominios proteicos conservados.\nLamininas I e II.\nAs lamininas son mol\u00e9culas trim\u00e9ricas; a laminina-1 \u00e9 un tr\u00edmero alfa1 beta1 gamma1. Prop\u00faxose que os dominios I e II das lamininas A, B1 e B2 poden unirse para formar unha estrutura secundaria de tripla h\u00e9lice superenrolada.\nLaminina B.\nO dominio B de laminina (tam\u00e9n chamado dominio IV) \u00e9 un m\u00f3dulo extracelular de funci\u00f3n desco\u00f1ecida. Enc\u00f3ntrase en varias prote\u00ednas diferentes entre as que est\u00e1n a parte proteica do proteoglicano de hepar\u00e1n sulfato da membrana basal, unha prote\u00edna de tipo laminina de \"Caenorhabditis elegans\" e a laminina. O dominio IV de laminina non se encontra nas cadeas de laminina curtas (alfa4 ou beta3).\nLaminina de tipo EGF.\nAdemais de distintos tipos de dominios globulares todas as subunidades de laminina conte\u00f1en, na s\u00faa primeira metade, repetici\u00f3ns en t\u00e1ndem de aproximadamente 60 amino\u00e1cidos de lonxitude, que incl\u00faen oito ciste\u00ednas conservadas. A estrutura terciaria deste dominio \u00e9 remotamente similar no seu extremo N-terminal \u00e1 do m\u00f3dulo de tipo EGF. Tam\u00e9n se co\u00f1ece como \"LE\" ou dominio \"de tipo EGF de tipo laminina\". O n\u00famero de copias do dominio de tipo EGF de laminina nas diferentes formas de laminina \u00e9 moi variable; atop\u00e1ronse de 3 a 22 copias. Na cadea gamma-1 de laminina do rato, o s\u00e9timo dominio LE \u00e9 o \u00fanico que se une con alta afinidade ao nid\u00f3xeno. Os sitios de uni\u00f3n est\u00e1n localizados na superficie nos bucles C1-C3 e C5-C6. Nas lamininas, longas formaci\u00f3ns consecutivas de dominios de tipo EGF forman elementos de tipo bastonci\u00f1o de flexibilidade limitada, que determinan o espazado na formaci\u00f3n das redes de laminina da membrana basal.\nLaminina G.\nO dominio da laminina globular (G) pode encontrarse nunha ou varias copias en varios membros da familia das lamininas, entre os que est\u00e1n un gran n\u00famero de prote\u00ednas extracelulares. A parte C-terminal da cadea de laminina alfa cont\u00e9n unha repetici\u00f3n en t\u00e1ndem de cinco dominios de laminina G, que son esenciais para a uni\u00f3n de heparina e a adhesi\u00f3n celular. A laminina alfa4 est\u00e1 distribu\u00edda en varios tecidos como os nervios perif\u00e9ricos, ra\u00edces dos ganglios dorsais, m\u00fasculo esquel\u00e9tico e capilares; na uni\u00f3n neuromuscular c\u00f3mpre esta laminina para a especializaci\u00f3n sin\u00e1ptica. Prediciuse que a estrutura secundaria do dominio G de laminina lembra \u00e1 da pentraxina.\nOs dominios G de laminina poden variar na s\u00faa funci\u00f3n, e adscrib\u00edronse diversas funci\u00f3ns de uni\u00f3n a diferentes m\u00f3dulos LamG. Por exemplo, as cadeas de laminina alfa1 e alfa2 te\u00f1en cada unha cinco dominios G de laminina C-terminais, dos que s\u00f3 os dominios LG4 e LG5 conte\u00f1en sitios de uni\u00f3n para a heparina, sulf\u00e1tidos e o receptor da superficie celular distroglicano. As prote\u00ednas que conte\u00f1en dominios G de laminina parecen ter unha ampla variedade de funci\u00f3ns na adhesi\u00f3n celular, sinalizaci\u00f3n celular, migraci\u00f3n celular, ensamblaxe e diferenciaci\u00f3n celular.\nN-terminal de laminina.\nA ensamblaxe da membrana basal \u00e9 un proceso cooperativo no cal as lamininas se polimerizan polos seus dominios N-terminais (LN ou dominio VI) e anc\u00f3ranse \u00e1 superficie celular a trav\u00e9s dos seus doominios G. As netrinas poden tam\u00e9n asociarse con esta rede por medio de interacci\u00f3ns do dominio LN heterot\u00edpicas. Isto orixina unha sinalizaci\u00f3n celular a trav\u00e9s de integrinas e o distroglicano (e posiblemente outros receptores) recrutados na laminina adherente. Esta autoensamblaxe dependente do dominio LN consid\u00e9rase esencial para a integridade das membranas basais, como se ve nas formas hereditarias de distrofia muscular que conte\u00f1en a deleci\u00f3n do m\u00f3dulo LN da cadea alfa 2 de laminina. O dominio N-terminal de laminina enc\u00f3ntrase en todas as subunidades de lamininas e da netrina ag\u00e1s nas cadeas de laminina alfa 3A, alfa 4 e gamma 2.\nProte\u00ednas humanas que conte\u00f1en dominios de laminina.\nDominio de laminina I.\nLAMA1; LAMA2; LAMA3; LAMA4; LAMA5;\nDominio de laminina II.\nLAMA1; LAMA2; LAMA3; LAMA4; LAMA5;\nLaminina B (Dominio IV).\nHSPG2; LAMA1; LAMA2; LAMA3; LAMA5; LAMC1; LAMC2; LAMC3;\nLaminina de tipo EGF (Dominios III e V).\nAGRIN; ATRN; ATRNL1; CELSR1; CELSR2; CELSR3; CRELD1; HSPG2;\nLAMA1; LAMA2; LAMA3; LAMA4; LAMA5; LAMB1; LAMB2; LAMB3;\nLAMB4; LAMC1; LAMC2; LAMC3; MEGF10; MEGF12; MEGF6;\nMEGF8; MEGF9; NSR1; NTN1; NTN2L; NTN4; NTNG1; NTNG2;\nRESDA1; SCARF1; SCARF2; SREC; STAB1; USH2A;\nDominio G de laminina.\nAGRIN; CASPR4; CELSR1; CELSR2; CELSR3; CNTNAP1; CNTNAP2; CNTNAP3; CNTNAP4;\nCNTNAP5; COL11A1; COL11A2; COL24A1; COL5A1; COL5A3; CRB1; CRB2;\nCSPG4; EGFLAM; FAT; FAT2; FAT4; GAS6; HSPG2; LAMA1;\nLAMA2; LAMA3; LAMA4; LAMA5; NELL2; NRXN1; NRXN2; NRXN3;\nPROS1; RESDA1; SLIT1; SLIT2; SLIT3; USH2A;\nN-terminal de laminina (Dominio VI).\nLAMA1; LAMA2; LAMA3; LAMA5; LAMB1; LAMB2; LAMB3; LAMB4;\nLAMC1; LAMC3; NTN1; NTN2L; NTN4; NTNG1; NTNG2; USH2A;"}
{"id": "257001", "revid": "1987", "url": "https://gl.wikipedia.org/wiki?curid=257001", "title": "Mundo \u00c1rabe", "text": ""}
{"id": "257002", "revid": "89787", "url": "https://gl.wikipedia.org/wiki?curid=257002", "title": "Cosmo Duff Gordon", "text": "Cosmo Edmund Duff Gordon, nado o 22 de xullo de 1862 e finado o 20 de abril de 1931, foi un arist\u00f3crata, terratenente e tirador de esgrima escoc\u00e9s, ga\u00f1ador dunha medalla ol\u00edmpica pero sobre todo co\u00f1ecido pola controversia sobre a s\u00faa conduta durante o afundimento do RMS Titanic.\nTraxectoria.\nFillo de Cosmo Lewis Duff Gordon e de Anna Maria Antrobus. Cosmo recibiu unha educaci\u00f3n exclusiva en Eton, onde comezou a practicar a esgrima. En 1896, sucedeu a Maurice Duff Gordon como quinto baronnet de Halkin coas s\u00faas propiedades en Maryculter, o t\u00edtulo fora concedido polo rei a un antepasado seu, James Duff, c\u00f3nsul brit\u00e1nico en C\u00e1diz en 1813 en reco\u00f1ecemento \u00e1 axuda dada \u00e1 Coroa durante a Guerra da Independencia espa\u00f1ola, onde a familia posu\u00eda desde 1772 unha adega de Xerez, que a\u00ednda existe a Duff Gordon Winery.\nEn 1900, Duff Gordon casou con Lucy Christiana Sutherland, de dubidosa reputaci\u00f3n segundo os canons da \u00e9poca, era nai divorciada e a s\u00faa irm\u00e1 Elinor Glyn era autora de novelas rom\u00e1nticas que rebordaban erotismo . Lucy era dese\u00f1adora de moda de \u00e9xito e ao casar Cosmo converteuse en director da s\u00faa casa de modas, \u00ab La Maison de Lucile \u00bb localizada en Londres.\nEn 1906, Duff Gordon formou parte do equipo de esgrima do Reino Unido nos Xogos Intercalados ga\u00f1ando unha medalla de prata na competici\u00f3n por equipos en espada. En 1908 formou parte do comit\u00e9 de esgrima dos Xogos Ol\u00edmpicos de Londres.\nO \"Titanic\".\nEn abril 1912, a parella decide viaxar aos Estados Unidos facendo a traves\u00eda a bordo do \"Titanic\", baixo o nome de Mr e Mrs Morgan, non se sabe a raz\u00f3n da non utilizaci\u00f3n dos seus nomes reais, pero poder\u00eda ser problemas que Lucy tivera noutras ocasi\u00f3ns coa alf\u00e1ndega americana . Duff Gordon e a s\u00faa dona embarcaron acompa\u00f1ados pola secretaria dela no ser\u00e1n do 10 de abril de 1912 en Cherbourg tras primeiro coller o transbordador \"Nomadic\" para chegaren ao nav\u00edo. Cosmo ocupou a cabina A-16 e a s\u00faa dona a A-20. O 14 de abril o \"Titanic\" colide cun iceberg comezando a afundir. A parella e a s\u00faa secretaria at\u00f3panse xunta os botes, no lado de babor, onde a tripulaci\u00f3n estaba traballaba para abaixalos. Por invitaci\u00f3n do primeiro oficial Murdoch, os tres embarcaron no bote salvavidas n\u00ba1 con dous americanos e sete fogueiros, e a\u00ednda que ti\u00f1a unha capacidade para 40 persoas . Tras ser rescatados parte para Nova York no \"Carpathia\" cos outros superviventes. Non obstante, a prensa anuncia a s\u00faa morte o 16 de abril, antes de retractarse da err\u00f3nea nova.\n\u00daltimos anos.\nDespois do naufraxio, Cosmo Duff Gordon testemu\u00f1ou na comisi\u00f3n brit\u00e1nica encargada de realizar a enquisa sobre o accidente dirixida por Lord Mersey, sobre as condici\u00f3ns do seu salvamento. A enquisa conclu\u00edu que non hab\u00eda nada que lle reprochar A\u00ednda as\u00ed constatou tam\u00e9n que se o bote fora cara \u00e1 xente que estaba na auga no canto de afastarse, poder\u00eda facilmente ser capaz de rescatar algunhas delas.. Duff Gordon viu a s\u00faa reputaci\u00f3n en interdito polo asunto, retir\u00e1ndose practicamente da vida p\u00fablica, vivindo entre as s\u00faas posesi\u00f3ns de Escocia e o O Cairo.\nPol\u00e9mica.\nO xeito no que se salvou Duff Gordon creou pol\u00e9mica. O seu bote unha vez no mar con s\u00f3 doce viaxeiros, non procurou superviventes no lugar do naufraxio a pesar do oficial Murdoch ordenara ao seu responsable, George Symons, axudar a outros pasaxeiros. De feito, durante a comisi\u00f3n de enquisa brit\u00e1nica, un dos enquisadores tratou abertamente de covarde a Symons, o que levou ao presidente Lord Mersey a chamar \u00e1 orde ao inquisidor, declarando : \u00ab Deixe tranquilo ese pobre home ! \u00bb A bordo do bote, Hendrickson pediu axudar os viaxeiros que estaban nas x\u00e9lidas augas, mais Lady Duff Gordon suxeriu que os superviventes poder\u00edan amorearse arredor do bote e afundilo, co que concordaron o resto dos navegantes.\nNo decurso da noite, Duff Gordon fai amizade cos seus compa\u00f1eiros de infortunio, en especial cos sete fogueiros, ofrec\u00e9ndolles tabaco e conversando con eles. Lady Duff Gordon d\u00edxolle \u00e1 s\u00faa secretaria, Mabel Francatelli : \u00ab Perdeuse o voso precioso camis\u00f3n \u00bb ao ver arder o Titanic. A conversa dirixiuse finalmente ao feito que os membros da tripulaci\u00f3n perderan todo, xa que a White Star deixaba sen efecto os seus salarios a medianoite do 15 de abril, como era a norma en caso de accidente. Para compensar esas perdas, Duff Gordon decidiu darlle a cada un cinco libras (o salario mensual dun fogueiro era de 6\u00a3), o que alg\u00fans medios viron como unha tentativa de suborno aos fogueiros para que non volveran ao lugar do naufraxio.\nUnha vez a bordo do \"Carpathia\", Duff Gordon e a s\u00faa dona fix\u00e9ronse fotografar cos sete fogueiros rescatados con eles, o que contribu\u00edu a aumentar as sospeitas sobre o seu salvamento."}
{"id": "257003", "revid": "46634", "url": "https://gl.wikipedia.org/wiki?curid=257003", "title": "Cosmo Edmund Duff Gordon", "text": ""}
{"id": "257004", "revid": "23204", "url": "https://gl.wikipedia.org/wiki?curid=257004", "title": "Erecura", "text": "Erecura (tam\u00e9n chamada Herecura, Aerecura, Eracura) foi unha deusa adora na antig\u00fcidade de orixe celta. \u00c9 representada cos atributos de Proserpina e est\u00e1 asociada co deus romano do inframundo Dis Pater. Aparece con este \u00faltimo nunha estatua atopada en Oberseebach, Su\u00edza e en varios textos m\u00e1xicos de Austria, na compa\u00f1a de Cerberus ou de Ogmios. Outra inscrici\u00f3n dedicada a ela foi atopada preto de Stuttgart, Alema\u00f1a. Orixinalmente puido ser unha deusa da terra, asociada coa fertilidade, a cornucopia e cestos de maz\u00e1s."}
{"id": "257006", "revid": "98629", "url": "https://gl.wikipedia.org/wiki?curid=257006", "title": "Festas de Acerbaix\u00e1n", "text": "Festas de Acerbaix\u00e1n:"}
{"id": "257007", "revid": "23204", "url": "https://gl.wikipedia.org/wiki?curid=257007", "title": "Emblema de Abkhazia", "text": "Actualmente existen d\u00faas entidades que disputan o goberno de Abkhazia, a parcialmente reco\u00f1ecida Rep\u00fablica de Abkhazia e o Goberno da Rep\u00fablica Aut\u00f3noma de Abkhazia.\nRep\u00fablica de Abkhazia.\nO emblema da Rep\u00fablica de Abkhazia foi adoptado polo Soviet Supremo de Abkhazia o 23 de xullo de 1992, despois da declaraci\u00f3n de secesi\u00f3n de Xeorxia.\nO emblema est\u00e1 dividido verticalmente en verde e branco. Sobre este fondo hai figuras en dourado:\nO verde simboliza a xuventude e a vida, mentres que o branco simboliza a espiritualidade. As estrelas representan o sol, as\u00ed como a uni\u00f3n de Oriente e Occidente.\nRep\u00fablica Aut\u00f3noma de Abkhazia.\nA Rep\u00fablica Aut\u00f3noma de Abkhazia usa o escudo de armas de Xeorxia e tam\u00e9n adoptou un logotipo que se utiliza cos s\u00edmbolos nacionais de Xeorxia. O logotipo leva o nome da rep\u00fablica aut\u00f3noma en xeorxiano e abkhazo e representa \u00e1 Casa de Goberno en Sukhumi."}
{"id": "257008", "revid": "65337", "url": "https://gl.wikipedia.org/wiki?curid=257008", "title": "Moedas de euro de Austria", "text": "As moedas de euro de Austria son todas de dese\u00f1os diferentes realizados por Josef Kaiser, cun tema com\u00fan para cada unha das series. \nT\u00f3dalas moedas incl\u00faen tam\u00e9n as 12 estrelas da UE, as\u00ed como o ano de cu\u00f1ado pola \"M\u00fcnze \u00d6sterreich\"."}
{"id": "257009", "revid": "23204", "url": "https://gl.wikipedia.org/wiki?curid=257009", "title": "Genii Cucullati", "text": "Os Genii Cucullati (Esp\u00edritos encarrapuchados) son unhas figuras relixiosas atopadas nas rexi\u00f3ns romano celtas dende Britania ata Pannonia. Son representados como \"figuras encarrapuchadas esculpidas en formas case abstractas\" (Henig, 62). Foron atopadas en gran concentraci\u00f3n en Renania (Hutton). En Britania adoitan ser atopados na forma de deidade tripla, que semella ser exclusivo das representaci\u00f3ns britanas (De la Bedoy\u00e8re).\nA capa con carapucha estaba asociado cos galos durante o per\u00edodo romano. O deus encapuchado da sa\u00fade era co\u00f1ecido como Telesforo e a s\u00faa orixe puido deberse \u00f3 sincretismo Greco-g\u00e1lata producido en Anatolia no s\u00e9culo -III."}
{"id": "257010", "revid": "27249", "url": "https://gl.wikipedia.org/wiki?curid=257010", "title": "Setsuana", "text": ""}
{"id": "257011", "revid": "89787", "url": "https://gl.wikipedia.org/wiki?curid=257011", "title": "R\u00edo Notwane", "text": "O r\u00edo Notwane (ou Ngotwane) \u00e9 un r\u00edo do sueste de Botswana. \nPartes do seu curso coinciden coa fronteira entre Botswana e Sur\u00e1frica. A s\u00faa desembocadura est\u00e1 no nacemento do r\u00edo Limpopo. A s\u00faa bac\u00eda ocupa 18.053\u00a0km2.\nCurso.\nO Notwane xorde a uns 11\u00a0km ao sur de Ramotswa, e fl\u00fae pola fronteira cara ao nord\u00e9s at\u00e9 conflu\u00edr co Limpopo \u00e1 altura de Mahalapye.\nA s\u00faa fonte enc\u00f3ntrase nos campos da \u00c1frica austral, nos chamados \"veld\", na zona oriental do deserto de Kalahari. Logo discorre cara ao nordeste cruzando as terras m\u00e1is densamente poboadas de Botswana, pasando polo leste de Lobatse e por cerca de Gaborone. Finalmente \u00fanese ao r\u00edo Limpopo pola s\u00faa marxe esquerda na fronteira de Sur\u00e1frica con Botswana, a 6\u00a0km da confluencia do Limpopo co r\u00edo Matlabas.\nA cunca do Notwane est\u00e1 composta polo propio Notwane ademais dos seus afluentes, o Taung, o Metsemaswaane e o Nywane, sendo tam\u00e9n outro afluente importante o Peleng. Mais todos os r\u00edos son ef\u00e9meros, onde hai auga a tempadas breves, dependendo das choivas. O seu leito est\u00e1 seco durante a estaci\u00f3n seca, e en tempos de secura poden estar as\u00ed durante todo o ano. Todos estes r\u00edos poden sufrir de enchentes relampo.\nHistoria.\nAs marxes do r\u00edo Notwane est\u00e1n habitadas desde a Idade de Pedra media.\nO primeiro asentamento moderno foi Moshaweng, que foi establecido polo xefe tlokwa Gaborone a finais dos 1880, no lugar da actual capital.\nA capital do pa\u00eds, Gaborone, foi situada a car\u00f3n do r\u00edo nos 1960 en parte debido \u00e1 proximidade do ferrocarril e en parte debido \u00e1 dispo\u00f1ibilidade da auga.\nPresas.\nA presa de Gaborone, que abastece de auga a cidade de Gaborone, ten unha capacidade de 144 mill\u00f3n de m3.\nCurso arriba, a presa de Ngotwane en Lehurutshe, Sur\u00e1frica, ten unha capacidade de 18 mill\u00f3ns de m3.\nNa cunca que fornece de auga a presa de Gaborone hai moitas outras represas, maiormente de pequenas dimensi\u00f3ns, sendo s\u00f3 a presa de Nnywane, preto de Lobatse, usada para abastecemento de auga.\nTras un estudo en 1992 do impacto das pequenas presas no curso da auga, estableceuse unha moratoria na construci\u00f3ns destas no lugar."}
{"id": "257013", "revid": "23204", "url": "https://gl.wikipedia.org/wiki?curid=257013", "title": "Sardinops sagax", "text": "Sardinops sagax (Jenyns, 1842) \u00e9 un peixe oste\u00edctio mari\u00f1o da familia dos clupeidos, dentro da orde dos clupeiformes, \u00fanico representante do x\u00e9nero Sardinops.\nEtimolox\u00eda.\nO x\u00e9nero, \"Sardinops\", deriva do de \"Sardina\", e da forma latina \"-ops\", derivada do grego antigo \u03ce\u03c8 \"\u00f3ps\", \"vista\", co significado de \"parecido\", \"da mesma aparencia\".\nO nome espec\u00edfico, \"sagax\" \u00e9 un adxectivo latino, \"sagax\", \"-acis\", que significa \"que ten o olfacto fino\", \"sagaz\".\nCaracter\u00edsticas.\nTen o corpo alongado e pode alcanzar os 39\u00a0cm de lonxitude, a\u00ednda que normalmente non pasa dos 20, e at\u00e9 486 g de peso. A s\u00faa columna vertebral est\u00e1 composta de 48 a 54 v\u00e9rtebras. A aleta dorsal est\u00e1 sustentada por de 12 a 21 raios brandos, e a aleta anal, algo m\u00e1is grande, conta con de 13 a 19 raios, as\u00ed mesmo brandos.\nH\u00e1bitat e biolox\u00eda.\nDistrib\u00faese polas costas do Pac\u00edfico, desde o sur de Alasca at\u00e9 a Terra do Fogo, polas illas da Micronesia, sueste asi\u00e1tico, desde a China at\u00e9 Indonesia, Nova Zelandia, Australia, por todas as costas do norte do oc\u00e9ano \u00cdndico, desde Indonesia at\u00e9 o cabo da Boa Esperanza, e inclu\u00edndo as illas \u00edndicas, e polo Atl\u00e1ntico sur, dobrando este cabo, at\u00e9 o sur de golfo da Guinea.\n\u00c9 un peixe mari\u00f1o, pel\u00e1xico-ner\u00edtico, ocean\u00f3dromo. propio dos mares de clima subtropical (augas de 9\u00a0\u00b0C a 21\u00a0\u00b0C; latitude de 61 \u00b0N a 47\u00b0S; lonxitude de 145\u00b0W a 180 \u00b0E) que vive desde a superficie at\u00e1 os 200 m de profundidade.\nOs individuos xuven\u00eds alim\u00e9ntanse principalmente de zooplancto (sobre todo cop\u00e9podos), e os adultos de fitoplancton.\nA reproduci\u00f3n, como en todos os clupeidos, \u00e9 ov\u00edpara, e os ovos son pel\u00e1xicos, as\u00ed como as larvas. Poden vivir at\u00e9 os 25 anos de idade.\nOutros sin\u00f3nimos.\nNon \u00e9 de estra\u00f1ar que unha especie que te\u00f1a unha \u00e1rea de distribuci\u00f3n tan ampla fora descrita en diversos puntos por diferentes autores, polo que, ademais dos sin\u00f3nimos citados na \"caixa taxon\u00f3mica\" ten os seguintes:\nAs\u00ed como tam\u00e9n moitos outros sin\u00f3nimos vulgares:\nentre outros."}
{"id": "257015", "revid": "22795", "url": "https://gl.wikipedia.org/wiki?curid=257015", "title": "Sardinops caerulea", "text": ""}
{"id": "257016", "revid": "22795", "url": "https://gl.wikipedia.org/wiki?curid=257016", "title": "Sardinops melanostica", "text": ""}
{"id": "257017", "revid": "22795", "url": "https://gl.wikipedia.org/wiki?curid=257017", "title": "Sardinops caeruleus", "text": ""}
{"id": "257018", "revid": "22795", "url": "https://gl.wikipedia.org/wiki?curid=257018", "title": "Sardinops neopilchardus", "text": ""}
{"id": "257019", "revid": "22795", "url": "https://gl.wikipedia.org/wiki?curid=257019", "title": "Sardinops", "text": ""}
{"id": "257020", "revid": "22795", "url": "https://gl.wikipedia.org/wiki?curid=257020", "title": "Sardinops ocellatus", "text": ""}
{"id": "257022", "revid": "89787", "url": "https://gl.wikipedia.org/wiki?curid=257022", "title": "Esgrima nos Xogos Ol\u00edmpicos de 1904", "text": "Nos Xogos Ol\u00edmpicos de 1904 disput\u00e1ronse cinco probas de esgrima. Competiron 11 tiradores de tres naci\u00f3ns.\nNa terceira edici\u00f3n dos xogos, o programa inclu\u00edu unha proba de florete por equipos por vez primeira, e a \u00fanica proba de vara de todas as edici\u00f3ns ol\u00edmpicas. Elimin\u00e1ronse todas as probas para profesionais. A competici\u00f3n efectuouse entre o 7 e o 8 de setembro."}
{"id": "257024", "revid": "6279", "url": "https://gl.wikipedia.org/wiki?curid=257024", "title": "Ribadumia (hom\u00f3nimos)", "text": ""}
{"id": "257026", "revid": "22795", "url": "https://gl.wikipedia.org/wiki?curid=257026", "title": "Sardinops ocellata", "text": ""}
{"id": "257027", "revid": "56817", "url": "https://gl.wikipedia.org/wiki?curid=257027", "title": "Telo (deus)", "text": "Telo \u00e9 un deus celta, o esp\u00edrito ep\u00f3nimo de Toulon, no departamento franc\u00e9s de Dordo\u00f1a. Era a deidade dunha fonte sagrada en torno \u00e1 cal medrou o asentamento antigo da cidade.\nTam\u00e9n se te\u00f1en atopado unha serie de dedicatorias a Telo preto da cidade de P\u00e9rigueux. En tres delas, Telo \u00e9 invocado xunto coa deusa Stanna."}
{"id": "257028", "revid": "839", "url": "https://gl.wikipedia.org/wiki?curid=257028", "title": "Arquieparqu\u00eda cat\u00f3lica armenia de Istambul", "text": "A arquieparqu\u00eda de Istambul, tam\u00e9n chamada arquidiocese de Constantinopla, \u00e9 unha eparqu\u00eda que atende aos cat\u00f3licos de rito armenio en Turqu\u00eda. Foi orixinialmente creada en 1830, e posteriormente unida ao Patriarcado de Cilicia en 1866. En 1928, cando a s\u00e9 patriarcal foi movida a Beirut, a actual arquieparqu\u00eda foi restablecida, o 15 de outubro de 1928. O arcebispo actual \u00e9 Boghos Levon Zekiyan. En 2008 hab\u00eda arredor de 3.650 cat\u00f3licos de rito armenio pertencentes \u00e1 diocese.\nTerritorio.\nA arquieparqu\u00eda ten xurisdici\u00f3n sobre todos os fieis cat\u00f3licos armenios de Turqu\u00eda. A comunidade cat\u00f3lica armenia se concentra especialmente en Istambul, onde viven arredor de 3.000 fieis, herdeiros dunha colonia moito m\u00e1is numerosa no pasado. Outros grupos m\u00e1is pequenos existen en Ancara e Mardin. \nEpiscopoloxio.\nEn 1830 foi erixida a arquieparqu\u00eda de Constantinopla. At\u00e9 a uni\u00f3n coa s\u00e9 patriarcal, os arcebispos foron os seguintes:\nEn 1866 a s\u00e9 foi unida ao Patriarcado de Cilicia, dende ent\u00f3n os patriarcas foron os seguintes:\nEn 1928, o patriarcado foi trasladado a Beirut, e a s\u00e9 foi restablecida: "}
{"id": "257030", "revid": "23204", "url": "https://gl.wikipedia.org/wiki?curid=257030", "title": "Johann Julius Walbaum", "text": "Johann Julius Walbaum nado en Wolfenb\u00fcttel (Baixa Saxonia, Alema\u00f1a) o 30 de xu\u00f1o de 1724 e finado o 21 de agosto de 1799 en L\u00fcbeck, foi un m\u00e9dico, naturalista e tax\u00f3nomo alem\u00e1n.\nTraxectoria.\nEn L\u00fcbeck institu\u00edu un gran \"gabinete de curiosidades\" e deuse a co\u00f1ecer polas s\u00faas publicaci\u00f3ns sobre os peixes e as tartarugas.\nFoi o primeiro en describir moitas especies previamente desco\u00f1ecidas de lugares remotos do planeta, tales como a barracuda (\"Sphyraena barracuda\"), salm\u00f3n \"Chum\" (\"Oncorhynchus keta\") do r\u00edo Kamchatka en Siberia, e o curimat\u00e1-pac\u00fa (\"Prochilodus marggravii\") do r\u00edo S\u00e3o Francisco no Brasil.\nAdemais foi o primeiro en observar a acci\u00f3n preventiva da utilizaci\u00f3n de luvas contra as infecci\u00f3ns durante a cirurx\u00eda m\u00e9dica (aquelas luvas estaban feitas co cego de ovellas en vez de caucho, material que a\u00ednda non fora descuberto).\nO Museo de Historia Natural de L\u00fcbeck (\"Museum f\u00fcr Natur und Umwelt L\u00fcbeck\"), aberto en 1893, foi dotado inicialmente coa extensa colecci\u00f3n cient\u00edfica de Walbaum.\nContribuci\u00f3n \u00e1 ictiolox\u00eda.\nEn ictiolox\u00eda, a s\u00faa principal contribuci\u00f3n foi a reedici\u00f3n do libro de Peter Artedi (1705-1735), que presenta todas as especies de peixes co\u00f1ecidas na \u00e9poca, aumentadas por unha bibliograf\u00eda posta ao d\u00eda por Walbaum. Describiu 200 novas especies, 43 das cales seguen a ser v\u00e1lidas at\u00e9 hoxe, segundo os criterios de Carl von Linn\u00e9 (entre elas, \"Sardina pilchardus\" a popular sardi\u00f1a). Renomeou moitas especies creadas por Johann David Sch\u00f6pf (1752-1800), Georg Wilhelm Steller (1709-1746), Thom\u00e1s Pennant (1726-1798) e Stephan Petrovich Krascheninnikov (1713-1755).\nEsta edici\u00f3n foi severamente criticada por Georges Cuvier (1769-1832) . Pero a obra foi reavaliada posteriormente por Theodore Nicholas Gill (1837-1914) que reco\u00f1eceu o seu interese especialmente polas descrici\u00f3ns de diversos x\u00e9neros descritos por outros autores."}
{"id": "257031", "revid": "22795", "url": "https://gl.wikipedia.org/wiki?curid=257031", "title": "Walbaum", "text": ""}
{"id": "257033", "revid": "65337", "url": "https://gl.wikipedia.org/wiki?curid=257033", "title": "Moedas de euro de San Marino", "text": "As moedas de euro de San Marino son todas de dese\u00f1os diferentes nos seus anversos. San Marino non forma parte da UE pero ten unha relaci\u00f3n con Italia de uni\u00f3n monetaria polo que emprega o euro como moeda oficial e as s\u00faas emisi\u00f3ns son limitadas. As moedas est\u00e1n dese\u00f1adas por Franti\u0161ek Chochola e simbolizan a historia e monumentos da pequena rep\u00fablica, levan a letra \u201cR\u201d por estar cu\u00f1adas en Roma (\"Istituto Poligrafico e Zecca dello Stato\"). As moedas tam\u00e9n levan as iniciais do gravador: \u201cCh\u201d pola inicial do dese\u00f1ador (Franti\u0161ek Chochola) e \u201cELF\u201d polo gravador (Ettore Lorenzo Frapiccini)."}
{"id": "257034", "revid": "88215", "url": "https://gl.wikipedia.org/wiki?curid=257034", "title": "Ji\u0159\u00ed Adam", "text": "Ji\u0159\u00ed Adam, nado en Praga o 12 de outubro de 1950, \u00e9 un pentatleta, tirador de esgrima e adestrador checo, ga\u00f1ador dunha medalla de prata en p\u00e9ntatlon moderno por equipos para Checoslovaquia nos Xogos Ol\u00edmpicos de 1976.\nTraxectoria.\nAdam comezou a practicar o p\u00e9ntatlon na escola, destacando no tiro e na esgrima, que tam\u00e9n practicaba en solitario. Entre 1973 e 1979 representou a Checoslovaquia nos Campionatos do Mundo de P\u00e9ntatlon, sen \u00e9xito. Nos Xogos Ol\u00edmpicos de 1976 o equipo checo composto por Adam, Jan B\u00e1rt\u016f e Bohumil Starnovsk\u00fd logrou con 15.451 puntos a segunda praza tras o Reino Unido. Nos Xogos Ol\u00edmpicos de 1980 participou en esgrima, co equipo de espada composto ademais por Jurkou, Holubem, Dubou e Kubi\u0161tou que quedou en sexto lugar. Tras retirarse da alta competici\u00f3n exerceu como adestrador, primeiro en centros deportivos xuven\u00eds e despois no equipo checo de p\u00e9ntatlon."}
{"id": "257037", "revid": "35560", "url": "https://gl.wikipedia.org/wiki?curid=257037", "title": "Mars Express", "text": "Mars Express \u00e9 unha sonda espacial da Axencia Espacial Europea lanzada o 2 de xu\u00f1o de 2003 mediante un foguete Soiuz FG desde o cosm\u00f3dromo de Baikonur para estudar Marte.\nCaracter\u00edsticas.\nMars Express \u00e9 unha misi\u00f3n co obxectivo de estudar Marte e fotografalo a alta resoluci\u00f3n co fin de obter datos xeol\u00f3xicos e mineral\u00f3xicos e de caracterizar a composici\u00f3n da s\u00faa atmosfera, a estrutura da s\u00faa subsuperficie, os patr\u00f3ns de circulaci\u00f3n atmosf\u00e9rica global e a interacci\u00f3n entre a atmosfera e o subsolo. Mars Express levaba acaroada a sonda de aterraxe Beagle 2, que se separou da nave principal antes de entrar en \u00f3rbita marciana co fin de chegar \u00e1 superficie e estudala in situ. Beagle 2 nunca chegou a transmitir desde a superficie, unha d\u00e9cada mais tarde foi atopada pola Mars Reconnaissance Orbiter a inaxen mostra que os paneis solares despreg\u00e1ronse parcialmente imposibilitando que antena radio comunicase coa terra e recibir ordes.\nA estrutura principal da nave \u00e9 de aluminio e ten forma de cubo cunhas dimensi\u00f3ns de 1,5 m x 1,8 m x 1,4 m. Desta estrutura sobresaen os paneis solares, que lle dan unha envergadura \u00e1 nave de 12 metros, e varios instrumentos e antenas. A masa total da nave, con propelente, \u00e9 de 1123\u00a0kg (666\u00a0kg sen propelente). Nun dos lados do cubo at\u00f3pase unha antena parab\u00f3lica de alta ganancia e 1,8 m de di\u00e1metro. Perpendicularmente \u00f3s paneis solares, e de lados opostos, sobresaen d\u00faas antenas dipolo de 20 m de longo que forman parte do radar de sondaxe. Doutro dos lados sobresae unha antena tubular de baixa ganancia e 4 m de longo. O cubo cont\u00e9n o sistema de propulsi\u00f3n, cun motor principal bipropelente e cun pulo de 400 N e oito propulsores m\u00e1is pequenos, de 10 N de pulo e situados en cada esquina do cubo. A nave estabil\u00edzase nos tres eixos e o control e co\u00f1ecemento da actitude corren a cargo de d\u00faas unidades de referencia inercial, dous seguidores de estrelas, dous sensores solares, varios xiroscopios e aceler\u00f3metros e catro volantes de inercia de 12 Nms de momento angular. O control t\u00e9rmico da nave ten lugar mediante o uso de radiadores, illantes e quentadores.\nOs paneis solares, cunha superficie de 11,42 m\u00b2, deber\u00edan ter proporcionado ata 660 W de potencia \u00e1 distancia de Marte, pero unha conexi\u00f3n defectuosa rebaixou esa cifra a 460 W, afectando \u00f3 modo en que a nave pode facer observaci\u00f3ns cient\u00edficas. A enerx\u00eda el\u00e9ctrica g\u00e1rdase en tres bater\u00edas de i\u00f3n de litio cunha capacidade de 64,8 Ah e unha sa\u00edda de 28 V e que \u00e9 usada durante as eclipses.\nAs comunicaci\u00f3ns te\u00f1en lugar mediante a antena de alta ganancia e d\u00faas antenas omminidireccionais traballando en banda S e banda X. Adicionalmente, Mars Express leva a bordo d\u00faas antenas para UHF pensadas para ser usadas coa Beagle 2 e que son capaces de comunicarse cos diferentes rovers estadounidenses situados na superficie.\nInstrumentaci\u00f3n cient\u00edfica.\nMars Express leva a bordo un total de sete experimentos cunha masa conxunta de 116\u00a0kg:\nDesenvolvemento da misi\u00f3n.\nMars Express foi lanzada a unha \u00f3rbita arredor da Terra de 200\u00a0km de altura o 2 de xu\u00f1o de 2003 \u00e1s 17:45 UTC a bordo dun Soiuz-FG. Hora e media m\u00e1is tarde, a etapa superior da Soiuz-FG \u00e1 que a nave estaba acoplada acendeuse de novo, inxect\u00e1ndoa nunha \u00f3rbita de transferencia cara Marte. A etapa superior e a Mars Express separ\u00e1ronse \u00e1s 19:17, co posterior despregue dos paneis solares por parte da nave. O 4 de xu\u00f1o e en setembro execut\u00e1ronse sendas manobras de correcci\u00f3n de traxectoria, chegando a nave a Marte en decembro. O 19 de decembro \u00e1s 8:31 UTC, Mars Express liberou a pequena sonda de aterraxe Beagle 2, da que nunca m\u00e1is se tiveron noticias. A nave acendeu os seus motores para entrar en \u00f3rbita marciana o 25 de decembro \u00e1s 2:47 UTC durante 37 minutos, quedando nunha \u00f3rbita altamente el\u00edptica, cun periapse de 250\u00a0km e un apoapse de 150.000\u00a0km e unha inclinaci\u00f3n orbital de 25 graos. Tras varios acendidos do motor principal, o 30 de decembro Mars Express quedou na s\u00faa \u00f3rbita de traballo, cun periapse de 258\u00a0km e un apoapse de 11.560\u00a0km e case 90 graos de inclinaci\u00f3n orbital, e que ser\u00eda modificada varias veces m\u00e1is tarde. A misi\u00f3n nominal durar\u00eda un ano marciano (687 d\u00edas), pero o bo estado da nave permitiu estender a s\u00faa misi\u00f3n varias veces.\nDatos.\nNo 2021, Mars Express, corroborou diversos datos: o 95 % da atmosfera marciana est\u00e1 constitu\u00edda por di\u00f3xido de carbono, o planeta ten tres capas de ozono (unha permanente, outra asociada a estaci\u00f3ns no hemisferio norte e outra a estaci\u00f3ns no hemisferio sur) entre 100 e 1000 veces m\u00e1is tenues que na Terra."}
{"id": "257038", "revid": "5132", "url": "https://gl.wikipedia.org/wiki?curid=257038", "title": "Nuevo Los Pajaritos", "text": ""}
{"id": "257040", "revid": "56817", "url": "https://gl.wikipedia.org/wiki?curid=257040", "title": "Mars M-69", "text": "Mars M-69 ou Mars M69 foi o nome dun modelo de sondas espaciais sovi\u00e9ticas que se intentaron lanzar cara Marte no ano 1969 para obter datos e imaxes do planeta. \u00c1mbalas d\u00faas sondas non chegaron nin \u00e1 \u00f3rbita terrestre por fallo dos seus foguetes lanzadores, uns Proton.\nAs d\u00faas sondas Mars M-69 que se intentaron lanzar eran id\u00e9nticas e ti\u00f1an unha masa duns 4850\u00a0kg."}
{"id": "257041", "revid": "4817", "url": "https://gl.wikipedia.org/wiki?curid=257041", "title": "Mars M69", "text": ""}
{"id": "257042", "revid": "85894", "url": "https://gl.wikipedia.org/wiki?curid=257042", "title": "Foncuberta, Foncuberta, Maceda", "text": "Foncuberta \u00e9 un lugar da parroquia de Foncuberta no concello ourens\u00e1n de Maceda na comarca de Allariz - Maceda. Ti\u00f1a 142 habitantes no ano 2012 segundo datos do INE e do IGE, dos cales 82 eran homes e 60 muller."}
{"id": "257043", "revid": "1131", "url": "https://gl.wikipedia.org/wiki?curid=257043", "title": "Foncuberta", "text": "O top\u00f3nimo galego Foncuberta pode referirse a:"}
{"id": "257044", "revid": "4817", "url": "https://gl.wikipedia.org/wiki?curid=257044", "title": "Mars M-71", "text": "Mars M-71 ou Mars M71 foi o nome dun modelo de sondas espaciais sovi\u00e9ticas que se intentaron lanzar cara Marte no ano 1971 para obter datos e imaxes do planeta e que inclu\u00edan un aterrizador. Das tres sondas deste modelo lanzadas, a primeira fallou por problemas co seu foguete lanzador (un Proton K/D), mentres que as outras d\u00faas conseguiron chegar a Marte, pasando a ser nomeadas como Mars 2 e Mars 3.\nAs sondas Mars M-71 estaban formadas por un orbitador e unha sonda de aterraxe. A masa total do conxunto era de 4650\u00a0kg, propelente inclu\u00eddo. Med\u00edan 4,1 m de altura, 5,9 m de envergadura e ti\u00f1an unha base cun di\u00e1metro de 2 m. A masa do orbitador solo era de 3440\u00a0kg, propelente inclu\u00eddo, mentres que a da sonda de aterraxe era de 1210\u00a0kg."}
{"id": "257045", "revid": "4817", "url": "https://gl.wikipedia.org/wiki?curid=257045", "title": "Mars M71", "text": ""}
{"id": "257046", "revid": "27155", "url": "https://gl.wikipedia.org/wiki?curid=257046", "title": "Spirochaetales", "text": ""}
{"id": "257048", "revid": "85894", "url": "https://gl.wikipedia.org/wiki?curid=257048", "title": "Pi\u00faca, Pi\u00faca ou Ara\u00faxo, Maceda", "text": "Pi\u00faca \u00e9 un lugar da parroquia de Pi\u00faca ou Ara\u00faxo no concello ourens\u00e1n de Maceda na comarca de Allariz - Maceda. Ti\u00f1a 33 habitantes no ano 2012 segundo datos do INE e do IGE, dos cales 18 eran homes e 15 muller."}
{"id": "257049", "revid": "56817", "url": "https://gl.wikipedia.org/wiki?curid=257049", "title": "Pi\u00faca", "text": "O top\u00f3nimo Pi\u00faca pode referirse a:"}
{"id": "257050", "revid": "85894", "url": "https://gl.wikipedia.org/wiki?curid=257050", "title": "Calveli\u00f1o do Monte, Santiso, Maceda", "text": "Calveli\u00f1o do Monte \u00e9 un lugar da parroquia de Santiso no concello ourens\u00e1n de Maceda na comarca de Allariz - Maceda. Ti\u00f1a 1 habitante no ano 2012 segundo datos do INE e do IGE, que era muller."}
{"id": "257051", "revid": "98629", "url": "https://gl.wikipedia.org/wiki?curid=257051", "title": "Endolimax", "text": "Endolimax \u00e9 un x\u00e9nero de amebozoos que se encontran nos intestinos de varios animais, onde xeralmente viven como comensais, e incl\u00fae a especie \"E. nana\" que se encontra nos humanos. Antes pens\u00e1base que non era pat\u00f3xeno, pero posteriores estudos suxeriron que pode causar diarrea cr\u00f3nica e intermitente. Ademais, \u00e9 significativo en medicina porque causa falsos positivos noutras probas, especialmente nas probas de detecci\u00f3n da especie similar \"Entamoeba histolytica\", o pat\u00f3xeno responsable da disenter\u00eda amebiana, e porque a s\u00faa presenza indica que o h\u00f3spede inxeriu material de procedencia fecal. Forma quistes con catro n\u00facleos, que se abren no corpo e orixinan trofozo\u00edtos. Os trofozo\u00edtos viven no colon, e os quistes son infectivos. Os n\u00facleos de \"Endolimax nana\" te\u00f1en un grande endosoma algo descentrado e pequenas cantidades de cromatina visibles ou ningunha.\nQuiste.\nOs quistes son pequenos, con forma de esf\u00e9rica a elipsoidal. Os quistes maduros conte\u00f1en catro n\u00facleos; os quistes inmaturos raramente se ven. Estes quistes poden medir de 5-10 \u03bcm, e m\u00e1is comunmente de 6-8 \u03bcm. Nas preparaci\u00f3ns tinguidas, o n\u00facleo ten un claro cariosoma (agregaci\u00f3n de cromatina), que, a\u00ednda que non \u00e9 tan grande como o que presenta o trofozo\u00edto, \u00e9 meirande que o cariosoma observado nas especies de \"Entamoeba\". A cromatina perif\u00e9rica est\u00e1 ausente. A\u00ednda que os n\u00facleos non son visibles nas preparaci\u00f3ns non tinguidas, os cariosomas son doadamente aparentes en preparaci\u00f3ns h\u00famidas tinguidas con iodo. O citoplasma pode conter glic\u00f3xeno difuso, e os corpos crom\u00e1tidos est\u00e1n ausentes. Ocasionalmente, poden aparecer pequenos gr\u00e1nulos ou inclusi\u00f3ns no citoplasma.\nTrofozo\u00edto.\nEste estadio do ciclo vital mide de 6-12\u00a0\u00b5m, e os valores medios est\u00e1n entre 8 e 10\u00a0\u00b5m. Os trofozo\u00edtos vivos son lentos. O n\u00facleo simple \u00e1s veces \u00e9 visible nas preparaci\u00f3ns non tinguidas. Nos organismos tinguidos, o cariosoma xeralmente \u00e9 longo e de forma irregular, pero por veces pode ser fragmentado ou situado contra un lado da membrana nuclear. Non hai cromatina perif\u00e9rica preto da membrana nuclear. O citoplasma, que \u00e9 bastamente granular e con frecuencia moi vacuolado, pode conter bacterias."}
{"id": "257052", "revid": "85894", "url": "https://gl.wikipedia.org/wiki?curid=257052", "title": "Santiso, Santiso, Maceda", "text": "Santiso \u00e9 un lugar da parroquia de Santiso no concello ourens\u00e1n de Maceda na comarca de Allariz - Maceda. Ti\u00f1a 56 habitantes no ano 2012 segundo datos do INE e do IGE, dos cales 30 eran homes e 26 mulleres."}
{"id": "257054", "revid": "85894", "url": "https://gl.wikipedia.org/wiki?curid=257054", "title": "O Bat\u00e1n, Tioira, Maceda", "text": "O Bat\u00e1n \u00e9 un lugar da parroquia de Tioira no concello ourens\u00e1n de Maceda na comarca de Allariz - Maceda. Ti\u00f1a 10 habitantes no ano 2012 segundo datos do INE e do IGE, dos cales 4 eran homes e 6 mulleres."}
{"id": "257055", "revid": "4817", "url": "https://gl.wikipedia.org/wiki?curid=257055", "title": "Mars M-73", "text": "Mars M-73 ou Mars M73 foi o nome de dous modelos de sondas espaciais sovi\u00e9ticas que se lanzaron cara Marte no ano 1973 para obter datos e imaxes do planeta. Debido \u00e1 ali\u00f1aci\u00f3n desfavorable entre Marte e a Terra ese ano, deciduse lanzar por separado dous orbitadores (Mars 4 e Mars 5) e dous aterrizadores (Mars 6 e Mars 7) cos seus correspondentes m\u00f3dulos de cruceiro que non entrar\u00edan en \u00f3rbita. As catro sondas foron lanzadas con \u00e9xito, pero unha remesa de chips defectuosos (durante as probas previas \u00f3s voos foron tratados con helio, danandoos) non puideron completar con \u00e9xito os seus cometidos.\nA misi\u00f3n dos orbitadores era estudar a composici\u00f3n, estrutura e propiedades da atmosfera marciana e fotografar a superficie. Os aterrizadores deb\u00edan estudar a superficie, indo equipados con fot\u00f3metros e analizadores de masa."}
{"id": "257056", "revid": "4817", "url": "https://gl.wikipedia.org/wiki?curid=257056", "title": "Mars M73", "text": ""}
{"id": "257057", "revid": "85894", "url": "https://gl.wikipedia.org/wiki?curid=257057", "title": "Cimadevila, Tioira, Maceda", "text": "Cimadevila \u00e9 un lugar da parroquia de Tioira no concello ourens\u00e1n de Maceda na comarca de Allariz - Maceda. Ti\u00f1a 33 habitantes no ano 2012 segundo datos do INE e do IGE, dos cales 16 eran homes e 17 mulleres."}
{"id": "257058", "revid": "85894", "url": "https://gl.wikipedia.org/wiki?curid=257058", "title": "A Eirexa, Tioira, Maceda", "text": "A Eirexa \u00e9 un lugar da parroquia de Tioira no concello ourens\u00e1n de Maceda na comarca de Allariz - Maceda. Segundo o INE e o IGE en 2012 ti\u00f1a nove habitantes (catro homes e cinco mulleres).\nNeste lugar est\u00e1 o miliario de Tioira.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "257059", "revid": "25871", "url": "https://gl.wikipedia.org/wiki?curid=257059", "title": "Mytishchi Arena", "text": "O Mytishchi Arena (en ruso \u0410\u0440\u0435\u043d\u0430 \u041c\u044b\u0442\u0438\u0449\u0438) \u00e9 un pavill\u00f3n deportivo da cidade de Mytishchi (Rusia), a 5\u00a0km de Moscova. Foi inaugurado en 2006 e ten capacidade para 7.000 espectadores. Neste pavill\u00f3n xoga os seus partidos como local o equipo de h\u00f3ckey sobre xeo Atlant Moscow Oblast, pertencente \u00e1 Kontinental Hockey League (KHL).\nFoi, xunto co Khodynka Arena, sede do Campionato do Mundo de h\u00f3ckey sobre xeo masculino de 2007 entre o 27 de abril e o 13 de maio de 2007.. Os grupos B e C da comp\u00e9tition xogaron os seus partidos neste pavill\u00f3n, as\u00ed como a meirande parte dos partidos descenso, mentres que o resto dos partidos disput\u00e1ronse no Khodynka Arena."}
{"id": "257060", "revid": "85894", "url": "https://gl.wikipedia.org/wiki?curid=257060", "title": "Santa Marta, Tioira, Maceda", "text": "Santa Marta \u00e9 un lugar da parroquia de Tioira no concello ourens\u00e1n de Maceda na comarca de Allariz - Maceda. Ti\u00f1a 11 habitantes no ano 2012 segundo datos do INE e do IGE, dos cales 4 eran homes e 7 mulleres."}
{"id": "257061", "revid": "85894", "url": "https://gl.wikipedia.org/wiki?curid=257061", "title": "Sarreaus, Tioira, Maceda", "text": "Sarreaus \u00e9 un lugar da parroquia de Tioira no concello ourens\u00e1n de Maceda na comarca de Allariz - Maceda. Segundo o INE e o IGE en 2012 ti\u00f1a 51 habitantes (22 homes e 29 mulleres)."}
{"id": "257062", "revid": "624", "url": "https://gl.wikipedia.org/wiki?curid=257062", "title": "Sarreaus (hom\u00f3nimos)", "text": "O top\u00f3nimo Sarreaus pode referirse a:"}
{"id": "257063", "revid": "85894", "url": "https://gl.wikipedia.org/wiki?curid=257063", "title": "Tioira, Tioira, Maceda", "text": "Tioira \u00e9 un lugar da parroquia de Tioira no concello ourens\u00e1n de Maceda na comarca de Allariz - Maceda. Ti\u00f1a 112 habitantes no ano 2012 segundo datos do INE e do IGE, dos cales 55 eran homes e 57 mulleres."}
{"id": "257064", "revid": "624", "url": "https://gl.wikipedia.org/wiki?curid=257064", "title": "Tioira", "text": "O top\u00f3nimo Tioira pode referirse a:"}
{"id": "257065", "revid": "25871", "url": "https://gl.wikipedia.org/wiki?curid=257065", "title": "Daniel Vertangen", "text": "Daniel Vertangen, nado en \u00c1msterdan no ano 1601 e finado ib\u00eddem entre 1681 e 1684, foi un pintor holand\u00e9s do s\u00e9culo XVII.\nObra de Vertangen en Galicia.\nEn Galicia, pertencente \u00e1 colecci\u00f3n do Concello de Vigo (Museo Qui\u00f1ones de Le\u00f3n / Pinacoteca Francisco Fern\u00e1ndez del Riego), pode apreciarse \"Embriaguez de Sileno\", legado por Jos\u00e9 Policarpo Sanz Souto."}
{"id": "257067", "revid": "5863", "url": "https://gl.wikipedia.org/wiki?curid=257067", "title": "P\u00e9rez Villaamil", "text": ""}
{"id": "257068", "revid": "5863", "url": "https://gl.wikipedia.org/wiki?curid=257068", "title": "Genaro P\u00e9rez Villaamil", "text": ""}
{"id": "257069", "revid": "5863", "url": "https://gl.wikipedia.org/wiki?curid=257069", "title": "Modesto Brocos G\u00f3mez", "text": ""}
{"id": "257071", "revid": "98629", "url": "https://gl.wikipedia.org/wiki?curid=257071", "title": "Sardinella", "text": "Sardinella Valenciennes, 1847 \u00e9 un x\u00e9nero de peixes oste\u00edctios da orde dos clupeiformes e familia dos clupeidos.\nCaracter\u00edsticas.\nO x\u00e9nero comprende actualmente algo m\u00e1is de 20 especies reco\u00f1ecidas (ITIS reco\u00f1ece 23, mentres que FishBase s\u00f3 21) que son peixes xeralmente costeiros, gregarios, que abundan nas augas c\u00e1lidas e se encontran en case calquera nos oc\u00e9anos en zonas tropicais e subtropicais.\nAlgunhas especies reco\u00f1\u00e9cense pola s\u00faa presenza en determinadas zonas, pero tam\u00e9n poden distinguirse por algunhas caracter\u00edsticas moi espec\u00edficas da s\u00faa anatom\u00eda, a\u00ednda que \u00e9 frecuente que sexan confundidas con outras doutros x\u00e9neros similares.\nAlg\u00fans dos trazos com\u00fans \u00e9 que son especies mari\u00f1as pel\u00e1xicas que forman grandes cardumes. Os individuos xuven\u00eds de \"Sardinella\" enc\u00f3ntranse a mi\u00fado en albufeiras, lagoas litorais e esteiros, a\u00ednda que \u00e9 m\u00e1is com\u00fan encontrar os adultos en augas m\u00e1is profundas, un pouco m\u00e1is lonxe da costa.\nComo excepci\u00f3n, a especie \"Sardinella tawilis\" vive en auga doce, nun lago de Filipinas.\nEspecies.\nSegundo o SIIT reco\u00f1\u00e9cense na actualidade as seguintes especies:"}
{"id": "257072", "revid": "22570", "url": "https://gl.wikipedia.org/wiki?curid=257072", "title": "Esgrima nos Xogos Ol\u00edmpicos de 1906", "text": "Nos Xogos Ol\u00edmpicos de 1906 celebrados en Atenas disput\u00e1ronse oito probas de 'esgrima. Actualmente denominados Xogos Intercalados, o Comit\u00e9 Ol\u00edmpico Internacional non os considera oficiais.\nNaci\u00f3ns participantes.\nUn total de 62 tiradores de 12 naci\u00f3ns competiron nos Xogos:"}
{"id": "257074", "revid": "5863", "url": "https://gl.wikipedia.org/wiki?curid=257074", "title": "Juan Luis L\u00f3pez", "text": ""}
{"id": "257076", "revid": "98629", "url": "https://gl.wikipedia.org/wiki?curid=257076", "title": "Oblivion (filme de 2013)", "text": "Oblivion \u00e9 un filme estadounidense de ciencia ficci\u00f3n dirixido por Joseph Kosinski que se estreou no 2013. Bas\u00e9ase na novela gr\u00e1fica hom\u00f3nima de Joseph Kosinski. O filme foi coescrito, producido e dirixido por Kosinski. Est\u00e1 protagonizado por Tom Cruise. Foi estreado nos Estados Unidos o 19 de abril de 2013.\nSinopse.\nAno 2073. Hai m\u00e1is de 60 anos a Terra foi atacada; ga\u00f1ouse a guerra, pero a metade do planeta quedou destru\u00eddo, e t\u00f3dolos seres humanos foron evacuados. Jack Harper (Tom Cruise), un antigo astronauta, \u00e9 un dos derradeiros homes que a habitan. \u00c9 un enxe\u00f1eiro de drons que participa nunha operaci\u00f3n para extraer os recursos vitais do planeta. A s\u00faa misi\u00f3n consiste en patrullar diariamente os ceos. Un d\u00eda, rescata a unha desco\u00f1ecida dunha nave espacial e vese obrigado a reconsiderar as s\u00faas convicci\u00f3ns m\u00e1is profundas."}
{"id": "257077", "revid": "98629", "url": "https://gl.wikipedia.org/wiki?curid=257077", "title": "Zden\u011bk B\u00e1rta", "text": "Zden\u011bk Hynek B\u00e1rta, nado en Franti\u0161kodol (Sv\u011btl\u00e1 nad S\u00e1zavou) o 15 de maio de 1891 e finado en Praga o 1 de abril de 1987, foi un empresario e deportista checo, que competiu en esgrima nos Xogos Ol\u00edmpicos.\nTraxectoria.\nFillo de Vojt\u011bch B\u00e1rta, propietario dunha f\u00e1brica de vidro de Franti\u0161kodol e fundador da sociedade B\u00e1rta a spol. Comezou a practicar deportes mentres estudaba na Academia Alem\u00e1 de Negocios de Praga, foron moitos os deportes que practicou, en remo competiu na primeira Pra\u017esk\u00e9 prim\u00e1torky (1910) pero sobre todo destacou en esgrima, era membro do club \u010c\u0160K Riegel onde sobresa\u00eda como un novo talento en florete e sabre, aprendendo sobre todo do veterano e reco\u00f1ecido esgrimista checo Vil\u00e9m Goppold von Lobsdorf. A partir de 1908 competiu en torneos internacionais. En 1912 formou parte da delegaci\u00f3n de Bohemia que participou nos Xogos Ol\u00edmpicos de Estocolmo competindo en espada e sabre individual.\nTras completar os seus estudos estivo alg\u00fan tempo en Gran Breta\u00f1a e os Estados Unidos, volvendo en 1914. Ao morrer seu pai en 1917 f\u00edxose cargo da firma familiar que por mor da primeira guerra mundial estaba nunha situaci\u00f3n delicada e finalmente en 1919 acabou declar\u00e1ndose en quebra, pasando a maior parte a un banco, que estableceu a compa\u00f1\u00eda Bohemia, d\u0159\u00edve B\u00e1rta a spol.\nNon obstante quedou B\u00e1rta puido quedar como director da compa\u00f1\u00eda. En 1930 aceptou unha lucrativa oferta e estableceuse en Libochovice nunha importante empresa vidreira, traballando al\u00ed ata 1945. Durante eses anos f\u00edxose un experto na industria do vidro, e foi autor de dese\u00f1or e esculturas en vidro. En 1945 estableceuse como administrador dunha f\u00e1brica de vidro en Ko\u0161\u0165any e en 1946 estableceuse en Praga como vicepresidente da secci\u00f3n de exportaci\u00f3ns na nova compa\u00f1\u00eda estatal para a fabricaci\u00f3n de vidro oco e en 1948 ao fundarse a compa\u00f1\u00eda estatal para a exportaci\u00f3n de vidro, Skloexport, foi o director de exportaci\u00f3ns de vidro oco ata a s\u00faa xubilaci\u00f3n ao principio da d\u00e9cada de 1950."}
{"id": "257078", "revid": "46634", "url": "https://gl.wikipedia.org/wiki?curid=257078", "title": "Zden\u011bk Hynek B\u00e1rta", "text": ""}
{"id": "257081", "revid": "5132", "url": "https://gl.wikipedia.org/wiki?curid=257081", "title": "Atl\u00e9tico Madrid B", "text": ""}
{"id": "257082", "revid": "88215", "url": "https://gl.wikipedia.org/wiki?curid=257082", "title": "Borja Bast\u00f3n", "text": "Borja Gonz\u00e1lez Tom\u00e1s, co\u00f1ecido como Borja ou Borja Bast\u00f3n, nado en Madrid o 25 de agosto de 1992, \u00e9 un futbolista espa\u00f1ol, que xoga como dianteiro no Real Oviedo, da Segunda Divisi\u00f3n. \nRecibe o alcume de Bast\u00f3n polo segundo apelido de seu pai, o exfutbolista galego Miguel Bast\u00f3n, hist\u00f3rico porteiro do Real Burgos.\nTraxectoria.\nComezos.\nFillo do gardameta de Mar\u00edn Miguel Bast\u00f3n, Borja comezou a xogar ao f\u00fatbol tam\u00e9n como porteiro e ao cinco anos entrou nas categor\u00edas inferiores do Atl\u00e9tico de Madrid, onde seu pai traballaba como adestrador de porteiros. Mais pronto cambiou a s\u00faa posici\u00f3n para pasar a ser dianteiro, batendo dende ent\u00f3n gran parte das marcas goleadoras das categor\u00edas inferiores do equipo \"colchonero\".\nNa tempada 2009/10 debutou co Atl\u00e9tico de Madrid B, na Segunda Divisi\u00f3n B. Disputou 23 partidos co filial, marcando 12 goles, e o 15 de maio de 2010 debutou co primeiro equipo na derradeira xornada da Primeira Divisi\u00f3n, contra o Getafe CF no Estadio Vicente Calder\u00f3n, a\u00ednda que con escasa fortuna, pois ao pouco de entrar ao campo lesionouse de gravidade ao romper o ligamento cruzado anterior do xeonllo esquerdo. A lesi\u00f3n mant\u00edvoo apartado dos terreos de xogo durante mais de seis meses, reaparecendo co filial mediada a tempada 2010/11, na vitoria por 1-0 do seu equipo fronte ao Cacere\u00f1o.\nCesi\u00f3ns.\nPara a tempada 2011/12 o Atl\u00e9tico de Madrid cedeuno ao Real Murcia, da Segunda Divisi\u00f3n. Debutou na categor\u00eda de prata o 3 de setembro no partido correspondente \u00e1 terceira xornada que enfrontou aos murcianos co Elche e cuxo resultado final foi unha derrota por un a cero. Borja entrou ao campo no minuto 45 substitu\u00edndo a Kike Garc\u00eda. Tres d\u00edas despois, o 6 de setembro xogou o seu primeiro partido de Copa do Rei na segunda eliminatoria desta. O partido finalizou con derrota 0-1 fronte ao C\u00f3rdoba, quedando o Murcia eliminado. O 25 de setembro conseguiu ante o Numancia o seu primeiro gol na Segunda Divisi\u00f3n, axudando a conseguir a definitiva vitoria por 2-1.\nNa tempada 2012/13 volveu sa\u00edr cedido a un equipo de Segunda, esta vez ao Huesca. Disputou 31 partidos, 19 deles como titular, nun equipo no que os dianteiros m\u00e1is habituais durante a campa\u00f1a foron Tariq e Nacho Novo, e que acabou descendendo \u00e1 Segunda B.\nNa seguinte tempada foi cedido ao Deportivo da Coru\u00f1a, tam\u00e9n de Segunda, debutando con dous goles fronte ao Sabadell na primeira xornada. \u00c1s ordes de Fernando V\u00e1zquez, o club galego logrou o ascenso \u00e1 Primeira Divisi\u00f3n, e Borja foi o m\u00e1ximo goleador do equipo, con 10 tantos. Con todo, o Deportivo decidiu non prorrogar a s\u00faa cesi\u00f3n por outro ano.\nNa 2014/15 foi cedido ao Zaragoza de V\u00edctor Mu\u00f1oz, onde foi titular durante case todos os partidos e marcou 22 goles, sendo superado s\u00f3 polos 31 do b\u00e9tico Rub\u00e9n Castro. O equipo xogou a promoci\u00f3n de ascenso, onde caeu eliminado na final contra a UD Las Palmas.\nNa tempada 2015/16 viviu a s\u00faa quinta cesi\u00f3n consecutiva, desta vez a un equipo de Primeira: o Eibar. Co equipo de Mendilibar marcou 18 goles en liga, a cifra m\u00e1is alta dun xogador do Eibar en Primeira.\nSwansea.\nEn agosto de 2016 foi traspasado ao Swansea City, da Premier League, por uns 18 mill\u00f3ns de euros, convert\u00e9ndose na fichaxe m\u00e1is cara da historia do club gal\u00e9s. Con todo, apenas dispuxo de minutos, sendo titular s\u00f3 en catro partidos durante unha convulsa tempada con varios adestradores, e na que o club ocupou postos de descenso durante boa parte da competici\u00f3n. Marcou un s\u00f3 gol na Premier, nun partido contra o Arsenal no Emirates Stadium, onde conseguiu bater ao gardameta Petr \u010cech.\nPara a tempada seguinte o Swansea cedeuno ao M\u00e1laga, onde tivo unha desafortunada campa\u00f1a, do mesmo xeito que o club, que acabou descendendo a Segunda. Na 2018/19 xogou no Alav\u00e9s, na que foi a s\u00e9tima cesi\u00f3n da s\u00faa carreira deportiva. No equipo vasco, adestrado por Abelardo, recuperou certa regularidade, disputando 29 partidos, 20 como titular, e marcando 5 goles.\nComezou a tempada 2019/20 xogando co Swansea no Championship, a segunda divisi\u00f3n inglesa \u00e1 que o club descendera d\u00faas tempadas antes. Disputou 19 partidos e marcou 6 goles, antes de desvincularse do club en xaneiro.\nAston Villa.\nO derradeiro d\u00eda do mercado invernal da tempada 2019/20 fichou polo Aston Villa, da Premier League, onde coincidiu co gardameta madrile\u00f1o Pepe Reina e co mediapunta galego Jota Peleteiro. S\u00f3 puido xogar dous encontros no club de Birmingham antes da irrupci\u00f3n da pandemia de COVID-19, que paralizou o deporte a nivel mundial, e xa non volveu disputar ning\u00fan minuto m\u00e1is trala continuaci\u00f3n da competici\u00f3n.\nLegan\u00e9s.\nDespois de rematar o seu contrato co Aston Villa, asinou por unha tempada co Legan\u00e9s, da Segunda Divisi\u00f3n. Disputou a maior\u00eda de partidos da tempada, formando na dianteira xunto con Arnaiz e Sabin Merino, e xogou a fase de ascenso a Primeira despois de rematar na terceira posici\u00f3n o campionato de liga.\nOviedo.\nEn agosto de 2021 fichou polo Real Oviedo, da Segunda Divisi\u00f3n.\nInternacional.\nFoi internacional coa selecci\u00f3n espa\u00f1ola sub-16 e tam\u00e9n coa sub-17 coa que disputou a Copa do Mundo de 2009 en Nixeria, terminando no terceiro posto e coa Bota de Ouro do campionato ao mellor goleador. En 2011 xogou coa selecci\u00f3n sub-19 o Campionato Europeo en Roman\u00eda, no que disputou dous partidos, contribu\u00edndo \u00e1 consecuci\u00f3n do t\u00edtulo por parte do combinado espa\u00f1ol, que derrotou na final \u00e1 Rep\u00fablica Checa.\nPalmar\u00e9s.\nSelecci\u00f3n sub-19 de Espa\u00f1a\nIndividual"}
{"id": "257083", "revid": "5132", "url": "https://gl.wikipedia.org/wiki?curid=257083", "title": "Selecci\u00f3n de f\u00fatbol de Espa\u00f1a sub-19", "text": ""}
{"id": "257084", "revid": "1410", "url": "https://gl.wikipedia.org/wiki?curid=257084", "title": "Emblema de Angola", "text": "O emblema de Angola reflicte o pasado recente da naci\u00f3n. Na s\u00faa versi\u00f3n actual data do ano 1990, momento no que se cambiou o nome oficial do estado, de \u00abRep\u00fablica Popular de Angola\u00bb polo actual \u00abRep\u00fablica de Angola\u00bb. Por\u00e9n, o emblema conserva a imaxe marxista do escudo orixinario, elementos que se repiten tam\u00e9n na bandeira nacional."}
{"id": "257085", "revid": "23204", "url": "https://gl.wikipedia.org/wiki?curid=257085", "title": "Pseudomonadales", "text": "Pseudomonadales \u00e9 unha orde de proteobacterias. Comprende especies quimiorgan\u00f3trofas e xeralmente m\u00f3biles por flaxelos. Como todas as proteobacterias son bacterias gramnegativas. Os x\u00e9neros \"Azomonas\" e \"Azotobacter\" son bacterias fixadoras do nitr\u00f3xeno de vida libre que pertencen a este grupo. Especies do x\u00e9nero \"Pseudomonas\" son pat\u00f3xenas de plantas, seres humanos e animais. \"Moraxella\" e \"Acinetobacter\" poden ser tam\u00e9n pat\u00f3xenas.\nSistem\u00e1tica.\nNa subdivisi\u00f3n en familias das Pseudomonadales non hai un total acordo. A orde subdiv\u00eddese nas familias Pseudomonadaceae e Moraxellaceae. Nalgunhas clasificaci\u00f3ns col\u00f3case nesta orde unha terceira familia, as Azotobacteraceae, pero \u00e9 controvertido, xa que outros asocian os x\u00e9neros \"Azotobacter\" e \"Azomonas\" coas Pseudomonadaceae, nas que formar\u00edan, xunto con \"Azorhizophilus\", o grupo Azotobacter. De feito, an\u00e1lises recentes do xenoma non anotado de \"Azotobacter vinelandii\" indican que \u00e9 m\u00e1is apropiado agrupar esta bacteria coas da familia Pseudomonadaceae. Tam\u00e9n se propuxo a familia Branhamaceae, na que se acomodar\u00edan os x\u00e9neros \"Moraxella\" e \"Branhamella\" (pero hai sinonimias entre eses dous x\u00e9neros, polo que non parece apropiado).\nA seguinte \u00e9 unha lista de familias e x\u00e9neros::"}
{"id": "257086", "revid": "25871", "url": "https://gl.wikipedia.org/wiki?curid=257086", "title": "Christian Wilhelm Ernst Dietrich", "text": "Christian Wilhelm Ernst Dietrich, nado o 30 de outubro de 1712 en Weimar e finado o 23 de abril de 1774 en Dresde, foi un pintor alem\u00e1n do s\u00e9culo XVIII.\nObra de Dietrich en Galicia.\nEn Galicia, pertencente \u00e1 colecci\u00f3n do Concello de Vigo (Museo Qui\u00f1ones de Le\u00f3n / Pinacoteca Francisco Fern\u00e1ndez del Riego), pode apreciarse \"Xogo da pita cega\", legado por Jos\u00e9 Policarpo Sanz Souto."}
{"id": "257087", "revid": "88215", "url": "https://gl.wikipedia.org/wiki?curid=257087", "title": "Vil\u00e9m Goppold von Lobsdorf", "text": "Vil\u00e9m Goppold von Lobsdorf, nado o 28 de maio de 1869 e finado o 12 de xu\u00f1o de 1943, foi un tirador de esgrima checo, ga\u00f1ador de d\u00faas medallas ol\u00edmpicas.\nTraxectoria.\nComerciante de profesi\u00f3n era membro do club de esgrima \u010c\u0160K Riegel, nos Xogos Ol\u00edmpicos de 1908 de Londres competiu co equipo bohemio de sabre composto por Bed\u0159ich Schejbal, Jaroslav Tu\u010dek, Otakar Lada e Vlastimil Lada-S\u00e1zavsk\u00fd que logrou a medalla de bronce e el levou tam\u00e9n a medalla de bronce na competici\u00f3n de sabre individual. Participou tam\u00e9n nos Xogos Ol\u00edmpicos de 1912 no equipo bohemio de sabre, sen logar medalla. Ademais das s\u00faas participaci\u00f3ns ol\u00edmpicasf foi campi\u00f3n bohemio de sabre en 1909, 1910 e 1913 e ga\u00f1ou varios torneos internacionais."}
{"id": "257088", "revid": "88215", "url": "https://gl.wikipedia.org/wiki?curid=257088", "title": "Otakar Lada", "text": "Otakar Lada, nado en Praga o 22 de maio de 1883 e finado en Senohraby o 12 de xullo de 1956, foi un tirador de esgrima checo, ga\u00f1ador dunha medalla ol\u00edmpica.\nTraxectoria.\nNos Xogos Ol\u00edmpicos de 1908 celebrados en Londres competiu co equipo bohemio de sabre composto por Bed\u0159ich Schejbal, Jaroslav Tu\u010dek, Vil\u00e9m Goppold von Lobsdorf e Vlastimil Lada-S\u00e1zavsk\u00fd que logrou a medalla de bronce."}
{"id": "257089", "revid": "88215", "url": "https://gl.wikipedia.org/wiki?curid=257089", "title": "Vlastimil Lada-S\u00e1zavsk\u00fd", "text": "Vlastimil Lada-S\u00e1zavsk\u00fd, nado en Praga o 31 de marzo de 1886 e finado na mesma cidade o 22 de abril de 1956, foi un tirador de esgrima checo, ga\u00f1ador dunha medalla ol\u00edmpica.\nTraxectoria.\nNos Xogos Ol\u00edmpicos de 1908 celebrados en Londres competiu co equipo bohemio de sabre composto por Bed\u0159ich Schejbal, Jaroslav Tu\u010dek, Vil\u00e9m Goppold von Lobsdorf e Otakar Lada que logrou a medalla de bronce."}
{"id": "257090", "revid": "25871", "url": "https://gl.wikipedia.org/wiki?curid=257090", "title": "Juan Mart\u00ednez Abades", "text": "Juan Mart\u00ednez Abades, nado en Xix\u00f3n o 7 de marzo de 1862 e finado en Madrid o 19 de xaneiro de 1920, foi un pintor, ilustrador e, en menor medida, m\u00fasico asturiano.\nTraxectoria.\nAlumno da Escuela de Bellas Artes de San Fernando de Madrid, completou estudos en Roma.\nFoi ilustrador da revista \"Blanco y Negro\".\nHai obra del, entre outros, no Museo do Prado, no Museo Carmen Thyssen, no Museo de Belas Artes da Coru\u00f1a e na Pinacoteca Francisco Fern\u00e1ndez del Riego."}
{"id": "257091", "revid": "89787", "url": "https://gl.wikipedia.org/wiki?curid=257091", "title": "Esgrima nos Xogos Ol\u00edmpicos de 1908", "text": "Nos Xogos Ol\u00edmpicos de 1908 celebrados en Londres realiz\u00e1ronse catro probas de esgrima e ao igual ca en 1904 s\u00f3 competiron afeccionados, quedando os profesionais f\u00f3ra da competici\u00f3n, tampouco houbo probas de florete por consideraren os organizadores que as s\u00faas regras variaban de tal xeito dun pa\u00eds a outro que non era posible realizar competici\u00f3ns internacionais, a\u00ednda as\u00ed realizouse unha competici\u00f3n de demostraci\u00f3n nas Prince's Galleries de Piccadilly mentres a competici\u00f3n oficial foi no White City Stadium do 17 ao 24 de xullo.\nNaci\u00f3ns participantes.\nParticiparon 131 tiradores de 14 naci\u00f3ns."}
{"id": "257112", "revid": "89787", "url": "https://gl.wikipedia.org/wiki?curid=257112", "title": "Vinci", "text": "Vinci \u00e9 unha comuna italiana da provincia de Florencia, na rexi\u00f3n de Toscana. \u00c9 internacionalmente co\u00f1ecida por ser o lugar de nacemento do pol\u00edmata renacentista Leonardo da Vinci.\nXeograf\u00eda.\nVinci local\u00edzase na zona setentrional da Toscana, a 25 quil\u00f3metros de distancia de Florencia. At\u00f3pase rodeada de outeiros, entre os que destaca o Montalbano. Son abondosas as oliveiras e os vi\u00f1edos, que son cultivados segundo a t\u00e9cnica do socalco debido \u00f3 terreo irregular, e est\u00e1n arrodeados de valados de cachotar\u00eda.\nLocalidades.\nDentro da comuna atopamos as seguintes localidades ou subdivisi\u00f3ns territoriais: Anchiano, Apparita, Badia a Passignano, Burrino, Collegonzi, Faltognano, La Stella, Mercatale, Orbignano, Petroio, Piccaratico, Salvino, San Donato, San Pantaleo, Santa Lucia, Sant'Amato, Sant'Ansano, Sovigliana, Spicchio, Toiano e Vitolini."}
{"id": "257114", "revid": "5863", "url": "https://gl.wikipedia.org/wiki?curid=257114", "title": "Centro Social Caixanova de Vigo", "text": ""}
{"id": "257115", "revid": "98629", "url": "https://gl.wikipedia.org/wiki?curid=257115", "title": "Melqu\u00edades \u00c1lvarez", "text": "Melqu\u00edades \u00c1lvarez Gonz\u00e1lez-Posada, nado en Xix\u00f3n o 17 de maio de 1864 e finado en Madrid o 22 de agosto de 1936, foi un xurista e pol\u00edtico espa\u00f1ol.\nTraxectoria.\nEstudou Dereito na Universidade de Oviedo, onde se licenciou en 1883. Logo dun primeiro intento infrutuoso, ga\u00f1ou a C\u00e1tedra de Dereito Romano na Universidade de Oviedo en 1889. Amigo de Leopoldo Alas, iniciou a carreira profesional de avogado en Oviedo. Entre 1894 e 1898 foi decano do colexio de avogados da cidade. Despois trasladouse a Madrid.\nExcelente orador, a quen denominaban \"El Tribuno\" e \"Pico de Oro\", nos seus inicios adscribiuse ao republicanismo de Nicol\u00e1s Salmer\u00f3n. En 1912 fundou o Partido Reformista, de inspiraci\u00f3n republicana pero disposto a gobernar nunha monarqu\u00eda democr\u00e1tica, pois consideraba que, en democracia, a cuesti\u00f3n da forma de goberno -monarqu\u00eda ou rep\u00fablica- era accidental.\nEn 1917 participou no movemento auspiciado por republicanos e socialistas, cuxo fin era convocar Cortes Constitu\u00edntes. Fracasado o movemento, Melqu\u00edades \u00c1lvarez foi moderando o seu discurso e aproximouse ao Partido Liberal da monarqu\u00eda, o que lle permitiu acceder en 1923 \u00e1 presidencia do Congreso dos Deputados. Neste posto tratou de convencer a Afonso XIII para que retornara ao parlamentarismo liberal, logo do golpe de Estado de Primo de Rivera. Durante a ditadura participou en varias conspiraci\u00f3ns dirixidas a derribar ao ditador.\nNa Segunda Rep\u00fablica o seu partido, naquel momento denominado Partido Republicano Liberal Dem\u00f3crata, que era xa moi minoritario, situ\u00e1base no centro-dereita do espectro pol\u00edtico. Elixido deputado por Madrid (pola Candidatura de Apoio \u00e1 Rep\u00fablica, nos escanos das minor\u00edas) e Valencia (na Conxunci\u00f3n Republicano-Socialista, nos escanos das maior\u00edas) nas elecci\u00f3ns constitu\u00edntes de 1931 (celebrado un sorteo, adscrib\u00eduselle \u00e1 circunscrici\u00f3n valenciana) e reelixido por Asturias en 1933 e 1936 (nas listas conxuntas coa CEDA). Tam\u00e9n foi decano do Colexio de Avogados de Madrid.\nEn agosto de 1936, un mes despois do comezo da Guerra civil, Melqu\u00edades \u00c1lvarez foi reclu\u00eddo, ao igual que outros dirixentes pol\u00edticos conservadores, no C\u00e1rcere Modelo de Madrid e posteriormente asasinado por milicianos esquerdistas."}
{"id": "257116", "revid": "1888", "url": "https://gl.wikipedia.org/wiki?curid=257116", "title": "Melqu\u00edades \u00c1lvarez Gonz\u00e1lez-Posada", "text": ""}
{"id": "257117", "revid": "22570", "url": "https://gl.wikipedia.org/wiki?curid=257117", "title": "Hem\u00f3lise (microbiolox\u00eda)", "text": "En microbiolox\u00eda a hem\u00f3lise \u00e9 a rotura dos gl\u00f3bulos vermellos do sangue. A capacidade das colonias bacterianas de inducir a hem\u00f3lise cando crecen nunha placa de \u00e1gar util\u00edzase para clasificar certos microorganismos. Isto \u00e9 especialmente \u00fatil na clasificaci\u00f3n das especies de \"Streptococcus\", a\u00ednda que non son as \u00fanicas bacterias hemol\u00edticas. Unha substancia que causa a hem\u00f3lise denom\u00ednase hemolisina. As principais hemolisinas son as estreptolisinas de \"Streptococcus\", que afectan aos esterois da membrana plasm\u00e1tica; outras son fosfolipases ou lecitinases (como as de \"Clostridium perfringens\"), que atacan aos fosfol\u00edpidos da membrana.\nTipos de hem\u00f3lise.\nAlfa.\nCando unha colonia bacteriana produce alfa-hem\u00f3lise (\u03b1-hem\u00f3lise), o \u00e1gar que est\u00e1 baixo a colonia \u00e9 escuro e verdoso. A especie \"Streptococcus pneumoniae\" e un grupo de estreptococos orais (\"Streptococcus viridans\") presentan alfa-hem\u00f3lise. Esta denom\u00ednase \u00e1s veces \"hem\u00f3lise verde\" pola cor \u00e1 que cambia o \u00e1gar. Outros termos sin\u00f3nimos son \"hem\u00f3lise incompleta\" e \"hem\u00f3lise parcial\". A alfa-hem\u00f3lise est\u00e1 causada polo per\u00f3xido de hidr\u00f3xeno producido pola bacteria, que oxida a hemoglobina a metahemoglobina verde e a perda de potasio dos gl\u00f3bulos vermellos.\nBeta.\nA beta-hem\u00f3lise (\u03b2-hem\u00f3lise), \u00e1s veces chamada \"hem\u00f3lise completa\" consiste na lise completa dos gl\u00f3bulos vermellos arredor do medio e debaixo de onde viven as colonias: a \u00e1rea aparece m\u00e1is clara (amarela) e transparente. O causante desta hem\u00f3lise \u00e9 a exotoxina estreptolisina producida pola bacteria, un encima que causa a lise completa dos gl\u00f3bulos vermellos. hai dous tipos de estreptolisina: Estreptolisina O (SLO) e estreptolisina S (SLS). A estreptolisina O \u00e9 unha citotoxina sensible ao ox\u00edxeno, segregada pola maior\u00eda dos estreptococos do grupo A (GAS), e interacciona co colesterol na membrana das c\u00e9lulas eucariotas (principalmente gl\u00f3bulos vermellos e brancos sangu\u00edneos, macr\u00f3fagos, e plaquetas), e xeralmente d\u00e1 lugar a unha \u03b2-hem\u00f3lise baixo a superficie da placa de \u00e1gar sangue. A estreptolisina S \u00e9 unha citotoxina estable co ox\u00edxeno que tam\u00e9n producen a maior\u00eda das cepas de estreptococos do grupo A, que orixina un aclaramento na superficie da placa de \u00e1gar sangue. A estreptoisina S afecta \u00e1s c\u00e9lulas inmunitarias, inclu\u00edndo os leucocitos polimorfonucleares e os linfocitos, e p\u00e9nsase que impide que o sistema inmunitario elimine a infecci\u00f3n. Os \"Streptococcus pyogenes\", ou estreptococos beta-hemol\u00edticos do grupo A presentan beta-hem\u00f3lise.\nAlgunhas especies que son feblemente beta-hemol\u00edticas causan unha intensa beta-hem\u00f3lise cando crecen xunto cunha cepa de \"Staphylococcus\". Isto denom\u00ednase a \"proba CAMP\". O \"Streptococcus agalactiae\" mostra esta propiedade. \"Clostridium perfringens\" pode identificarse presumiblemente con esta proba. \"Listeria monocytogenes\" tam\u00e9n \u00e9 positiva con \u00e1gar sangue de ovella. A proba CAMP denom\u00ednase as\u00ed polas iniciais dos investigadores que inicialmente a describiron: R. Christie, N. E. Atkins, e E. Munch-Peterson.\nGamma.\nSe un organismo non induce a hem\u00f3lise, dise que presenta gamma-hem\u00f3lise (\u03b3-hem\u00f3lise), que \u00e9 o mesmo que dicir que non \u00e9 hemol\u00edtico. Nestes casos o \u00e1gar de debaixo e arredor da colonia permanece inalterado. A especie \"Enterococcus faecalis\" (antes chamada estreptococo do grupo D) presenta gamma-hem\u00f3lise.\nHemodixesti\u00f3n.\nDenom\u00ednase hemodixesti\u00f3n \u00e1 morte non espec\u00edfica de c\u00e9lulas sangu\u00edneas por causa de subprodutos metab\u00f3licos das bacterias. Pode observarse en placas de \u00e1gar sangue cando o sangue que rodea a parte confluente da estr\u00eda de sementado se volve verde, pero \u00e1 vez non hai cambio arredor das colonias. A hemodixesti\u00f3n pode verse nos cultivos de \"Vibrio cholerae\"."}
{"id": "257119", "revid": "7594", "url": "https://gl.wikipedia.org/wiki?curid=257119", "title": "Partido Reformista", "text": "O Partido Reformista foi un partido pol\u00edtico espa\u00f1ol de ideais republicanos, laicistas e anticaciqu\u00eds, fundado o 7 de abril de 1912 por Melqu\u00edades \u00c1lvarez, despois dun memorable discurso pronunciado no Palacio de Industrias do Retiro de Madrid. Nel militaron inicialmente figuras importantes da intelectualidade espa\u00f1ola da \u00e9poca, como Benito P\u00e9rez Gald\u00f3s, Manuel Aza\u00f1a, Jos\u00e9 Ortega y Gasset e Manuel Garc\u00eda Morente e moitos outros relacionados coa Instituci\u00f3n Libre de Ense\u00f1anza.\nA maior base electoral do Partido Reformista situ\u00e1base en Asturias, onde chegou a ter numerosos representantes nas instituci\u00f3ns locais e provinciais. En 1923, \u00c1lvarez foi elixido Presidente do Congreso dos Deputados, do que era membro por ser electo polo distrito de Castropol.\nFronte \u00e1 proclamaci\u00f3n da Ditadura de Primo de Rivera adoptou unha postura pasiva e ambigua, a\u00ednda que posteriormente participou en diversas conspiraci\u00f3ns antiditatoriais.\nDespois de proclamarse a Segunda Rep\u00fablica en 1931, o Partido Reformista cambiou o seu nome polo de Partido Republicano Liberal Dem\u00f3crata."}
{"id": "257120", "revid": "23204", "url": "https://gl.wikipedia.org/wiki?curid=257120", "title": "Grannus", "text": "No polite\u00edsmo celta, Grannus (tam\u00e9n Granus Mogounus Amarcolitanus) foi unha deidade asociada coas augas termais, as fontes e o sol. Foi identificado frecuentemente con Apolo como Apollo Grannus. A s\u00faa devoci\u00f3n era frecuente en conxunto con outras deidades como Sirona ou Marte.\nFestival.\nUnha inscrici\u00f3n do s\u00e9culo I dunha fonte p\u00fablica de Limoges menciona un festival galo dedicado a Grannus (Latinizado como \"decamnoctiacis Granni\"):\nTraduci\u00f3n: \"O Vergobretus Postumus fillo de Dumnorix deu dos seus propios cartos a \"Aqua Martia\" (\"Auga de Martius [ou Mars]\", un acueduto) para o festival de dez noites de Grannus\"."}
{"id": "257121", "revid": "839", "url": "https://gl.wikipedia.org/wiki?curid=257121", "title": "Diocese de Pittsburgh", "text": "Diocese de Pittsburgh pode referirse a:"}
{"id": "257123", "revid": "23204", "url": "https://gl.wikipedia.org/wiki?curid=257123", "title": "Ialonus Contrebis", "text": "Na antiga relixi\u00f3n celta, Ialonus Contrebis, Ialonus ou Gontrebis foi un deus (ou quizais dous deuses relacionados) adorados no que hoxe \u00e9 Lancashire e Provenza. \u00c9 co\u00f1ecido por tres inscrici\u00f3ns dedicatorias. Unha, en Lancaster, foi dedicada (en dativo) a \"Deo Ialono Contre Sanctissimo\" (\"o m\u00e1is sagrado Ialonus Contre[bis]\"); outra, en Overborough en Kirkby Lonsdale, a \"Deo San Gontrebi\" (\"o sagrado Gontrebis\"). Na terceira inscrici\u00f3n, atopada en N\u00eemes, Provenza, Ialonus foi invocado en compa\u00f1a da deusa Fortuna.\nO nome Contrebis probablemente prove\u00f1a da ra\u00edz protocelta \"trebo-\" 'casa'."}
{"id": "257124", "revid": "27155", "url": "https://gl.wikipedia.org/wiki?curid=257124", "title": "Metab\u00f3lico", "text": ""}
{"id": "257125", "revid": "23204", "url": "https://gl.wikipedia.org/wiki?curid=257125", "title": "Lenus", "text": "Lenus foi un deus celta da curaci\u00f3n adorado no leste da Galia, onde foi identificado co deus romano Marte. Foi un importan deus da tribo treveri, que ti\u00f1an grandes santuarios en fontes medicinais en Tr\u00e9veris e en Martberg de Pommern, na actual Alema\u00f1a. Tam\u00e9n se co\u00f1ecen dedicaci\u00f3ns no suroeste de Britania (Chedworth e Caerwent). Edith Wightman descr\u00edbeo como \u201cun dos mellores exemplos dun Teutates, ou deus da xente, equiparado co Marte-protector da tribo durante unha batalla, pero tam\u00e9n [...] dador de sa\u00fade e boa fortuna en xeral\u201d (p.\u00a0211). O seu santuario \u2018Am Irminenwingert\u2019 en Tr\u00e9veris ti\u00f1a un gran templo, ba\u00f1os, santuarios m\u00e1is pequenos e un teatro."}
{"id": "257126", "revid": "56817", "url": "https://gl.wikipedia.org/wiki?curid=257126", "title": "Vinci (hom\u00f3nimos)", "text": "Vinci pode facer referencia a:"}
{"id": "257127", "revid": "19415", "url": "https://gl.wikipedia.org/wiki?curid=257127", "title": "Danza cl\u00e1sica", "text": ""}
{"id": "257128", "revid": "23204", "url": "https://gl.wikipedia.org/wiki?curid=257128", "title": "Litavis", "text": "Litavis (tam\u00e9n co\u00f1ecido como Litauis,&lt;ref name=\"Brittany/Llydaw\"&gt;Fitzpatrick-Matthews, Keith. \"Brittany/Llydaw,\" \"The Cyberhome of Keith Fitzpatrick-Matthews\". 26 de maio de 2007 &lt;http://www.kmatthews.org.uk/arthuriana/brittany.html&gt;.&lt;/ref&gt; Litaui, Litauia, e Llydaw) \u00e9 unha deusa celta adorada polos antigos galos. O seu nome aparece en inscrici\u00f3ns atopadas en Aignay-le-Duc e M\u00e2lain, C\u00f4te-d'Or, Francia, onde \u00e9 invocada xunto co deus galo-romano Cicolluis nun contexto que suxire que debeu sela s\u00faa consorte. Unha dedicatoria en lat\u00edn atopada en Narbona (no sur da Galia), Francia, cont\u00e9n as palabras \u201cMARTI CICOLLUI ET LITAVI\u201d (\"A Mars Cicolluis e Litavis\")."}
{"id": "257129", "revid": "5132", "url": "https://gl.wikipedia.org/wiki?curid=257129", "title": "Carlos Pita Gonz\u00e1lez", "text": ""}
{"id": "257130", "revid": "89787", "url": "https://gl.wikipedia.org/wiki?curid=257130", "title": "Tamara Rojo", "text": "Tamara Rojo, nada en Montreal (Canad\u00e1) o 17 de maio de 1974, \u00e9 unha bailarina espa\u00f1ola de danza cl\u00e1sica. A partir do ano 2000 foi a primeira bailarina do Royal Ballet de Londres. Dende o ano 2012 \u00e9 a directora art\u00edstica do English National Ballet.\nTraxectoria.\nNada no Canad\u00e1 en 1974, filla de pais espa\u00f1ois, trasladouse con eles a Espa\u00f1a cando ti\u00f1a tan s\u00f3 4 meses. Comezou os seus estudos de danza no Centro de Danza V\u00edctor Ullate de Madrid, onde permaneceu entre 1983 e 1991, e completando a s\u00faa formaci\u00f3n con David Howard e Renatto Paroni. Tras formar parte da Compa\u00f1\u00eda de V\u00edctor Ullate entre 1991 e 1996, a s\u00faa carreira esperimentou un xiro internacional auspiciado por Galina Samsova, quen a convidou a bailar no Scottish Ballet (1996-1997). Con esta compa\u00f1\u00eda interpretou, entre outras obras, \"O lago dos cisnes\", \"O Cascanoces\", \"Romeo e Julieta\" e La sylphide.\nAlcanzou o estato de bailarina principal no English National Ballet (1997-2000), categor\u00eda coa que se incorporou no Royal Ballet de Londres, convidada por Sir Anthony Dowell en xullo de 2000.\nCoa s\u00faa incorporaci\u00f3n no Royal Ballet en 2000, Tamara Rojo, aos seus 25 anos, converteuse na primeira espa\u00f1ola en formar parte da compa\u00f1\u00eda m\u00e1is importante do Reino Unido e unha das m\u00e1is prestixiosas do mundo. Foi ademais, a segunda artista m\u00e1is nova na historia do ballet que ascende ao posto de primeira bailarina, despois de Maya Plis\u00e9tskaya, que ascendeu a primeira bailarina aos 18 anos no Teatro Bolshoi.\nTen actuado, como artista invitada, co Ballet do Teatro La Scala de Mil\u00e1n, o Ballet da \u00d3pera de Niza, o Arena de Verona, o Ballet Nacional de Cuba e o Ballet da \u00d3pera de Berl\u00edn, e ten participado en numerosas galas de \u00e1mbito internacional. Dende os seus primeiros pasos profesionais, Tamara Rojo ten realizado papeis de m\u00faltiples matices, destacando as coreograf\u00edas neocl\u00e1sicas da escola holandesa e as de fondo significado e ra\u00edz hisp\u00e1nica de Ullate, como \"Volando hacia la luz\" e \"Concierto para Tres\", ou as renovadas por Derek Deane como \"Romeo e Xulieta\".\nEn 2001 foi nomeada embaixador da Fundaci\u00f3n Hans Christian Andersen de Dinamarca.\nDende setembro de 2012 Tamara Rojo \u00e9 a directora do English National Ballet.\nVida persoal.\nSempre foi moi discreta e herm\u00e9tica coa s\u00faa vida privada. En 2018 confirmou que manti\u00f1a unha relaci\u00f3n co tam\u00e9n bailar\u00edn Isaac Hern\u00e1ndez, ao defenderse das declaraci\u00f3ns an\u00f3nimas que a acusaban de favoritismo cara a el dentro do ENB.\nReco\u00f1ecementos\nEn 2005, recibiu o Premio Princesa de Asturias das Artes."}
{"id": "257131", "revid": "5132", "url": "https://gl.wikipedia.org/wiki?curid=257131", "title": "Sporting Braga", "text": ""}
{"id": "257132", "revid": "25871", "url": "https://gl.wikipedia.org/wiki?curid=257132", "title": "Gustavo Nieves Campello", "text": ""}
{"id": "257133", "revid": "89787", "url": "https://gl.wikipedia.org/wiki?curid=257133", "title": "Ladislav Pinkas", "text": "Ladislav Pinkas, nado en Vaux de Cernay (Francia) o 11 de setembro de 1863 e finado en Praga o 28 de febreiro de 1936, foi un tirador de esgrima, tradutor, avogado, pol\u00edtico e financeiro checo.\nTraxectoria.\nNeto do pol\u00edtico Adolf Maria Pinkas e fillo do pintor Sob\u011bslav Pinkas, a s\u00faa nai era francesa. Estudou dereito na Universidade Carolina de Praga e na \u00c9cole libre des sciences politiques en Par\u00eds, traballando m\u00e1is tarde como avogado. Desde a s\u00faa xuventude practicou a esgrima, en 1886 ingresou no Club de Esgrima Checo recentemente fundado por Gustav Hergsell, e foi un dos profesores da primeira academia de esgrima que se abriu o 26 de abril dese ano . Chegou a ser presidente do club, e unha das figuras m\u00e1is destacadas da esgrima checa anteriores a 1900.\nDesde 1895 foi deputado do Partido dos Novos Checos no Parlamento de Bohemia e membro do comit\u00e9 do partido e en 1911 entrou no comit\u00e9 de xesti\u00f3n da principal caixa de aforros checa, sendo o seu presidente durante moitos anos e tam\u00e9n estivo \u00e1 cabeza da Alliance fran\u00e7aise checa.\nTradutor ao checo, do franc\u00e9s traduciu a obra \"Les vieux de la vieille\" de \u00c9mile Erckmann e Alexandre Chatrian co t\u00edtulo \"Sta\u0159\u00ed voj\u00e1ci\" (1886), e do alem\u00e1n \"Unterricht im S\u00e4belfechten\" de Gustav Hergsell, unha introduci\u00f3n ao sabre en esgrima co t\u00edtulo de \"O \u0161ermu \u0161avl\u00ed\" (1888)."}
{"id": "257136", "revid": "22795", "url": "https://gl.wikipedia.org/wiki?curid=257136", "title": "FishBase", "text": "FishBase (\"Base de datos de peixes\") \u00e9 unha base de datos con informaci\u00f3n sobre peixes. En xu\u00f1o de 2013 inclu\u00eda a descrici\u00f3n de m\u00e1is de 32.600 especies, 300 100 nomes vulgares en varios idiomas, 52 800 fotograf\u00edas e 49 000 referencias de traballos na literatura cient\u00edfica, e ti\u00f1a unha media de 700 000 visitas por mes.\nOrixe e primeiros pasos.\nEn 1987, Daniel Pauly, inspirado polas Follas de Identificaci\u00f3n de Especies (\"Species Identification Sheets\") e outros produtos de Walter Fischer producidos para a FAO na d\u00e9cada de 1970, propuxo crear unha base de datos estandarizada para especies de peixes, como parte do \"ICLARM Software Project\". O ano seguinte, Daniel comezou a traballar xunto con Rainer Froese, quen estivera traballando nun sistema experto para identificar larvas de peixes. Despois dun intento frustrado de constru\u00edr un sistema utilizando Prolog, Froese cambiou a DataEase, unha base de datos relacional para DOS. En 1989 o proxecto recibiu o seu primeiro apoio econ\u00f3mico institucional.\nDescrici\u00f3n.\nEn 1993 o proxecto cambiou a Microsoft Access e, en 1995, produciu o primeiro CD-ROM, chamado \"FishBase 100\". Os comentarios nas revistas cient\u00edficas, a\u00ednda que louvaron a idea e o alcance, destacaron que ti\u00f1a numerosos ocos na informaci\u00f3n proporcionada. As edici\u00f3ns de CD posteriores f\u00f3ronse sucedendo cunha frecuencia anual e a versi\u00f3n de FishBase 2004, polo seu volume requir\u00eda de cinco CD, ou dun DVD. Para poder visualizar o sistema require Windows 98 ou posterior, e non est\u00e1 dispo\u00f1\u00edbel noutras plataformas como Mac OS X ou Linux.\nFishBase estivo dispo\u00f1\u00edbel na Web por primeira vez en agosto de 1996, e o ano seguinte contratou un webmaster. Isto fixo que toda a informaci\u00f3n da base de datos estivera dispo\u00f1\u00edbel para consulta a trav\u00e9s da rede.\nA partir do ano 2000, FishBase \u00e9 administrada polo \"FishBase Consortium\". Este consorcio est\u00e1 formado por:\nA medida que os especialistas en peixes foron sabendo da existencia de FishBase, cada vez m\u00e1is de colaboradores enviaron contribuci\u00f3ns (en xu\u00f1o de 2013, 2.060 colaboradores). Para manter o seu valor como unha base de datos de car\u00e1cter cient\u00edfico, non se permite engadir informaci\u00f3n orixinal en FishBase; todo o seu contido debe estar baseado en material que fora publicado con anterioridade.\nWikipedia e FishBase.\nFishBase \u00e9 unha das referencias m\u00e1is importantes das Wikipedias no concernente \u00e1 ictiolox\u00eda e en particular \u00e1 descrici\u00f3n e identificaci\u00f3n dos peixes. Por\u00e9n, na taxonom\u00eda, FishBase est\u00e1 moitas veces en desacordo con outra importante base de datos, o SIIT. Nestes casos, moitos editores nas diferentes Wikipedias presentan ambas as taxonom\u00edas nos seus artigos."}
{"id": "257137", "revid": "5132", "url": "https://gl.wikipedia.org/wiki?curid=257137", "title": "UD Ourensana", "text": ""}
{"id": "257138", "revid": "5132", "url": "https://gl.wikipedia.org/wiki?curid=257138", "title": "Uni\u00f3n Deportiva Ourensana", "text": ""}
{"id": "257139", "revid": "5132", "url": "https://gl.wikipedia.org/wiki?curid=257139", "title": "Arousa SC", "text": ""}
{"id": "257140", "revid": "5132", "url": "https://gl.wikipedia.org/wiki?curid=257140", "title": "Arousa Sociedad Cultural", "text": ""}
{"id": "257142", "revid": "23204", "url": "https://gl.wikipedia.org/wiki?curid=257142", "title": "Porta Santa", "text": "A Porta Santa ou Porta do Perd\u00f3n \u00e9 unha das sete portas menores de que constaba orixinalmente a Catedral de Santiago de Compostela. \u00c1brese \u00f3 leste na cabeceira e vai dar \u00e1 Praza da Quintana.\nInicialmente estivo dedicada a San Paio (cuxo convento est\u00e1 xusto en fronte), polo que tam\u00e9n se co\u00f1eceu como \"Porta de San Paio\". Na descrici\u00f3n da Catedral que fixo Aimery Picaud no Libro V do C\u00f3dice Calixtino, escrito entre 1135 e 1140, explica que a bas\u00edlica ten tres p\u00f3rticos principais e sete pequenos: \"\"Dos sete p\u00f3rticos pequenos, o primeiro ch\u00e1mase de Santa Mar\u00eda\" [...] \"o terceiro, de San Paio\" [...]\" (L\u00f3pez Pereira, 1993, pp.\u00a0128\u2013129).\nCh\u00e1mase \"Porta do Perd\u00f3n\" porque por ela entran na bas\u00edlica os peregrinos durante o Ano Santo para ga\u00f1ar o xubileu, \u00e9 dicir, o perd\u00f3n dos seus pecados grazas \u00e1 indulxencia concedida polo papa Alexandre III na s\u00faa bula \"Regis aeterni\" de 1179.\nA Porta Santa do deambulatorio.\nA Porta Santa \u00e1brese no deambulatorio, entre as capelas do Salvador, pola que se comezou a construci\u00f3n da Catedral en 1075, e a de San Pedro ou da Azucena.\nDesde o 2004, \u00e9 unha porta de bronce, obra do escultor santiagu\u00e9s Suso Le\u00f3n e doaz\u00f3n da C\u00e1mara de Comercio de Compostela, que veu substitu\u00edr a anterior, de Paco Leiro. Na cara externa repres\u00e9ntanse as imaxes de Xes\u00fas, Santiago e outros peregrinos; na cara interna, seis escenas da vida do Ap\u00f3stolo: como pescador no lago Tiber\u00edades, escoitando a Xes\u00fas, evanxelizando en Galicia, a decapitaci\u00f3n, a translaci\u00f3n do seu corpo e o descubrimento do sepulcro polo eremita Paio e o bispo Teodomiro.\nFlanqueando a Porta hai d\u00faas esculturas do ap\u00f3stolo Xudas Tadeo e do profeta Ezequiel (\u00e1 esquerda e dereita, respectivamente, do espectador). Como as que est\u00e1n colocadas f\u00f3ra, estas tam\u00e9n proceden do coro p\u00e9treo do mestre Mateu.\nA Porta Santa da Quintana.\nA\u00ednda que xa \u00e9 com\u00fan designar como \"Porta Santa\" a porta que se ve desde a praza da Quintana, c\u00f3mpre lembrar que a Porta Santa \u00e9 a do interior, aberta no muro rom\u00e1nico, e que esta da Quintana \u00e9 unha antesala constru\u00edda na segunda metade do s\u00e9culo XVII dentro das reformas desenvolvidas por Jos\u00e9 Vega y Verdugo co obxectivo de homoxeneizar a fachada da Catedral cara a Quintana.\nO c\u00f3engo Vega sosti\u00f1a a teor\u00eda de que, sendo pola fachada leste por onde se achegaban \u00e1 Catedral \"todos cantos ve\u00f1en a esta santa igrexa\", o que se atopaban era \"unha mala porti\u00f1a metida nun estreito recuncho e uns catorce ou quince tellados que parec\u00edan capelas de forno\", como resultado das reformas que se foran facendo na cabeceira da catedral \u00f3 longo dos s\u00e9culos, abrindo novos espazos ben para culto, ben para cuarto da garda e servizos administrativos. Para argumentar ante o Cabido catedralicio a necesidade destas reformas -e mais outras na capela maior e na fachada do Obradoiro- presentou en 1657 un \"Informe o Memoria sobre as obras na Catedral de Santiago\" no que desenvolv\u00eda o proxecto de unificar a fachada leste facendo un peche homox\u00e9neo desde a Torre do Reloxo. As obras comezaron a realizarse a partir de 1658, da man do arquitecto salmantino Jos\u00e9 Pe\u00f1a de Toro. A reforma consistiu en constru\u00edr un alto muro a todo o longo da fachada da Quintana, cunha balconada corrida rematada por altos pin\u00e1culos. Este muro oculta a \u00e1bsida e absidiolas, a\u00ednda que asoman por riba, pero regulariza a estrutura da praza e consegue dotar \u00e1 fachada dunha harmon\u00eda visual de conxunto. Simultaneamente, serviu para reconstru\u00edr a cara exterior da Porta Santa e abrir a Porta dos Abades (esta xa sobre a Quintana de Vivos).\nNo debuxo (de 1657) que nos deixou Vega y Verdugo do estado da fachada leste da Catedral antes das reformas propostas vese que a Porta Santa xa exist\u00eda cunha estrutura semellante \u00e1 actual, a\u00ednda que se observa que s\u00f3 estaba flanqueada por 12 estatuas. Desco\u00f1\u00e9cese a data da construci\u00f3n desta porta externa pero s\u00e1bese que as 12 figuras foron colocadas entre 1611 e 1616 para decorar a porta existente. En 1660, Pe\u00f1a de Toro comeza as obras nesta zona da fachada para darlle a forma actual, colocando as outras 12 figuras e os 4 flor\u00f3ns que encabezan os catro grupos escult\u00f3ricos, pero a configuraci\u00f3n definitiva d\u00e9bese a Domingo de Andrade cara 1694.\nO p\u00f3rtico, pechado por unha forte reixa de ferro, presenta a \u00e1mbolos dous lados vinte e catro figuras de profetas e ap\u00f3stolos (entre eles o propio Santiago), que provi\u00f1an do antigo coro de pedra do mestre Mateu, constru\u00eddo para a Catedral cara 1200 e desmontado entre 1603 e 1604 por orde do arcebispo Sanclemente. As 24 figuras est\u00e1n distribu\u00eddas en 4 r\u00faas de 3 corpos superpostos, cunha figura a cada lado.\nEn 1694, Domingo de Andrade constr\u00fae un segundo corpo sobre as 24 figuras anteriores, coroado coas imaxes de Santiago peregrino e dos seus disc\u00edpulos Atanasio e Teodoro ao seu lado, obra de Pedro del Campo. Este programa iconogr\u00e1fico explica a denominaci\u00f3n popular de Porta dos 27 sabios.\nA porta d\u00e1 a un angosto corredor onde reciben sepultura os Abraldes, que conduce \u00e1 verdadeira Porta Santa pola que se entra ao deambulatorio.\nA exposici\u00f3n \u00f3 exterior das esculturas, tanto \u00e1s inclemencias meteorol\u00f3xicas como \u00e1 presi\u00f3n humana, foi a causa dunha progresiva deterioraci\u00f3n, cunha forte erosi\u00f3n e perda dalg\u00fans elementos, especialmente mans e narices. Estas agresi\u00f3ns deberon comezar xa no momento do desmontado e reutilizaci\u00f3n na Porta, como o demostra a existencia de certos recortes laterais nalgunha figura para adaptala \u00f3 marco. Dous s\u00e9culos despois, Pascual Madoz (1806-1870) relata que, a consecuencia da Primeira guerra carlista (entre 1833 e 1840), \"las estatuas de la primera l\u00ednea fueron decapitadas en una noche por el furor de la pasada guerra de sucesi\u00f3n\", habendo constancia de que se repararon poucos anos despois. En 1990, a cabeza do profeta Nahum -unha desas figuras da \"primeira li\u00f1a\"' que xa foran decapitadas na guerra citada- caeu \u00f3 chan e rompeu, polo que tivo que ser substitu\u00edda pola que hoxe se ve. En 2007, un home que parec\u00eda non estar nas s\u00faas facultades mentais espiuse e subiu ata o alto da Porta, onde arrincou o b\u00e1culo da figura de Santiago, no cumio, e causou pequenos danos noutras d\u00faas estatuas.\nApertura da Porta Santa.\nA Porta Santa est\u00e1 permanentemente pechada excepto os Anos Santos, durante os que permanece aberta para que entren os peregrinos no seu remate do cami\u00f1o. A apertura da Porta ten lugar na tarde do 31 de decembro do ano anterior e volve pecharse o 31 de decembro do Ano Santo, seguindo un complexo e antigo cerimonial encabezado polas autoridades relixiosas e pol\u00edticas.\nCando est\u00e1 pechada, a Porta est\u00e1 tapiada cun muro de pedra (pequenas pedras soltas, en equilibrio inestable) que queren simbolizar a dura peregrinaci\u00f3n. No momento da apertura, a procesi\u00f3n encabezada polo o arcebispo ach\u00e9gase a ese muro desde a Quintana, o arcebispo golp\u00e9ao tres veces cun martelo de prata e tras pedir permiso \u00f3 Ap\u00f3stolo ordena que se abra a Porta. A seguir, os operarios derruban o muro desde o interior e, tras recoller os cascallos e limpar o chan con p\u00f3las de loureiro, a procesi\u00f3n entra na igrexa. \u00c9 costume entre as autoridades que van entrando recoller algunha das pedras do chan."}
{"id": "257143", "revid": "1822", "url": "https://gl.wikipedia.org/wiki?curid=257143", "title": "Peregrino a Santiago de Compostela", "text": ""}
{"id": "257145", "revid": "1131", "url": "https://gl.wikipedia.org/wiki?curid=257145", "title": "A Teixeira, Hermisende", "text": "A Teixeira (\"La Tejera\" en castel\u00e1n e oficialmente) \u00e9 unha localidade do concello de Hermisende, na provincia de Zamora (Castela e Le\u00f3n). Enc\u00f3ntrase situada ao noroeste da provincia, pr\u00f3xima \u00e1 provincia de Ourense e \u00e1 fronteira coa rexi\u00f3n portuguesa de Tr\u00e1s-os-Montes. Pertence \u00e1s Portelas, unha subcomarca da bisbarra hist\u00f3rica e tradicional de Seabra. As localidades de Castromil, Hermisende, San Ciprao e Castrelos, xunto coa Teixeira, conforman o termo municipal de Hermisende.\nA Teixeira pertenceu a Portugal ata a Guerra de Restauraci\u00f3n portuguesa. \nLocalizaci\u00f3n.\nEncravado no Val da Gamoneda, o seu termo limita con:\nNo seu termo nace o r\u00edo Gamoneda, cuxas augas se desprazan en direcci\u00f3n sur para internarse na veci\u00f1a Portugal. Neste \u00faltimo pa\u00eds entra a trav\u00e9s da paraxe denominada Baceiro, sendo este \u00faltimo nome o que designar\u00e1 a este r\u00edo durante o seu percorrido polo territorio luso, desprend\u00e9ndose do seu orixinario nome de Gamoneda. O r\u00edo Gamoneda ou o r\u00edo Baceiro, son polo tanto dous nomes distintos que denominan a un mesmo r\u00edo con orixe na Serra Gamoneda.\nHistoria.\nExisten antigas pegadas do seu antigo poboamento. Nas inmediaci\u00f3ns da s\u00faa zona urbana at\u00f3pase os restos dun antigo castro, denominado \"Castelo de Moros\", a\u00ednda que tam\u00e9n se lle denominou \"do mal veci\u00f1o\" e \"Castelo do Rei Bamba. A tradici\u00f3n oral as\u00f3ciao cun poboado mouro, a\u00ednda que os testemu\u00f1os arqueol\u00f3xicos o vencellan e retrotraen aos castros celtas que existiron con anterioridad.\nPatrimonio.\nO seu principal edificio \u00e9 a igrexa parroquial da nosa Se\u00f1ora do Piar. Enc\u00f3ntrase situado no centro do pobo, despois de edificarse con pedra de granito labrada. A s\u00faa f\u00e1brica responde \u00e1 arquitectura tradicional espec\u00edfica da bisbarra de Seabra. Esta parroquia pertenceu ata 1875 \u00e1 Diocese de Astorga, despois de pertencer ata ent\u00f3n \u00e1 de Ourense.\nA fala.\nUn dos aspectos m\u00e1is rechamantes desta localidade \u00e9 a singularidade do seu fala, xurdida como consecuencia de factores hist\u00f3ricos e socioculturais derivados da s\u00faa posici\u00f3n fronteiriza con Galicia e Portugal, e que actualmente amosa claras evidencias dunha notable influencia recibida da lingua galega e portuguesa.\nA peculiaridade da fala de Hermisende e os seus anexos (A Teixeira, San Cipri\u00e1n, Castrelos e Castromil) levou a alg\u00fans ling\u00fcistas a encadralo nalgunha das formas dos dialectos galego-portugueses, sen que exista na actualidade unha unidade doctrinal.\nA formaci\u00f3n desta fala se remonta \u00e1 Idade Media, e ten a s\u00faa orixe no car\u00e1cter fronteirizo do seu territorio, en constante disputa por parte dos distintos reinos existentes ao longo da historia, situaci\u00f3n que provocou un continuo desprazamento da li\u00f1a de fronteira e que, en m\u00e1is dunha ocasi\u00f3n, situou a este territorio como terra de ningu\u00e9n. Tam\u00e9n houbo m\u00faltiples intentos por alcanzar unha delimitaci\u00f3n oficial e definitiva, como a acaecida durante o reinado de Afonso IV de Portugal (1325-57), co nomeamento de comisi\u00f3ns para a delimitaci\u00f3n fronteiriza hispano-lusa.\nDurante a Guerra de Restauraci\u00f3n portuguesa (1640), as poboaci\u00f3ns de S\u00e3o Cibr\u00e3o, Ermesende e A Teixeira, ata ent\u00f3n portuguesas, desmarc\u00e1ronse da causa do novo rei luso, Xo\u00e1n IV de Portugal, e do sentir xeneralizado da provincia de Tr\u00e1s-os-Montes, motivo polo que ficaron definitivamente vencelladas a Espa\u00f1a."}
{"id": "257146", "revid": "89787", "url": "https://gl.wikipedia.org/wiki?curid=257146", "title": "Metahemoglobina", "text": "A metahemoglobina \u00e9 unha forma da metaloprote\u00edna transportadora de ox\u00edxeno hemoglobina, na cal o ferro do grupo hemo est\u00e1 en estado f\u00e9rrico (Fe3+), e non no estado ferroso (Fe2+) da hemoglobina normal. A metahemoglobina non pode unirse ao ox\u00edxeno, a diferenza da oxihemoglobina, que si pode. Ten unha cor casta\u00f1a chocolate azulada. No sangue humano \u00e9 normal que exista unha cantidade traza de metahemoglobina que se produce espontaneamente. Pero cando est\u00e1 presente en exceso, o sangue toma unha cor anormal casta\u00f1a azulada escura. O encima, dependente do NADH, metahemoglobina redutase (ou diaforase I) \u00e9 responsable de volver converter a metahemoglobina en hemoglobina.\nNormalmente do 1 ao 2 % da hemoglobina dunha persoa \u00e9 metahemoglobina; se hai unha porcentaxe maior iso pode deberse \u00e1 exposici\u00f3n a certos compostos qu\u00edmicos e dependendo do nivel ao que se chegue pode causar problemas de sa\u00fade denominados metahemoglobinemia. Un maior nivel de metahemoglobina tende a facer que a lectura dun ox\u00edmetro de pulso (aparello que mide a saturaci\u00f3n de ox\u00edxeno no sangue) sexa pr\u00f3xima ao 85% independentemente de cal sexa o verdadeiro nivel de saturaci\u00f3n de ox\u00edxeno.\nCausas com\u00fans.\nOs niveis elevados de metahemoglobina poden darse nos seguintes casos:\nUsos terap\u00e9uticos.\nO amil nitrito admin\u00edstrase para tratar o envelenamento de cianuro. Funciona convertendo a hemoglobina en metahemoglobina, \u00e1 que se pode unir o cianuro e a formaci\u00f3n de cianometahemoglobina non t\u00f3xica.\nSaturaci\u00f3n de metahemoglobina.\nA saturaci\u00f3n de metahemoglobina expr\u00e9sase como unha porcentaxe de hemoglobina en estado de metahemoglobina, \u00e9 dicir, a metHb en proporci\u00f3n \u00e1 Hb.\nManchas de sangue.\nNas manchas de sangue pode observarse a presenza da metahemoglobina. Despois de sa\u00edr do corpo, as manchas de sangue cambian do vermello brillante ao casta\u00f1o escuro, o cal se atrib\u00fae \u00e1 oxidaci\u00f3n da oxihemoglobina (HbO2) a metahemoglobina (metHb) e hemicromo (HC)."}
{"id": "257147", "revid": "785", "url": "https://gl.wikipedia.org/wiki?curid=257147", "title": "Diocese cat\u00f3lica latina de Pittsburgh", "text": "A Diocese de Pittsburgh (en lat\u00edn \"Dioecesis Pittsburgensis\") \u00e9 unha diocese da Igrexa Cat\u00f3lica Latina, estabelecida en Pensilvania o 11 de agosto de 1843. A diocese incl\u00fae 215 parroquias nos condados de Allegheny, Beaver, Butler, Greene, Lawrence e Washington. A s\u00faa catedral \u00e9 a Catedral de Saint Paul.\nHistoria.\nA diocese de Pittsburgh foi erixida polo papa Gregorio XVI en territorios da diocese de Filadelfia o 11 de agosto de 1843. Cedeu territorio para a creaci\u00f3n da diocese de Erie o 29 de xullo de 1853. A diocese de Altoona foi erixida o 30 de maio de 1901 e a diocese de Greensburg o 10 de marzo de 1951, en terreos da diocese de Pittsburgh."}
{"id": "257148", "revid": "85894", "url": "https://gl.wikipedia.org/wiki?curid=257148", "title": "Castromil, Hermisende", "text": "Castromil \u00e9 unha localidade do concello zamorano de Hermisende (Castela e Le\u00f3n).\nEnc\u00f3ntrase situado ao noroeste da provincia de Zamora, xunto \u00e1 provincia galega de Ourense e \u00e1 fronteira con Portugal, \u00e1 altura da rexi\u00f3n hist\u00f3rica de Tr\u00e1s-os-Montes. Pertence \u00e1 denominanda As Portelas, unha sub-bisbarra da bisbarra hist\u00f3rica e tradicional de Sanabria. As localidades de Castrelos, Hermisende, San Cipri\u00e1n e A Teixeira, xunto con Castromil, conforman o termo municipal de Hermisende.\nSituaci\u00f3n.\nCastromil enc\u00f3ntrase situado nunha das esquinas da provincia de Zamora, conflu\u00edndo nun das s\u00faas paraxes, denominado Penedo dous Tres Reis ou Penedo do Mozo, nos territorios de Castela e Le\u00f3n, Galicia e Portugal, o que lle converte nun dos puntos extremos m\u00e1is significativos da xeograf\u00eda ib\u00e9rica.\nEsta localidade, pertencente ao concello de Hermisende e veci\u00f1a da pequena localidade ourens\u00e1 tam\u00e9n chamada Castromil, no concello da Mezquita, at\u00f3pase situado na franxa m\u00e1is occidental da provincia, a 150 km de Zamora. O seu acceso faise posible por estrada dende Hermisende, a trav\u00e9s dunha sinuosa estrada que primeiro pasa por San Cipri\u00e1n, esquivando a Serra de Marab\u00f3n e nas proximidades do r\u00edo Tuela.\nPaisaxe.\nCastromil est\u00e1 formado por varios barrios dispersos, sendo o principal deles o m\u00e1is denso e compacto con rueiras angostas e sinuosas. En direcci\u00f3n oeste div\u00edsase un monte rochoso sobre o que quedan os vestixios do castro que lle deu nome \u00e1 poboaci\u00f3n. Daquela \u00e9poca hai diversos vestixios como pilas escavadas en penas, alicerces de cabanas e certos debuxos ou marcas gravadas sobre a rocha.\nCara ao sur do seu termo, polo denominado cami\u00f1o do contrabando, acc\u00e9dese ao Penedo do Mozo (Fraga dos Tres Reis para os portugueses e Penedo dos Tres Reinos para os galegos), no que se encontra un amontoamento natural de pedras que se singulariza sobre o \u00e1mbito polo seu perfil agudo e inconfundible, en cuxa parte superior pos\u00fae un fito ou marco ben visible. Nunha das s\u00faas caras, m\u00f3strase cicelada unha gran cruz, cun \"L\" debaixo xunto ao n\u00famero 350, mentres que a cara oposta incl\u00fae unha \"P\u00c1X.\", co que se sinalou o punto exacto polo que se pasa a fronteira entre Espa\u00f1a e Portugal. Dise que a s\u00faa denominaci\u00f3n, \"Penedo dos Tres Reis\" ou \"Penedo dos Tres Reinos\", obedece a que neste encrave se reuniron os monarcas de Le\u00f3n, Galicia e Portugal para consensuar o deslinde dos seus territorios, sendo este o motivo polo que no lado portugu\u00e9s colocaron un sinxelo monumento, consistente en tres mon\u00f3litos p\u00e9treos que representan aos tres soberanos e ao lado unha longa fileira de once pin\u00e1culos, de menor tama\u00f1o, para sinalar a fronteira. Na actualidade, neste punto converxen os termos da fregues\u00eda portuguesa de Moimenta e Montouto, a parroquia galega de C\u00e1davos e Castromil.\nLenda.\nRelacionado con esta localidade existen moitas lendas, das que destaca unha, transmitida de xeraci\u00f3n en xeraci\u00f3n e que deu nome \u00e1 paraxe chamada da 'Forca da Moura'. Relatan os de Castromil que nese lugar se aforcou unha fermosa \"moura\" (confundida polos habitantes desta vila cunha rapaza de relixi\u00f3n musulm\u00e1) que pertenc\u00eda \u00e1 etnia mitol\u00f3xica dos \"mouros\". Conta a lenda popular que a \"moura \"namorara dun humano e ante a prohibici\u00f3n por parte dos\" mouros \"non puido aturar a dor da separaci\u00f3n do seu amado, aforcouse buscando na morte o alivio da s\u00faa intensa dor.\nPatrimonio.\nDo seu casar\u00edo, destaca a s\u00faa espl\u00e9ndida igrexa, constru\u00edda en cadeirado de granito meticulosamente cicelado. \u00c1 vista destaca o seu presbiterio, cadrado e m\u00e1is alto ca a nave, sobre cuxo cumio e esquinas se erguen airosos pin\u00e1culos moi moldurados. A fachada oeste mostra detalles art\u00edsticos m\u00e1is suntuosos e gratos, abr\u00edndose nela a s\u00faa porta principal, con formas de rect\u00e1ngulo animado por pequenas orelleiras nos seus v\u00e9rtices. O seu marco, acomp\u00e1\u00f1ase dun par de pilastras estriadas e un front\u00f3n triangular superior que na actualidade se encontra baleiro. Aos lados existen dous \u00f3culos recheos con tracer\u00edas p\u00e9treas de peculiar dese\u00f1o cruciforme. Sobre o m\u00e1is alto emerxe unha espadana, na que se divisan dous grandes ventanais para as camp\u00e1s e un agudo \u00e1tico superior. No seu interior, conta cunha b\u00f3veda p\u00e9trea sobre a s\u00faa capela maior e o resto da nave mostra unha cuberta de madeira. Pos\u00fae varios retablos barrocos, o principal dotado de catro columnas salom\u00f3nicas, nos que se entroniza a imaxe de santa Marina, o titular da parroquia, flanqueada nun dos seus laterais polo altar de santa Ana.\nSobre a parede do adro m\u00f3strase un sobrio e expresivo cruceiro, asentado sobre unha gran pedra circular. O fuste leva diversas estr\u00edas e longas series de imperfectas b\u00f3las ou discos encadeados. Arriba, na cara principal, reproduciuse a figura do Crucificado, quedando no env\u00e9s a da Virxe, de grosos vestidos acampanados.\nDo seu casar\u00edo, constru\u00eddo en solida pedra, destacan algunhas das m\u00e1is antigas polos seus detalles escult\u00f3ricos. Unha destas vivendas, situada de forma inmediata \u00e1 igrexa, presenta sobre o lintel da s\u00faa porta un cicelado relevo, formado por un c\u00e1liz coa hostia sobre el, realzado cunha candea e unha chave en cada lado, cunha especie de groso cord\u00f3n actuando como marco e, en curiosa asimetr\u00eda, \u00e1 beira esquerda, unha especie de caranto\u00f1a que suxeita unha roseta colgada dunha especie de barra. Nas s\u00faas proximidades, outro edificio presenta baixo as s\u00faas vent\u00e1s unha especie de disco, en cuxo interior mostra un santo coa s\u00faa man dereita tendida en actitude de bendicir e suxeitando unha gran chave coa outra. Como testemu\u00f1o do pasado fidalgo local, se mostra tam\u00e9n un suntuoso bras\u00f3n, en cuxo campo se mostra unha estrela de oito puntas e d\u00faas cruces, sendo curiosa a bordura coa que se realza, xa que ademais do helmo emplumado e dos habituais motivos vexetais, cont\u00e9n dous cabaleiros cabalgando en aparente actitude de acometerse.\nNo barrio baixo enc\u00f3ntrase a Cruz da Touza. Est\u00e1 labrada sobre unha \u00fanica pedra duns dous metros e medio de lonxitude. A cara principal mostra un Cristo e as inscrici\u00f3ns do INRI na parte superior e JHS na inferior. Aos lados reprod\u00facense as figuras da Virxe e san Xo\u00e1n. O reverso mostra tam\u00e9n relevos de extremada expresividade, coa Virxe sostendo no colo o seu fillo falecido, cunha especie de arco envolvente e situada sobre arco invertido a xeito de media l\u00faa. M\u00e1is abaixo sit\u00faase unha complexa composici\u00f3n de talos e flor\u00f3ns, xunto coas cabezas de tres pequenos anxos, aos que se suman outros dous m\u00e1is abaixo."}
{"id": "257149", "revid": "98629", "url": "https://gl.wikipedia.org/wiki?curid=257149", "title": "Mars Observer", "text": "Mars Observer foi unha sonda espacial da NASA lanzada o 25 de setembro de 1992 mediante un foguete Commercial Titan III desde o centro espacial de Cabo Ca\u00f1averal para estudar Marte. Perdeuse contacto con ela tres d\u00edas antes de chegar a Marte.\nCaracter\u00edsticas.\nMars Observer foi a primeira nave da serie Observer, destinada a estudar a xeolox\u00eda e clima de Marte. Os seus obxectivos principais eran determinar a mineralox\u00eda da superficie, estudar a s\u00faa topograf\u00eda, gravedade e campo magn\u00e9tico, os movementos do po marciano e a estrutura e circulaci\u00f3n da atmosfera.\nA estrutura principal da nave e a electr\u00f3nica derivaron dos das naves Satcom-K e DMSP/TIROS, e ti\u00f1a forma rectangular, de 2,1 x 1,5 x 1,1 metros. A antena de alta ganancia era unha parab\u00f3lica de 1,5 m de di\u00e1metro situada nun extremo dun mastro de 5,5 m de longo, e do corpo sobresa\u00edan outros dous mastros de 6 m de longo co magnet\u00f3metro e espectr\u00f3metro de raios gamma.\nTras unha viaxe sen problemas, o contacto con Mars Observer perdeuse o 21 de agosto de 1993, tres d\u00edas antes da chegada a Marte. Ning\u00fan dos esforzos por retomar contacto tivo \u00e9xito. A comisi\u00f3n de investigaci\u00f3n formada para determinar a causa da perda de contacto conclu\u00edu que o m\u00e1is probable foi que unha fuga de propelente durante a presurizaci\u00f3n dos tanques fixera xirar a nave de maneira descontrolada"}
{"id": "257150", "revid": "4817", "url": "https://gl.wikipedia.org/wiki?curid=257150", "title": "Mars Odyssey", "text": "Mars Odyssey, tam\u00e9n co\u00f1ecida como 2001 Mars Odyssey, \u00e9 unha sonda espacial da NASA lanzada o 7 de abril de 2001 mediante un foguete Delta 7925 desde o centro espacial de Cabo Ca\u00f1averal para estudar Marte.\nCaracter\u00edsticas.\nMars Odyssey foi parte do proxecto \"Mars Surveyor 2001\", que consist\u00eda nun orbitador (\"Mars Surveyor 2001 Orbiter\") e nun aterrizador (\"Mars Surveyor 2001 Lander\"). O aterrizador foi cancelado despois do fracaso da Mars Polar Lander e do Mars Climate Observer e da reorganizaci\u00f3n do proxecto de exploraci\u00f3n de Marte, quedando como \u00fanica parte supervivente o orbitador, rebautizado como Mars Odyssey. A s\u00faa misi\u00f3n \u00e9 estudar Marte e determinar se nalg\u00fan momento da s\u00faa historia Marte foi apto para albergar vida, estudar os riscos da radiaci\u00f3n para futuras misi\u00f3ns tripuladas e servir como enlace de comunicaci\u00f3ns con outras misi\u00f3ns, en especial veh\u00edculos de superficie. A duraci\u00f3n da misi\u00f3n nominal da sonda deb\u00eda ser de tres anos.\nA estrutura principal ten forma de caixa cunhas dimensi\u00f3ns de 2,2 m x 1,7 m x 2,6 m, cunha masa ao lanzamento de 725,0\u00a0kg, inclu\u00eddos 348,7\u00a0kg de propelente. A nave est\u00e1 formada por dous m\u00f3dulos: o superior cont\u00e9n os instrumentos cient\u00edficos e a enxe\u00f1er\u00eda, mentres que a parte inferior alberga o sistema de propulsi\u00f3n. Da estrutura principal sobresae un panel solar con c\u00e9lulas de arseniuro de galio e un mastro coa antena de alta ganancia no seu extremo. O motor principal, alimentado por hidracina e tetr\u00f3xido de nitr\u00f3xeno, ten un pulo de 65,3\u00a0kg. O control de actitude ten lugar mediante catro propulsores de 0,1\u00a0kg de pulo, con catro propulsores de 2,3\u00a0kg de pulo como apoio. A nave estabil\u00edzase nos tres eixos mediante tres volantes de inercia, existindo un volante adicional de apoio. O co\u00f1ecemento da posici\u00f3n da nave l\u00f3grase mediante un sensor solar, unha c\u00e1mara seguidora de estrelas e unha unidade inercial. A enerx\u00eda el\u00e9ctrica proporcionada polo panel solar alimenta unha bater\u00eda cunha capacidade de 16 amperios-hora. As comunicaci\u00f3ns coa Terra te\u00f1en lugar en banda X, e con outros veh\u00edculos marcianos en UHF.\nInstrumentaci\u00f3n cient\u00edfica.\nMars Odyssey leva a bordo un total de tres experimentos:\nDesenvolvemento da misi\u00f3n.\nMars Odyssey foi lanzada o 7 de abril de 2001 \u00e1s 15:02:22 UTC. Durante o voo, en agosto, o instrumento MARIE non respondou durante unha das comprobaci\u00f3ns e foi posto en hibernaci\u00f3n. Unha vez en \u00f3rbita foi recuperado, comezando a tomar datos a partir do 13 de marzo de 2002. A nave chegou a Marte o 24 de outubro de 2001, despois de sete meses de viaxe. Un encendido de 19,7 minutos de duraci\u00f3n por parte do motor principal puxo a Mars Odyssey nunha \u00f3rbita de 18,6 horas de duraci\u00f3n arredor do planeta. Durante os meses seguintes, ata o 11 de xaneiro de 2002, a nave fixo unha serie de manobras mediante aerofreada para situarse na \u00f3rbita de traballo, de 201\u00a0km de periapse e 500\u00a0km de apoapse. Durante as seguintes semanas a \u00f3rbita foi modificada lixeramente ata acadar unha \u00f3rbita circular definitiva de 400\u00a0km de altura."}
{"id": "257151", "revid": "89787", "url": "https://gl.wikipedia.org/wiki?curid=257151", "title": "Marjorie Estiano", "text": "Marjorie Dias de Oliveira, nada en Curitiba o 8 de marzo de 1982, \u00e9 unha cantante e actriz brasileira."}
{"id": "257153", "revid": "5863", "url": "https://gl.wikipedia.org/wiki?curid=257153", "title": "Juan Antonio Garc\u00eda de Bouzas", "text": ""}
{"id": "257154", "revid": "88215", "url": "https://gl.wikipedia.org/wiki?curid=257154", "title": "Bed\u0159ich Schejbal", "text": "Bed\u0159ich Schejbal, nado en 1874 sendo a data da s\u00faa morte desco\u00f1ecida, foi un tirador de esgrima checo, ga\u00f1ador dunha medalla ol\u00edmpica.\nTraxectoria.\nAo dividirse ao club de esgrima Regel por criterios ling\u00fc\u00edsticos en 1902 converteuse no primeiro presidente do club de lingua checa e despois pasou ao SK Slavia. Nos Xogos Ol\u00edmpicos de 1908 celebrados en Londres competiu co equipo bohemio de sabre composto por Otakar Lada, Jaroslav Tu\u010dek, Vil\u00e9m Goppold von Lobsdorf e Vlastimil Lada-S\u00e1zavsk\u00fd que logrou a medalla de bronce. Nos Xogos Ol\u00edmpicos de 1912 de Estocolmo participou tam\u00e9n no equipo de sabre composto por Josef \u010cipera, Vil\u00e9m Goppold von Lobsdorf, Josef Pfeiffer e Otakar \u0160vor\u010d\u00edk que foi eliminado na primeira rolda e quedou cuarto e \u00faltimo."}
{"id": "257155", "revid": "5863", "url": "https://gl.wikipedia.org/wiki?curid=257155", "title": "Juan Antonio Bouzas", "text": ""}
{"id": "257156", "revid": "5863", "url": "https://gl.wikipedia.org/wiki?curid=257156", "title": "Giovanni Antonio Bouzas", "text": ""}
{"id": "257157", "revid": "5863", "url": "https://gl.wikipedia.org/wiki?curid=257157", "title": "Juan Antonio Boujas", "text": ""}
{"id": "257158", "revid": "88215", "url": "https://gl.wikipedia.org/wiki?curid=257158", "title": "Jaroslav Tu\u010dek", "text": "Jaroslav Tu\u010dek, co\u00f1ecido co alcume de \u0160ourek, nado o 24 de agosto de 1882, sendo desco\u00f1ecida a data da s\u00faa morte, foi un tirador de esgrima checo, ga\u00f1ador dunha medalla ol\u00edmpica.\nTraxectoria.\nUn dos fundadores do club de esgrima \u010c\u0160K Riegel. Nos Xogos Ol\u00edmpicos de 1908 celebrados en Londres competiu co equipo bohemio de sabre composto por Bed\u0159ich Schejbal, Otakar Lada, Vil\u00e9m Goppold von Lobsdorf e Vlastimil Lada-S\u00e1zavsk\u00fd que logrou a medalla de bronce. Foi presidente do club Riegel entre 1910 e 1921. Participou tam\u00e9n nos Xogos Ol\u00edmpicos de 1920 de Antuerpen representando a Checoslovaquia en sabre individual."}
{"id": "257159", "revid": "5132", "url": "https://gl.wikipedia.org/wiki?curid=257159", "title": "Sociedad Gimn\u00e1stica Lucense", "text": ""}
{"id": "257160", "revid": "5132", "url": "https://gl.wikipedia.org/wiki?curid=257160", "title": "SG Lucense", "text": ""}
{"id": "257161", "revid": "5132", "url": "https://gl.wikipedia.org/wiki?curid=257161", "title": "Gimn\u00e1stica Lucense", "text": ""}
{"id": "257162", "revid": "88215", "url": "https://gl.wikipedia.org/wiki?curid=257162", "title": "Jan \u010cernohorsk\u00fd", "text": "Jan \u010cernohorsk\u00fd, nado en 1898 e finado en 1976, foi un tirador de esgrima e mestre de armas checo, autor de artigos e libros sobre a historia da esgrima e a s\u00faa metodolox\u00eda.\nTraxectoria.\nComezou a practicar esgrima en 1908 en Praga. Estudou dereito na Sorbona. Participou co equipo checoslovaco nos Xogos Ol\u00edmpicos de 1920 e 1928, neste \u00faltimo foi quinto co equipo de espada . Foi catro veces campi\u00f3n nacional (3 en florete e 1 en espada). A partir de 1932 deixou de competir, dedic\u00e1ndose a adestrar no \u010c\u0160K Riegel e a escribir, sendo autor de numerosos artigos sobre a metodolox\u00eda e a historia da esgrima, escribiu un manual de esgrima para florete e espada, \"\u0160erm fleuretem a kordem\" (1947) e \"\u0160kola \u0161ermu fleuretem a kordem \" (1956) dedicado \u00e1 metodolox\u00eda e instruci\u00f3n da esgrima. Foi un dos creadores do grupo de esgrima hist\u00f3rica \u010cR Mu\u0161ket\u00fd\u0159i a Bandit\u00e9 en 1953 "}
{"id": "257163", "revid": "89787", "url": "https://gl.wikipedia.org/wiki?curid=257163", "title": "Esgrima nos Xogos Ol\u00edmpicos de 1912", "text": "Nos Xogos Ol\u00edmpicos de 1912 celebrados en Estocolmo realiz\u00e1ronse cinco probas de esgrima, mantiv\u00e9ronse as competici\u00f3ns de espada e sabre de forma individual e por equipos, incorporando \u00e1 competici\u00f3n unha nova modalidade en florete individual.\nNaci\u00f3ns participantes.\nUn total de 184 tiradores de 16 naci\u00f3ns competiron nos Xogos:"}
{"id": "257168", "revid": "5863", "url": "https://gl.wikipedia.org/wiki?curid=257168", "title": "Escuela de Bellas Artes de San Fernando", "text": ""}
{"id": "257172", "revid": "2338", "url": "https://gl.wikipedia.org/wiki?curid=257172", "title": "A batalla por Wesnoth", "text": ""}
{"id": "257173", "revid": "88215", "url": "https://gl.wikipedia.org/wiki?curid=257173", "title": "Eric Carlberg", "text": "Gustaf Eric Carlberg, m\u00e1is co\u00f1ecido como Eric Carlberg, nado en Karlskrona o 5 de abril de 1880 e finado en Estocolmo o 14 de agosto de 1963 foi un militar, deportista e diplom\u00e1tico sueco, ga\u00f1ador de cinco medallas ol\u00edmpicas en tiro deportivo.\nTraxectoria.\nMilitar de carreira, en 1901 chegou ao grao de subtenente do Rexemento de Infanter\u00eda de Scania do Norte con base en Kristianstad e ao ano seguinte foi trasladado como tenente ao recentemente formado Rexemento de Granadeiros de Vaxholms con sede na fortaleza de Vaxholms, preto de Estocolmo.\nParticipou nos Xogos Intercalados de 1906 celebrados en Atenas en oito probas, destacando o noveno lugar en pistola r\u00e1pida(25 metros). No ano 1907 ascendeu a capit\u00e1n servindo no mesmo rexemento. Nos Xogos Ol\u00edmpicos de 1908 de Londres ga\u00f1ou a medalla de prata na proba de carabina (50 m. por equipos) con seu irm\u00e1n xemelgo Vilhelm e Johan H\u00fcbner von Holst. Tam\u00e9n participou nas probas de pistola r\u00e1pida (25 m.\npor equipos), onde foi quinto, e de carabina (50 m. albo cego), rematando noveno, entre outras; e tam\u00e9n na proba de esgrima en espada por equipos, quedando en quinto lugar. En 1910 graduouse no Gymnastiska centralinstitutet , para educadores en educaci\u00f3n f\u00edsica. Nos Xogos Ol\u00edmpicos de 1912 de Estocolmo ga\u00f1ou a medalla de ouro nas probas de pistola militar (30 m. por equipos) e carabina (25 m. por equipos) e a medalla de prata nas de pistola militar (50 m. por equipos) e carabina (50 m. por equipos), amais finalizou sexto na proba de pistola r\u00e1pida (25 m.) como resultados m\u00e1is destacados. Participou de novo en espada por equipos na competici\u00f3n de esgrima, finalizando nesta ocasi\u00f3n en cuarta posici\u00f3n, as\u00ed como na proba de p\u00e9ntatlon moderno, da que se retirou despous de finalizar oitavo en tiro ol\u00edmpico. Entre 1912 e 1915 estivo destinado en Persia como instrutor da xendarmer\u00eda dese pa\u00eds co grao de maior e en 1915 ascendeu a coronel. Aos 44 anos participou nos Xogos Ol\u00edmpicos de 1924 de Par\u00eds, competindo unicamente na proba de pistola r\u00e1pida (25 metros), onde quedou en d\u00e9cimo quinto. En 1928 por mor da pol\u00edtica de desmilitarizaci\u00f3n emprendida por Suecia desde 1925 pasou a oficial en transici\u00f3n (\"\u00f6verg\u00e5ngsstat\") e en 1930 pasou \u00e1 reserva. En 1928 translad\u00e1rase a Teher\u00e1n como representante de varias compa\u00f1\u00edas suecas e finlandesas, foi c\u00f3nsul xeral de Suecia (1930-1935) e Finlandia (1935-1958) nesa capital. Volveu a Suecia en 1958 e escribiu sobre os anos vividos en Persia o libro \"P\u00e5 uppdrag i Persien \u2013 glimtar fr\u00e5n en trettio\u00e5rig vistelse under solens och lejonets tecken\""}
{"id": "257174", "revid": "1131", "url": "https://gl.wikipedia.org/wiki?curid=257174", "title": "San Cipri\u00e1n, Hermisende", "text": "San Ciprao (\"San Cipri\u00e1n\" en castel\u00e1n e oficialmente) \u00e9 unha aldea pertencente ao concello zamorano de Hermisende, na bisbarra das Portelas, unha subcomarca de Seabra, Castela e Le\u00f3n.\n\u00c9 unha poboaci\u00f3n de lingua galega, ao igual c\u00f3 resto do concello de Hermisende. Coma Hermisende e A Teixeira, pertenceu a Portugal ata 1640, cando se restaurou a independencia portuguesa.\nLocalizaci\u00f3n.\nDende Hermisende e en direcci\u00f3n a Castromil, en apenas 2\u00a0km, tras ascender unha pendente at\u00f3pase San Cipri\u00e1n.\nPatrimonio.\nDa s\u00faa igrexa parroquial chama a atenci\u00f3n o seu p\u00f3rtico. Baixo a espadana enc\u00f3ntrase a porta en arco, con orelleiras e enmarcadas por pilastras. No interior, un retablo maior neocl\u00e1sico de columnas corintias, xaspeadas en verde e azul. Nunha fornela enc\u00f3ntrase a figura de Cibr\u00e1n de Cartago."}
{"id": "257175", "revid": "29029", "url": "https://gl.wikipedia.org/wiki?curid=257175", "title": "Gauss", "text": ""}
{"id": "257176", "revid": "89787", "url": "https://gl.wikipedia.org/wiki?curid=257176", "title": "Esgrima nos Xogos Ol\u00edmpicos de 1920", "text": "Nos Xogos Ol\u00edmpicos de 1920 celebrados na cidade de Antuerpen (B\u00e9lxica) realiz\u00e1ronse seis probas de esgrima, como novidade respecto \u00e1 edici\u00f3n anterior, os Xogos Ol\u00edmpicos de 1912, incorporouse a proba de florete por equipos.\nNaci\u00f3ns participantes.\nUn total de 149 tiradores de 13 naci\u00f3ns competiron nos Xogos:"}
{"id": "257177", "revid": "5863", "url": "https://gl.wikipedia.org/wiki?curid=257177", "title": "Christian Wilhelm Dietrich", "text": ""}
{"id": "257178", "revid": "23204", "url": "https://gl.wikipedia.org/wiki?curid=257178", "title": "Lumbricus terrestris", "text": "Lumbricus terrestris \u00e9 unha especie de mi\u00f1oca (an\u00e9lido oligoqueto terrestre) de cor avermellada da familia dos lumbr\u00edcidos t\u00edpica de Europa, pero actualmente estendida por todo o mundo debido \u00e1s introduci\u00f3ns favorecidas polos humanos. Na maior parte de Europa \u00e9 a especie de mi\u00f1oca de maior lonxitude, xa que a s\u00faa lonxitude media est\u00e1 entre 20 e 25\u00a0cm, pero pode ser meirande, e en di\u00e1metro non adoita chegar a 1\u00a0cm. Non \u00e9 a \u00fanica especie de an\u00e9lido que recibe o nome de mi\u00f1oca, pero \u00e9 a mi\u00f1oca m\u00e1is co\u00f1ecida popularmente, porque debido aos seus h\u00e1bitos de sa\u00edr \u00e1 superficie a alimentarse ou copular \u00e9 a m\u00e1is facilmente visible en xard\u00edns e terreos agr\u00edcolas de climas temperados, a\u00ednda que non \u00e9 a m\u00e1is abundante. Ademais, \u00e9 o exemplo t\u00edpico de an\u00e9lido que se estuda nos libros escolares da maior parte do mundo.\nO seu corpo est\u00e1 segmentado en aneis, xeralmente 110-160. A s\u00faa parte ventral \u00e9 aplanada. Os aneis 31-37 producen unha secreci\u00f3n que forma un engrosamento do corpo, chamado clitelo, que interv\u00e9n na reproduci\u00f3n formando un casulo para os ovos. A cor do corpo \u00e9 rosa ou avermellada, m\u00e1is casta\u00f1o avermellado na parte dorsal e m\u00e1is amarelento na ventral. As sedas ou quetas que presenta no seu corpo est\u00e1n dispostas de forma apareada a ambos os lados do seu corpo. Un extremo do seu corpo, onde ten a boca, \u00e9 bicudo, e o oposto \u00e9 avultado.\nNome com\u00fan.\nUn nome com\u00fan moi usado para esta especie \u00e9 o de mi\u00f1oca, pero t\u00e9\u00f1ase en conta que se lle chama as\u00ed a outros oligoquetos de aspecto similar, e mesmo a poliquetos de mar como \"Arenicola marina\". Hai tam\u00e9n a variante mioca. Outro nome para o \"L. terrestris\" \u00e9 lombriga, denominaci\u00f3n que tam\u00e9n se usa para o nematodo parasito intestinal \"Ascaris lumbricoides\".\nBiolox\u00eda.\nVive en terreos h\u00famidos. Ten o h\u00e1bito de enterrarse en t\u00faneles temporais profundos e sa\u00edr \u00e1 superficie a alimentarse, a diferenza da maior\u00eda das outras especies de mi\u00f1ocas, que se alimentan baixo terra. Un raro h\u00e1bito desta especie \u00e9 empuxar follas \u00e1 entrada dos seus t\u00faneles, onde apodrecen e despois come os restos. En xeral alim\u00e9ntase de materia org\u00e1nica en descomposici\u00f3n, esencialmente de restos vexetais mesturados coa terra, pero tam\u00e9n foi observada aliment\u00e1ndose de restos de insectos e feces. Polos seus h\u00e1bitos de formar t\u00faneles \u00e9 moi importante para a aireaci\u00f3n e mestura dos solos e formaci\u00f3n do humus.\nA duraci\u00f3n da vida de \"L. terrestris\" crese que est\u00e1 entre os 4 e os 8 anos, e en catividade s\u00e1bese dalg\u00fans exemplares que chegaron a vivir seis anos. \u00c9 hermafrodita, a\u00ednda que na reproduci\u00f3n interve\u00f1en dous individuos. Cada individuo recibe seme do outro, que almacena nun recept\u00e1culo seminal, e ambos forman os seus propios ovos, pero estes non se fecundan inmediatamente. Despois, a zona engrosada do corpo chamada clitelo produce un casulo mucoso con forma de cinto no que cada individuo deposita os seus ovos e o esperma recibido do outro individuo; neste casulo ten lugar a fecundaci\u00f3n do ovo, polo que esta \u00e9 externa. Finalmente abandona na terra o casulo cos ovos fecundados.\nEn partes das Illas brit\u00e1nicas \"L. terrestris\" est\u00e1 sendo depredado por turbelarios introducidos polo home como \"Arthurdendyus triangulatus\" ou \"Australoplana sanguinea\", orixinarios de Nova Zelandia e Australia. Isto est\u00e1 acabando con estas mi\u00f1ocas nesas \u00e1reas, o que ten un efecto prexudicial para o mantemento da estrutura e calidade dos solos, que as mi\u00f1ocas favorec\u00edan. Por\u00e9n, noutras \u00e1reas do mundo o propio \"L. terrestris\" \u00e9 unha especie invasora, como ocorre en parte de Norteam\u00e9rica."}
{"id": "257179", "revid": "88215", "url": "https://gl.wikipedia.org/wiki?curid=257179", "title": "Vladimir Smirnov", "text": "Vladimir Viktorovitch Smirnov, nado en Rubizhne (Ucra\u00edna) o 20 de maio de 1954 e finado en Roma o 27 de xullo de 1982, foi un tirador de esgrima sovi\u00e9tico especialista en florete, ga\u00f1ador de tres medallas ol\u00edmpicas.\nCarreira.\nPracticante de numerosos deportes, axi\u00f1a os seus mestres decat\u00e1ronse do potencial de Smirnov para a esgrima. Posto baixo a direcci\u00f3n do mestre de armas Victor Bykov en 1977 logrou o seu primeiro t\u00edtulo nacional. Dous anos m\u00e1is tarde, conv\u00e9rtese en campi\u00f3n do mundo por equipos. Nos Xogos Ol\u00edmpicos de 1980 de Moscova ga\u00f1ou o ouro en florete individual, a prata en florete por equipos e o bronce en espada por equipos. Reforzando o seu dominio obtendo a medalla de ouro no Campionato do Mundo de Esgrima o ano seguinte en florete individual e por equipos.\nMorte.\nSmirnov chegaba como o favorito aos Campionatos do Mundo de Esgrima de 1982 en Roma. O 19 de xullo a URSS enfront\u00e1base \u00e1 RFA en cuartos de final de florete por equipos. Smirnov estaba en combate contra o campi\u00f3n alem\u00e1n Matthias Behr cando no decurso dun asalto a consecuencia dun contacto a folla do florete de Behr partiu e o anaco desprendido foi dar \u00e1 m\u00e1scara de Smirnov, atraves\u00e1ndoa e penetrando no ollo esquerdo e chegando ao cerebro. En coma os equipos de urxencias evacu\u00e1rono da pista . A competici\u00f3n reanudouse a petici\u00f3n das autoridades deportivas sovi\u00e9ticas que furtan os seus compa\u00f1eiros de equipo o estado real de Smirnov. O equipo dirixido por Alexandr Romankov proclamouse campi\u00f3n do mundo. Smirnov morreu d\u00edas despois no Hospital Gemelli de Roma.\nComo consecuencia do accidente, a FIE desenvolveu normas de seguridade a\u00ednda m\u00e1is severas para a seguridade dos tiradores, como a adopci\u00f3n de novas aliaxes para a confecci\u00f3n das follas, o reforzamento das m\u00e1scaras coa adopci\u00f3n do kevlar como material de base para a confecci\u00f3n dos equipamento, as\u00ed como o recurso ao Control por corrente de Foucault para o control das follas."}
{"id": "257180", "revid": "88215", "url": "https://gl.wikipedia.org/wiki?curid=257180", "title": "Ra\u00fal Anganuzzi", "text": "Ra\u00fal Anganuzzi, nado o 20 de xullo de 1906 e do que se desco\u00f1ece a data do pasamento, foi un tirador de esgrima arxentino, ga\u00f1ador dunha medalla ol\u00edmpica.\nTraxectoria.\nParticipou con 21 anos nos Xogos Ol\u00edmpicos de 1928 celebrados en \u00c1msterdan como parte do equipo de florete arxentino xunto con Roberto Larraz, Luis Lucchetti, H\u00e9ctor Lucchetti e Carmelo Camet como suplente. Na primeira rolda competiu con B\u00e9lxica, Espa\u00f1a e Noruega vencendo nos tres combates. Pasou nunha vitoria axustada os cuartos de final fronte aos Estados Unidos e doadamente aos Pa\u00edses Baixos. Na semifinal venceu a Hungr\u00eda pero na seguinte fase perdeu con Francia fac\u00e9ndose o equipo arxentino coa medalla de bronce, a \u00fanica medalla ol\u00edmpica que logrou arxentina en esgrima."}
{"id": "257183", "revid": "27155", "url": "https://gl.wikipedia.org/wiki?curid=257183", "title": "Lumbricus", "text": "Lumbricus \u00e9 un x\u00e9nero de an\u00e9lidos oligoquetos da familia dos lumbr\u00edcidos entre os que est\u00e1n as mi\u00f1ocas m\u00e1is com\u00fans europeas. O x\u00e9nero ten case 700 especies validadas. Caracter\u00edzase por ter unha separaci\u00f3n completa ente o peristomio e o primeiro segmento do corpo ou prostomio. Os test\u00edculos e condutos deferentes est\u00e1n rodeados por unha pequena bolsa e aparecen nos segmentos nove, once e doce. Te\u00f1en quetas apareadas e nefridios con forma de J.\nAs caracter\u00edsticas dalgunhas das especies m\u00e1is com\u00fans ou singulares son:"}
{"id": "257184", "revid": "98629", "url": "https://gl.wikipedia.org/wiki?curid=257184", "title": "Abad\u00eda territorial de Santa Mar\u00eda de Grottaferrata", "text": "A abad\u00eda territorial de Santa Mar\u00eda de Grottaferrata (en ), co\u00f1ecida tam\u00e9n co nome de Abad\u00eda de San Nilo (dedicada a Nilo de Rossano), \u00e9 a \u00fanica abad\u00eda territorial da Igrexa cat\u00f3lica italo-albanesa, trat\u00e1ndose dunha s\u00e9 eclesi\u00e1stica inmediatamente suxeita \u00e1 Santa S\u00e9 e pertencente \u00e1 rexi\u00f3n eclesi\u00e1stica do Lacio. Actualmente a s\u00e9 est\u00e1 vacante, dende a renuncia do arquimandrita Emiliano Fabbricatore, sendo o administrador apost\u00f3lico o bispo de Albano, Marcello Semeraro.\nHistoria.\nA abad\u00eda foi fundada en 1004 polo santo ao que est\u00e1 dedicada, cincuenta anos antes do Gran Cisma entre a Igrexa cat\u00f3lica e a Igrexa ortodoxa. O abade Nilo, nado na Calabria bizantina e, xa que logo, de orixe e rito bizantino, decidiu fundar un mosteiro nos outeiros de Tuscolo, sobre unhas ru\u00ednas romanas, onde supostamente se lle aparecera a Virxe Mar\u00eda. Por\u00e9n, a abad\u00eda non foi completada na vida de Nilo, morto ao ano seguinte de chegar a Grottaferrata. Os traballos foron rematados baixo a direcci\u00f3n de Bertomeu o novo, cofundador da abad\u00eda.\nOs primeiros arquimandritas logo de san Nilo foron Paulo, Cirilo e Bertomeu o novo: baixo a s\u00faa gu\u00eda a abad\u00eda medrou en posesi\u00f3ns e riquezas, e ao pouco tempo depend\u00edan dela unha vintena de igrexas sucursais por toda a Italia centro-meridional. Poucos anos logo da s\u00faa fundaci\u00f3n o mosteiro contaba con arredor de 200 monxes basilianos e as continuas doaz\u00f3ns levaron a que o arquimandrita controlase vastos territorios no Lacio e no sur de Italia: o feudo Rofrano en Campania, na diocese de Policastro e da Conca della Campania na diocese de Caserta, e os castelos de Castel de' Paolis na diocese suburbicaria de Albano e de Borghetto di Grottaferrata na diocese suburbicaria de Frascati, as\u00ed como outras posesi\u00f3ns nas dioceses de Cosenza, Capaccio, Albano, Velletri e Venosa. A abad\u00eda obtivo tam\u00e9n de moitos papas o reco\u00f1ecemento da s\u00faa independencia respecto do cardeal bispo da diocese suburbicaria de Frascati.\nO ano 1937 foi de grande importancia para a abad\u00eda, xa que o papa P\u00edo XI, coa bula \"Pervetustum Cryptae-Ferratae Coenobium\" do 16 de setembro, elevouna a mosteiro ex\u00e1rquico, baixo a autoridade directa da Santa S\u00e9."}
{"id": "257185", "revid": "89787", "url": "https://gl.wikipedia.org/wiki?curid=257185", "title": "Esgrima nos Xogos Ol\u00edmpicos de 1924", "text": "Nos Xogos Ol\u00edmpicos de 1924 celebrados en Par\u00eds realiz\u00e1ronse sete probas de esgrima, seis en categor\u00eda masculina e unha en categor\u00eda feminina. Esta foi a primeira vez na cal as mulleres pod\u00edan participar nesta competici\u00f3n, que se realizou no Vel\u00f3dromo de Inverno da capital francesa.\nNaci\u00f3ns participantes.\nParticiparon 240 tiradores, 25 deles mulleres, de 23 naci\u00f3ns diferentes:"}
{"id": "257186", "revid": "89787", "url": "https://gl.wikipedia.org/wiki?curid=257186", "title": "Canon de Bayreuth", "text": "O Canon de Bayreuth \u00e9 un cat\u00e1logo de \u00f3peras do compositor alem\u00e1n Richard Wagner que foron representadas no Festival de Bayreuth. O festival, que est\u00e1 adicado \u00e1 representaci\u00f3n destas obras, foi fundado polo compositor en 1876 na localidade b\u00e1vara de Bayreuth, e continuou baixo a direcci\u00f3n da s\u00faa familia dende a s\u00faa morte. A\u00ednda que inicialmente non estaba planeado mantelos anualmente, tiveron lugar en xullo e agosto todos os anos dende a tempada do seu 75 aniversario en 1951. O seu lugar de celebraci\u00f3n \u00e9 o Bayreuther Festspielhaus, un teatro de \u00f3pera constru\u00eddo para o primeiro festival. Frecuentemente consid\u00e9rase a asistencia ao festival como unha peregrinaci\u00f3n realizada polos afeccionados a Wagner.\nCompo\u00f1entes.\nAs \u00f3peras que integran o canon son as seguintes:\nO canon no seu conxunto.\nXuntas, estas constit\u00faen as \u00faltimas dez \u00f3peras das trece que compuxo Wagner. O compositor rexeitou as tres primeiras, \"Die Feen\", \"Das Liebesverbot\" e \"Rienzi\", por consideralas traballos de aprendiz. A\u00ednda que estas foron postas en escena noutros lugares, e \"Rienzi\" foi moi popular a principios do s\u00e9culo XX, as \u00f3peras do canon as exceden, tanto en n\u00famero de representaci\u00f3ns como en n\u00famero de gravaci\u00f3ns realizadas. O termo \"Canon de Bayreuth\" \u00e9 polo tanto empregado \u00e1s veces para referirse \u00e1s \u00f3peras de madurez do compositor. Georg Solti foi o primeiro director que realizou gravaci\u00f3ns de estudio completas de todas as \u00f3peras do canon, comezando en 1958 con \"Das Rheingold\" e rematando en 1986 con \"Lohengrin\".\nRepresentaci\u00f3ns en Bayreuth.\nAt\u00e9 a finalizaci\u00f3n do festival de 2018, realiz\u00e1ronse m\u00e1is de 2600 representaci\u00f3ns das \u00f3peras do canon no Festival de Bayreuth, distribu\u00eddas do seguinte xeito:"}
{"id": "257190", "revid": "88215", "url": "https://gl.wikipedia.org/wiki?curid=257190", "title": "Carmelo Carmet", "text": "Carmelo F\u00e9lix Camet, nado o 29 de outubro de 1904 e finado o 22 de xullo de 2007, foi un tirador de esgrima arxentino, ga\u00f1ador dunha medalla ol\u00edmpica.\nTraxectoria.\nFillo do tirador Francisco Carmelo Camet, que competira nos Xogos Ol\u00edmpicos de 1900, comezou a practicar esgrima de neno guiado por seu pai. Estudante de dereito, en 1922 representou a Arxentina nas denominadas Olimpiadas Latinoamericanas, celebradas con motivo do centenario da declaraci\u00f3n da independencia do Brasil, e a Arxentina foi a primeira en espada, florete e sabre. En 1926 ga\u00f1ou o campionato arxentino, e estivera a piques de ir \u00e1s Olimpiadas de 1924 pero si fixo parte da delegaci\u00f3n arxentina nos Xogos Ol\u00edmpicos de 1928, como suplente no equipo de florete composto por Roberto Larraz, Luis Lucchetti, Ra\u00fal Anganuzzi e H\u00e9ctor Lucchetti. Non participou nas d\u00faas primeiras roldas, pero substitu\u00edu a H\u00e9ctor Lucchetti no enfrontamento con B\u00e9lxica e en todos os seguintes. O equipo ga\u00f1ou a medalla de bronce."}
{"id": "257193", "revid": "23204", "url": "https://gl.wikipedia.org/wiki?curid=257193", "title": "Eparqu\u00eda cat\u00f3lica ucra\u00edna de Chicago", "text": "A eparqu\u00eda de San Nicolao de Chicago (en lat\u00edn: \"Eparchia Sancti Nicolai Chicagiensis Ucrainorum\") \u00e9 unha s\u00e9 da Igrexa Cat\u00f3lica Bizantina Ucra\u00edna, igrexa particular cat\u00f3lica, sufrag\u00e1nea da arquieparqu\u00eda de Filadelfia. En 2010 contaba 10.500 bautizados. Dende abril de 2017 o bispo \u00e9 Venedykt Aleksiichuk.\nTerritorio.\nA eparqu\u00eda ten xurisdici\u00f3n sobre os fieis da Igrexa Cat\u00f3lica Bizantina Ucra\u00edna nos Estados Unidos occidentais, ao oeste de Ohio e dos r\u00edos Missouri e Mississippi e est\u00e1 presente nos estados de Arizona, California, Colorado, Hawai, Illinois, Indiana, Kansas, M\u00edchigan, Minnesota, Missouri, Nebrasca, Dacota do Norte, Oreg\u00f3n, Texas, Washington e Wisconsin.\nO territorio est\u00e1 subdividido en 38 parroquias, e a s\u00e9 eparquial \u00e9 a cidade de Chicago, onde se atopa a catedral de San Nicolao.\nHistoria.\nA eparqu\u00eda foi erixida o 14 de xullo de 1961 coa bula pontificia \"Byzantini ritus\" do papa Xo\u00e1n XXIII, en territorios da arquieparqu\u00eda de Filadelfia."}
{"id": "257194", "revid": "98629", "url": "https://gl.wikipedia.org/wiki?curid=257194", "title": "Henri Anspach", "text": "Henri Anspach, nado o 10 de xullo de 1882 e finado o 29 de marzo de 1979, foi un pintor e tirador de esgrima belga, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1912 de Estocolmo no equipo de espada xunto ao seu irm\u00e1n Paul Anspach, o reco\u00f1ecido art\u00edsta Jacques Ochs e Gaston Salmon ga\u00f1ando a medalla de ouro, tam\u00e9n competiu no equipo de sabre, que quedou quinto.. Nas competici\u00f3ns individuais chegou \u00e1 semifinal tanto en florete como en espada antes de ser eliminado. Durante a primeira guerra mundial formou parte da Secci\u00f3n art\u00edstica do ex\u00e9rcito belga en campa\u00f1a, encargado de representar os feitos da vida e da guerra na fronte. Posteriormente desenvolveu un estilo postimpresionista."}
{"id": "257195", "revid": "23204", "url": "https://gl.wikipedia.org/wiki?curid=257195", "title": "Loucetios", "text": "Na relixi\u00f3n celta, Loucetios (Latinizado como Leucetius) foi un deus dos galos identificado co romano Marte. Arredor dunha ducia de inscrici\u00f3ns na s\u00faa honra foron atopadas, principalmente no leste da Galia, cunha particular concentraci\u00f3n entre os vangiones (unha tribo do Rin). Mars Loucetios \u00e9 acompa\u00f1ado por Nemetona. Foron atopadas inscrici\u00f3ns dedicadas a el en Bath e Angers.\nO nome \"Loucetios\" pode ser unha variaci\u00f3n da ra\u00edz protoindoeuropeo *\"leuk-\" (\"brillar\"). Presumiblemente \u00e9 an\u00e1logo do osco \"Loucetius\", \"dador de luz\", un ep\u00edteto de X\u00fapiter."}
{"id": "257196", "revid": "25871", "url": "https://gl.wikipedia.org/wiki?curid=257196", "title": "D\u00e9sir\u00e9 Beaurain", "text": "D\u00e9sir\u00e9 Beaurain, nado o 2 de setembro de 1881 e finado o 1 de setembro de 1954, foi un tirador de esgrima belga, ga\u00f1ador de d\u00faas medallas ol\u00edmpicas.\nTraxectoria.\nParticipou nos Xogos Ol\u00edmpicos de 1908 co equipo belga de espada, quedando en terceiro lugar tras Francia e Gran Breta\u00f1a e levando a medalla de bronce. Nos Xogos Ol\u00edmpicos de 1924 competiu co equipo belga de florete que levou a medalla de prata."}
{"id": "257197", "revid": "88215", "url": "https://gl.wikipedia.org/wiki?curid=257197", "title": "Ferdinand Feyerick", "text": "Ferdinand Feyerick, nado en Gante o 27 de xaneiro de 1865 e finado na mesma cidade o 12 de setembro de 1920, foi un tirador de esgrima belga, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1908 como compo\u00f1ente do equipo belga de espada que quedou en terceiro lugar tras Francia e Gran Breta\u00f1a, levando a medalla de bronce. \u00c9 o pai do tam\u00e9n tirador Robert Feyerick."}
{"id": "257199", "revid": "88215", "url": "https://gl.wikipedia.org/wiki?curid=257199", "title": "Robert Hennet", "text": "Robert Hennet, nado o 22 de xaneiro de 1886 e finado en 1930, foi un tirador de esgrima belga, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1912 co equipo belga de espada que ga\u00f1ou a competici\u00f3n e levou a medalla de ouro. Competiu tam\u00e9n nos Xogos Ol\u00edmpicos de 1920 e foi cuarto en sabre por equipos e s\u00e9timo en sabre individual."}
{"id": "257202", "revid": "88215", "url": "https://gl.wikipedia.org/wiki?curid=257202", "title": "Fernand de Montigny", "text": "Fernand de Montigny, nado en Anzegem o 5 de xaneiro de 1885 e finado en Antuerpen o 2 de xaneiro de 1974, foi un arquitecto, tirador de esgrima e xogador de h\u00f3ckey belga, ga\u00f1ador de cinco medallas ol\u00edmpicas.\nTraxectoria.\nParticipou nos Xogos Intercalados de 1906 e como membro do equipo de espada belga logrou unha medalla de bronce. Nos Xogos Ol\u00edmpicos de 1908 repetiu o bronce en espada por equipos e participou tam\u00e9n en esgrima nos Xogos Ol\u00edmpicos de 1912. Nos Xogos Ol\u00edmpicos de 1920 ga\u00f1ou d\u00faas medallas de prata en espada e sabre por equipos, ademais dun bronce como parte do equipo belga de h\u00f3ckey sobre herba. Foi ademais o arquitecto do Estadio Ol\u00edmpico de Antuerpen. Como arquitecto foi tam\u00e9n responsable da restauraci\u00f3n do que se salvou da demolici\u00f3n de 1941 do antigo convento de Neufmoustier na cidade de Huy"}
{"id": "257203", "revid": "89787", "url": "https://gl.wikipedia.org/wiki?curid=257203", "title": "Sitio de entrada ao ribosoma interno", "text": "Un sitio de entrada ao ribosoma interno ou sitio interno de entrada ao ribosoma, abreviado como IRES (do ingl\u00e9s \"Internal ribosome entry site\"), \u00e9 unha secuencia de nucle\u00f3tidos que permite a iniciaci\u00f3n da traduci\u00f3n de prote\u00ednas no medio dunha secuencia de ARN mensaxeiro. O normal nos eucariotas \u00e9 que o sitio de iniciaci\u00f2n estea situado preto do extremo 5' do ARNm durante a s\u00edntese ribos\u00f3mica de prote\u00ednas, xa que c\u00f3mpre que sexa reco\u00f1ecida a carapucha 5' para que se ensamble o complexo de iniciaci\u00f3n da traduci\u00f3n.\nHistoria.\nEstas secuencias foron descubertas en 1988 no ARN de poliovirus e do virus da encefalomiocardite nos laboratorios de Nahum Sonenberg e Eckard Wimmer. Descr\u00edbense como rexi\u00f3ns internas dunha mol\u00e9cula de ARN que facilitan que se atraian o ARNm e o ribosoma eucari\u00f3tico e, por tanto, permiten que te\u00f1a lugar a iniciaci\u00f3n da traduci\u00f3n. Este proceso acabou por ser co\u00f1ecido como iniciaci\u00f3n interna da traduci\u00f3n. Hipotetizouse que os elementos IRES te\u00f1en unha estrutura secundaria (ou mesmo terciaria) especial, pero ata agora non se informou da detecci\u00f3n de caracter\u00edsticas similares a nivel de estrutura primaria ou secundaria que sexan com\u00fans a todos os segmentos IRES.\nCancro: A rexi\u00f3n 5' UTR da laminina-B1 presenta un IRES entre as posici\u00f3ns \u2212293 e \u22121 augas arriba do cod\u00f3n de iniciaci\u00f3n. [Petz 2011 ]\nLocalizaci\u00f3n.\n\u00c9 moi com\u00fan que os IRES estean localizados na rexi\u00f3n 5' UTR dos virus de ARN, o que lles permite a traduci\u00f3n dos ARNs dunha maneira independente da carapucha 5'. Por\u00e9n, os ARNm dos virus da familia \"Dicistroviridae\" pos\u00faen dous marcos de lectura abertos ou ORFs, e a traduci\u00f3n de ambos os dous est\u00e1 dirixida por dous IRES diferentes. Suxeriuse despois que alg\u00fans ARNm de mam\u00edferos tam\u00e9n te\u00f1en IRES. Crese que varios elementos IRES celulares est\u00e1n localizados en xenes que codifican ARNm implicados na supervivencia ante un estr\u00e9s, e outros procesos fundamentais para a supervivencia. En 2009, inform\u00e1rase da existencia de 60 virus de animais e 8 virus de plantas que conti\u00f1an segmentos IRES e de 115 secuencias de ARNm que tam\u00e9n os conti\u00f1an.\nActivaci\u00f3n.\nOs virus utilizan xeralmente os IRES como un medio para asegurarse que a traduci\u00f3n viral est\u00e1 activa durante os per\u00edodos de tempo nos que a traduci\u00f3n do h\u00f3spede est\u00e1 inhibida. Estes mecanismos de inhibici\u00f3n da traduci\u00f3n do h\u00f3spede son variados, e poden ser iniciados tanto polo virus coma polo h\u00f3spede, dependendo do tipo de virus de que se trate. Por\u00e9n, no caso da maior\u00eda dos picornavirus, isto ten lugar por medio da clivaxe pola protease viral do factor de iniciaci\u00f3n eIF-4G para que este non poida interaccionar con eIF-4E. A interacci\u00f3n entre estes dous factores de iniciaci\u00f3n \u00e9 necesaria para a formaci\u00f3n do bucle desde a carapucha 5' do ARNm \u00e1 cola poli-A 3', que \u00e9 xeralmente necesario para a iniciaci\u00f3n da traduci\u00f3n. O virus mesmo pode utilizar o eIF-4G para axudar \u00e1 iniciaci\u00f3n da traduci\u00f3n mediada por IRES.\nA c\u00e9lula poder\u00eda utilizar tam\u00e9n IRES para incrementar a traduci\u00f3n de certas prote\u00ednas durante a mitose e a morte celular programada. Na mitose, a c\u00e9lula desfosforila o eIF-4E para que te\u00f1a menos afinidade pola carapucha 5'. Como resultado, non se forma o bucle de preiniciaci\u00f3n do ARNm, e a maquinaria traducional desv\u00edase aos IRES do interior do ARNm. Moitas prote\u00ednas implicadas na mitose est\u00e1n codificadas por ARNm con IRES. Na morte celular programada, a clivaxe de eIF-4G, similar \u00e1 realizada polos virus, fai diminu\u00edr a traduci\u00f3n. A falta de prote\u00ednas esenciais contrib\u00fae \u00e1 morte da c\u00e9lula, como tam\u00e9n a traduci\u00f3n de secuencias de ARNm con IRES que codifican prote\u00ednas implicadas no control da morte celular.\nMecanismo.\nActualmente, o mecanismo de funcionamento dos IRES virais est\u00e1 mellor caracterizado que a dos IRES celulares, para os cales non se propuxo a\u00ednda un mecanismo claro. Os IRES relacionados co virus da hepatite C \u00fanense directamente \u00e1 subunidade ribos\u00f3mica de 40S eucari\u00f3tica de tal modo que os seus cod\u00f3ns de iniciaci\u00f3n queden situados no sitio ribos\u00f3mico P. Estes IRESs non requiren os factores de iniciaci\u00f3n eucari\u00f3ticos eIF1, 1A, 4A, 4B, e 4E. Os IRES de picornavirus non atraen directamente \u00e1 subunidade de 40S, sen\u00f3n que que o fan a trav\u00e9s do sitio de uni\u00f3n de eIF4G de alta afinidade. Ademais, moitos IRES virais (e tam\u00e9n os IRES celulares) requiren prote\u00ednas adicionais para mediar na s\u00faa funci\u00f3n, denominadas factores que act\u00faan en trans de IRES (ITAFs). O papel dos ITAFs no funcionamento dos IRES estase a investigar intensamente.\nDetecci\u00f3n.\nComprobar se unha determinada secuencia de ARN ten actividade de IRES bas\u00e9ase no uso dun constructo reporteiro bicistr\u00f3nico. Cando un segmento IRES se localiza entre dous marcos de lectura abertos reporteiros nunha mol\u00e9cula de ARNm eucari\u00f3tica (un ARNm bicistr\u00f3nico), pode dirixir a traduci\u00f3n da rexi\u00f3n codificante de prote\u00ednas de augas abaixo independentemente da estrutura da carapucha 5' unida ao extremo 5' da mol\u00e9cula de ARNm. Nesa configuraci\u00f3n a c\u00e9lula pode producir ambas as prote\u00ednas. A primeira prote\u00edna reporteira localizada no primeiro cistr\u00f3n \u00e9 sintetizada polo modo de iniciaci\u00f3n dependente da carapucha, pero a iniciaci\u00f3n da traduci\u00f3n da segunda prote\u00edna \u00e9 dirixida polo segmento IRES situado na rexi\u00f3n espazadora intercistr\u00f3nica entre as rexi\u00f3ns codificantes das d\u00faas prote\u00ednas reporteiras. Por\u00e9n, hai que ter varias prevenci\u00f3ns \u00e1 hora de interpretar os datos producidos usando constructos bicistr\u00f3nicos reporteiros. Por exemplo, hai varios casos co\u00f1ecidos de detecci\u00f3n de segmentos IRES que eran incorrectas, e que m\u00e1is tarde foron identificadas como rexi\u00f3ns que conti\u00f1an promotores. M\u00e1is recentemente, os sitios aceptores de empalme situados en varios presuntos segmentos IRES foron identificados como responsables dunha aparente funci\u00f3n de IRES en ensaios con reporteiros bicistr\u00f3nicos."}
{"id": "257204", "revid": "27155", "url": "https://gl.wikipedia.org/wiki?curid=257204", "title": "Sitio interno de entrada ao ribosoma", "text": ""}
{"id": "257205", "revid": "27155", "url": "https://gl.wikipedia.org/wiki?curid=257205", "title": "IRES", "text": ""}
{"id": "257207", "revid": "56817", "url": "https://gl.wikipedia.org/wiki?curid=257207", "title": "Esgrima nos Xogos Ol\u00edmpicos de 1928", "text": "Nos Xogos Ol\u00edmpicos de 1928 celebrados en \u00c1msterdan realiz\u00e1ronse sete probas de esgrima, seis en categor\u00eda masculina i unha en categor\u00eda feminina.\nNaci\u00f3ns participantes.\nUn total de 259 tiradores (232 homes e 27 mulleres) de 27 naci\u00f3ns competiron nos Xogos de \u00c1msterdan:"}
{"id": "257208", "revid": "23204", "url": "https://gl.wikipedia.org/wiki?curid=257208", "title": "Matres e Matronas", "text": "As Matres (lat\u00edn \"nais\") e Matronas (lat\u00edn \"matronas\") eran deidades femininas veneradas no Noroeste de Europa dende o s\u00e9culo I \u00f3 V. Son representadas en obxectos votivos e altares que amosan imaxes de deusas, en grupos de tres, que contan con inscrici\u00f3ns (a metade delas con nomes celtas, e a outra metade con nomes xermanos). Foron veneradas nas rexi\u00f3ns que foron ocupadas polo ex\u00e9rcito romano entre os s\u00e9culo I e V, \u00e9 dicir, Xermania, Galia oriental, e norte de Italia.\nA informaci\u00f3n sobre as pr\u00e1cticas relixiosas que rodean \u00e1s Matres lim\u00edtase \u00e1s pedras nas cales foron atopadas as inscrici\u00f3ns, das cales tense constancia dunhas 1.100. As matres xerm\u00e1nicas te\u00f1en unha conexi\u00f3n cos mitos das d\u00edsir, valquirias e norns, das cales tense constancia en fontes literarias do s\u00e9culo XIII.\nAs \"matres\" tam\u00e9n aparecen en relevos e inscrici\u00f3ns votivas noutras \u00e1reas ocupadas polos romanos, como o sueste da Galia (Bibracte); en Galicia e Portugal, onde se co\u00f1ecen unhas vinte inscrici\u00f3ns, algunhas das cales te\u00f1en ep\u00edtetos locais como \"Matribus Gallaicis\" \"\u00e1s nais galegas\"; e tam\u00e9n na antiga cultura romano-celta de Pannonia, na inscrici\u00f3n \"Nutrices Augustae\" atopada en Ptuj, Baixa Estiria."}
{"id": "257209", "revid": "1131", "url": "https://gl.wikipedia.org/wiki?curid=257209", "title": "Moncho", "text": "Moncho \u00e9 o hipocor\u00edstico do antrop\u00f3nimo masculino Ram\u00f3n. Pode referirse a:"}
{"id": "257210", "revid": "35560", "url": "https://gl.wikipedia.org/wiki?curid=257210", "title": ".mn", "text": ".mn \u00e9 o c\u00f3digo de dominio de Nivel Superior xeogr\u00e1fico (ccTLD) para Mongolia.\nSegundo dominio ccTLD.\nNo ano 2012 rexistrouse un novo dominio ccTLD para Mongolia, pensado para aquelas p\u00e1xinas escritas na lingua local. O dominio .\u043c\u043e\u043d utiliza os caracteres cir\u00edlicos da lingua mongol. Os rexistros comezaron en maio de 2014."}
{"id": "257211", "revid": "35560", "url": "https://gl.wikipedia.org/wiki?curid=257211", "title": ".mo", "text": ".mo \u00e9 o Dominio de Nivel Superior xeogr\u00e1fico (ccTLD) para Macau."}
{"id": "257212", "revid": "35560", "url": "https://gl.wikipedia.org/wiki?curid=257212", "title": ".mt", "text": ".mt \u00e9 o Dominio de Nivel Superior xeogr\u00e1fico (ccTLD) para Malta."}
{"id": "257214", "revid": "56817", "url": "https://gl.wikipedia.org/wiki?curid=257214", "title": ".mv", "text": ".mv \u00e9 o Dominio de Nivel Superior xeogr\u00e1fico (ccTLD) para as Illas Maldivas."}
{"id": "257215", "revid": "35560", "url": "https://gl.wikipedia.org/wiki?curid=257215", "title": ".mw", "text": ".mw \u00e9 o Dominio de Nivel Superior xeogr\u00e1fico (ccTLD) para o Malaui."}
{"id": "257216", "revid": "35560", "url": "https://gl.wikipedia.org/wiki?curid=257216", "title": ".my", "text": ".my \u00e9 o Dominio de Nivel Superior xeogr\u00e1fico (ccTLD) para Malaisia."}
{"id": "257217", "revid": "35560", "url": "https://gl.wikipedia.org/wiki?curid=257217", "title": ".mz", "text": ".mz \u00e9 o Dominio de Nivel Superior xeogr\u00e1fico (ccTLD) para o Mozambique."}
{"id": "257218", "revid": "35560", "url": "https://gl.wikipedia.org/wiki?curid=257218", "title": ".na", "text": ".na \u00e9 o Dominio de Nivel Superior xeogr\u00e1fico (ccTLD) para Namibia."}
{"id": "257219", "revid": "56817", "url": "https://gl.wikipedia.org/wiki?curid=257219", "title": ".nc", "text": ".nc \u00e9 o Dominio de Nivel Superior xeogr\u00e1fico (ccTLD) para Nova Caledonia.\nO dominio .nc.us \u00e9 usado no estado de Carolina do Norte, EUA e o dominio .nc.tr \u00e9 usado na Rep\u00fablica Turca do Norte de Chipre."}
{"id": "257220", "revid": "35560", "url": "https://gl.wikipedia.org/wiki?curid=257220", "title": ".ne", "text": ".ne \u00e9 o Dominio de Nivel Superior xeogr\u00e1fico (ccTLD) para N\u00edxer."}
{"id": "257221", "revid": "35560", "url": "https://gl.wikipedia.org/wiki?curid=257221", "title": ".nf", "text": ".nf \u00e9 o Dominio de Nivel Superior xeogr\u00e1fico (ccTLD) para a Illa Norfolk."}
{"id": "257222", "revid": "35560", "url": "https://gl.wikipedia.org/wiki?curid=257222", "title": ".ng", "text": ".ng \u00e9 o Dominio de Nivel Superior xeogr\u00e1fico (ccTLD) para Nixeria."}
{"id": "257223", "revid": "35560", "url": "https://gl.wikipedia.org/wiki?curid=257223", "title": ".nl", "text": ".nl \u00e9 o dominio de primeiro nivel xeogr\u00e1fico (ccTLD) para a Pa\u00edses Baixos."}
{"id": "257224", "revid": "89787", "url": "https://gl.wikipedia.org/wiki?curid=257224", "title": ".no", "text": ".no \u00e9 o Dominio de Nivel Superior xeogr\u00e1fico (ccTLD) para Noruega."}
{"id": "257225", "revid": "35560", "url": "https://gl.wikipedia.org/wiki?curid=257225", "title": ".np", "text": ".np \u00e9 o Dominio de Nivel Superior xeogr\u00e1fico (ccTLD) para o Nepal."}
{"id": "257226", "revid": "35560", "url": "https://gl.wikipedia.org/wiki?curid=257226", "title": ".nr", "text": ".nr \u00e9 o Dominio de Nivel Superior xeogr\u00e1fico (ccTLD) para Nauru."}
{"id": "257227", "revid": "35560", "url": "https://gl.wikipedia.org/wiki?curid=257227", "title": ".nu", "text": ".nu \u00e9 o Dominio de Nivel Superior xeogr\u00e1fico (ccTLD) para Niue."}
{"id": "257228", "revid": "35560", "url": "https://gl.wikipedia.org/wiki?curid=257228", "title": ".nz", "text": ".nz \u00e9 o Dominio de Nivel Superior xeogr\u00e1fico (ccTLD) para Nova Zelandia."}
{"id": "257229", "revid": "35560", "url": "https://gl.wikipedia.org/wiki?curid=257229", "title": ".om", "text": ".om \u00e9 o Dominio de Nivel Superior xeogr\u00e1fico (ccTLD) para Om\u00e1n."}
{"id": "257230", "revid": "35560", "url": "https://gl.wikipedia.org/wiki?curid=257230", "title": ".pg", "text": ".pg \u00e9 o Dominio de Nivel Superior xeogr\u00e1fico (ccTLD) para Pap\u00faa Nova Guinea."}
{"id": "257231", "revid": "35560", "url": "https://gl.wikipedia.org/wiki?curid=257231", "title": ".pn", "text": ".pn \u00e9 o Dominio de Nivel Superior xeogr\u00e1fico (ccTLD) para as Illas Pitcairn."}
{"id": "257232", "revid": "35560", "url": "https://gl.wikipedia.org/wiki?curid=257232", "title": ".pr", "text": ".pr \u00e9 o Dominio de Nivel Superior xeogr\u00e1fico (ccTLD) para Porto Rico."}
{"id": "257233", "revid": "35560", "url": "https://gl.wikipedia.org/wiki?curid=257233", "title": ".ps", "text": ".ps \u00e9 o Dominio de Nivel Superior xeogr\u00e1fico (ccTLD) para a Autoridade Nacional Palestina."}
{"id": "257234", "revid": "35560", "url": "https://gl.wikipedia.org/wiki?curid=257234", "title": ".pw", "text": ".pw \u00e9 o Dominio de Nivel Superior xeogr\u00e1fico (ccTLD) para Palau."}
{"id": "257235", "revid": "35560", "url": "https://gl.wikipedia.org/wiki?curid=257235", "title": ".qa", "text": ".qa \u00e9 o Dominio de Nivel Superior xeogr\u00e1fico (ccTLD) para Qatar."}
{"id": "257236", "revid": "35560", "url": "https://gl.wikipedia.org/wiki?curid=257236", "title": ".re", "text": ".re \u00e9 o Dominio de Nivel Superior xeogr\u00e1fico (ccTLD) para Reuni\u00f3n."}
{"id": "257237", "revid": "35560", "url": "https://gl.wikipedia.org/wiki?curid=257237", "title": ".ro", "text": ".ro \u00e9 o Dominio de Nivel Superior xeogr\u00e1fico (ccTLD) para Roman\u00eda."}
{"id": "257238", "revid": "35560", "url": "https://gl.wikipedia.org/wiki?curid=257238", "title": ".rs", "text": ".rs \u00e9 o Dominio de Nivel Superior xeogr\u00e1fico (ccTLD) para Serbia."}
{"id": "257239", "revid": "35560", "url": "https://gl.wikipedia.org/wiki?curid=257239", "title": ".ru", "text": ".ru \u00e9 o Dominio de Nivel Superior xeogr\u00e1fico (ccTLD) para Rusia. Rusia tam\u00e9n ten o dominio .\u0440\u0444 en cir\u00edlico."}
{"id": "257240", "revid": "35560", "url": "https://gl.wikipedia.org/wiki?curid=257240", "title": ".rw", "text": ".rw \u00e9 o Dominio de Nivel Superior xeogr\u00e1fico (ccTLD) para Ruanda."}
{"id": "257241", "revid": "35560", "url": "https://gl.wikipedia.org/wiki?curid=257241", "title": ".sa", "text": ".sa \u00e9 o Dominio de Nivel Superior xeogr\u00e1fico (ccTLD) para Arabia Saudita."}
{"id": "257242", "revid": "35560", "url": "https://gl.wikipedia.org/wiki?curid=257242", "title": ".sb", "text": ".sb \u00e9 o Dominio de Nivel Superior xeogr\u00e1fico (ccTLD) para as Illas Salom\u00f3n."}
{"id": "257243", "revid": "35560", "url": "https://gl.wikipedia.org/wiki?curid=257243", "title": ".sc", "text": ".sc \u00e9 o Dominio de Nivel Superior xeogr\u00e1fico (ccTLD) para Seychelles."}
{"id": "257244", "revid": "35560", "url": "https://gl.wikipedia.org/wiki?curid=257244", "title": ".sd", "text": ".sd \u00e9 o Dominio de Nivel Superior xeogr\u00e1fico (ccTLD) para o Sud\u00e1n."}
{"id": "257245", "revid": "35560", "url": "https://gl.wikipedia.org/wiki?curid=257245", "title": ".se", "text": ".se \u00e9 o Dominio de Nivel Superior xeogr\u00e1fico (ccTLD) para Suecia."}
{"id": "257246", "revid": "35560", "url": "https://gl.wikipedia.org/wiki?curid=257246", "title": ".sg", "text": ".sg \u00e9 o Dominio de Nivel Superior xeogr\u00e1fico (ccTLD) para Singapur. \u00c9 administrado polo Singapore Network Information Centre."}
{"id": "257248", "revid": "35560", "url": "https://gl.wikipedia.org/wiki?curid=257248", "title": ".si", "text": ".si \u00e9 o Dominio de Nivel Superior xeogr\u00e1fico (ccTLD) para Eslovenia."}
{"id": "257249", "revid": "35560", "url": "https://gl.wikipedia.org/wiki?curid=257249", "title": ".sk", "text": ".sk \u00e9 o Dominio de Nivel Superior xeogr\u00e1fico (ccTLD) para Eslovaquia."}
{"id": "257250", "revid": "23204", "url": "https://gl.wikipedia.org/wiki?curid=257250", "title": "Nacionalismo castel\u00e1n", "text": "O nacionalismo castel\u00e1n (tam\u00e9n chamado castelanismo) \u00e9 unha ideolox\u00eda orientada a preservar e promover os valores propios e distintivos do que se considera Castela: tradici\u00f3ns, cultura, recursos naturais e humanos, integridade territorial, e o cuestionamento das pol\u00edticas centralistas de \u00edndole identificadora entre o espa\u00f1ol e o castel\u00e1n.\nEsisten diversos movementos que poden cualificarse de nacionalistas castel\u00e1ns: xa sexan de \u00edndole rexionalista ou nacionalista, \u00e1 marxe da s\u00faa orientaci\u00f3n pol\u00edtica (esquerdas, socialdem\u00f3crata, dereitista...). Remontan as s\u00faas raigumes pol\u00edticas ao Pacto Federal Castel\u00e1n de 1869, asinado polos representantes e delegados do partido procedentes de 17 provincias castel\u00e1s. Prop\u00fagnase desde ent\u00f3n a unificaci\u00f3n deses territorios, considerados de ra\u00edz milenaria ou de evoluci\u00f3n secular castel\u00e1, que estar\u00edan compostos por un total de cinco comunidades aut\u00f3nomas actuais: as d\u00faas autonom\u00edas nominalmente castel\u00e1s (Castela e Le\u00f3n e Castela-A Mancha), m\u00e1is Cantabria, Madrid e A Rioxa, ademais diversas comarcas que non pertencen a devanditas comunidades aut\u00f3nomas, pero que formaron parte historicamente do Reino de Castela, situadas ao sueste e suroeste dese mapa pretendido.\nTerritorialidade.\nA territorialidade que reivindican os movementos castelanistas depende do sector ao que pertenzan. Unha parte do rexionalismo castel\u00e1n fai unha distinci\u00f3n amigable entre o norte e o sur de Castela (considerando a separaci\u00f3n natural do Sistema Central). Por outra banda, as teses de Anselmo Carretero fan unha lectura moito m\u00e1is concisa de Castela, restrinxindo esta \u00e1 denominada \"Castela condal\" (os territorios do primixenio condado de Castela). Finalmente, o nacionalismo castel\u00e1n, considera coma unha mesma entidade a \u00e1rea sociocultural que se corresponder\u00eda co mapa de linguas, dialectos e falas de Espa\u00f1a que definen como de cultura propiamente castel\u00e1. A\u00ed incl\u00faen territorios como a bisbarra de Requena e Utiel, que, trala organizaci\u00f3n territorial de 1833, ficaron integradas no que hoxe \u00e9 a Comunidade Valenciana. A meirande parte do castelanismo, a excepci\u00f3n de Izquierda Castellana e o Movimiento Popular Castellano, non renuncia ao enclave burgal\u00e9s de Trevi\u00f1o, que se encontra arrodiado polo territorio da provincia vasca de \u00c1raba.\nEn canto a ordenamento territorial, o castelanismo defende a comarcalizaci\u00f3n da rexi\u00f3n, suprimindo en \u00faltima instancia as provincias ideadas en 1833.\nHistoria.\nHistoricamente, o castelanismo toma como punto de referencia a Guerra das Comunidades de Castela, as\u00ed como a figura de Juan Mart\u00edn D\u00edez \"O Empecinado\", como base do federalismo castel\u00e1n do s\u00e9culo XIX e o posterior Pacto Federal Castel\u00e1n de 1869. A s\u00edntese dos movementos, se adscriben aos ideais expostos na revoluci\u00f3n comuneira de 1521. P\u00f3dese tomar como referencia os escritos do hispanista franc\u00e9s Joseph P\u00e9rez, como medio de estudo daqueles feitos. Entre outros moitos, tam\u00e9n se consideran pensadores castelanistas (ou precursores, nalg\u00fans casos, do castelanismo) a:\nNormalmente existen tres correntes ideol\u00f3xicas dentro do castelanismo: o rexionalismo, o nacionalismo e o independentismo:\nSimbolox\u00eda.\nO castelanismo en xeral identif\u00edcase co pend\u00f3n tradicional carmes\u00ed do Reino de Castela. A bandeira sobre campo de goles, un castelo de ouro ameado de tres ameas, mamposteado de cor sable negro e clarado de azul. A\u00ednda Que os movementos reivindicativos en maior medida o que tradicional a\u00ednda que err\u00f3neamente se veu identificando cun pend\u00f3n comuneiro, de cor morada, actualmente representada de cor anil. A esquerda castelanista utiliza o pend\u00f3n morado comuneiro cunha estrela vermella detr\u00e1s do castelo, en ocasi\u00f3ns a estrela \u00e9 de cor negra en representaci\u00f3n aos castelanistas libertarios, aut\u00f3nomos ou anarcoindependentistas.\nSe ben esisten outros s\u00edmbolos como a cruz de Fern\u00e1n Gonz\u00e1lez e o broquel castel\u00e1n, as\u00ed como os distintivos propios de cada colectivo.\nCelebraci\u00f3ns.\nA data clave dos movementos reinvidicativos castel\u00e1ns \u00e9 o 23 de abril, aniversario da Batalla de Villalar, reivindicada e celebrada como D\u00eda nacional de Castela. Tam\u00e9n existen outras datas significativas:\nAutores de referencia.\nDiversos escritores formularon teses sobre a identidade castel\u00e1, as cales foron adoptadas como formulaci\u00f3ns de base do castelanismo actual:\nColectivos castelanistas.\nPoden considerarse movementos castelanistas os seguintes partidos e asociaci\u00f3ns:"}
{"id": "257251", "revid": "35560", "url": "https://gl.wikipedia.org/wiki?curid=257251", "title": ".sl", "text": ".sl \u00e9 o Dominio de Nivel Superior xeogr\u00e1fico (ccTLD) para Serra Leoa."}
{"id": "257252", "revid": "35560", "url": "https://gl.wikipedia.org/wiki?curid=257252", "title": ".sm", "text": ".sm \u00e9 o Dominio de Nivel Superior xeogr\u00e1fico (ccTLD) para San Marino."}
{"id": "257253", "revid": "35560", "url": "https://gl.wikipedia.org/wiki?curid=257253", "title": ".sn", "text": ".sn \u00e9 o Dominio de Nivel Superior xeogr\u00e1fico (ccTLD) para o Senegal."}
{"id": "257254", "revid": "35560", "url": "https://gl.wikipedia.org/wiki?curid=257254", "title": ".sr", "text": ".sr \u00e9 o Dominio de Nivel Superior xeogr\u00e1fico (ccTLD) para Suriname."}
{"id": "257255", "revid": "35560", "url": "https://gl.wikipedia.org/wiki?curid=257255", "title": ".st", "text": ".st \u00e9 o Dominio de Nivel Superior xeogr\u00e1fico (ccTLD) para San Tom\u00e9 e Pr\u00edncipe."}
{"id": "257256", "revid": "22570", "url": "https://gl.wikipedia.org/wiki?curid=257256", "title": ".tf", "text": ".tf \u00e9 o Dominio de Nivel Superior xeogr\u00e1fico (ccTLD) para Terras Austrais e Ant\u00e1rticas Francesas."}
{"id": "257257", "revid": "35560", "url": "https://gl.wikipedia.org/wiki?curid=257257", "title": ".th", "text": ".th \u00e9 o Dominio de Nivel Superior xeogr\u00e1fico (ccTLD) para Tailandia."}
{"id": "257258", "revid": "35560", "url": "https://gl.wikipedia.org/wiki?curid=257258", "title": ".tj", "text": ".tj \u00e9 o Dominio de Nivel Superior xeogr\u00e1fico (ccTLD) para Taxiquist\u00e1n."}
{"id": "257259", "revid": "35560", "url": "https://gl.wikipedia.org/wiki?curid=257259", "title": ".tm", "text": ".tm \u00e9 o Dominio de Nivel Superior xeogr\u00e1fico (ccTLD) para Turkmenist\u00e1n."}
{"id": "257260", "revid": "35560", "url": "https://gl.wikipedia.org/wiki?curid=257260", "title": ".tn", "text": ".tn \u00e9 o Dominio de Nivel Superior xeogr\u00e1fico (ccTLD) para Tunisia."}
{"id": "257261", "revid": "35560", "url": "https://gl.wikipedia.org/wiki?curid=257261", "title": ".tr", "text": ".tr \u00e9 o Dominio de Nivel Superior xeogr\u00e1fico (ccTLD) para Turqu\u00eda."}
{"id": "257262", "revid": "35560", "url": "https://gl.wikipedia.org/wiki?curid=257262", "title": ".tt", "text": ".tt \u00e9 o Dominio de Nivel Superior xeogr\u00e1fico (ccTLD) para Trinidad e Tobago."}
{"id": "257263", "revid": "35560", "url": "https://gl.wikipedia.org/wiki?curid=257263", "title": ".tw", "text": ".tw \u00e9 o Dominio de Nivel Superior xeogr\u00e1fico (ccTLD) para Taiw\u00e1n"}
{"id": "257264", "revid": "35560", "url": "https://gl.wikipedia.org/wiki?curid=257264", "title": ".tz", "text": ".tz \u00e9 o Dominio de Nivel Superior xeogr\u00e1fico (ccTLD) para Tanzania."}
{"id": "257265", "revid": "35560", "url": "https://gl.wikipedia.org/wiki?curid=257265", "title": ".ug", "text": ".ug \u00e9 o Dominio de Nivel Superior xeogr\u00e1fico (ccTLD) para Uganda."}
{"id": "257266", "revid": "35560", "url": "https://gl.wikipedia.org/wiki?curid=257266", "title": ".uz", "text": ".uz \u00e9 o Dominio de Nivel Superior xeogr\u00e1fico (ccTLD) para Uzbekist\u00e1n."}
{"id": "257267", "revid": "35560", "url": "https://gl.wikipedia.org/wiki?curid=257267", "title": ".va", "text": ".va \u00e9 o Dominio de Nivel Superior xeogr\u00e1fico (ccTLD) para a Cidade do Vaticano."}
{"id": "257268", "revid": "35560", "url": "https://gl.wikipedia.org/wiki?curid=257268", "title": ".ve", "text": ".ve \u00e9 o Dominio de Nivel Superior xeogr\u00e1fico (ccTLD) para Venezuela, creado o 7 de marzo de 1991 e actualizado o 15 de xullo de 2015.\nO Centro de Informaci\u00f3n de Rede de Venezuela (NIC.VE) \u00e9 o responsable da administraci\u00f3n do espazo de nomes de dominio asignado para a Rep\u00fablica Bolivariana de Venezuela (VE), onde se mant\u00e9n un sistema electr\u00f3nico de rexistro de nomes de dominio e op\u00e9rase unha rede de servidores, que prov\u00e9n \u00e1 comunidade de usuarios de Internet dunha plataforma s\u00f3lida e de confianza para manter a s\u00faa presenza na rede global de Internet."}
{"id": "257269", "revid": "98629", "url": "https://gl.wikipedia.org/wiki?curid=257269", "title": "Ghost in the Shell (filme de 1995)", "text": " \u00e9 un filme xapon\u00e9s dirixido por Mamoru Oshii que se estreou en 1995. Bas\u00e9ase no \"manga hom\u00f3nimo\" de Masamune Shirow. A animaci\u00f3n \u00e9 obra de Production I.G, e o gui\u00f3n de Kazunori It\u014d. As voces de dobraxe orixinais son de Atsuko Tanaka, Akio \u014ctsuka e Iemasa Kayumi. Unha versi\u00f3n actualizada chamada \"Ghost in the Shell 2.0\" foi estreada no 2008, con novo son e gr\u00e1ficos 3D por ordenador nalgunhas escenas.\n\"Ghost in the Shell\" conta a caza da axencia de seguridade Secci\u00f3n 9 dun hacker co\u00f1ecido como Puppet Master. Coa asistencia do seu equipo, Motoko Kusanagi atopa \u00f3 sospeitoso e merg\u00fallase nunha complexa intriga pol\u00edtica que tenta encubrir a identidade e a finalidade do Puppet Master.\nO filme foi estreado o 18 de novembro de 1995 e recibiu, en xeral, cr\u00edticas positivas. A s\u00faa animaci\u00f3n foi louvada, mais non as\u00ed o argumento, que foi cualificado de predecible. O filme casou impresi\u00f3ns moi positivas en directores como os Irm\u00e1ns Wachowski e James Cameron. Unha secuela indirecta deste filme, \"\", foi estreada no 2004.\nSinopse.\nAno 2029. Nunha enorme cidade asi\u00e1tica, unha muller cyborg polic\u00eda investiga as sinistras actividades dun misterioso hacker, un supercriminal que est\u00e1 invadindo as autoestradas da informaci\u00f3n.\nImpacto cultural.\nLarry e Andy Wachowski, creadores de \"Matrix\" e as s\u00faas secuelas, amos\u00e1ronlle o filme \u00f3 produtor Joel Silver, dicindo, \"N\u00f3s queremos facelo en real.\" A saga Matrix ten varios conceptos deste filme, como a chuvia dixital de datos, que est\u00e1 inspirada nos cr\u00e9ditos de \"Ghost in the Shell\", e o xeito mediante o cal a xente accede a Matrix a trav\u00e9s de enchufes na caluga. Outros paralelismo at\u00f3panse en \"Avatar\" de James Cameron, en \"A.I. Artificial Intelligence\" de Steven Spielberg e en \"Surrogates\" de Jonathan Mostow."}
{"id": "257270", "revid": "89787", "url": "https://gl.wikipedia.org/wiki?curid=257270", "title": "Ahora Castilla", "text": "A plataforma Ahora Castilla (\"Agora Castela\" en galego) foi unha iniciativa dun conxunto de partidos e asociaci\u00f3ns espa\u00f1olas de ideolox\u00eda nacionalista castel\u00e1: Tierra Comunera-Partido Nacionalista Castellano-na actualidade Partido Castellano-, Izquierda Castellana, Tierra Castellana e Sopa Castellana que se fundou arredor dun manifesto co\u00f1ecido como \"o Manifesto de Alcal\u00e1\" presentado o 28 de xaneiro de 2006 en Alcal\u00e1 de Henares.\nA idea da plataforma era aglutinar ao castelanismo para avanzar aos seus obxectivos b\u00e1sicos, que son os que se expo\u00f1en no manifesto e son a base da ideolox\u00eda castelanista. A plataforma pretend\u00eda ser unha especie de trampol\u00edn para unha coalici\u00f3n pol\u00edtica para as elecci\u00f3ns auton\u00f3micas do ano 2007. Na actualidade, nada queda en activo da plataforma \"Ahora Castela\".\nIdeolox\u00eda.\nO manifesto \u00e9 un resumo do que \u00e9 esta ideolox\u00eda pol\u00edtica, en realidade non aportaba nada novo, sen\u00f3n chegar un acordo de m\u00ednimos para crear unha plataforma pol\u00edtica para concorrer a unhas elecci\u00f3n auton\u00f3micas. As principais ideas do manifesto eran::"}
{"id": "257271", "revid": "35560", "url": "https://gl.wikipedia.org/wiki?curid=257271", "title": ".vg", "text": ".vg \u00e9 o Dominio de Nivel Superior xeogr\u00e1fico (ccTLD) para as Illas Virxes Brit\u00e1nicas."}
{"id": "257272", "revid": "35560", "url": "https://gl.wikipedia.org/wiki?curid=257272", "title": ".vi", "text": ".vi \u00e9 o Dominio de Nivel Superior xeogr\u00e1fico (ccTLD) para as Illas Virxes Estadounidenses."}
{"id": "257273", "revid": "35560", "url": "https://gl.wikipedia.org/wiki?curid=257273", "title": ".vn", "text": ".vn \u00e9 o Dominio de Nivel Superior xeogr\u00e1fico (ccTLD) para Vietnam."}
{"id": "257274", "revid": "35560", "url": "https://gl.wikipedia.org/wiki?curid=257274", "title": ".vu", "text": ".vu \u00e9 o Dominio de Nivel Superior xeogr\u00e1fico (ccTLD) para Vanuatu."}
{"id": "257275", "revid": "35560", "url": "https://gl.wikipedia.org/wiki?curid=257275", "title": ".wf", "text": ".wf \u00e9 o Dominio de Nivel Superior xeogr\u00e1fico (ccTLD) para Wallis e Futuna."}
{"id": "257276", "revid": "35560", "url": "https://gl.wikipedia.org/wiki?curid=257276", "title": ".ws", "text": ".ws \u00e9 o Dominio de Nivel Superior xeogr\u00e1fico (ccTLD) para Samoa."}
{"id": "257277", "revid": "35560", "url": "https://gl.wikipedia.org/wiki?curid=257277", "title": ".ye", "text": ".ye \u00e9 o dominio de primeiro nivel xeogr\u00e1fico (ccTLD) para Iemen.\nRegulaci\u00f3n do .ye.\nPara rexistrar un dominio .ye c\u00f3mpre ser unha empresa rexistrada no Iemen. Por\u00e9n, alg\u00fans rexistradores proporcionan un servizo de presenza local para clientes de procedencia non iemen\u00ed. Os nomes de dominio deben estar aloxados no Iemen.\nDominios de segundo nivel.\nHai oito dominis de segundo nivel:\nDominio secundario de primeiro nivel.\nUtil\u00edzase ademais un segundo dominio de primeiro nivel para o Iemen, destinado a nomes de dominio no idioma logal. En marzo de 2011 rexistrouse con este prop\u00f3sito a secuencia \u0627\u0644\u064a\u0645\u0646., a\u00ednda que non se activou e os dominios de nivel inferior non se concederon nese momento."}
{"id": "257278", "revid": "35560", "url": "https://gl.wikipedia.org/wiki?curid=257278", "title": ".cs", "text": ".cs foi o Dominio de Nivel Superior xeogr\u00e1fico (ccTLD) de Checoslovaquia. Ao dividirse o pa\u00eds no ano 1993, Rep\u00fablica Checa e Eslovaquia recibiron os seus propios ccTLDs: .cz e .sk. O uso de .cs foi gradualmente desfasado e en xaneiro de 1995 desapareceu definitivamente este ccTLD."}
{"id": "257280", "revid": "65337", "url": "https://gl.wikipedia.org/wiki?curid=257280", "title": "Jacques Ochs", "text": "Jacques Ochs, nado en Niza o 18 de febreiro de 1883 e finado en Liexa o 3 de abril de 1971, foi un artista e tirador de esgrima belga.\nPrimeiros anos.\nDe orixe xud\u00eda, a s\u00faa familia foi vivir a B\u00e9lxica en 1893, estudou na Acad\u00e9mie Royale des Beaux-Arts de Liexa, gradu\u00e1ndose en 1903, ga\u00f1ando o Premio Donnay dese ano e foi a Par\u00eds para continuar os seus estudos na Acad\u00e9mie Julian en Par\u00eds deica 1905. Reco\u00f1ecido esgrimista, foi o campi\u00f3n de B\u00e9lxica de 1912 e participou nos Xogos Ol\u00edmpicos de 1912 de Estocolmo ga\u00f1ando a medalla de ouro co equipo de espada , competindo tam\u00e9n en tres probas individuais. En 1914 proclamouse campi\u00f3n mundial. Voluntario na primeira guerra mundial foi piloto e foi ferido de gravidade. En 1920 converteuse en profesor de pintura da Acad\u00e9mie Royale des Beaux-Arts de Liexa, en 1934 era Director do Mus\u00e9e des Beaux Arts da cidade.\nOchs foi un caricaturista reco\u00f1ecido, publicou en varios xornais como \"Le Figaro\", pero sobre todo f\u00edxose co\u00f1ecido en todo o pa\u00eds por publicar as s\u00faas caricaturas na portada da revista sat\u00edrica de dereitas \"Pourquoi Pas?\".\nArresto e internamento.\nEn abril de 1938, Ochs, publicou unha caricatura de Hitler na portada de \"Pourquoi Pas?\" cunha esv\u00e1stica na cabeza e un espectro coa forma dun xudeu sen cabeza. Tras a invasi\u00f3n alem\u00e1, Ochs foi detido o 17 de novembro de 1940. Un mes m\u00e1is tarde, o 17 de decembro, Ochs quedou internado no campo de Breendonk, ao sur de Antuerpen, onde se enviaban os prisioneiros pol\u00edticos e xudeus estranxeiros antes de envialos a Alema\u00f1a., as condici\u00f3ns eran moi duras, e abundaban as enfermidades e a tortura . Ochs documentou por medio de caricaturas a s\u00faa vida no campo, debuxando retratos dos seus compa\u00f1eiros de infortunio. E mesmo o comandante do campo Philipp Schmitt ordenoulle realizar debuxos do campo e dos seus ocupantes, Ochs estaba obrigado a obedecer pero para realizalos fac\u00eda os retratos en posici\u00f3n de sentado, para que as v\u00edtimas do campo puideran ter un momento de descanso mentres el os debuxaba. En 1942 polas xesti\u00f3ns do gobernador militar de B\u00e9lxica Alexander von Falkenhausen, que entrara en contacto coa oposici\u00f3n que hab\u00eda no seo do ex\u00e9rcito alem\u00e1n a Hitler, foi liberado do campo e Ochs grazas a SS flamengo que co\u00f1ec\u00eda logrou sacar de al\u00ed alg\u00fans dos seus debuxos. Foi de novo arrestado en 1944 e internado, canda s\u00faa irm\u00e1, no Campo de Reagrupamento de Malinas, continuou al\u00ed a debuxar e puido evitar a deportaci\u00f3n por mor dunha opini\u00f3n \"m\u00e9dica\" que confirmaba que fora bautizado como protestante, polo que non pod\u00eda ser xudeu. Cando as forzas brit\u00e1nicas liberaron o campo quedou libre como resto dos prisioneiros. British forces.\nDespois da guerra.\nS\u00f3 un pequeno n\u00famero dos seus debuxos sobreviviron \u00e1 guerra pero Ochs usounos para reconstru\u00edr escenas do campo, public\u00e1ndoo en forma de libro co t\u00edtulo de \"Breendonck \u2013 Bagnards et Bourreaux\" en 1947. Ochs volveu dar clase en Liexa e continuou a pintar e debuxar. En 1948 entrou na Acad\u00e9mie Royale des Sciences, des Lettres et des Arts de Belgique e foi membro da comisi\u00f3n de adquisici\u00f3ns dos Mus\u00e9es Royaux d'Art Moderne. Realizou numerosas exhibici\u00f3ns da s\u00faa obra, recibindo premios en reco\u00f1ecemento da s\u00faa obra, entre elas a medalla de ouro na segunda Bienal de Menton en 1953 e a medalla de ouro [M\u00e9daille d'or das artes, ciencias e letras de Par\u00eds en 1959."}
{"id": "257281", "revid": "56817", "url": "https://gl.wikipedia.org/wiki?curid=257281", "title": ".bv", "text": ".bv \u00e9 o Dominio de Nivel Superior xeogr\u00e1fico (ccTLD) para a Illa Bouvet, a cal est\u00e1 deshabitada. \u00c9 administrada por UNINETT Norit, pero non est\u00e1 en uso."}
{"id": "257282", "revid": "56817", "url": "https://gl.wikipedia.org/wiki?curid=257282", "title": ".gb", "text": ".gb \u00e9 o Dominio de Nivel Superior xeogr\u00e1fico (ccTLD) para Reino Unido.\nNa practica, o .gb non se utiliza, util\u00edzase o .uk."}
{"id": "257284", "revid": "5863", "url": "https://gl.wikipedia.org/wiki?curid=257284", "title": ".sj", "text": ".sj \u00e9 o Dominio de Nivel Superior xeogr\u00e1fico (ccTLD) para Svalbard e Jan Mayen."}
{"id": "257285", "revid": "22570", "url": "https://gl.wikipedia.org/wiki?curid=257285", "title": ".so", "text": ".so \u00e9 o Dominio de Nivel Superior xeogr\u00e1fico (ccTLD) para Somalia."}
{"id": "257287", "revid": "22570", "url": "https://gl.wikipedia.org/wiki?curid=257287", "title": ".um", "text": ".um \u00e9 o Dominio de Nivel Superior xeogr\u00e1fico (ccTLD) para as Illas Ultramarinas Menores Estadounidenses, que son: Illa Wake, Atol Johnston, Atol Midway, Arrecife Kingman, Atol Palmira, Illa Jarvis, Illa Baker, Illa Howland e Illa Navaza."}
{"id": "257288", "revid": "56817", "url": "https://gl.wikipedia.org/wiki?curid=257288", "title": ".tp", "text": ".tp foi o Dominio de Nivel Superior xeogr\u00e1fico (ccTLD) de Timor Leste. Fac\u00eda referencia a \"Timor Portugu\u00e9s\", o ccTLD act\u00faal \u00e9 .tl"}
{"id": "257289", "revid": "22570", "url": "https://gl.wikipedia.org/wiki?curid=257289", "title": ".yu", "text": ".yu foi o Dominio de Nivel Superior xeogr\u00e1fico (ccTLD) de Iugoslavia."}
{"id": "257290", "revid": "88215", "url": "https://gl.wikipedia.org/wiki?curid=257290", "title": "Fran\u00e7ois Rom", "text": "Fran\u00e7ois Rom, nado en 1869 e finado en 1953, foi un tirador de esgrima belga, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1908 de Londres co equipo belga de espada, que quedou tras Francia e Gran Breta\u00f1a en terceiro lugar, logrando a medalla de bronce."}
{"id": "257291", "revid": "22570", "url": "https://gl.wikipedia.org/wiki?curid=257291", "title": ".zr", "text": ".zr foi o Dominio de Nivel Superior xeogr\u00e1fico (ccTLD) de Zaire, pero Zaire renomeouse Rep\u00fablica Democr\u00e1tica do Congo en 1997 e .zr pasou a ser .cd. No 2001, .zr foi eliminado."}
{"id": "257298", "revid": "23204", "url": "https://gl.wikipedia.org/wiki?curid=257298", "title": "Ghost in the Shell 2.0", "text": ""}
{"id": "257300", "revid": "88215", "url": "https://gl.wikipedia.org/wiki?curid=257300", "title": "Gaston Salmon", "text": "Gaston Salmon, nado en 1878 e finado en 1917, foi un tirador de esgrima belga, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1912 como membro do equipo belga de espada ga\u00f1ou unha medalla de ouro, competiu tam\u00e9n en espada e sabre individual pero foi eliminado nas d\u00faas na primeira rolda."}
{"id": "257301", "revid": "67049", "url": "https://gl.wikipedia.org/wiki?curid=257301", "title": "Lanza", "text": "Unha lanza \u00e9 unha arma de hasta consistente nun pau de madeira, cunha cabeza en punta. A cabeza pode consistir simplemente nun remate agudizado do propio pau, como no caso das lanzas de bamb\u00fa, ou pode estar feito dun material m\u00e1is duro fixado \u00f3 pau, como s\u00edlex, obsidiana, ferro, aceiro ou bronce. Dende tempos antigos, o dese\u00f1o m\u00e1is com\u00fan das lanzas de caza ou combate consiste nunha punta de metal con forma de tri\u00e1ngulo ou folla. As cabezas das lanzas de pesca contan xeralmente con pugas e bordos serrados.\nAs lanzas poden ser divididas en d\u00faas grandes categor\u00edas: as dese\u00f1adas para bater e empurrar en combate e as feitas para ser guindadas (comunmente referidas como xavelinas).\nAs lanzas foron empregadas \u00f3 longo da historia do ser humano como ferramenta de caza ou pesca e como arma. Como arma, pode empu\u00f1arse cunha man ou coas d\u00faaa. Foi usada en practicamente todos os conflitos ata a idade moderna e foi probablemente a arma m\u00e1is comunmente usada."}
{"id": "257302", "revid": "88215", "url": "https://gl.wikipedia.org/wiki?curid=257302", "title": "Victor Willems", "text": "Victor Willems, nado o 19 de febreiro de 1877 e finado en 1918, foi un tirador de esgrima belga, ga\u00f1ador de d\u00faas medallas ol\u00edmpicas.\nTraxectoria.\nParticipou nos Xogos Ol\u00edmpicos de 1908 co equipo belga de espada, quedando terceiro tras Francia e Gran Breta\u00f1a, logrando a medalla de bronce. Nos Xogos Ol\u00edmpicos de 1912 competindo de novo en espada por equipos foi medalla de ouro."}
{"id": "257303", "revid": "5863", "url": "https://gl.wikipedia.org/wiki?curid=257303", "title": "J. Benito Fern\u00e1ndez", "text": "J. Benito Fern\u00e1ndez (Tomi\u00f1o, 2 de maio de 1956) \u00e9 un bi\u00f3grafo galego en lingua castel\u00e1 radicado en Madrid."}
{"id": "257304", "revid": "22570", "url": "https://gl.wikipedia.org/wiki?curid=257304", "title": "Esgrima nos Xogos Ol\u00edmpicos de 1932", "text": "Nos Xogos Ol\u00edmpicos de 1932 celebrados na cidade dos \u00c1nxeles realiz\u00e1ronse sete probas de esgrima, seis en categor\u00eda masculina e unha en categor\u00eda feminina.\nParticipating nations.\nUn total de 109 tiradores (92 homes e 17 mulleres) de 16 naci\u00f3ns competiron nos Xogos dos \u00c1nxeles:"}
{"id": "257305", "revid": "89787", "url": "https://gl.wikipedia.org/wiki?curid=257305", "title": "Igrexa Ceibe de Tonga", "text": "A Igrexa Ceibe de Tonga (en tongano: Siasi \u02bbo Tonga tau\u02bbat\u0101ina; en ingl\u00e9s: Free Church of Tonga) \u00e9 unha igrexa en Nuku\u02bbalofa, a capital de Tonga. A igrexa foi establecida en 1885 polo Rei George Tupou I (antes Taufa'ahau Tupou I) e o Reverendo Shirley W. Baker. Orixinalmente co nome de A Igrexa Wesleyana Ceibe de Tonga, converteuse na igrexa oficial do Estado.\nA Ra\u00ed\u00f1a Salote e Rei Tupou IV foron bautizados na Igrexa Libre de Tonga. Os intentos de re-unificaci\u00f3n en 1924 da Misi\u00f3n Wesleyana e a Igrexa Ceibe realizados pola Alteza Real a Ra\u00ed\u00f1a Salote na Igrexa Wesleyana ceibe de Tonga remataron con protestas."}
{"id": "257308", "revid": "5863", "url": "https://gl.wikipedia.org/wiki?curid=257308", "title": "Carlos L\u00f3pez Bern\u00e1rdez", "text": ""}
{"id": "257309", "revid": "88215", "url": "https://gl.wikipedia.org/wiki?curid=257309", "title": "Aage Berntsen", "text": "Aage Berntsen, nado en S\u00e6rslev o 16 de maio de 1885 e finado en Copenhague o 16 de abril de 1952, foi un m\u00e9dico, pintor, poeta e tirador de esgrima dan\u00e9s.\nTraxectoria.\nAage Berntsen era o fillo do pol\u00edtico Klaus Berntsen, que anos despois ser\u00eda primeiro ministro. Aage realizou o bacharalato na Borgerdydskolen en Copenhague, e tras graduarse en 1903 pasou \u00e1 Universidade de Copenhaguen para estudar medicina ata a s\u00faa licenciatura en 1911. Foi o xefe do servizo de ambulancias danesas en Par\u00eds entre 1918 e 1919, foi axudante de cirurx\u00eda no Rigshopitalet de Copenhague (1921-1923) e foi \"Korps-l\u00e6ge\" (equivalente a tenente) do corpo m\u00e9dico do ex\u00e9rcito en 1922. En 1925 leu a s\u00faa tese de doutoramento sobre as varices nas pernas, titulada en dan\u00e9s \"Om Varicer paa Underextremiteterne\". A partir de 1927 especializouse en cirurx\u00eda, ortopedia e flebectasia. Publicou tam\u00e9n os manuais m\u00e9dicos \"L\u00e6rebog i Orto\u00adp\u00e6di\" e \"Ortop\u00e6disk Operationsl\u00e6re\" en 1934 e 1948 respectivamente.\nVida art\u00edstica e deportiva.\nComo escritor publicou a s\u00faa primeira colecci\u00f3n de poemas en 1908 co t\u00edtulo de \"Digte\", seguido en 1910 por \"Fiol og S\u00e6kkepibe\" e \"Klinten og Hveden\" en 1914. Pero o seu poema m\u00e1is co\u00f1ecido \u00e9 \"Fynsk Foraar\" que forma parte de \"Den milde Dag er lys og lang\" obra coa que Aage ga\u00f1ou unha competici\u00f3n en 1917 organizada pola Dansk Korforening (Sociedade Coral Danesa) para unha obra relacionada coa historia ou a cultura danesa que hab\u00eda ser musicada polo compositor Carl Nielsen e que tivo a s\u00faa estrea en 1922. En 1923 publicou \"Ungkarlens Visebog\" e en 1929 \"Den kostelige Gave\" i 1929. Entre os premios que recibiu est\u00e1n o Holger Drachmann-legatet en 1941 e a Aarestrup-medaljen en 1950.\nComo pintor expuxo na Exhibici\u00f3n de Arte de Autono de Copenhaguen en 1941.\nDestacado tirador de esgrima, Bernsten pertenc\u00eda ao Akademisk F\u00e6gteklub e participou nos Xogos Ol\u00edmpicos de 1920 nas tres armas individuais, e tam\u00e9n en sabre e espada na competici\u00f3n por equipos, mais non obtivo medalla."}
{"id": "257310", "revid": "5863", "url": "https://gl.wikipedia.org/wiki?curid=257310", "title": "Casa de Arines", "text": ""}
{"id": "257312", "revid": "7596", "url": "https://gl.wikipedia.org/wiki?curid=257312", "title": "Necr\u00f3pole de Santa Mari\u00f1a", "text": "A Necr\u00f3pole de Santa Mari\u00f1a \u00e9 un conxunto de 40 m\u00e1moas, situado no monte de Santa Mari\u00f1a, entre as parroquias luguesas do Viso (O Incio), Formigueiros (Samos) e Loureiro (Sarria). Constit\u00fae unha das m\u00e1is relevantes concentraci\u00f3ns de arquitectura tumularia de todo o noroeste peninsular. O conxunto foi declarado Ben de Interese Cultural en 2006.\nCaracter\u00edsticas.\nA necr\u00f3pole foi constru\u00edda entre o neol\u00edtico final (milenio IV ane) e o bronce inicial (milenio II ane), polo que existe unha gran diversidade nas dimensi\u00f3ns e forma das antas e na ocupaci\u00f3n do espazo funerario. En ocasi\u00f3ns os monumentos est\u00e1n moi pr\u00f3ximos e mesmo se superpo\u00f1en, e mesmo existe un lugar xer\u00e1rquico no caso de tres elementos, desde os que son percibidos a metade dos integrantes da necr\u00f3pole.\nAmais das corenta medorras, o conxunto declarado ben de interese cultural incl\u00fae tres gravados rupestres e un cami\u00f1o real da idade moderna."}
{"id": "257322", "revid": "22570", "url": "https://gl.wikipedia.org/wiki?curid=257322", "title": "Curia Ducis", "text": "A expresi\u00f3n latina curia ducis (literalmente, \"curia\"\" do duque\") indica un \u00f3rgano pol\u00edtico-administrativo dedicado ao desempe\u00f1o dalgunhas funci\u00f3ns pol\u00edticas nas cidades italianas do Medievo, gobernadas en forma de ducado. A instituci\u00f3n, que se remonta aos ducados longobardos, sobreviviu e desenvolveuse sobre todo na Rep\u00fablica de Venecia.\nDucados longobardos.\nUnha \"curia ducis\" existiu en distintas cidades italianas, sobre todo nas que foron sedes de duques longobardos.\nPor exemplo, a \"curia ducis\" de Mil\u00e1n, que se cadra se remonta a Albo\u00edno, estaba situada preto da \"piazza Cordusio\", mentres que a de Brescia, segundo unha tradici\u00f3n que se remonta a Malvezzi (1729), foi constru\u00edda polo primeiro duque, Alachis. No que atinxe \u00e1 posici\u00f3n desta \u00faltima, nos traballos de escavaci\u00f3n da actual \"Piazza della Vittoria (Brescia)\", que tiveron lugar nos anos trinta do s\u00e9culo XX, atop\u00e1ronse restos dun edificio cunha ampliaci\u00f3n anexa de \u00e9poca tardoantiga ou altomedieval. Segundo Brogiolo (1993) poder\u00edan ser asociados a un palacio p\u00fablico constru\u00eddo en \u00e9poca ostrogoda e despois volto a empregar polos longobardos.\nRep\u00fablica de Venecia.\nNo ordenamento xudicial m\u00e1is antigo do Ducado de Venecia a \"Curia ducis\" era o \u00f3rgano destinado a asistir ao Dogo na administraci\u00f3n da xustiza. A curia comp\u00fa\u00f1ase de \"iudices\" provenientes da clase patricia e participaban non s\u00f3 nos \"placita\", sen\u00f3n tam\u00e9n nas decisi\u00f3ns pol\u00edticas e administrativas.\nCo declive do poder ducal e a formaci\u00f3n progresiva da Rep\u00fablica de Venecia, a \"Curia ducis\" veu redimensionado o seu papel e evolucionou nas seis Cortes de Palacio, maxistraturas con simples funci\u00f3ns xudiciais."}
{"id": "257324", "revid": "1131", "url": "https://gl.wikipedia.org/wiki?curid=257324", "title": "Forno dos Mouros", "text": "O nome de Forno dos Mouros d\u00e1 nome a tres dolmens galegos:"}
{"id": "257325", "revid": "56817", "url": "https://gl.wikipedia.org/wiki?curid=257325", "title": "Esgrima nos Xogos Ol\u00edmpicos de 1936", "text": "Nos Xogos Ol\u00edmpicos de 1936 celebrados en Berl\u00edn realiz\u00e1ronse sete probas de esgrima, seis en categor\u00eda masculina e unha en categor\u00eda feminina.\nNaci\u00f3ns participantes.\nUn total de 311 tiradores (270 homes e 41 mulleres) de 29 naci\u00f3ns competiron nos Xogos de Berl\u00edn:"}
{"id": "257326", "revid": "839", "url": "https://gl.wikipedia.org/wiki?curid=257326", "title": "Diocese cat\u00f3lica latina de Bilbao", "text": "A diocese de Bilbao (en lat\u00edn: \"Dioecesis Flaviobrigensis\", en \u00e9uscaro: \"Bilboko Elizbarrutia\") \u00e9 unha s\u00e9 episcopal da Igrexa Cat\u00f3lica de rito latino en Espa\u00f1a. Fai parte da provincia eclesi\u00e1stica de Burgos, e o seu ordinario actual \u00e9 o bispo Mario Iceta.\nTerritorio.\nO territorio da diocese coincide co da provincia de Biscaia (parte da comunidade aut\u00f3noma do Pa\u00eds Vasco), con s\u00f3 d\u00faas excepci\u00f3ns: o enclave bisca\u00ed\u00f1o de Ordu\u00f1a, que pertence \u00e1 diocese de Vitoria, e o municipio c\u00e1ntabro de Valle de Villaverde, que forma parte da diocese bilba\u00edna.\nLimita coas dioceses de Santander, Vitoria e San Sebasti\u00e1n.\nHistoria.\nA diocese de Bilbao foi erixida por P\u00edo XII a trav\u00e9s da bula \"Quo Commodius\" do 2 de novembro de 1949 como unha desmembraci\u00f3n da Diocese de Vitoria.\nO nome latino de \"Dioecesis Flaviobrigensis\" foille imposto pola bula de erecci\u00f3n ao supo\u00f1er que Bilbao foi o lugar onde estivo asentada a cidade hispanorromana de \"Colonia Flaviobrigensium\", feito que o historiador Andr\u00e9s Eliseo de Ma\u00f1aric\u00faa y Nuere considera pouco probable.\nSantos e beatos.\nO patrono da diocese de Bilbao \u00e9 santo Ignacio de Loiola. San Valent\u00edn de Berriochoa, primeiro m\u00e1rtir bisca\u00ed\u00f1o canonizado, est\u00e1 considerado como patrono secundario da diocese.\nAdemais dos anteriores, a diocese de Bilbao celebra no seu calendario lit\u00farxico propio as memorias dos seguintes santos e beatos, vencellados a diocese por nacemento ou por ter vivido nela:\nA Virxe de Bego\u00f1a, advocaci\u00f3n da Virxe Mar\u00eda que \u00e9 venerada no santuario do mesmo nome, \u00e9 patroa do Se\u00f1or\u00edo de Biscaia, mais non da diocese de Bilbao; por\u00e9n, cel\u00e9brase con rango de solemnidade.\nEpiscopoloxio.\nDende o seu establecemento, os bispos diocesanos de Bilbao te\u00f1en sido os seguintes:\nNos per\u00edodos nos que a s\u00e9 estivo vacante, os administradores apost\u00f3licos da mesma foron os seguintes:\nOs bispos auxiliares de Bilbao te\u00f1en sido os seguintes:"}
{"id": "257327", "revid": "23204", "url": "https://gl.wikipedia.org/wiki?curid=257327", "title": "Mogons", "text": "Mogons ou Moguns foi un deus adorado en Britania e na Galia. As principais evidencias do seu culto son altares dedicados a este deus feitos polos soldados romanos, pero esta deidade non \u00e9 nativa dos pobos it\u00e1licos sen\u00f3n que \u00e9 celta. Nas inscrici\u00f3ns aparece escrito como Mogetios, Mogounos, Mogti, Mounti, Mogont, Mogunt. Non todas estas palabras est\u00e1n necesariamente no caso nominativo. Por exemplo, \"Mounti\" \u00e9 un dativo, probablemente *Mogunti, dun hipot\u00e9tico nominativo, *Moguns.\nEtimoloxicamante, o nome pode parecer a palabra \"Forza ou poder\" personificada. Foi traducido tam\u00e9n como \"grandeza\" ou \"o grande\". O feito de que soldados com\u00fans o adoptasen tende a apoiar a interpretaci\u00f3n de \"forte\" ou \"eficaz\" no canto da auto-glorificaci\u00f3n."}
{"id": "257328", "revid": "23204", "url": "https://gl.wikipedia.org/wiki?curid=257328", "title": "Moguns", "text": ""}
{"id": "257330", "revid": "88215", "url": "https://gl.wikipedia.org/wiki?curid=257330", "title": "Eva Fjellerup", "text": "Eva Fjellerup, nada en Gentofte o 30 de abril de 1962, \u00e9 unha pentatleta e tiradora de esgrima danesa.\nTraxectoria.\nFjellerup criouse en Blovstr\u00f8d ao norte de Copenhaguen. Comezou a practicar nataci\u00f3n adestrada pola campioa dos anos trinta Ragnhild Hveger, pero cambiou ao p\u00e9ntatlon moderno con dezaseis anos, entrando no equipo feminino dan\u00e9s en 1978. En 1987 estableceuse en Estocolmo para prepararse na Bos\u00f6ns Idrottsfolkh\u00f6gskola, escola deportiva de alto rendemento. Al\u00ed fixo grandes progresos, en esgrima adestrouna o mestre de armas, medallista ol\u00edmpico h\u00fangaro e adestrador do equipo sueco B\u00e9la Rerrich. En 1990 ga\u00f1ou o seu primeiro campionato do mundo de p\u00e9ntatlon moderno, aos que seguiron os de 1991, 1993 e 1994 e cinco campionatos nacionais ( 1989, 1990, 1992, 1994 e 1995). As\u00ed como as Copas do Mundo de 1994 e 1996. Fjellerup tam\u00e9n formou parte do equipo dan\u00e9s de tr\u00edatlon. Nos Xogos Ol\u00edmpicos de 1996 non formaba parte do programa ol\u00edmpico ningunha proba de p\u00e9ntantlo moderno feminino, as\u00ed que Fjellerup cualificouse para os Xogos en esgrima, competindo en espada quedando no posto 32.\nFoi presentadora durante alg\u00fan tempo do programa deportivo B&amp;U Sport da Danmarks Radio."}
{"id": "257333", "revid": "98629", "url": "https://gl.wikipedia.org/wiki?curid=257333", "title": "Nantosuelta", "text": "Na relixi\u00f3n celta, Nantosuelta foi unha deusa da natureza, da terra, o lume e a fertilidade. Os mediom\u00e1tricos (Alsacia e Lorena) represent\u00e1rona na s\u00faa arte sostendo unha casa ou un pombal. Outras representaci\u00f3ns am\u00f3sana cunha maceta ou unha colmea de abellas. Co\u00f1\u00e9cese o culto a Nantosuelta a trav\u00e9s de estatuas e inscrici\u00f3ns. Foi vinculada con Sucellos. Por outra banda, o seu s\u00edmbolo do corvo relaci\u00f3nana tam\u00e9n como deusa dos mortos."}
{"id": "257334", "revid": "92340", "url": "https://gl.wikipedia.org/wiki?curid=257334", "title": "Diego S\u00e1nchez de la Cruz", "text": "Diego S\u00e1nchez de la Cruz, nado en Santiago de Compostela, \u00e9 un xornalista galego, especializado en econom\u00eda.\nTraxectoria.\nLicenciouse en Xornalismo pola Universidade Antonio de Nebrija e obtivo un m\u00e1ster en Relaci\u00f3ns Internacionais polo Instituto de Empresa de Madrid. Tam\u00e9n desenvolve a docencia no Instituto de Empresa.\nComo xornalista especializado en econom\u00eda, ten colaborado con medios de comunicaci\u00f3n como \"El Correo Gallego\", \"Libertad Digital\" ou \"La Gaceta\", ademais de manter un blog persoal centrado en econom\u00eda. \u00c9 seguidor das teor\u00edas austr\u00edacas e dunha liberalizaci\u00f3n m\u00e1xima da econom\u00eda."}
{"id": "257335", "revid": "23204", "url": "https://gl.wikipedia.org/wiki?curid=257335", "title": "Segomo", "text": "Na relixi\u00f3n celta, Segomo (\"ga\u00f1ador, poderoso\") foi un deus da guerra adorado na Galia. Nos tempos do Imperio Romano foi comparado a Marte e H\u00e9rcules. Relacion\u00f3uselle con Cocidius, un deus semellante adorado en Britania. Comunmente \u00e9 asociado coa aguia ou co falc\u00f3n. Pode ter tam\u00e9n relaci\u00f3n co nome do lendario Gran Rei de Irlanda Nia Segamain, que se traduce como \"fillo da irm\u00e1 ou campi\u00f3n de Segamon\"."}
{"id": "257336", "revid": "23204", "url": "https://gl.wikipedia.org/wiki?curid=257336", "title": "Sirona", "text": "No polite\u00edsmo celta, Sirona foi unha deusa louvada principalmente na zona leste e central da Galia, e \u00f3 longo do Danubio. Unha deidade da curaci\u00f3n, est\u00e1 asociada coas fontes termais. Os seus atributos son as cobras e os ovos. \u00c1s veces era representada con Apolo Grannus ou Apolo Borm\u00e1nico. Era particularmente adorada polos tr\u00e9veros no Val do Mosela.\nEtimolox\u00eda e fontes epigr\u00e1ficas.\nO seu nome significa \"estrela\", \"astro\", \u00e9 a deusa do luar, asimilable \u00e1 Diana romana. A luz da l\u00faa, de acordo coas antigas crenzas, ten un papel de atracci\u00f3n das augas subterr\u00e1neas. De a\u00ed prov\u00e9n a crenza dos xardineiros no calendario lunar. T\u00e9\u00f1ase tam\u00e9n en conta o efecto das mareas, relacionado coas fases da L\u00faa, ou en grandes volumes de auga. \nO nome da deusa at\u00f3pase escrito de diversas maneiras: Sirona, \u0110irona, Thirona, o que indica unha certa dificultade para captar o son inicial no alfabeto latino. O s\u00edmbolo \u0110 empr\u00e9gase para representar o \"Tau Gallicum\". O seu significado, coa ra\u00edz gala \"ster\"-, poder\u00eda ser \"estelar\" ou \"astral\" e o sufixo \"-on\", \"grande\", a mi\u00fado asociado \u00f3s nomes das divindades celtas como Epona, Dea Matrona ou Maponos."}
{"id": "257365", "revid": "895", "url": "https://gl.wikipedia.org/wiki?curid=257365", "title": "Lu\u00eds Carlos Correia Pinto", "text": "Lu\u00eds Carlos Correia Pinto, co\u00f1ecido como Luisinho, nado en Porto o 5 de maio de 1985, \u00e9 un futbolista portugu\u00e9s. Xoga de lateral esquerdo e o seu equipo actual \u00e9 o Leix\u00f5es SC.\nTraxectoria.\nO 19 de agosto de 2013 fichou polo Deportivo da Coru\u00f1a, acabado de descender a Segunda Divisi\u00f3n, procedente do Benfica. Fixo o seu debut na xornada 3, nunha vitoria fronte o Sabadell a domicilio (0\u20133), chegando o seu primeiro gol na xornada 14, nunha vitoria fronte o RCD Mallorca en Riazor (3\u20131). Ese ano o club coru\u00f1\u00e9s ascendeu a Primeira Divisi\u00f3n, participando Luisinho en 31 partidos e anotando 3 goles.\nO 4 de decembro de 2014 renovou co club coru\u00f1\u00e9s at\u00e9 xu\u00f1o de 2018. O 9 de outubro de 2017 anunciouse a s\u00faa renovaci\u00f3n, ampliando o seu contrato at\u00e9 xu\u00f1o de 2020.\nO 15 de xu\u00f1o de 2018, o Deportivo e o SD Huesca, ascendido por primeira vez na s\u00faa historia a Primeira Divisi\u00f3n, chegaron a un acordo para o traspaso de Luisinho tras cinco tempadas na Coru\u00f1a."}
{"id": "257367", "revid": "23204", "url": "https://gl.wikipedia.org/wiki?curid=257367", "title": "Virotutis", "text": "Virotutis \u00e9 un deus celta ep\u00edteto do deus Apolo. O ep\u00edteto ten sido interpretado co significado de \"Benfeitor da humanidade\". Apolo Virotutis foi adorado, entre outros lugares, en Fins d'Annecy (Alta Savoia) e Jublains (Maine e Loira).\nEtimolox\u00eda.\nA etimolox\u00eda do nome Virotutis \u00e9 incerta. Suponse que o nome est\u00e1 formado polas ra\u00edces *Uiro-, que significa \"home\", ou \"masculino\", e *teut\u0101-, que significa \"persoa\", \"pobo\"."}
{"id": "257369", "revid": "895", "url": "https://gl.wikipedia.org/wiki?curid=257369", "title": "Palosanto", "text": "Palosanto \u00e9 o oitavo \u00e1lbum de estudio do m\u00fasico de rock espa\u00f1ol\u00a0Enrique Bunbury. O disco publicouse o 29 de outubro de 2013.\nO primeiro sinxelo estreouse o 17 de setembro de 2013 acompa\u00f1ado dun v\u00eddeo, no que participa o xornalista Iker Jim\u00e9nez; do v\u00eddeo estivo a cargo Alexis Morante."}
{"id": "257370", "revid": "89787", "url": "https://gl.wikipedia.org/wiki?curid=257370", "title": "Esgrima nos Xogos Ol\u00edmpicos de 1948", "text": "Nos Xogos Ol\u00edmpicos de 1948 celebrados en Londres realiz\u00e1ronse sete probas de esgrima, seis en categor\u00eda masculina e unha en categor\u00eda feminina, entre os d\u00edas 30 de xullo e 13 de agosto de 1948 no Palacio da Enxe\u00f1er\u00eda situado \u00e1 beira do Estadio de Wembley.\nNaci\u00f3ns participantes.\nUn total de 294 tiradores (255 homes e 39 mulleres) de 30 naci\u00f3ns competiron nos Xogos de Londres:"}
{"id": "257371", "revid": "23204", "url": "https://gl.wikipedia.org/wiki?curid=257371", "title": "Visucius", "text": "Visucius foi un deus celta, comunmente identificado con Mercurio. Foi adorado principalmente no leste da Galia, en Tr\u00e9veris e no Rin, e o seu nome co\u00f1\u00e9cese grazas a dez inscrici\u00f3ns dedicatorias. Unha desas inscrici\u00f3ns foi atopada en Bordeos. Visucius \u00e9 xunto con Gebrinius e Cissonius, os ep\u00edtetos m\u00e1is com\u00fans do Mercurio galo.\nO nome ten sido interpretado co significado \"dos corvos\" ou \"erudito\"; da ra\u00edz protocelta *\"weiko-\" 'corvo' e *\"witsu-\" 'co\u00f1ecemento'."}
{"id": "257372", "revid": "98629", "url": "https://gl.wikipedia.org/wiki?curid=257372", "title": "Karen Lachmann", "text": "Karen Vilhelmine Lachmann, nada en Pequ\u00edn o 30 de maio de 1916 e finada en Hellerup o 30 de setembro de 1962, foi unha tiradora de esgrima danesa, ga\u00f1adora de d\u00faas medallas ol\u00edmpicas en florete.\nTraxectoria.\nKaren practicou esgrima desde nova, en 1931 entrou no club de esgrima Cirklen e a partir de 1935 pertenceu ao Trekanten. Competiu en catro Xogos Ol\u00edmpicos 1936 en Berl\u00edn, 1948 en Londres, 1952 en Helsinqui e 1956 en Melbourne. En todos eles chegou \u00e1 final cos seguintes resultados: En 1936 chegou \u00e1 quinta praza, en 1948 levou a medalla de prata, en 1952 a de bronce e en 1956 quedou de sexta.\nLogrou grandes resultados noutras competici\u00f3ns, en 1937 foi bronce co equipo dan\u00e9s nos mundiais, logrando o ouro nas edici\u00f3ns de 1947 e 1948 e a prata en individual en 1949. Deixou de competir por un tempo por problemas nas costas pero xa en 1951 volveu \u00e1 alta competici\u00f3n, ga\u00f1aou o campionato dan\u00e9s e foi prata nos mundiais dese ano e ouro individual en 1954, ademais ga\u00f1ou todos os campionatos nacionais daneses entre 1951 e 1957. En 1958 tivo que deixar a competici\u00f3n para someterse a unha nova operaci\u00f3n pero en 1959 volveu ga\u00f1ar os campionatos nacionais.\nDurante a segunda guerra mundial foi brevemente membro do consello da Federaci\u00f3n Danesa de Esgrima, foi tam\u00e9n presidenta do seu club, o Trekanten, desde 1955 ata a s\u00faa morte e membro do Comit\u00e9 Ol\u00edmpico Dan\u00e9s en 1962 pouco antes de morrer."}
{"id": "257373", "revid": "111586", "url": "https://gl.wikipedia.org/wiki?curid=257373", "title": "Mitolox\u00eda irlandesa", "text": "A mitolox\u00eda da Irlanda precristi\u00e1 non sobreviviu completamente \u00e1 conversi\u00f3n do cristianismo, pero boa parte dela conservouse, recortada nos seus significados relixiosos, na literatura medieval irlandesa, que representa a m\u00e1is extensa e mellor conservada de t\u00f3dalas p\u00f3las da mitolox\u00eda celta. A mitolox\u00eda irlandesa non pode ser comprendida sen un co\u00f1ecemento do contexto hist\u00f3rico e cultural da Irlanda antiga. A transici\u00f3n do paganismo ao cristianismo deixou unha fonda pegada nestas historias, adaptadas e reinterpretadas ao longo dos s\u00e9culos.\nA\u00ednda que moitos dos manuscritos non lograron sobrevivir e moitos materiais probablemente nunca chegaron a ser escritos, hai contidos abondos para permitir a identificaci\u00f3n de catro ciclos distintos: o Ciclo mitol\u00f3xico, o Ciclo do Ulster, o Ciclo feniano e o Ciclo hist\u00f3rico. Tam\u00e9n hai certo n\u00famero de textos mitol\u00f3xicos que non encaixan en ning\u00fan outro ciclo. Asemade, hai un vasto n\u00famero de contos populares do folclore irland\u00e9s conservados que, a\u00ednda que non son estritamente mitol\u00f3xicos, est\u00e1n protagonizados por personaxes dalg\u00fan destes catro ciclos.\nCiclos.\nCiclo Mitol\u00f3xico.\nEste \u00e9 talvez o ciclo m\u00e1is antigo e est\u00e1 centrado nos deuses e na creaci\u00f3n do mundo. Incl\u00fae historias como a do Dagda, un deus supremo con poderes m\u00e1xicos, e a da s\u00faa filla Br\u00edxida, deusa da poes\u00eda e da curaci\u00f3n. Segundo a opini\u00f3n de Mackillop (1998), o uso do termo \u00e9 \"un pouco inc\u00f3modo hoxe\".\nCiclo do Ulster.\nCentrado nas historias de C\u00fa Chulainn, este ciclo presenta unha serie de epopeias e lendas que ocorren principalmente na provincia de Ulster. O \"T\u00e1in B\u00f3 C\u00faailnge\" \u00e9 o conto m\u00e1is famoso deste ciclo, e relata a guerra entre Connacht e o Ulster.\nCiclo Feniano.\nNeste ciclo at\u00f3panse as aventuras de Fionn mac Cumhaill e os seus guerreiros, os Fianna. Historias como \"O salm\u00f3n do co\u00f1ecemento\" e \"A busca de Diarmuid e Gr\u00e1inne\" son partes fundamentais deste ciclo, narrado por Ossian.\nCiclo Hist\u00f3rico.\nEste ciclo incl\u00fae textos que vinculan a mitolox\u00eda coa historia real ou semi-real de Irlanda, como o \"Lebor Gab\u00e1la \u00c9renn\" (O Libro das Invasi\u00f3ns), que narra a chegada dos distintos pobos \u00e1 illa de Irlanda.\nOutros personaxes.\nAdemais dos mencionados, outros personaxes importantes incl\u00faen a Morr\u00edgan ou Morrigu, deusa da guerra e da morte, e Lugh, deus do sol e das habilidades, entre outros. \nAl\u00e9n dos ciclos principais, existen numerosos mitos e lendas que, a\u00ednda que non forman parte de ning\u00fan ciclo espec\u00edfico, son amplamente co\u00f1ecidos e populares, como as historias de banshees, pookas, leprechauns, fadas e outros seres m\u00e1xicos.\nA mitolox\u00eda irlandesa ten un impacto significativo na cultura moderna, influenciando desde a literatura e o cine at\u00e9 festas como o D\u00eda de San Patricio.\nLigaz\u00f3ns entre a mitolox\u00eda irlandesa e galega.\nAlg\u00fans elementos com\u00fans entre as mitolox\u00edas atl\u00e1nticas, en particular na mitolox\u00eda irlandesa e galega, poden ser indicativos de ra\u00edces culturais compartidas ou intercambios hist\u00f3ricos, algo que se observa tam\u00e9n na toponimia. En diversas \u00e9pocas, houbo un interese mutuo en presentarse como pa\u00edses de modelos socio-culturais an\u00e1logos, especialmente no rexurdimento celta, o rexurdimento ga\u00e9lico e o rexurdimento galego.\nSeres mari\u00f1os e animais m\u00edticos.\nO concepto de criaturas mitol\u00f3xicas acu\u00e1ticas \u00e9 com\u00fan en ambas as culturas: en Irlanda temos o cabalo acu\u00e1tico Capall Uisce, mentres na lenda de Santiago en Galiza o cabalo emerxe do mar cuberto en cunchas. \nAs sereas en Galiza e as selkies ou merrows en Irlanda son seres mitol\u00f3xicos que viven no mar e te\u00f1en a capacidade de se transformar. En ambas mitolox\u00edas hai diversas criaturas animais como drag\u00f3ns (os \"cu sidhe\", \"p\u00e9ist\" ou \"ollph\u00e9ist\" son monstros mari\u00f1os \u00e1s veces descritos como drag\u00f3ns acu\u00e1ticos, o drag\u00f3n do Pico Sacro da Ra\u00ed\u00f1a Lupa ou a Tarasca, de orixe francesa, son exemplos galegos com\u00fans \u00e1 mitolox\u00eda europea e mesmo doutros continentes), cobras ou serpentes m\u00e1xicas, cr\u00edptidos e diversos monstros mari\u00f1os. \nOutros elementos coincidentes nas mitolox\u00edas irlandesa e galega coas de outras partes do mundo son as pedras de raio. \nTesouros escondidos.\nA lenda dos mouros galegos que esconden tesouros \u00e9 similar \u00e1s lendas irlandesas sobre potes de ouro ao final do arco da vella, a mi\u00fado gardados por leprechauns. Tam\u00e9n existen paralelismos entre as figuras dos trasnos e os esp\u00edritos da casa. \nEsp\u00edritos de mulleres e entidades m\u00edticas.\nAs banshees irlandesas lembran \u00e1s lavandeiras galegas, ambas entidades femininas relacionadas co destino. Ambas as culturas te\u00f1en unha variedade de seres m\u00edticos como xigantes, ananos e mouras na mitolox\u00eda galega, e Tuatha D\u00e9 Danann ou fomorianos na irlandesa. \nAs mouras galegas e as deusas irlandesas como Morrigan ou Br\u00edxida comparten caracter\u00edsticas de seres femininos poderosos e a mi\u00fado asociados con lugares espec\u00edficos ou elementos naturais. Na arte, o costume de representar mulleres co sexo desproporcionado tam\u00e9n \u00e9 com\u00fan aos dous pa\u00edses: no ano 2011 atopouse en Coir\u00f3s, comarca de Betanzos, unha figura do s\u00e9culo I que \u00e9 posibelmente \u00e9 a figura de \"Sheela-na-gig\" m\u00e1is antiga de Europa. \nAs\u00ed mesmo, figuras m\u00edticas como o coco de orixe galego-portuguesa identif\u00edcase nalg\u00fans contextos co \"Jack O'Lantern\" do Sama\u00edn. Lobishomes, meigas e bruxas, comparten tem\u00e1ticas de transformaci\u00f3n e maldici\u00f3n ou curaci\u00f3n en ambas mitolox\u00edas (v\u00e9xase tam\u00e9n o druidismo). A lenda de \"Dullahan\", as \"banshees\" ou \"Ankou\" bret\u00f3n comparte elementos coa Santa Compa\u00f1a. \nMitos fundacionais.\nTam\u00e9n ofrecen elementos de conexi\u00f3n a mitolox\u00eda fundacional, como a lenda dos milesianos e Breog\u00e1n, e os paralelismos coa escocesa (Gatelo, pedra de Scone etc.). Alg\u00fans deses mitos foron de ida e volta, desde tempos de Paulo Orosio at\u00e9 a Fuga dos Condes."}
{"id": "257374", "revid": "98629", "url": "https://gl.wikipedia.org/wiki?curid=257374", "title": "Partido Castellano", "text": "O Partido Castellano ou PCAS (\"Partido Castel\u00e1n\" en galego) \u00e9 un partido pol\u00edtico espa\u00f1ol froito da uni\u00f3n de varias formaci\u00f3ns castelanistas de \u00edndole rexionalista ou nacionalista, de provincialistas, de agrupaci\u00f3ns electorais de \u00e1mbito local e provincial e de independentes das comunidades aut\u00f3nomas de Castela e Le\u00f3n, Comunidade de Madrid e Castela A Mancha, entre as que destacan Tierra Comunera e Candidatura Independiente, se ben este \u00faltimo finalmente se integrou s\u00f3 en parte.\nDefinici\u00f3n.\nO PCAS def\u00ednese como un partido alternativa ao bipartidismo PP-PSOE imperante nos territorios nos que opera, as\u00ed como defensor do patrimonio hist\u00f3rico, cultural e ambiental desta. Def\u00ednese como castelanista e federalista dende o seu I Congreso Fundacional, que se celebrou en Toledo o 24 de outubro de 2009. Polo tanto, o Partido Castellano \u00e9 unha formaci\u00f3n que busca recuperar a identidade castel\u00e1 dilu\u00edda nas \u00faltimas d\u00e9cadas, e colocar a Castela como verdadeiro referente e motor de Espa\u00f1a, superando problemas end\u00e9micos como o despoboamento, o envellecemento, o \u00e9xodo dos mozos e o caciquismo imperante nas comunidades castel\u00e1s, denunciando constantemente a corrupci\u00f3n dos dous grandes partidos.\nO PCAS ten como obxectivo un \u00e1mbito de actuaci\u00f3n circunscrito \u00e1s consideradas polo castelanismo como provincias de Castela, isto \u00e9, as actuais comunidades aut\u00f3nomas de Castela e Le\u00f3n, Comunidade de Madrid, Castela-A Mancha, A Rioxa e Cantabria, que pretende unificar nunha sola. se ben na actualidade s\u00f3 ten organizaci\u00f3ns territoriais en tres destas comunidades:\nHistoria.\nEn xullo de 2010 anunciouse que se presentar\u00eda \u00e1s elecci\u00f3ns ao Parlamento de Catalu\u00f1a de 2010 baixo a denominaci\u00f3n \"Partido Castellano-Candidatura de las Culturas de Catalu\u00f1a\". Nas elecci\u00f3ns xerais de Espa\u00f1a de 2011 presentouse xunto ao Partido Regionalista C\u00e1ntabro.\nO Partido Castellano ten unha serie de reclamaci\u00f3ns que mantivo intactas nos \u00faltimos anos e que herdou dos partidos anteriores que compo\u00f1en o Partido Castel\u00e1n na actualidade como a loita contra o despoboamento, a unidade de Castela, ou a s\u00faa oposici\u00f3n a que o Condado de Trevi\u00f1o forme parte da provincia de \u00c1lava e sega a ser parte de Burgos. Por\u00e9n, nos \u00faltimos anos, as s\u00faas reclamaci\u00f3ns m\u00e1is co\u00f1ecidas foron de tipo ecoloxista. Por exemplo, oponse ao transvasamento de auga de r\u00edos coma o Texo ao r\u00edo Segura, e participa en todo tipo de plataformas e actos de protesta contrarios ao transvasamento en Castela-A Mancha; as\u00ed mesmo tam\u00e9n se op\u00f3n \u00e1 concesi\u00f3n de xesti\u00f3n dos r\u00edos burgaleses Cadagua e Cerneja por parte do Concello de Bilbao. Tam\u00e9n no terreo do medio ambiente, oponse \u00e1 construci\u00f3n dunha mina de magnesita no concello soriano de Borobia e contra as actividades de fracking en Palencia e Burgos e \u00e1 construci\u00f3n do ATC de Villar de Ca\u00f1as (Cuenca) . Nos \u00faltimos anos mostrou a s\u00faa oposici\u00f3n \u00e1 aprobaci\u00f3n do novo estatuto de Castela-A Mancha, motivado especialmente pola nova lei electoral rexional que se formula no estatuto, e tam\u00e9n fixeron cr\u00edticas \u00e1 aprobaci\u00f3n do \u00faltimo estatuto de autonom\u00eda de Castela e Le\u00f3n . Durante o Conflito no barrio de Gamonal na cidade de Burgos en xaneiro do 2014, o PCAS se puxo ao car\u00f3n dos veci\u00f1os do barrio e esixiu a dimisi\u00f3n do alcalde pola s\u00faa incapacidade en xestionar a situaci\u00f3n.\nO Partido Castellano buscou alianzas con outros partidos nacionalistas e rexionalistas doutras Comunidades aut\u00f3nomas para facer oir a s\u00faa voz nas instituci\u00f3ns nacionais . Estas alianzas con estes partidos pol\u00edticos levaron ao Partido Castellano a integrarse na coalici\u00f3n pol\u00edtica Primavera Europea formada por varios partidos nacionalistas e ecoloxistas nas Elecci\u00f3ns Europeas de 2014 como EQUO, a coalici\u00f3n Comprom\u00eds e a Chunta Aragonesista entre outros.. Os resultados da coalici\u00f3n Primavera Europea nas Elecci\u00f3ns Europeas de 2014 foron positivos, pois obtiveron un representante no Parlamento europeo, mentres que os resultados en votos da coalici\u00f3n nas Comunidades consideradas castel\u00e1s foron os seguintes: Comunidade de Madrid: 44.148 (1,99%), Castela e Le\u00f3n: 8.655 (0,9%), Castela-A Mancha: 5.711 (0,8%), Cantabria: 2.791 (1,3%) , A Rioxa: 1.483 (1,3%). Contudo* o PCAS xunto con EQUO protestou durante o d\u00eda das votaci\u00f3ns, pois as papeletas da coalici\u00f3n non chegaron a moitos colexios electorais de Guadalaxara e Cuenca; produc\u00edndose ademais certa confusi\u00f3n, pois nas papeletas aparec\u00eda EQUO xunto cun partido rexionalista estreme\u00f1o pero non o PCAS. A coalici\u00f3n pediu a anulaci\u00f3n e paralizaci\u00f3n das votaci\u00f3ns neses colexios electorais pero sen \u00e9xito. Ao d\u00eda seguinte, o PCAS pediu nun comunicado a dimisi\u00f3n dos subdelegados do Goberno nesas provincias por non cumpriren a lei electoral e caus\u00e1renlles prexu\u00edzos nas votaci\u00f3ns debido a falta de papeletas e a confusi\u00f3n xerada pola aparici\u00f3n doutras diferentes.\nO Partido Castellano celebrou o seu congreso en outubro de 2014 en Burgos para preparar a s\u00faa estratexia pol\u00edtica con respecto \u00e1s elecci\u00f3ns municipais e auton\u00f3micas de maio de 2015. En novembro de 2014, o partido se mostrou contrario \u00e1 proposta do PP para reducir o n\u00famero de deputados no parlamento rexional de Castela e Le\u00f3n. Nese terceiro Congreso Nacional do partido, celebrado en Burgos o 25 de outubro de 2014, resultaron elixidos o toledano Pedro Manuel Soriano como presidente da formaci\u00f3n, e o madrile\u00f1o Javier Benedit como secretario xeral, substitu\u00edndo Mariano Fuente que presidira o partido dende 2009.\nO PCAS acadou un acordo con Unidad Castellana para presentar unha candidatura conxunta en Castela-A Mancha \u00e1s elecci\u00f3ns elecci\u00f3ns municipais e auton\u00f3micas de maio de 2015.\nOs resultados do PCAS nas elecci\u00f3ns auton\u00f3micas e municipais de 2015 foron en xeral malos. O partido sufriu un descenso importante de apoios nas tres autonom\u00edas nas cales presentou candidaturas para as auton\u00f3micas e as municipais. O descenso m\u00e1is notable aconteceu en Castela e Le\u00f3n, onde recibiu menos da metade de apoios que nas elecci\u00f3ns anteriores, e en consecuencia perdeu a metade dos seus concelleiros nesa comunidade. En Castela-A Mancha, a candidatura conxunta con Unidad Castellana fixo que o n\u00famero de concelleiros aumentase, pero non de votos, pois globalmente o n\u00famero de votos reduciuse. A escisi\u00f3n dunha parte importante do partido en Castela e Le\u00f3n, que posteriormente formou o PRCAL, as\u00ed como as novas tendencias pol\u00edticas foron as causas do declive do partido nas elecci\u00f3ns auton\u00f3micas e municipais do 2015.\nEscisi\u00f3n.\nDende a s\u00faa creaci\u00f3n conviv\u00edan d\u00faas correntes ideol\u00f3xicas diferenciadas, unha m\u00e1is oficial e castelanista partidaria da uni\u00f3n de toda Castela e outra cr\u00edtica e rexionalista m\u00e1is adaptada \u00e1 realidade auton\u00f3mica vixente.\nAp\u00f3s o congreso de outubro de 2011 no que se aproba, por maior\u00eda democr\u00e1tica e case un\u00e1nime, unha nova estratexia e abandono das siglas PCAL en Castela e Le\u00f3n promovida pola direcci\u00f3n nacional, o sector rexionalista en Castela e Le\u00f3n non acepta o cambio de siglas e abandona o partido para fundar un novo, o PRCAL. O novo partido pretende seguir unha li\u00f1a encadrada na comunidade actual de Castela e Le\u00f3n a diferenza do PCAS, que avoga pola uni\u00f3n da devandita comunidade e integrala noutra maior xunto coas de Madrid, Castela-A Mancha, A Rioxa e Cantabria para dotala de maior poder e forza no marco estatal actual.\nResultados.\nAno 2011\nAno 2015"}
{"id": "257375", "revid": "56817", "url": "https://gl.wikipedia.org/wiki?curid=257375", "title": "R\u00edo Negro, r\u00edo Tera", "text": "O r\u00edo Negro \u00e9 un curso fluvial do noroeste da provincia de Zamora. Nace na serra da Cabreira e desauga no r\u00edo Tera. Debe o seu nome por unhas algas que poboan os seus fondos e que na \u00e9poca estival adquiren unha cor escura.\nTraxectoria.\nNace en pico Muelo de Reigada, pertencente \u00e1 localidade de Escuredo (Rosinos de la Requejada), case no l\u00edmite coa provincia de Le\u00f3n. \u00c1 altura de Rioconejos recibe as augas do r\u00edo Sapo e uns quil\u00f3metros m\u00e1is abaixo, no termo de Rionegro del Puente (a\u00ednda que nun tramo de r\u00edo agora convertido en central hidroel\u00e9ctrica co Salto da Nosa Se\u00f1ora de Agavanzal) desemboca no r\u00edo Tera. \u00c9 un r\u00edo de augas moi limpas e que conserva a\u00ednda especies de gran valor ecol\u00f3xico."}
{"id": "257380", "revid": "98629", "url": "https://gl.wikipedia.org/wiki?curid=257380", "title": "Esgrima nos Xogos Ol\u00edmpicos de 1952", "text": "Nos Xogos Ol\u00edmpicos de 1952 celebrados en Helsinqui realiz\u00e1ronse sete probas de esgrima, seis en categor\u00eda masculina e unha en categor\u00eda feminina, entre o 21 de xullo e o 1 de agosto.\nNaci\u00f3ns participantes.\nUn total de 286 tiradores (249 homes e 37 mulleres) de 32 naci\u00f3ns competiron nos Xogos de Helsinqui:"}
{"id": "257381", "revid": "88628", "url": "https://gl.wikipedia.org/wiki?curid=257381", "title": "Pa\u00eds Leon\u00e9s", "text": "O Pa\u00eds Leon\u00e9s (\"Pa\u00eds Llion\u00e9s\" ou \"Pa\u00eds Ll\u00efon\u00e9s\" en leon\u00e9s) \u00e9, segundo os rexionalistas leoneses, o territorio formado polas provincias espa\u00f1olas de Le\u00f3n, Zamora e Salamanca, onde se estenden a lingua e cultura leonesas. Coincide co Reino de Le\u00f3n definido na divisi\u00f3n administrativa realizada por Javier de Burgos por medio do Real Decreto de 30 de novembro de 1833, pero a s\u00faa definici\u00f3n non coincide plenamente co reino de Le\u00f3n hist\u00f3rico pois este abrangu\u00eda un territorio m\u00e1is extenso.\nPor\u00e9n, os l\u00edmites do Pa\u00eds Leon\u00e9s non son de todo precisos, pois alg\u00fans sectores leonesistas incl\u00faen neste territorios do pasado hist\u00f3rico do Reino de Le\u00f3n ou de proclamada cultura leonesa (principalmente aqueles nos que se falan variantes do asturleon\u00e9s). Deste xeito, formar\u00edan tam\u00e9n parte do Pa\u00eds Leon\u00e9s a Franxa do Carri\u00f3n (Palencia), a marxe dereita do r\u00edo Valderaduey (Valladolid), a franxa occidental da provincia de Valladolid, Valdeorras (Ourense), e a bisbarra do Barco de \u00c1vila (\u00c1vila), onde se falar\u00eda asturleon\u00e9s oriental; e os territorios portugueses do r\u00edo Sabor (Sendim e Miranda do Douro, onde falan unha variante do asturleon\u00e9s occidental co\u00f1ecida como mirand\u00e9s, que \u00e9 oficial en Portugal)."}
{"id": "257388", "revid": "25871", "url": "https://gl.wikipedia.org/wiki?curid=257388", "title": "AICLE", "text": ""}
{"id": "257389", "revid": "25871", "url": "https://gl.wikipedia.org/wiki?curid=257389", "title": "Content and Language Integrated Learning", "text": ""}
{"id": "257390", "revid": "25871", "url": "https://gl.wikipedia.org/wiki?curid=257390", "title": "CLIL", "text": ""}
{"id": "257398", "revid": "4817", "url": "https://gl.wikipedia.org/wiki?curid=257398", "title": "2001 Mars Odyssey", "text": ""}
{"id": "257399", "revid": "89787", "url": "https://gl.wikipedia.org/wiki?curid=257399", "title": "Parque Nacional J\u00f6kuls\u00e1rglj\u00fafur", "text": "O Parque Nacional J\u00f6kuls\u00e1rglj\u00fafur \u00e9 un espazo natural que se atopa no norte de Islandia, arredor do r\u00edo J\u00f6kuls\u00e1 \u00e1 Fj\u00f6llum. No seu extremo norte cont\u00e9n a famosa fervenza Dettifoss, a m\u00e1is caudalosa de Europa. \nHistoria.\nO Parque creouse no ano 1973. Ten unha superficie de 150 km\u00b2 e unha lonxitude de 35 km \u00f3 longo da ribeira do r\u00edo glaciar J\u00f6kuls\u00e1. A parte m\u00e1is setentrional, \u00c1sbyrgi, foi integrada no ano 1978. Por\u00e9n, o 7 de xu\u00f1o de 2008, J\u00f6kuls\u00e1rglj\u00fafur pasou a formar parte do Parque Nacional Vatnaj\u00f6kull, o meirande de Europa. \nCaracter\u00edsticas.\nJ\u00f6kuls\u00e1rglj\u00fafur destaca polas s\u00faas monta\u00f1as de orixe volc\u00e1nica e o gran can\u00f3n polo que discorre o r\u00edo. Os can\u00f3ns te\u00f1en unha lonxitude duns 25 km e te\u00f1en semellanza co Gran Can\u00f3n de Arizona. Hai uns 8000 anos, un volc\u00e1n entrou en erupci\u00f3n violentamente debaixo do r\u00edo, causando explosi\u00f3ns pola combinaci\u00f3n dos gases, a auga e o lume. As monta\u00f1as de arredor ficaron devastadas, polo que na actualidade s\u00f3 quedan ru\u00ednas xunto coas formaci\u00f3ns volc\u00e1nicas. \nNo centro do parque at\u00f3pase Hlj\u00f3\u00f0arklettar (\"A rocha dos ecos\"). Rau\u00f0h\u00f3lar (\"A monta\u00f1a vermella\") \u00e9 a elevaci\u00f3n m\u00e1is caracter\u00edstica do parque debido \u00e1 s\u00faa coloraci\u00f3n. Tam\u00e9n \u00e9 destac\u00e1bel o can\u00f3n \u00c1sbyrgi, situado no norte e con forma de ferradura."}
{"id": "257400", "revid": "5087", "url": "https://gl.wikipedia.org/wiki?curid=257400", "title": "Lista de programas de Televisi\u00f3n Espa\u00f1ola", "text": "Esta lista incl\u00fae programas emitidos pola Televisi\u00f3n Espa\u00f1ola, desde a s\u00faa creaci\u00f3n en 1956."}
{"id": "257401", "revid": "85894", "url": "https://gl.wikipedia.org/wiki?curid=257401", "title": "Lamelas, Vilardec\u00e1s, Maceda", "text": "Lamelas \u00e9 un lugar da parroquia de Vilardec\u00e1s no concello ourens\u00e1n de Maceda na comarca de Allariz - Maceda. Ti\u00f1a 6 habitantes no ano 2012 segundo datos do INE e do IGE, dos cales 4 eran homes e 2 mulleres.\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "257402", "revid": "85894", "url": "https://gl.wikipedia.org/wiki?curid=257402", "title": "Paioso, Vilardec\u00e1s, Maceda", "text": "Paioso \u00e9 un lugar da parroquia de Vilardec\u00e1s no concello ourens\u00e1n de Maceda na comarca de Allariz - Maceda. Ti\u00f1a 5 habitantes no ano 2012 segundo datos do INE e do IGE, dos cales 1 eran homes e 4 mulleres."}
{"id": "257403", "revid": "85894", "url": "https://gl.wikipedia.org/wiki?curid=257403", "title": "Vilar, Vilardec\u00e1s, Maceda", "text": "Vilar \u00e9 un lugar da parroquia de Vilardec\u00e1s no concello ourens\u00e1n de Maceda na comarca de Allariz - Maceda. Ti\u00f1a 87 habitantes no ano 2012 segundo datos do INE e do IGE, dos cales 49 eran homes e 38 mulleres."}
{"id": "257404", "revid": "85894", "url": "https://gl.wikipedia.org/wiki?curid=257404", "title": "Calvelo, Zorelle, Maceda", "text": "Calvelo \u00e9 un lugar da parroquia de Zorelle no concello ourens\u00e1n de Maceda na comarca de Allariz - Maceda. Ti\u00f1a 37 habitantes no ano 2012 segundo datos do INE e do IGE, dos cales 17 eran homes e 20 mulleres."}
{"id": "257405", "revid": "85894", "url": "https://gl.wikipedia.org/wiki?curid=257405", "title": "Casaso\u00e1, Zorelle, Maceda", "text": "Casaso\u00e1 \u00e9 un lugar da parroquia de Zorelle no concello ourens\u00e1n de Maceda na comarca de Allariz - Maceda. Ti\u00f1a 19 habitantes no ano 2012 segundo datos do INE e do IGE, dos cales 10 eran homes e 9 mulleres."}
{"id": "257406", "revid": "85894", "url": "https://gl.wikipedia.org/wiki?curid=257406", "title": "As Lamas, Zorelle, Maceda", "text": "As Lamas \u00e9 un lugar da parroquia de Zorelle no concello ourens\u00e1n de Maceda na comarca de Allariz - Maceda. Ti\u00f1a 14 habitantes no ano 2012 segundo datos do INE e do IGE, dos cales 7 eran homes e 7 mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "257407", "revid": "23204", "url": "https://gl.wikipedia.org/wiki?curid=257407", "title": "Parque Nacional Vatnaj\u00f6kull", "text": "O Parque Nacional Vatnaj\u00f6kull (\"Vatnaj\u00f6kuls\u00fej\u00f3\u00f0gar\u00f0ur\" en island\u00e9s) \u00e9 un dos tres parques nacionais de Islandia, e o segundo de maior extensi\u00f3n de toda Europa, despois do Parque Nacional Yugyd Va de Rusia. O 5 de xullo de 2019, o Parque Nacional Vatnaj\u00f6kull foi inscrito como Patrimonio da Humanidade.\nHistoria.\nO Parque Nacional Vatnaj\u00f6kull foi creado o 7 de xu\u00f1o de 2008, incorporando \u00e1 s\u00faa vez os antigos parques de J\u00f6kuls\u00e1rglj\u00fafur (creado en 1973) e Skaftafell (creado en 1967).\nNo momento da s\u00faa inauguraci\u00f3n, ocupaba uns 12.000 km\u00b2, mais a recente incorporaci\u00f3n do complexo volv\u00e1nico Lakag\u00edgar e o lago Langisj\u00f3r, fixeron que na actualidade o parque conte con 13.600 km\u00b2 de superficie, o que representa un 13% da illa de Islandia. Abrangue a totalidade do glaciar Vatnaj\u00f6kull, o meirande do pa\u00eds e un dos m\u00e1is grandes de Europa, as\u00ed como a rexi\u00f3n de Askja. "}
{"id": "257408", "revid": "85894", "url": "https://gl.wikipedia.org/wiki?curid=257408", "title": "Vilarellos, Zorelle, Maceda", "text": "Vilarellos \u00e9 un lugar da parroquia de Zorelle no concello ourens\u00e1n de Maceda na comarca de Allariz - Maceda. Ti\u00f1a 14 habitantes no ano 2012 segundo datos do INE e do IGE, dos cales 6 eran homes e 8 mulleres."}
{"id": "257409", "revid": "135957", "url": "https://gl.wikipedia.org/wiki?curid=257409", "title": "Bercianismo", "text": "O bercianismo \u00e9 un movemento pol\u00edtico que tradicionalmente reclamou a restauraci\u00f3n da provincia do Vierzo de 1822 e mesmo nos \u00faltimos anos, correntes de opini\u00f3n minoritarias reclaman unha autonom\u00eda uniprovincial para O Bierzo. O Partido de El Bierzo, o partido pol\u00edtico m\u00e1is votado e representativo deste movemento a\u00ednda que non conta con representantes nin en Ponferrada nin no Consello Comarcal do Bierzo.\nHistoria.\nO bercianismo \u00e9 un movemento ideol\u00f3xico pol\u00edtico, cultural, econ\u00f3mico, hist\u00f3rico, ecoloxista e reivindicativo. Foi fundado por Tarsicio Carballo Gallardo, e ten como fin fundamental a defensa de todo o que atinxe \u00e1 Rexi\u00f3n do Bierzo, e o logro dos seguintes obxectivos para esta terra: Delegaci\u00f3ns de Ministerios e Conseller\u00edas, Universidade, Servizos administrativos, culturais, econ\u00f3micos, sociais e sanitarios, boas v\u00edas de comunicaci\u00f3n, defensa e promoci\u00f3n do patrimonio, promoci\u00f3n dos recursos desta rexi\u00f3n, autonom\u00eda m\u00e1xima, con t\u00f3dalas competencias e orzamentos de acordo en relaci\u00f3n ao que O Bierzo achega \u00e1s arcas estatais e auton\u00f3micas etc. O promotor, difusor e defensor do bercianismo moderno \u00e9 Tarsicio Carballo Gallardo, coa fundaci\u00f3n do primeiro partido bercianista en 1979, e a s\u00faa forma distinta e eficaz de facer pol\u00edtica.\nPrecedentes.\nTradicionalmente existiron sectores no Bierzo que reclamaron maiores doses de autonom\u00eda. Existen rexistrados alg\u00fans precedentes hist\u00f3ricos desta ideolox\u00eda, a primeira no s\u00e9culo XVI: carta enviada o 23 de decembro de 1563 dos representantes en cortes bercianos ao concello de Le\u00f3n. En 1567 env\u00edase nova correspondencia continuando no mesmo sentido. O resumo do contido en devanditas cartas faino o reco\u00f1ecido historiador maragato, Jos\u00e9 Mar\u00eda Luengo: \"(?) m\u00f3strase (en devanditas cartas) a pretensi\u00f3n do separatismo do n\u00facleo leon\u00e9s fundamentado na afastada xeograf\u00eda da capitalidade (?)\".\nJos\u00e9 Mar\u00eda Luengo, \"Noticias hist\u00f3ricas sobre a provincia do Bierzo\", Semanario Promesa, n\u00ba 512-513, 8 de setembro de 1954 debido \u00e1 lonxan\u00eda coa capital provincial, Le\u00f3n. Trala perda do est\u00e1tus de provincia distintos sectores continuaron esixindo o reco\u00f1ecemento da identidade e singularidade berciana. Entre elas Enrique Gil e Carrasco e Severo G\u00f3mez N\u00fa\u00f1ez.\nA finais dos anos 60 do s\u00e9culo XX comeza a utilizar o termo \u00abbercianismo\u00bb en varios artigos do semanario Aquiana, sobre todos os escritos por Telmo Barrios Troncoso (concelleiro ponferradino) e polo director do semanario Ignacio Fidalgo. Chegando a diferenciar o primeiro, nos anos 70 do s\u00e9culo XX, entre bercianistas e ultrabercianistas, o cal indica certa complexidade no desenvolvemento do bercianismo sociopol\u00edtico desa \u00e9poca. \nA chegada da democracia.\nTrala chegada da democracia, en 1978, os sectores que reclamaban timidamente unha descentralizaci\u00f3n intentaron organizarse co\u00f1ecedores de futura creaci\u00f3n do estado das autonom\u00edas, realizando diversas iniciativas, entre as que destaca o Manifesto pola Provincia do Bierzo de 1978, que foi un documento asinado pola gran maior\u00eda das personalidades bercianas.\nActualmente, existe unha Lei de comarcalizaci\u00f3n do bierzo, de 1991, na cal se reco\u00f1ece a singularidade e identidade Do Bierzo, ambos os dous reco\u00f1ecementos demandados e reivindicados polo bercianismo.\nPartidos pol\u00edticos.\nDos partidos bercianistas que xurdiron ao final da d\u00e9cada de 1970, \"Independentes do Bierzo\", \"Asociaci\u00f3n Veci\u00f1al Independente\" e Partido de El Bierzo, s\u00f3 sobrevive este \u00faltimo. Outros partidos xurdiron posteriormente, como izquierda Berciana (Esquerda Berciana) , Unidad Bercianista (Unidade Bercianista), Partido Provincialista do Bierzo, Partido Regionalista de El Bierzo, fundado polo expresidente do Partido do Bierzo tras ser expulsado deste partido, curiosamente o mesmo d\u00eda, 23 de abril, data fundacional do seu anterior partido.\nNa d\u00e9cada dos 90 o bercianismo pol\u00edtico sofre un desgaste nos seus resultados electorais, acentuado trala expulsi\u00f3n do expresidente do Partido de El Bierzo, Tarsicio Carballo Gallardo no 2000. Divisi\u00f3n que se traduce nunha reduci\u00f3n da s\u00faa xa escasa representaci\u00f3n institucional, pasando a gobernar, en coalici\u00f3n, tan s\u00f3 no concello de Castropodame tras as elecci\u00f3ns do 2007, nas que obtivo 2284 votos e 2 concelleiros o PB e ning\u00fan o PRB, cifras afastadas do m\u00e1ximo hist\u00f3rico de bercianismo de 5118 votos e 16 concelleiros en 1987, antes da irrupci\u00f3n do leonesismo pol\u00edtico, que veu restando apoios a esta corrente ideol\u00f3xica, que obtivo en 2007 8193 votos e 38 concelleiros na comarca a pesar de estar inmerso tam\u00e9n nunha profunda crise interna.\nDentro do bercianismo pol\u00edtico, entre os dous principais partidos, PB e PRB, hai certas diferenzas, sendo o Partido Rexionalista do Bierzo o que mant\u00e9n viva a chama do aut\u00e9ntico bercianismo. No ano [[2008]] prod\u00facese un intento de uni\u00f3n de partidos e persoas independentes co prop\u00f3sito de presentar unha candidatura reunificadora nas [[Elecci\u00f3ns xerais de Espa\u00f1a de 2008|Elecci\u00f3ns Xerais de 2008]], un\u00edndose o Partido de El Bierzo, Unidad Bercianista e diversos independentes baixo o nome de [[Gentes de El Bierzo]]. A\u00ednda que desde un principio os seus representantes manifestaron que a s\u00faa intenci\u00f3n era que: \"(...)a voz do bercianismo estivese presente nesas elecci\u00f3ns a\u00ednda sabendo que non \u00edan sacar nada\", e que se trataba dun experimento, os resultados foron moi pobres. A lista do Congreso obtivo 385 votos en todo O Bierzo e en Ponferrada 181, fronte aos 1418 no Bierzo e 609 en Ponferrada das elecci\u00f3ns de 1993, cando dirix\u00eda o partido Tarsicio Carballo. A candidatura ao Senado encabezada por Iv\u00e1n Alonso,Obtivo 1417 votos, fronte aos m\u00e1is de 5151 obtidos por Tarsicio Carballo en 1993.\n[[Ficheiro:Provincia de El Bierzo.jpg|miniatura|250px|Adhesivo conmemorativo da Provincia do Vierzo]]\nNas elecci\u00f3ns municipais de 2015 aparece un novo intento de reunir todo o bercianismo chamado \"[[Coalici\u00f3n por el Bierzo]]\" na que participa o PB. Esta coalici\u00f3n presenta arredor de 700 candidaturas na maior\u00eda dos concellos bercianos co obxectivo de facer rexurdir o bercianismo e lograr representaci\u00f3n na meirande parte de concellos.\nO bercianismo logrou o seu mellor resultado electoral dende a s\u00faa fundaci\u00f3n nas elecci\u00f3ns auton\u00f3micas e munipais de 2015. Entre [[Coalici\u00f3n por el Bierzo|CB]] e [[Partido Regionalista de El Bierzo|PRB]] lograron 39 concelleiros, dous concelleiros no Consello Comarcal do Bierzo, un deputado provincial, d\u00faas alcald\u00edas, m\u00e1is de nove mil votos nas municipais e case seis mil nas auton\u00f3micas.\nNas elecci\u00f3ns municipais do ano 2019, o bercianismo a nivel global perdeu algo de apoio popular. A \"[[Coalici\u00f3n por el Bierzo]]\" obtivo 5.587 votos e 25 concelleiros e o \"[[Partido Regionalista de El Bierzo]]\" obtivo 2.374 votos e dous concelleiros. En total, o bercianismo perdeu 12 concelleiros con respecto \u00e1s elecci\u00f3n do ano 2015.\nO bercianismo segue loitando por conseguir unha provincia propia para o Bierzo hoxe d\u00eda . Nos \u00faltimos anos, os partidos bercianistas tentaron realizar varias iniciativas pol\u00edticas para alcanzar este obxectivo. En xullo de 2020, apareceu unha plataforma cidad\u00e1 chamada \"A Quinta\" co obxectivo de lograr unha provincia para o Bierzo , e ademais favorable a unir o Bierzo a Galicia e convertela na quinta provincia galega. Esta plataforma iniciou unha campa\u00f1a de recollida de firmas en varios lugares da bisbarra para solicitar apoios neste sentido. En decembro de 2020, o [[Partido Regionalista de El Bierzo|PRB]] levou ao pleno do concello de [[Ponferrada]] a proposta de solicitar \u00e1 Xunta de [[Castela e Le\u00f3n]] que o Bierzo convert\u00e9sese na d\u00e9cima provincia desta Comunidade aut\u00f3noma. A proposta contou co apoio de [[Coalici\u00f3n por el Bierzo|CB]], pero foi rexeitada pola maior\u00eda do pleno do concello de [[Ponferrada]] . Coincidindo co bicentenario da [[provincia do Vierzo|provincia do Bierzo]], en marzo de 2021, a proposta do partido [[Coalici\u00f3n por el Bierzo|CB]] , o [[BNG]] levou unha Proposta Non de Lei para que o Bierzo puidese unirse a [[Galicia]] cunha provincia propia . Esta proposta foi rexeitada polo Parlamento galego en abril de 2021. \nEn decembro de 2021, disolv\u00e9ronse as Cortes de [[Castela e Le\u00f3n]], e convoc\u00e1ronse elecci\u00f3ns auton\u00f3micas para o 13 de febreiro de 2022. Soamente un partido pol\u00edtico bercianista [[Coalici\u00f3n por el Bierzo]] presentarase \u00e1s elecci\u00f3ns auton\u00f3micas, mentres que as outras forzas bercianistas como o [[Partido Regionalista de El Bierzo|PRB]] e USE Bierzo declinaron presentar candidaturas para este proceso de elecci\u00f3ns . [[Coalici\u00f3n por el Bierzo|CB]] presentarase de forma conxunta coa plataforma berciana \"O Bierzo Existe\" nunha candidatura exclusivamente bercianista tras rexeitar concorrer co partido pol\u00edtico leonesista UPL.\nBercianismo non pol\u00edtico.\nMalia a crise do bercianismo, a corrente cultural e social ligada a este v\u00e9nse articulando en torno a varias asociaci\u00f3ns con maior ou menor grao de implicaci\u00f3n co bercianismo.\nNotas.\n[[Categor\u00eda:Bercianismo]]\n[[Categor\u00eda:O Bierzo]]\n[[Categor\u00eda:Ideolox\u00edas pol\u00edticas de Castela e Le\u00f3n]]"}
{"id": "257410", "revid": "85894", "url": "https://gl.wikipedia.org/wiki?curid=257410", "title": "Zorelle, Zorelle, Maceda", "text": "Zorelle \u00e9 un lugar da parroquia de Zorelle no concello ourens\u00e1n de Maceda na comarca de Allariz - Maceda. Ti\u00f1a 11 habitantes no ano 2012 segundo datos do INE e do IGE, dos cales 6 eran homes e 5 mulleres."}
{"id": "257411", "revid": "56817", "url": "https://gl.wikipedia.org/wiki?curid=257411", "title": "Zorelle", "text": "O top\u00f3nimo Zorelle pode referirse a:"}
{"id": "257412", "revid": "25871", "url": "https://gl.wikipedia.org/wiki?curid=257412", "title": "Vatnaj\u00f6kuls\u00fej\u00f3\u00f0gar\u00f0ur", "text": ""}
{"id": "257413", "revid": "85894", "url": "https://gl.wikipedia.org/wiki?curid=257413", "title": "Maceda, Maceda, Maceda", "text": "Maceda \u00e9 unha vila da parroquia de Maceda no concello ourens\u00e1n de Maceda na comarca de Allariz - Maceda. Segundo o INE e o IGE en 2012 ti\u00f1a 1702 habitantes (805 homes e 897 mulleres).\n\u00c9 a capital do concello ao que d\u00e1 nome."}
{"id": "257416", "revid": "85894", "url": "https://gl.wikipedia.org/wiki?curid=257416", "title": "Casonel, Maceda, Maceda", "text": "Casonel \u00e9 un lugar da parroquia de Maceda no concello ourens\u00e1n de Maceda na comarca de Allariz - Maceda. Ti\u00f1a 23 habitantes no ano 2012 segundo datos do INE e do IGE, dos cales 11 eran homes e 12 mulleres."}
{"id": "257417", "revid": "85894", "url": "https://gl.wikipedia.org/wiki?curid=257417", "title": "Chaioso, Maceda, Maceda", "text": "Chaioso \u00e9 un lugar da parroquia de Maceda no concello ourens\u00e1n de Maceda na comarca de Allariz - Maceda. Ti\u00f1a 23 habitantes no ano 2012 segundo datos do INE e do IGE, dos cales 14 eran homes e 9 mulleres."}
{"id": "257418", "revid": "88215", "url": "https://gl.wikipedia.org/wiki?curid=257418", "title": "Holger Nielsen", "text": "Holger Louis Nielsen, nado en Copenhague o 18 de decembro de 1866 e finado en Hellerup o 26 de xaneiro de 1955, foi un militar, profesor de ximnasia, atleta, tirador de esgrima e tirador deportivo dan\u00e9s, ga\u00f1ador de tres medallas ol\u00edmpicas e creador das primeiras normas escritas do balonm\u00e1n.\nTraxectoria.\nNielsen pretend\u00eda estudar medicina pero non puido por raz\u00f3ns econ\u00f3micas e acabou entrando na Escola Militar (\"H\u00e6rens elevskole\") en 1881 ao que lle aseguraba un posto como suboficial no ex\u00e9rcito, ao remate dos seus estudos en 1884 foi transferido a artiller\u00eda como sarxento e admitido na Escola de Ximnasia do ex\u00e9rcito (\"H\u00e6rens Gymnastikskole\"), onde practicou intensivamente esgrima. En 1887 a H\u00e6rens elevskole admitiuno como profesor de educaci\u00f3n f\u00edsica, pasou despois dous anos na Academia Sor\u00f8 tam\u00e9n como profesor de educaci\u00f3n f\u00edsica, tras os cales volveu \u00e1 Escola Militar e en 1891 ascendeu a tenente. De 1891 a 1914 foi profesor de educaci\u00f3n f\u00edsica da Ordrup Latin- og Realskole e despois superintendente da Statens Gymnastikinstitut, onde se formaban en educaci\u00f3n f\u00edsica os profesores de primaria e tam\u00e9n serviu como xu\u00edz en moitas competici\u00f3ns de ximnasia. Foi un dos fundadores da Danmarks Gymnastik Forbund en 1899 e da Dansk Sv\u00f8mme og Livrednings Forbund en 1907. Nielsen inventou en 1932 un m\u00e9todo para a resucitaci\u00f3n de afogados, que recibiu o apoio das autoridades sanitarias danesas en 1951 empreg\u00e1ndose no pa\u00eds e noutros sitios ata que se substitu\u00edu polo boca a boca a partir de 1958.\nXogos Ol\u00edmpicos.\nNielsen foi un dos tres participantes daneses nos Xogos Ol\u00edmpicos de 1896: competiu na proba de sabre de esgrima, onde derrotou o austr\u00edaco Adolf Schmal e o grego Georgios Latridis pero perdeu diante dos gregos Telemachos Karakalos e Ioannis Georgiadis. Ao final levou a medalla de bronce. E tam\u00e9n participu en varias probas de tiro, foi quinto en pistola militar a 25 metros, ga\u00f1ou o bronce en pistola r\u00e1pida a 25 metros, a\u00ednda que foi o \u00faltimo dos tres tiradores que remataron a competici\u00f3n. O seu mellor resultado foi segundo en pistola libre a 30 metros, tras do norteamericano Sumner Paine, logrando prata. Tam\u00e9n competiu en lanzamento de disco.\nBalonm\u00e1n.\nNielsen comezou en 1898 a experimentar cun xogo de pelota que se practicaba coa man, xa que o patio da escola onde daba clases non era suficientemente grande como para xogar ao f\u00fatbol e o director do centro mandara non mandar a pelota con forza polo perigo de romper cristais. Por esta raz\u00f3n Nielsen desenvolveu un deporte para xogar coa man no canto de facelo co p\u00e9, e escribiu algunhas regras que publicou en 1906 no libro \"Vejledning i h\u00e5ndbold\". \u00c1 s\u00faa vez, e sen se co\u00f1eceren, desde 1897 Rasmus Nicolaj Ernst profesor dunha escola de Helsing\u00f8r desenvolvera tam\u00e9n un xogo semellante para os seus estudantes. Un dos primeiros partidos de balonm\u00e1n en disputarse foino precisamente entre as escolas de Nielsen e Ernst en 1907, encontro que ga\u00f1ou a escola de Nielsen por 21-0"}
{"id": "257419", "revid": "98293", "url": "https://gl.wikipedia.org/wiki?curid=257419", "title": "Activador (xen\u00e9tica)", "text": "En xen\u00e9tica un activador transcricional \u00e9 unha prote\u00edna que incrementa a transcrici\u00f3n dun xene ou grupo de xenes. A maior\u00eda dos activadores son prote\u00ednas que se unen ao ADN.\nA maior\u00eda dos activadores funcionan un\u00edndose por especificidade de secuencia a un sitio do ADN localizado nun promotor ou preto del, e establecendo interacci\u00f3ns prote\u00edna-prote\u00edna coa maquinaria de transcrici\u00f3n xeral (ARN polimerase e factores de transcrici\u00f3n xerais), facilitando dese modo a uni\u00f3n da maquinaria de transcrici\u00f3n xeral ao promotor. O sitio do ADN ao que se une o activador denom\u00ednase \"sitio activador\". A parte do activador que establece as interacci\u00f3ns prote\u00edna-prote\u00edna coa maquinaria de transcrici\u00f3n xeral denom\u00ednase \"rexi\u00f3n activadora\". A parte da maquinaria de transcrici\u00f3n xeral que establece as interacci\u00f3ns prote\u00edna-prote\u00edna co activador recibe o nome de \"diana de activaci\u00f3n\" (\"activation target\").\nExemplo.\nA prote\u00edna activadora por catabolito (CAP; tam\u00e9n chamada prote\u00edna receptora de AMPc ou CRP) activa a transcrici\u00f3n do oper\u00f3n \"lac\" da bacteria \"Escherichia coli\". Cando na c\u00e9lula bacteriana falta a glicosa prod\u00facese adenosina monofosfato c\u00edclica (AMPc), e cando esta se une \u00e1 CAP, isto causa un cambio conformacional na CAP, que lle permite unirse ao sitio do ADN situado ao lado do promotor lac. A CAP despois establece unha interacci\u00f3n directa prote\u00edna-prote\u00edna coa ARN polimerase, que recruta a ARN polimerase no promotor lac."}
{"id": "257421", "revid": "27155", "url": "https://gl.wikipedia.org/wiki?curid=257421", "title": "Activador transcricional", "text": ""}
{"id": "257423", "revid": "88628", "url": "https://gl.wikipedia.org/wiki?curid=257423", "title": "Bosque do Teixedelo", "text": "O bosque do Teixedelo, nome que recibe tanto en galego coma en leon\u00e9s (\"Bosque del Tejedelo\" en castel\u00e1n), \u00e9 un bosque de teixos milenarios que se atopa situado na localidade de Requeixo de Seabra, na bisbarra de Seabra, ao noroeste da provincia de Zamora.\nEsta \u00e9 unha terra fronteiriza entre o clima mediterr\u00e1neo e o atl\u00e1ntico, onde as serras Cabreira e Segundeira o separan de Le\u00f3n, Galicia e Portugal. Esta singular situaci\u00f3n xeogr\u00e1fica fai que o seu clima sexa de transici\u00f3n, entre a Meseta e Galicia, chuvioso (uns 1000\u00a0mm de precipitaci\u00f3ns medias anuais) e con ver\u00e1ns secos e c\u00e1lidos (17,1\u00ba), e 3,1\u00ba de temperatura en inverno.\nO Teixedelo enc\u00f3ntrase a 1350 m de altitude, nunha aba cunha pendente do 20%, orientada ao norte. C\u00e9rrase ao avesedo dun pequeno canto da serra Gamoneda, dentro dun val entre penas de granito e lousa, escavado polos glaciares dos xeos cuaternarios. T\u00e9ndese sobre un chan \u00e1cido, de pouca materia org\u00e1nica.\nEste espazo est\u00e1 xestionados pola Xunta de Castela e Le\u00f3n e forma parte da Rede Natura 2000. Tam\u00e9n \u00e9 unha Zona de especial protecci\u00f3n para as aves (ZEPA).\nVexetaci\u00f3n.\nNa actualidade este bosque pos\u00fae valiosos exemplares de teixos milenarios, distribu\u00eddos en d\u00faas \"manchas\" principais (visto dende arriba, os teixos xeran unha caracter\u00edstica mancha verde que destaca na paisaxe), por unha delas transcorre a ruta tur\u00edstica deste espazo natural. Estas \u00e1rbores te\u00f1en un alto valor ecol\u00f3xico, bioxeogr\u00e1fico e cultural, presente en pequenas zonas por Espa\u00f1a, entre as que sobresae por extensi\u00f3n e antig\u00fcidade, esta de Requeixo de Seabra.\nEste bosque ten unha grande antig\u00fcidade e gozaba dunha grande extensi\u00f3n; por\u00e9n, a talla de exemplares e os cambios lixeiros no clima, que virou m\u00e1is seco, e bruscos na temperatura fixeron retroceder a esta especie, non s\u00f3 neste lugar sen\u00f3n tam\u00e9n a nivel mundial. Os ameneiros e os salgueiro acompa\u00f1an os regatos que discorren pola contorna, xunto a bidueiro, casti\u00f1eiros, acivros, abeleira e cancereixos. Rodeando os teixos encontramos un bosque mesto de cerqui\u00f1os.\nOs teixos ocupan 139 ha dun bosque de m\u00e1is de 1000 anos de idade, no que conviven os vellos e os seus herdeiros m\u00e1is novos. Estes vellos exemplares est\u00e1n resgardados por un ambiente fresco e sombrizo, alternando entre o fr\u00edo e a seca, mais cuberto en moitas ocasi\u00f3ns pola n\u00e9boa.\nFauna.\nCorzos, martas e raposos son os mam\u00edferos que se desenvolven neste bosque, a\u00ednda que nos \u00faltimos anos se observou un forte descenso de exemplares. En canto \u00e1s aves podemos encontrar tordos, ferreiri\u00f1os abelleiros, paporrubios, gaios e noit\u00e9bregas. Multitude de exemplares m\u00e1is poboan este bosque e os seus arredores, como a papuxa do mato, o picapeixe, a cotov\u00eda pequena ou a escribenta das hortas, as\u00ed como a aguia real, a cego\u00f1a branca e o mi\u00f1ato queimado. Os invertebrado son abundantes na zona, as\u00ed como pequenos seres que albergan os regueiros, como a ra patilonga ou as larvas de p\u00edntega.\nSendeirismo.\nO cami\u00f1o comeza ascendendo por riba do val do r\u00edo Castro, atravesando antigos pasteiros, cubertos de breixos e xestas. Tras eles a costa cesa e o sendeiro int\u00e9rnase pola carballeira, con abundancia de fento. A ruta transcorre polo r\u00edo Castro e a Pena do Veladero, onde hai un miradoiro dende o cal se ve gran parte do bosque. Nestas zonas desenv\u00f3lvense teixos novos entre as demais \u00e1rbores. No interior do bosque poderemos encontrar os teixos milenarios.\nO aproveitamento do bosque en Requeixo era comunal, achegando aos habitantes da zona le\u00f1a, madeira, alimento e cama para o gando, tinguiduras, l\u00e1mpadas e menci\u00f1as. As ramas serv\u00edan como protecci\u00f3n ante os raios e o mal de ollo (po\u00f1\u00e9ndoas nas casas), as\u00ed como substituto da oliveira o Domingo de Ramos."}
{"id": "257424", "revid": "5863", "url": "https://gl.wikipedia.org/wiki?curid=257424", "title": "Requeixo de Seabra", "text": "Requeixo de Seabra (\"Requejo de Sanabria\" en castel\u00e1n e oficialmente e \"Requeixu\" en leon\u00e9s) \u00e9 un concello e localidade espa\u00f1ola da provincia de Zamora na comunidade aut\u00f3noma de Castela e Le\u00f3n. O seu xentilicio \u00e9 \u00ab\u00bb.\nEnc\u00f3ntrase situado na bisbarra de Seabra, ao noroeste da provincia. Destaca polo seu patrimonio monumental, paisax\u00edstico e ambiental, en especial polo seu bosque de enormes teixos denominado Bosque do Teixedelo, situado nas proximidades da vila e que milagrosamente se salvou dos innumerables incendios que asolan esta comarca.\nRequeixo de Seabra foi un concello asturfalante na metade norte e galegofalante na metade sur, mais hoxe en d\u00eda a \u00fanica lingua que se fala \u00e9 o castel\u00e1n. A metade sur non deixou de falar o galego, sen\u00f3n que ficou despoboada.\nFlora e fauna.\nTen grandes masas forestais de carballos e de xestas, destacando o Teixedelo, bosque con teixos e casti\u00f1eiros de m\u00e1is de mil anos de idade. Esta declarado Lugar de importancia Comunitaria (LIC) dentro da Rede Natura 2000"}
{"id": "257425", "revid": "27155", "url": "https://gl.wikipedia.org/wiki?curid=257425", "title": "Prote\u00edna activadora por catabolito", "text": "A prote\u00edna activadora por catabolito, abreviada como CAP (\"catabolite activator protein\"), tam\u00e9n chamada prote\u00edna receptora de AMPc ou CRP (do ingl\u00e9s \"cAMP receptor protein\") \u00e9 unha prote\u00edna d\u00edmera, que ao unirse \u00e1 AMPc act\u00edvase e estimula a transcrici\u00f3n dos xenes do oper\u00f3n da lactosa da bacteria \"Escherichia coli\". O complexo CAP-AMPc \u00e9 necesario para a uni\u00f3n da ARN polimerase ao promotor dos xenes do oper\u00f3n \"lac\".\nA CAP \u00e9 un activador transcricional con forma de homod\u00edmero en soluci\u00f3n. Cada subunidade consta dun dominio de uni\u00f3n a ligando na rexi\u00f3n N-terminal (ou CAPN, residuos 1-138), que tam\u00e9n \u00e9 responsable da dimerizaci\u00f3n da prote\u00edna, e un dominio de uni\u00f3n ao ADN na rexi\u00f3n C-terminal (ou DBD, residuos 139-209). D\u00faas mol\u00e9culas de AMP c\u00edclico (AMPc) funcionan como efectores alost\u00e9ricos ao unirse aos d\u00edmeros da CAP con cooperatividade negativa, incrementando a afinidade da prote\u00edna polo ADN. Os niveis de AMPc citos\u00f3lico increm\u00e9ntanse cando a cantidade de glicosa dentro da c\u00e9lula \u00e9 baixa, pero a lactosa est\u00e1 facilmente dispo\u00f1ible.\nA CAP ten unha estrutura caracter\u00edstica de h\u00e9lice-xiro-h\u00e9lice que lle permite unirse aos sucos maiores do ADN. As d\u00faas h\u00e9lices ref\u00f3rzanse mutuamente, provocando un xiro de 43\u00b0 na estrutura, o que orixina un xiro xeral de 94\u00b0 no ADN unido \u00e1 CAP.\nIsto abre a mol\u00e9cula de ADN, permitindo que a ARN polimerase se una e transcriba os xenes envolvidos no catabolismo da lactosa. As\u00ed, a CAP potencia a expresi\u00f3n do oper\u00f3n \"lac\" cando est\u00e1 presente a lactosa e non hai glicosa, pero non se hai glicosa dispo\u00f1ible. Isto indica a maior facilidade que ten a c\u00e9lula para metabolizar a glicosa en comparaci\u00f3n coa lactosa. A c\u00e9lula \"prefire\" glicosa sempre que a haxa, e, si est\u00e1 dispo\u00f1ible, o oper\u00f3n lac no est\u00e1 activado (e non importa se ademais hai tam\u00e9n lactosa ou non). Se a c\u00e9lula non ten m\u00e1is remedio porque non hai glicosa, utiliza a lactosa se est\u00e1 presente. Este \u00e9 un xeito eficaz de integrar dous sinais diferentes."}
{"id": "257427", "revid": "27155", "url": "https://gl.wikipedia.org/wiki?curid=257427", "title": "Prote\u00edna receptora de AMPc", "text": ""}
{"id": "257430", "revid": "98293", "url": "https://gl.wikipedia.org/wiki?curid=257430", "title": "Esgrima nos Xogos Ol\u00edmpicos de 1956", "text": "Nos Xogos Ol\u00edmpicos de 1956 celebrados en Melbourne realiz\u00e1ronse sete probas de esgrima, seis en categor\u00eda masculina e unha en categor\u00eda feminina. As probas realiz\u00e1ronse o d\u00eda 23 de novembro.\nNaci\u00f3ns participantes.\nUn total de 165 tiradores (142 homes e 23 mulleres) de 23 naci\u00f3ns competiron nos Xogos de Melbourne:"}
{"id": "257433", "revid": "98629", "url": "https://gl.wikipedia.org/wiki?curid=257433", "title": "Isidoro Brocos", "text": "Isidoro Brocos G\u00f3mez, nado en Santiago de Compostela o 4 de abril de 1841 e finado ib\u00eddem o 26 de novembro de 1914, foi un escultor, gravador e debuxante galego.\nTraxectoria.\nFormouse na Escola de San Fernando de Madrid, en Roma e en Par\u00eds. Foi profesor da Escola de Artes e Oficios da Coru\u00f1a, onde tivo entre os seus alumnos a Pablo Picasso e fixo gravados para \"La Ilustraci\u00f3n Gallega y Asturiana\".\nPode apreciarse obra de Brocos no Museo de Belas Artes da Coru\u00f1a e no Museo Provincial de Pontevedra.\nEra irm\u00e1n m\u00e1is vello do pintor Modesto Brocos e, inda que finou en Santiago, est\u00e1 soterrado no cemiterio de San Amaro da Coru\u00f1a."}
{"id": "257434", "revid": "5863", "url": "https://gl.wikipedia.org/wiki?curid=257434", "title": "Isidoro Brocos G\u00f3mez", "text": ""}
{"id": "257435", "revid": "5863", "url": "https://gl.wikipedia.org/wiki?curid=257435", "title": "Isidoro Brocos y G\u00f3mez", "text": ""}
{"id": "257436", "revid": "89787", "url": "https://gl.wikipedia.org/wiki?curid=257436", "title": "Prosegur", "text": "Prosegur \u00e9 unha empresa de seguridade e vixilancia fundada en Madrid en 1976. A empresa \u00e9 a primeira no sector en Espa\u00f1a e a terceira do mundo.\nHistoria.\nProsegur foi fundada en 1976 por Herberto Gut. Centrouse primeiramente en servizos de seguridad a grandes superficies, empresas industrias e centrais el\u00e9ctricas. En 1980 abriu delegaci\u00f3n en Portugal. A empresa comezou a s\u00faa expansi\u00f3n e medre mercando outras empresas do sector. En Galiza mercou a empresa Nord\u00e9s con sede na Coru\u00f1a e que traballaba para Inditex por 51 mill\u00f3ns de euros. Ent\u00f3n Nord\u00e9s ti\u00f1a 1.000 traballadores e 57,8 mill\u00f3ns de euros en vendas."}
{"id": "257437", "revid": "197", "url": "https://gl.wikipedia.org/wiki?curid=257437", "title": "Ferreiri\u00f1o", "text": "Co nome de Ferreiri\u00f1o des\u00edgnanse popularmente diferentes paxaros da orde Passeriformes, familia Paridae, a\u00ednda que tam\u00e9n se aplica para denominar outros paseriformes doutras familias pr\u00f3ximas. Outros nomes com\u00fans a estes paxaros son os de \"ferreiro\" ou \"ferreirolo\" e, m\u00e1is locais, \"ferreira\" (Dumbr\u00eda), \"ferrete\" (Ares) e \"filosi\u00f1a\" (Cangas) .\nPedreira L\u00f3pez e Penas Pati\u00f1o suxiren que o nome com\u00fan lles v\u00e9n do canto met\u00e1lico destas aves, que lembra o golpear dun ferreiro sobre o incre ."}
{"id": "257438", "revid": "98629", "url": "https://gl.wikipedia.org/wiki?curid=257438", "title": "Marquesado de Figueroa", "text": "O Marquesado de Figueroa \u00e9 un t\u00edtulo nobiliario espa\u00f1ol outorgado polo Rei Carlos II de Espa\u00f1a o 10 de outubro de 1679. O primeiro titular foi Baltasar Pardo de Figueroa Soutomaior, II Marqu\u00e9s da Atalaia, Cabaleiro da Armada e gobernador xeneral de Tucum\u00e1n. Recibe ese nome por seren propietarios da Torre de Figueroa, na parroquia de Figueroa, en Abegondo."}
{"id": "257446", "revid": "1822", "url": "https://gl.wikipedia.org/wiki?curid=257446", "title": "Ferreiri\u00f1o azul", "text": ""}
{"id": "257447", "revid": "1822", "url": "https://gl.wikipedia.org/wiki?curid=257447", "title": "Ferreiro bacach\u00eds", "text": ""}
{"id": "257450", "revid": "1822", "url": "https://gl.wikipedia.org/wiki?curid=257450", "title": "Periparus ater", "text": ""}
{"id": "257451", "revid": "89787", "url": "https://gl.wikipedia.org/wiki?curid=257451", "title": "Liga Galega de Trai\u00f1eiras 2012", "text": "A tempada 2012 da Liga Galega de Trai\u00f1eiras foi a 10\u00aa edici\u00f3n do campionato de trai\u00f1eiras de Galicia creado en 2003. A tempada comezou o 30 de xu\u00f1o en Sanxenxo (a\u00ednda que se disputaron d\u00faas xornadas non puntuables o 5 e 6 de abril en Meira clasificatorias para a liga) e rematou o 26 de agosto en O Grove. Nesta tempada competiron 17 clubs repartidos en d\u00faas categor\u00edas de 8 equipos a primeira (A) e 9 a segunda (B), e disput\u00e1ronse 12 bandeiras na primeira categor\u00eda e 11 na segunda. Ao finalizar a liga Amegrove proclamouse campi\u00f3n con 87 puntos, os mesmos que Chapela. A principal novidade desta tempada foi a creaci\u00f3n da segunda categor\u00eda da competici\u00f3n.\nXornadas clasificatorias.\n1\u00aa xornada (en azul os equipos clasificados directamente para disputar a LGT-A)\n2\u00aa xornada (en azul os tres equipos que completar\u00e1n a LGT-A)\nClasificaci\u00f3ns.\nClasificaci\u00f3n LGT-A.\n&lt;noinclude&gt;\nClasificaci\u00f3n LGT-B.\n&lt;noinclude&gt;\n\"Play-offs\" LGT-A/LGT-B.\n&lt;noinclude&gt;"}
{"id": "257452", "revid": "1822", "url": "https://gl.wikipedia.org/wiki?curid=257452", "title": "Poecile palustris", "text": ""}
{"id": "257453", "revid": "1822", "url": "https://gl.wikipedia.org/wiki?curid=257453", "title": "Parus palustris", "text": ""}
{"id": "257454", "revid": "85894", "url": "https://gl.wikipedia.org/wiki?curid=257454", "title": "A Eirexa, Maceda, Maceda", "text": "A Eirexa \u00e9 un lugar da parroquia de Maceda no concello ourens\u00e1n de Maceda na comarca de Allariz - Maceda. Ti\u00f1a 2 habitantes no ano 2012 segundo datos do INE e do IGE, que eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "257456", "revid": "1822", "url": "https://gl.wikipedia.org/wiki?curid=257456", "title": "Lophophanes cristatus", "text": ""}
{"id": "257457", "revid": "1822", "url": "https://gl.wikipedia.org/wiki?curid=257457", "title": "Parus cristatus", "text": ""}
{"id": "257458", "revid": "85894", "url": "https://gl.wikipedia.org/wiki?curid=257458", "title": "Francos, Maceda, Maceda", "text": "Francos \u00e9 un lugar da parroquia de Maceda no concello ourens\u00e1n de Maceda na comarca de Allariz - Maceda. Ti\u00f1a 39 habitantes no ano 2012 segundo datos do INE e do IGE, dos cales 16 eran homes e 23 mulleres.\nToponimia.\nSegundo Nicandro Ares de \"Francos\" di J.M. Piel que ten un dobre significado, o de individuos procedentes da Francia ou o de homes libres, al\u00e9n de descendentes dun home chamado \"Franco\"."}
{"id": "257459", "revid": "85894", "url": "https://gl.wikipedia.org/wiki?curid=257459", "title": "Outeiro da Torre, Maceda, Maceda", "text": "Outeiro da Torre \u00e9 un lugar da parroquia de Maceda no concello ourens\u00e1n de Maceda na comarca de Allariz - Maceda. Ti\u00f1a 51 habitantes no ano 2012 segundo datos do INE e do IGE, dos cales 29 eran homes e 22 mulleres.\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "257460", "revid": "89787", "url": "https://gl.wikipedia.org/wiki?curid=257460", "title": "Sarreaus, Maceda, Maceda", "text": "Sarreaus \u00e9 un lugar da parroquia de Maceda no concello ourens\u00e1n de Maceda na comarca de Allariz - Maceda. Ti\u00f1a 20 habitantes no ano 2012 segundo datos do INE e do IGE, dos cales 8 eran homes e 12 mulleres."}
{"id": "257463", "revid": "98629", "url": "https://gl.wikipedia.org/wiki?curid=257463", "title": "Mars Pathfinder", "text": "Mars Pathfinder, co\u00f1ecida previamente como MESUR Pathfinder (por \"Mars Environmental Survey Pathfinder\") foi unha sonda espacial da NASA lanzada o 4 de decembro de 1996 mediante un foguete Delta 7925 desde o centro espacial de Cabo Ca\u00f1averal para estudar Marte e demostrar novas tecnolox\u00edas para a exploraci\u00f3n do planeta.\nDesenvolvemento da misi\u00f3n.\nMars Pathfinder foi lanzada o 4 de decembro de 1996 \u00e1s 6:58:00 UTC, chegando a Marte, exectando a etapa de cruceiro 30 minutos antes da entrada atmosf\u00e9rica e entrando na atmosfera, o 4 de xullo de 1997 a uns 7300\u00a0m/s, fren\u00e1ndose ata os 400\u00a0m/s en 160 segundos grazas \u00f3 seu aeroescudo e despregando o paraca\u00eddas de 12,5 m de di\u00e1metro xusto nese momento, freando a nave ata os 70\u00a0m/s. O aeroescudo foi soltado aos 20 segundos de ser despregado o paraca\u00eddas, coa nave liberando un cable de kevlar de 20 metros de lonxitude baixo ela. Uns 25 segundos despois a nave separouse do cobertor traseiro, unido \u00f3 paraca\u00eddas, e deslizouse polo cable ata o seu extremo. A unha altura de 1,6\u00a0km o radar alt\u00edmetro detectou o solo e uns 10 segundos antes de aterrar os catro airbags que deb\u00edan protexer a nave infl\u00e1ronse en 0,3 segundos, formando unha bola protectora de 5,2 metros de di\u00e1metro. Catro segundos m\u00e1is tarde, e a unha altura de 98 m, tres foguetes s\u00f3lidos situados no cobertor traseiro acend\u00e9ronse para ralentizar o descenso e uns dous segundos despois o cable foi cortado, a unha altura de 21,5 metros sobre a superficie: a nave, rodeada polos airbgas, tardou 3,8 segundos en chegar \u00e1 superficie, \u00e1s 16:56:55 UTC, a unha velocidade de 14\u00a0m/s en vertical e 12\u00a0m/s en horizontal, rebotando inicialmente ata unha altura de 12 metros e rebotando outras 15 veces a alturas menores ata deterse uns 2,5 minutos despois do primeiro impacto e a 1\u00a0km de distancia. Tras aterrar, os airbgas desinfl\u00e1ronse e retra\u00e9ronse, descubrindo a nave, de forma tetrah\u00e9drica, que abreu tres dos seus p\u00e9talos para expo\u00f1er o seu contido, consistente no r\u00f3ver Sojourner e a estaci\u00f3n m\u00e1is tarde bautizada como \"Estaci\u00f3n Memorial Carl Sagan\". O primeiro sinal da nave, con datos de enxe\u00f1er\u00eda e das medici\u00f3ns atmosf\u00e9ricas tomadas durante o descenso, recib\u00edronse na Terra \u00e1s 18:34 UTC. A estaci\u00f3n p\u00faxose a fotografar o seu contorno e despregou as ramplas polas que deb\u00eda descender o r\u00f3ver, que baixo \u00e1 superficie o 6 de xullo \u00e1s 5:40 UTC.\nMars Pathfinder descendeu en Ares Vallis, unha rexi\u00f3n de Marte que foi noutros tempos unha canle de escoamento natural. A estaci\u00f3n e o r\u00f3ver funcionaron ata o 27 de setembro de 1997, en que cesaron as comunicaci\u00f3ns coa sonda."}
{"id": "257464", "revid": "89787", "url": "https://gl.wikipedia.org/wiki?curid=257464", "title": "Liga Galega de Trai\u00f1eiras 2013", "text": "A tempada 2013 da Liga Galega de Trai\u00f1eiras \u00e9 a 11\u00aa edici\u00f3n do campionato de trai\u00f1eiras de Galicia creado en 2003. A tempada comezou o 6 de xullo en Sanxenxo e rematar\u00e1 o 25 de agosto en Boiro. Nesta tempada competiron 17 clubs repartidos en d\u00faas categor\u00edas de 8 equipos a primeira (A) e 9 a segunda (B), e disputaranse 11 bandeiras.\nClasificaci\u00f3ns.\nClasificaci\u00f3n LGT-A.\n&lt;noinclude&gt;\nClasificaci\u00f3n LGT-B.\n&lt;noinclude&gt;\n\"Play-offs\" LGT-A/LGT-B.\n&lt;noinclude&gt;"}
{"id": "257465", "revid": "89787", "url": "https://gl.wikipedia.org/wiki?curid=257465", "title": "Rafael L\u00f3pez Ballesteros", "text": "Rafael L\u00f3pez Ballesteros P\u00e9rez Santamar\u00eda, finado o 8 de novembro de 1872, foi un militar e pol\u00edtico espa\u00f1ol.\nTraxectoria.\nMilitar que alcanzou o grao de Mariscal de Campo. Foi elixido deputado por Gandesa en 1850 e 1851; polo distrito electoral de Pontedeume o 11 de maio de 1857 e de novo por Gandesa en 1858 e 1863."}
{"id": "257466", "revid": "4817", "url": "https://gl.wikipedia.org/wiki?curid=257466", "title": "MESUR Pathfinder", "text": ""}
{"id": "257467", "revid": "27155", "url": "https://gl.wikipedia.org/wiki?curid=257467", "title": "Sales biliares", "text": ""}
{"id": "257468", "revid": "22570", "url": "https://gl.wikipedia.org/wiki?curid=257468", "title": "Parque Natural dos Valls del Comapedrosa", "text": "O Parque Natural dos Valls del Comapedrosa at\u00f3pase \u00f3 noroeste do principado de Andorra.\nDescrici\u00f3n do parque.\nTr\u00e1tase dun parque de alta monta\u00f1a, cun importante valor paisax\u00edstico polas s\u00faas lagoas, saltos de auga e mananciais. Existen importantes poboaci\u00f3ns alpinas de fungos e liques. Entre a fauna salientar a presenza da aguia albela ou da marmota. Actualmente \u00e9 un importante punto de atracci\u00f3n tur\u00edstica polas s\u00faas actividades \u00f3 aire libre coma a escalada ou o sendeirismo."}
{"id": "257469", "revid": "98629", "url": "https://gl.wikipedia.org/wiki?curid=257469", "title": "Parque Natural de Redes", "text": "O Parque Natural de Redes at\u00f3pase en Asturias na Comarca do Nal\u00f3n.\nDescrici\u00f3n do parque.\nEste parque, cont\u00e9n unha das forestas de faias m\u00e1is importantes da Cordilleira Cant\u00e1brica. A s\u00faa grande extensi\u00f3n e bo grao de conservaci\u00f3n fan posible a presenza dunha gran mostra da fauna do bosque caducifolio. Foi declarada Reserva da Biosfera no 2001.\nFlora e fauna.\nAdemais das faias, son destac\u00e1beis as fragas de carballos (\"quercus petraea\"), o freixo e o acivro (\"Ilex aquifolium\"). Entre os arbustos p\u00f3dense nomear a arandeira (\"vaccinium myrtillus\") ou a queiroa (\"calluna vulgaris\").\nO rebezo, o corzo, o lobo, o gato mont\u00e9s, a marta, o leir\u00f3n rabudo, a lebre de piornal e a lebre europea son os mam\u00edferos m\u00e1is representativos e habituais. Presenza espor\u00e1dica do oso pardo, namentres o cervo foi reintroducido hai d\u00e9cadas. Nas aves c\u00f3mpre salientar a arcea, o peto mediano, peto negro, peto real e a aguia real."}
{"id": "257473", "revid": "5863", "url": "https://gl.wikipedia.org/wiki?curid=257473", "title": "Joaqu\u00edn Peralta P\u00e9rez de Salcedo", "text": "Joaqu\u00edn Peralta P\u00e9rez de Salcedo, nado na Coru\u00f1a en 1823 e finado en Madrid o 15 de febreiro de 1876, foi un militar e pol\u00edtico galego.\nTraxectoria.\nBrigadier en 1868. Mariscal de Campo, foi gobernador militar de Madrid (1869), Capit\u00e1n xeneral da Baleares (1872) e director xeral de Enxe\u00f1eiros (1874). Foi elixido deputado polo distrito electoral de Pontedeume en 1858, volveu ser elixido polo distrito da Coru\u00f1a en 1865, por Castuera (Badaxoz) en 1869 e por Inca (Baleares) en 1872. Foi senador pola provincia de Cuenca (1872-1873)."}
{"id": "257474", "revid": "1888", "url": "https://gl.wikipedia.org/wiki?curid=257474", "title": "Joaqu\u00edn Peralta y P\u00e9rez de Salcedo", "text": ""}
{"id": "257475", "revid": "98629", "url": "https://gl.wikipedia.org/wiki?curid=257475", "title": "Arquidiocese cat\u00f3lica latina de Mil\u00e1n", "text": "A Arquidiocese de Mil\u00e1n (en italiano \"Arcidiocesi di Milano\", en lat\u00edn \"Archidioecesis Mediolanensis\") \u00e9 unha s\u00e9 metropolitana da Igrexa Cat\u00f3lica de rito latino en Italia, na rexi\u00f3n da Lombard\u00eda. Te\u00f1e mantido unha forma lit\u00farxica latina propia, o rito ambrosiano, que empr\u00e9gase hoxe na maior parte do seu territorio e en pequenas partes de dioceses veci\u00f1as. Entre os seus arcebispos, salientan o propio santo Ambrosio, san Carlos Borromeo e o papa Paulo IV.\nA arquidiocese \u00e9 a s\u00e9 metropolitana da provincia eclesi\u00e1stica de Mil\u00e1n, que incl\u00fae \u00e1s s\u00e9s sufrag\u00e1neas de B\u00e9rgamo, Brescia, Como, Crema, Cremona, Lodi, Mantua, Pav\u00eda e Vigevano. A arquidiocese de Mil\u00e1n \u00e9 a maior do mundo.\nHistoria.\nSegundo a tradici\u00f3n, o Evanxeo foi predicado en Mil\u00e1n por San Bernab\u00e9, e que o primeiro bispo da diocese, Santo Anatal\u00f3n, foi un disc\u00edpulo do ap\u00f3stolo. Pero a diocese, en sentido estrito, foi estabelecida arredor do ano 200, xa que a lista dos bispos milaneses tan s\u00f3 da cinco predecesores de Mirocles, quen participou no concilio de Letr\u00e1n que tivo lugar o 313 en Roma.\nHistoricamente a Igrexa de Mil\u00e1n ten estado n plena comu\u00f1\u00f3n co papa. Entre os seus bispos p\u00f3dense citar a Eustorxio I de Mil\u00e1n e Dionisio de Mil\u00e1n, quen opux\u00e9ronse con firmeza \u00e1 apostas\u00eda imposta polo emperador romano Constancio II. Dionisio exiliouse a Capadocia no 355, mentres que os romanos puxeron a Ausencio no trono episcopal de Mil\u00e1n. \u00c1 morte de Ausencio foi elixido santo Ambrosio bispo de Mil\u00e1n. Entre os seus sucesores p\u00f3dese citar a Simpliciano, Senador e Dacio, quen viviu no exilio en Constantinopla por mor da guerra g\u00f3tica.\nDurante a invasi\u00f3n lombarda suced\u00e9ronlle moitas cousas \u00e1 Igrexa de Mil\u00e1n. O cisma dos tres cap\u00edtulos deulle autonom\u00eda durante 38 anos, xa que os lombardos eran inimigos dos bizantinos. Co asedio de Mil\u00e1n polo lombardo Albo\u00edno, o bispo Honorato buscou refuxio en X\u00e9nova con gran parte do seu clero, que volveu a Mil\u00e1n 70 anos despois baixo Xo\u00e1n o Bo.\nNo s\u00e9culo X os arcebispos milaneses pasaron a ser vasalos do Emperador xerm\u00e1nico, estendendo a s\u00faa xurisdici\u00f3n \u00e1 totalidade do noroeste de Italia. O m\u00e1is distinguido destes foi Ariberto. Ao medrar o poder da burgues\u00eda diminu\u00edu o dos arcebispos, e xa que logo a autoridade imperial que o prelado representaba, e dende o s\u00e9culo XII Mil\u00e1n combateu ao Emperador. No s\u00e9culo XIII o propio arcebispo Ottone Visconti foi proclamado Se\u00f1or a perpetuidade, rematando coa Rep\u00fablica de Mil\u00e1n e estabelecendo o poder da Casa de Visconti que dirixiu o Ducado de Mil\u00e1n entre 1277 e 1447.\nA figura que marcou a historia moderna da Igrexa en Mil\u00e1n foi San Carlos Borromeo, arcebispo entre 1564 e 1584, que foi unha figura sobranceira durante a contrarreforma e responsable de reformas de importancia dentro da Igrexa Cat\u00f3lica. Os seus esforzos pastorais foron continuados polos seus sucesores, como Federico Borromeo (finado en 1631) e Giuseppe Pozzobonelli (finado en 1783).\nNo s\u00e9culo XX, dous arcebispos de Mil\u00e1n foron elixidos ao papado: en 1922, o Cardeal Ambrogio Damiano Ratti foi elixido como papa P\u00edo XI, e en 1963 o Cardeal Giovanni Battista Montini foi elixido como Paulo VI."}
{"id": "257476", "revid": "5863", "url": "https://gl.wikipedia.org/wiki?curid=257476", "title": "Domingo Caram\u00e9s Garc\u00eda", "text": "Domingo Caram\u00e9s Garc\u00eda, finado en Betanzos o 16 de xu\u00f1o de 1888, foi un pol\u00edtico galego.\nTraxectoria.\nCoronel retirado do ex\u00e9rcito. Foi elixido deputado polo distrito de Betanzos en 1863 e 1864, polo da Coru\u00f1a en 1867, polo distrito electoral de Pontedeume en 1871, outra vez por Betanzos en 1872, novamente por Pontedeume en 1876 e 1879 e polo distrito de Ortigueira en 1884. Foi senador pola provincia da Coru\u00f1a (1886, 1887 e 1887-1888)."}
{"id": "257480", "revid": "98629", "url": "https://gl.wikipedia.org/wiki?curid=257480", "title": "Seven (filme)", "text": "Seven (estilizado como Se7en) \u00e9 un filme estadounidense dirixido por David Fincher que se estreou en 1995. Est\u00e1 protagonizado por Brad Pitt e Morgan Freeman, con Gwyneth Paltrow, R. Lee Ermey e Kevin Spacey nos papeis secundarios.\nEstreouse en galego o 24 de novembro de 2015 na TVG.\nSinopse.\nO veterano tenente Somerset (Morgan Freeman), do departamento de homicidios do Polic\u00eda de Nova York, est\u00e1 a piques de xubilarse e ser substitu\u00eddo polo ambicioso e impulsivo detective David Mills (Brad Pitt). Ambos ter\u00e1n que colaborar na resoluci\u00f3n dunha serie de asasinatos cometidos por un psic\u00f3pata que toma como base a relaci\u00f3n dos sete pecados capitais: gula, preguiza, soberbia, avaricia, envexa, luxuria e ira. Os corpos das v\u00edtimas conte\u00f1en pistas valiosas que asasino deixou deliberadamente para que converter o xogo nun aut\u00e9ntico crebacabezas para os polic\u00edas ."}
{"id": "257481", "revid": "5863", "url": "https://gl.wikipedia.org/wiki?curid=257481", "title": "Joaqu\u00edn Ignacio Figueroa Mendieta", "text": "Joaqu\u00edn Ignacio Figueroa Mendieta, Marqu\u00e9s de Villamejor, nado en Llerena (Badaxoz) o 22 de abril de 1808 e finado en Madrid o 11 de marzo de 1899, foi un pol\u00edtico espa\u00f1ol.\nTraxectoria.\nFoi elixido deputado polo distrito de Guadalaxara en 1864, 1865 e 1867, polo distrito electoral de Pontedeume en 1872, e outra vez por Guadalajara en 1876.\nVida persoal.\nCasou con Ana de Torres Romo e foi pai de \u00c1lvaro de Figueroa Torres-Mendieta."}
{"id": "257482", "revid": "65337", "url": "https://gl.wikipedia.org/wiki?curid=257482", "title": "Mitolox\u00eda escocesa", "text": "A mitolox\u00eda escocesa ref\u00edrese \u00f3s mitos e lendas de Escocia.\nOs mitos xurdiron para diversos fins \u00f3 longo da historia de Escocia, \u00e1s veces sendo elaboradas por xeraci\u00f3ns sucesivas, e outras veces sendo totalmente substitu\u00eddas por outras narraci\u00f3ns explicativas.\nMitolox\u00eda nacional.\nVarias lendas sobre a orixe do pobo escoc\u00e9s foron creadas durante o per\u00edodo hist\u00f3rico, servindo a diferentes prop\u00f3sitos.\nUnha das lendas da orixe dos escoceses, ou a lenda pseudo-hist\u00f3rica da fundaci\u00f3n do pobo escoc\u00e9s, aparece na forma adaptada e en lat\u00edn \"Life\", de St. Cathr\u00f3e de Metz. Relata como os habitantes de Grecia e Asia Menor navegaron os mares e chegaron a Cruachan Feli \u201ca monta\u00f1a de Irlanda\u201d, probablemente Cruachan \u00c9li (Croagh Patrick, Co. Mayo), un lugar ben co\u00f1ecido na haxiograf\u00eda hiberno-latina dende o \"Collectanea\" de T\u00edrech\u00e1n. Mentres deambulaban por Irlanda, de Clonmacnoise, Armagh e Kildare ata Cork, e finalmente a Bangor, estiveron continuamente en guerra cos \"Pictanei\". Despois dalg\u00fan tempo, cruzaron o mar de Irlanda para invadir Caledonia, o norte da Britania romana, capturando Iona e as cidades de \"Rigmhonath\" e \"Bellathor\" no proceso. Os derradeiros lugares en ser tomados (\"Cinnr\u00edgmonaid\" e \"Cinnbelathoir\") aparecen en \"Cr\u00f3nica dos reis de Alba\". O territorio conquistado foi chamado Scotia e San Patricio converteu \u00e1s s\u00faas xentes \u00f3 cristianismo.\nUnha vez que os pictos adoptaron a cultura ga\u00e9lica e as s\u00faas caracter\u00edsticas propias foron esquecidas, os elementos folcl\u00f3ricos encheron os baleiros da historia. A s\u00faa \"repentina desaparici\u00f3n\" explicouse como debida a un masacre ocorrido nun banquete dado por Kenneth MacAlpin (un motivo de folclore internacional) e despois atribu\u00edronselles poderes como os das fadas, a elaboraci\u00f3n da cervexa a partir de receitas segredas e que viven en c\u00e1maras subterr\u00e1neas. No s\u00e9culo XVIII, os pictos foron categorizados como unha raza \"xerm\u00e1nica\".\nCiclo do Ulster.\nDebido \u00f3 movemento dos pobos do Ulster cara o oeste de Escocia estableceuse unha estreita relaci\u00f3n ling\u00fc\u00edstica e parte da mitolox\u00eda ga\u00e9lica foi importado a Escocia. O ciclo do Ulster, ambientado no comezo da era cristiana, consiste nun conxunto de historias heroicas cuxos protagonistas son Conchobar mac Nessa, rei do Ulster, e o heroe C\u00fachulainn. Eles eran os Ulaid, ou pobos do recuncho nordeste de Irlanda, e a acci\u00f3n principal das historias est\u00e1 ambientada na corte real de Emain Macha, preto da actual cidade de Armagh. Os Ulaid ti\u00f1an relaci\u00f3ns coa Escocia ga\u00e9lica, onde se di que C\u00fachulainn aprendeu a arte da guerra.\nO ciclo cont\u00e9n historias dos nacementos, mocidades e adestramentos, loitas, fest\u00edns e mortes dos heroes. Isto reflicte un sociedade guerreira na que a guerra consiste principalmente en combates individuais e a riqueza m\u00eddese polo gando. Estas historias est\u00e1n escritas na s\u00faa maior\u00eda en prosa. A peza central do ciclo do Ulster \u00e9 o \"T\u00e1in B\u00f3 C\u00faailnge\". Outros contos importantes son \"The Tragic Death of Aife's only Son\" (\"a tr\u00e1xica morte do \u00fanico fillo de Aife\"), \"Fled Bricrenn\" \"A festa de Bricriu\" e \"Togail Bruidne D\u00e1 Derga\" \"A destruci\u00f3n do hostal de Da Derga\". Este ciclo \u00e9, nalg\u00fans aspectos, achegado \u00f3 ciclo mitol\u00f3xico do resto do mundo ga\u00e9lico falante. As adaptaci\u00f3n en ga\u00e9lico escoc\u00e9s dos contos do ciclo do Ulster aparecen no Manuscrito de Glenmasan.\nFinn e os Fianna.\nAs historias de Finn (en irland\u00e9s: Fionn) mac Cumhaill e a s\u00faa banda de soldados, os Fianna, semellan estar ambientadas na Escocia e Irlanda ga\u00e9licas. Difiren doutros ciclos mitol\u00f3xicos ga\u00e9licos pola forza das relaci\u00f3ns coa comunidade ga\u00e9lico falante en Escocia, e polos moitos textos existentes nese pa\u00eds. Difiren do ciclo do Ulster en que as historias est\u00e1n escritas sobre todo en verso e que est\u00e1n m\u00e1is preto da tradici\u00f3n do romance que da tradici\u00f3n da \u00e9pica. A fonte m\u00e1is importante do ciclo feniano \u00e9 o \"Acallam na Sen\u00f3rach\" (\"Coloquio dos homes vellos\"), que foi atopado en dous manuscritos do s\u00e9culo XV, no Libro de Lismore e Laud 610, as\u00ed como nun manuscrito do s\u00e9culo XVII de Killiney, Condado de Dubl\u00edn. O texto est\u00e1 datado, segundo as evidencias ling\u00fc\u00edsticas, no s\u00e9culo XII. O texto recolle conversas entre os \u00faltimos superviventes dos Fianna e San Patricio e dura unhas 8.000 li\u00f1as. As datas tard\u00edas dos manuscritos poder\u00edan reflectir unha longa tradici\u00f3n oral nas historias dos Fenian, a mesma tradici\u00f3n que foi interpretada do ga\u00e9lico \u00f3 ingl\u00e9s por James MacPherson nas historias de Ossian.\nOs Fianna da historia est\u00e1n divididos no Clann Baiscne, liderado por Fionnghall, e no Clann Morna, liderado polo seu inimigo Goll mac Morna. Goll matou o pai de Fionnghall, Cumhal, nunha batalla e o rapaz Fionn foi criado en segredo. Cando era novo, mentres era adestrado na arte da poes\u00eda, queimou accidentalmente o dedo gordo mentres coci\u00f1aba o salm\u00f3n do Co\u00f1ecemento, o que lle permitiu que \u00f3 morder ou lamber o dedo puidese recibir ondas de sabedor\u00eda. F\u00edxose l\u00edder da s\u00faa banda e numerosas lendas sobre eles foron contadas. Dous dos m\u00e1is grandes contos ga\u00e9licos, \"T\u00f3raigheacht Dhiarmada agus Ghr\u00e1inne\" (Na busca de Diarmuid e Grainne) e \"Oisin in Tir na nOg\" forman parte deste ciclo. A historia de Diarmuid e Grainne, que \u00e9 un dos poucos contos fenianos en prosa, \u00e9 probablemente a orixe da historia de Trist\u00e1n e Isolda.\nMitolox\u00eda relixiosa.\nO mito \u00e9, por veces, un aspecto de folclore, pero non \u00e9 todo mito \u00e9 folclore, nin todo o folclore \u00e9 mitol\u00f3xico. As persoas que expresan interese na mitolox\u00eda est\u00e1n moitas veces m\u00e1is enfocados nos seres non humanos (por veces referidos como \"sobrenaturais\"). Houbo numerosos grupos de tales seres na cultura escocesa, alg\u00fans deles espec\u00edficos de determinados grupos \u00e9tnicos (ga\u00e9licos, noruegueses, xerm\u00e1nico etc), pero outros probablemente evolucionaron a partir das circunstancias \u00fanicas de Escocia.\nOs Aos-s\u00eddhe, S\u00ecdhichean, ou \"Fadas\" eran orixinalmente as divindades pre-cristi\u00e1s da Escocia ga\u00e9lica. O cristianismo comezou a s\u00faa brutal adquisici\u00f3n da mitolox\u00eda m\u00e1is orixinal, facendo que diminu\u00edse o seu poder e presenza. Os literatos ga\u00e9licos medievais agrup\u00e1ronos xuntos como os Tuatha D\u00e9 Danann, que comparten certas caracter\u00edsticas con outros personaxes da literatura celta. Crenzas folcl\u00f3ricas sobre os Banshee tam\u00e9n reflicten aspectos estes seres. Hai outros seres sobrenaturais cuxas caracter\u00edsticas reflicten patr\u00f3ns folcl\u00f3ricos de todo o mundo. Os esp\u00edritos ancestrais e os xigantes axudan a formar a paisaxe e representan en si mesmos \u00e1s forzas da natureza.\nMonstro do lago Ness.\nO primeiro avistamento da Monstro do lago Ness produciuse no R\u00edo Ness no ano 565. O monxe irland\u00e9s San Columba estaba aloxado na terra dos pictos cos seus compa\u00f1eiros cando axudou \u00f3s locais a enterrar un home no R\u00edo Ness. Eles explic\u00e1ronlle que o home estaba nadando no r\u00edo cando foi atacado por un \"monstro da auga\", que o golpeou e arrastrou cara o fondo. Eles tentaron rescate-lo nun barco, pero s\u00f3 foron quen de sacar o seu corpo xa sen vida. Escoitando iso, Columba sorprendeu os pictos enviando o seu seguidor Luigne moccu Min a cruzar a nado o r\u00edo. O animal foi detr\u00e1s del, pero Columba fixo o sinal da cruz e ordenou: \"Vaite lonxe. Non fagas mal a este home. Volve inmediatamente\". A besta det\u00edvose inmediatamente coma se fose \"retido cara atr\u00e1s con cordas\" e fuxiu de terror. Os homes de Columba e os pictos pag\u00e1ns louvaron a Deus polo milagre.\nLenda art\u00farica.\nA materia de Breta\u00f1a foi transmitida en Escocia a trav\u00e9s da fala celta en ga\u00e9lico escoc\u00e9s en canci\u00f3ns como \"Son Bronn Binn\" e de contos c\u00fambrico como 'Y Goddodin. Na lenda do rei Artur, Mordred, fillo do Rei Artur, era de Orkney, e espec\u00falase que Camelon en Stirlingshire poder\u00eda ser o orixinal \"Camelot\". Hai unha tradici\u00f3n que di que Artur ti\u00f1a un fillo escoc\u00e9s chamado Smervie More."}
{"id": "257485", "revid": "88215", "url": "https://gl.wikipedia.org/wiki?curid=257485", "title": "Ivan Osiier", "text": "Ivan Joseph Martin Osiier, nado en Copenhague o 16 de decembro de 1888 e finado na mesma localidade o 23 de decembro de 1965, foi un m\u00e9dico e tirador de esgrima dan\u00e9s, ga\u00f1ador dunha medalla ol\u00edmpica.\nTraxectoria.\nOsiier era m\u00e9dico, gradu\u00e1ndose en 1915, estivo residente nun hospital militar entre 1915 e 1917 e como axudante no Instituto Farmacol\u00f3xico (1915-1916). En 1916 estivo coa Cruz Vermella Danesa na fronte rusa, traballando tam\u00e9n na Cruz Vermella Brit\u00e1nica en 1918. Despois da guerra volveu a un hospital militar como residente e tras 1919 estableceu a s\u00faa propia consulta en Copenhaguen. En 1943 debido \u00e1 persecuci\u00f3n dos xudeus polos nazis tivo que marchar a Suecia, onde exerceu no Hospital Sankt G\u00f6rans de Estocolmo. Tras a derrota nazi en 1945 volveu a Dinamarca.\nDeportivamente comezou pracicando o remo pero ao pouco centrouse na esgrima, estivo entre os fundadores dos clubs F\u00e6gteklubben af 1907 e Akademisk F\u00e6gteklub do que foi presidente (1930-1937), o seu adestrador foi o mestre de armas franc\u00e9s radicado en Dinamarca Leonce Mahaut. Participou nos Xogos Ol\u00edmpicos de 1908, chegando \u00e1 segunda rolda en espada individual. Nos Xogos Ol\u00edmpicos de 1912 logrou a medalla de prata en espada individual. Nos Xogos Ol\u00edmpicos de 1920 chegou \u00e1s roldas finais nas tres probas nas que competiu , foi cuarto en florete por equipos, sexto en sabre por equipos e oitavo en florete individual. Nos Xogos Ol\u00edmpicos de 1924 chegou \u00e1s finales en florete individual, quedando na sexta praza, ao igual ca en sabre individual, en florete por equipos Dinamarca chegou \u00e1s seminifais onde perdeu diante Italia e B\u00e9lxica mentre que en espada por equipos quedou eliminada en cuartos de final. Nestes xogos por primeira vez apareceu a categor\u00eda feminina de esgrima, e a s\u00faa dona Ellen Osiier ga\u00f1ou a medalla de ouro. Nos Xogos Ol\u00edmpicos de 1928 competiu en cinco probas, en sabre individual chegou \u00e1s semifinais, en espada individual tam\u00e9n chegou \u00e1s semifinais, en espada por equipos Dinamarca quedou eliminada en cuartos de final, en espada por equipos non pasou de semifinais e en espada por equipos Dinamarca foi eliminada na primeira rolda.\nOsiier competiu en cinco probas nos Xogos Ol\u00edmpicos de 1932, en espada por equipos Dinamarca chegou \u00e1s semifinais antes de ser eliminada polos Estados Unidos, en florete por equipos quedou en cuarta praza tras Dinamarca perder con Italia, Francia e os Estados Unidos. En florete individual chegou \u00e1s semifinais, en sabre individual foi s\u00e9timo e por equipos Dinamarca non pasou da primeira rolda. Osiier que era xudeu boicoteou os Xogos Ol\u00edmpicos de 1936 en Berl\u00edn en protesta pola pol\u00edtica nazi . Con 59 anos, Osiier volveu \u00e1 competici\u00f3n ol\u00edmpica nos Xogos Ol\u00edmpicos de 1948, 40 anos despois de participar por primeira vez nas olimpiadas, participou s\u00f3 nunha proba, espada por equipos, e Dinamarca resultou eliminada na primeira rolda.\nOsiier foi un dos grandes campi\u00f3ns daneses e escandinavos, ga\u00f1ou 25 campionatos nacionais nas tres armas, florete, espada e sabre. Ga\u00f1ou o campionato en florete en 1913, 1915, 1917\u201319, 1923\u201324 e 1927\u201329, en espada en 1915\u201317, 1927\u201328 e en sabre en 1913, 1916\u201320, 1922\u201323 e 1928\u201329. Foi o campi\u00f3n escandinavo de florete en 1920\u201321, 1923, 1927, 1929 e 1931, en espada en 1920, e en sabre en 1921, 1923, 1927, 1929, 1931, e 1933. Foi durante moito tempo o presidente da Federaci\u00f3n De Esgrima Danesa.\nV\u00e9xase tam\u00e9n.\nLigaz\u00f3ns externas.\nDansk Biografisk Leksikon-Ivan Osiier "}
{"id": "257486", "revid": "98629", "url": "https://gl.wikipedia.org/wiki?curid=257486", "title": "Gaston Alibert", "text": "Gaston Alibert, nado en Par\u00eds o 22 de febreiro de 1878 e finado na mesma cidade 26 de decembro de 1917, foi un tirador de esgrima franc\u00e9s, ga\u00f1ador de d\u00faas medallas ol\u00edmpicas.\nTraxectoria.\nParticipou nos Xogos Ol\u00edmpicos de 1900 en Par\u00eds quedando quinto na proba de espada individual.\nNos Xogos Ol\u00edmpicos de 1908 de Londres logrou as medallas de ouro en espada individual e por equipos\nNo decurso da primeira guerra mundial contraeu a tuberculose na fronte, morrendo aos trinta e nove anos."}
{"id": "257487", "revid": "1131", "url": "https://gl.wikipedia.org/wiki?curid=257487", "title": "Santuario da Tuiza", "text": "O Santuario da Tuiza \u00e9 un templo barroco situado no termo dos Chous, pertencente ao concello de Lubi\u00e1n da provincia de Zamora.\nEn 1995 foi declarado ben de interese cultural con categor\u00eda de monumento. \u00c9 un dos exemplos m\u00e1is interesantes e de maior raizame popular, da bisbarra zamorana de Seabra e lugar de celebraci\u00f3n dunha co\u00f1ecida romaxe. O edificio responde a un esquema barroco moi puro, con claras influencias galaico-portuguesas, sobresa\u00edndo a s\u00faa torre, na que son de admirar a s\u00faa c\u00fapula e lanterna, ornadas con rica decoraci\u00f3n de volutas.\nSituaci\u00f3n.\nO santuario enc\u00f3ntrase no termo dos Chous, localidade pr\u00f3xima e pertencente ao concello de Lubi\u00e1n. Enc\u00f3ntrase situado ao fondo dun val e ao p\u00e9 da v\u00eda A-52. Se encontra situado nunha bela paraxe, rodeada de abundante arboredo, con paisaxes claramente galegas formadas por fentos, carballos, lamigueiros e pi\u00f1eiros que forman unha especie de bosque.\nHistoria.\nA s\u00faa primeira localizaci\u00f3n estivo nunha paraxe chamada \"Cavados\", no termo de Chaos, a\u00ednda que no s\u00e9culo XVIII foi traslada a s\u00faa actual localizaci\u00f3n. A tradici\u00f3n afirma que a capela da primeira ermida foi reconstru\u00edda na s\u00faa planta cadrada pedra a pedra, correspondendo pois coa actual capela maior; tam\u00e9n se afirma que a torre ten a mesma procedencia. Ambas as d\u00faas afirmaci\u00f3ns populares non encontran a s\u00faa xustificaci\u00f3n \u00e1 vista do actual inmoble, ao m\u00e1is reaproveitar\u00edanse alg\u00fans materiais na construci\u00f3n da actual igrexa.\nConta tam\u00e9n a tradici\u00f3n que un dos colectivos m\u00e1is devotos da Virxe de Tuiza foron os segadores galegos no seu ir e vir a traballar en ver\u00e1n a Castela e Le\u00f3n.\nDescrici\u00f3n.\nEdificio con planta de cruz latina, no que a cabeceira e brazos do cruceiro son rectos e de escaso fondo. Do exterior destaca como unha obra allea aos gustos zamoranos e moi influenciada polas correntes galegas. Constru\u00edda con bo cadeirado, conta cunha cuberta de lousa ao estilo da arquitectura da bisbarra de Seabra. A torre \u00e9 cadrada no que se encontran os vans das camp\u00e1s e o cupul\u00edn, sendo aqu\u00ed onde se concentran todos os motivos decorativos, pois a f\u00e1brica se caracteriza pola s\u00faa desornamentaci\u00f3n. O brazo de cruceiro cont\u00e9n unha xanela apaisada para poder contemplar a Virxe dende o exterior cando o templo se encontra pechado.\nDo seu interior destacan as s\u00faas b\u00f3vedas p\u00e9treas de medio can\u00f3n soportadas sobre pilastras. O edificio conta cunha porta principal, existindo outras d\u00faas na nave que se encontran enfrontadas e alinteladas.\nFestividade.\nOs d\u00edas grandes deste santuario son o \u00faltimo domingo de setembro e o d\u00eda da nosa Se\u00f1ora das Neves, o 5 de agosto."}
{"id": "257488", "revid": "56817", "url": "https://gl.wikipedia.org/wiki?curid=257488", "title": "Ren\u00e9 Barbier", "text": "O nome de Ren\u00e9 Barbier pode referirse a:"}
{"id": "257489", "revid": "5863", "url": "https://gl.wikipedia.org/wiki?curid=257489", "title": "Ren\u00e9 Barbier (esgrimista)", "text": "Ren\u00e9 Barbier, nado en Li\u00f3n o 4 de marzo de 1891 e finado en Par\u00eds o 9 de marzo de 1966, foi un escritor e tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1928 de \u00c1msterdan co equipo franc\u00e9s de espada con Armand Massard, Georges Buchard, Gaston Amson, \u00c9mile Cornic e Bernard Schmetz que logrou a medalla de prata.\nComo escritor escribiu numerosas novelas e colecci\u00f3ns de contos centrados na rexi\u00f3n provenzal da Camarga como \"Sang de Camargue\" (1932), \"Ra\u00efna la Caraque\" (1943), \"Marie Pietrot\" (1945)"}
{"id": "257490", "revid": "23204", "url": "https://gl.wikipedia.org/wiki?curid=257490", "title": "Chlamydophila", "text": "Chlamydophila \u00e9 un x\u00e9nero de bacterias pertencente \u00e1 familia Chlamydiaceae, orde Chlamydiales, clase/filo Chlamydiae. As especies deste novo x\u00e9nero estaban antes clasificadas no x\u00e9nero \"Chlamydia\". O establecemento deste x\u00e9nero foi controvertido no seu momento e seguiu s\u00e9ndoo, ata que en 2015 se volveu a integrar o x\u00e9nero de novo dentro de \"Chlamydia\".\nTaxonom\u00eda.\nO x\u00e9nero \"Chlamydophila\" foi reco\u00f1ecido en 1999, e creado con seis especies que antes pertenc\u00edan ao x\u00e9nero \"Chlamydia\" (o cal quedou as\u00ed s\u00f3 con tres especies). Todas as Chlamydiae son bacterias anaerobias cun ciclo de vida cun desenvolvemento en d\u00faas fases que depende do seu crecemento intracelular obrigado en c\u00e9lulas h\u00f3spede eucari\u00f3ticas.\nAntes de 1999 o criterio para distinguir as especies de clamidias non era exclu\u00ednte. Por exemplo, naquel momento o x\u00e9nero \"Chlamydia\" era igual \u00e1 familia \"Chlamydiaceae\", xa que todas as especies estaban clasificadas nese x\u00e9nero; \"C. psittaci\" distingu\u00edase de \"C. trachomatis\" pola s\u00faa resistencia \u00e1 sulfadiacina, a\u00ednda que non todas as \"C. psittaci\" eran resistentes; \"C. pneumoniae\" clasific\u00e1base pola s\u00faa aparencia vista con microscopio electr\u00f3nico e a s\u00faa capacidade de infectar aos humanos, a\u00ednda que o aspecto visto ao microscopio electr\u00f3nico difer\u00eda dun grupo de investigaci\u00f3n a outro, e todas estas especies infectaban aos humanos.\nA taxonom\u00eda sistem\u00e1tica establecida para as Chlamydiae en 1999 utiliza os criterios postos ao d\u00eda e imperantes actualmente na clasificaci\u00f3n das bacterias, como a reasociaci\u00f3n ADN-ADN, semellanza nos xenes dos ARNr 16S e 23S, agrupamento con semellanza de secuencia de xenes codificantes de prote\u00ednas, e tama\u00f1o do xenoma. Tam\u00e9n se empregan criterios de complementarios, como a detecci\u00f3n de ant\u00edxenos, tinguidura do glic\u00f3xeno, asociaci\u00f3n co h\u00f3spede, e morfolox\u00eda vista con microscopio electr\u00f3nico, dependendo da s\u00faa aplicabilidae e dispo\u00f1ibilidade. En 1999, moitas cepas de \"Chlamydia\" foron reorganizadas e asignadas ao x\u00e9nero novo \"Chlamydophila\".\nAs an\u00e1lises de xen\u00f3mica comparativa identificaron gran cantidade de prote\u00ednas sinatura que s\u00f3 est\u00e1n presentes en especies do x\u00e9nero \"Chlamydia\" ou \"Chlamydophila\", o que apoia a distinci\u00f3n destes x\u00e9neros. Con todo, esta visi\u00f3n foi posta en d\u00fabida por unha an\u00e1lise de xenoma completo m\u00e1is recente, que fixo que alg\u00fans autores propuxeran volver a \"reunificar as \"Chlamydiaceae\" nun s\u00f3 x\u00e9nero, \"Chlamydia\"\". Esta controversia na nomenclatura continuou durante varios anos. Finalmente, en 2015 a inclusi\u00f3n das especies do x\u00e9nero \"Chlamydophila\" de novo no x\u00e9nero \"Chlamydia\" foi aceptada de forma xeral.\nDiferenciaci\u00f3n de \"Chlamydophila\".\nA semellanza na reasociaci\u00f3n ADN-ADN media que distingue \"Chlamydophila\" de \"Chlamydia\" \u00e9 10,1% (95% intervalo de confianza = 6,8 a 13,5), o que se considera un vaor aceptable para separar os dous x\u00e9neros.\nA diverxencia entre \"Chlamydophila\" e \"Chlamydia\" ind\u00edcase pola agrupaci\u00f3n con semellanza de secuencia de xenes de prote\u00ednas codificadas e de ARN ribos\u00f3mico. As secuencias dos xenes de ARNr 16SA de \"Chlamydophila\" e \"Chlamydia\" son id\u00e9nticos en aproximadamente un 95%. Por\u00e9n, o 95% non \u00e9 un punto de corte para separar as Chlamydiaceae, sen\u00f3n s\u00f3 unha gu\u00eda para establecer novos x\u00e9neros dentro das familias das clamidias. Os xenes de ARNr 23S de lonxitude completa de \"Chlamydophila\" e \"Chlamydia\" son id\u00e9nticos en menos do 95%.\nEspecies.\nSon caracter\u00edsticas espec\u00edficas de especie tipicamente a morfolox\u00eda vista con microscopio electr\u00f3nico, resistencia a antibi\u00f3ticos, e pl\u00e1smidos extracromos\u00f3micos.\n\"Chlamydophila\" comprend\u00eda as seguintes especies:"}
{"id": "257491", "revid": "23204", "url": "https://gl.wikipedia.org/wiki?curid=257491", "title": "Santuario da Virxe da Barca", "text": "O Santuario da Virxe da Barca \u00e9 un templo cat\u00f3lico situado no concello de Mux\u00eda. A s\u00faa situaci\u00f3n na punta da pen\u00ednsula onde se asenta Mux\u00eda, fronte do mar, os ritos relixiosos asociados ao mesmo e a s\u00faa arquitectura e imaxiner\u00eda fan del un dos m\u00e1is singulares de Galicia. O primeiro domingo despois do 8 de setembro cel\u00e9brase a romar\u00eda da Nosa Se\u00f1ora da Barca, declarada Festa de interese tur\u00edstico nacional de Espa\u00f1a.\nO d\u00eda de Nadal de 2013 foi destru\u00eddo por un incendio causado por un raio. En 2015 rematou a restauraci\u00f3n.\nA orixe do santuario.\nA lenda.\nRelata a lenda que o ap\u00f3stolo Santiago o Maior, na s\u00faa viaxe de evanxelizaci\u00f3n do fin da terra, ach\u00e1base en oraci\u00f3n na costa onde se asenta o santuario. Viu chegar polo mar unha barca toda de pedra, aparellada cunha vela tam\u00e9n de pedra. Na barca viaxaba Nosa Se\u00f1ora que vi\u00f1a confortalo e darlle forzas, posto que o traballo de estender a fe no seu Fillo en terras tan afastadas era unha tarefa que superaba as forzas do disc\u00edpulo.\nDespois dun tempo de conversaci\u00f3n, a Nai de Deus volveu a Terra Santa, transportada polos anxos, pero deixou naquelas costas a barca (pedra de abalar), a vela (pedra dos cadr\u00eds) e o leme.\nNesta lenda at\u00f3panse moitos elementos coincidentes con outras similares, como a da Virxe do Pilar: o ap\u00f3stolo aflixido pola distancia da terra e o esforzo da predicaci\u00f3n entre pag\u00e1ns, a Virxe que, unha vez se decata da s\u00faa circunstancia, v\u00e9n confortalo e darlle \u00e1nimos e que deixa un testemu\u00f1o de pedra da s\u00faa visita. Tam\u00e9n coa propia lenda da chegada dos restos martiriais do Ap\u00f3stolo: unha barca de pedra que subiu polo r\u00edo Ulla, e que foi amarrada ao pedr\u00f3n, tam\u00e9n unha pedra relacionada con cultos precristi\u00e1ns, neste caso unha ara romana adicada ao deus Neptuno e que hoxe se conserva como unha valiosa reliquia na igrexa parroquial de Padr\u00f3n.\nO culto precristi\u00e1n.\nAs lendas son sempre outro xeito de contar unha historia, de transmitir valores e tradici\u00f3ns. Neste caso a lenda, detr\u00e1s da s\u00faa linguaxe cristi\u00e1, agocha a memoria dun culto precristi\u00e1ns que foi posteriormente cristianizado . A presenza das pedras e a supervivencia ata a nosa \u00e9poca dos ritos relacionados con elas resulta especialmente significativa:\nTam\u00e9n se asegura que s\u00f3 poder\u00e1 ser abalada por quen estea libre de pecado.\nUn temporal no ano 1978 desprazouna do sitio e perdeu moito movemento. Posteriormente, resultou danada e perdeu unha das puntas hai uns anos.\nA presenza de restos castrexos tanto en Mux\u00eda como na veci\u00f1a Camari\u00f1as permiten asegurar que a zona e as s\u00faas pedras son un lugar de culto moi anterior ao cristianismo, como sucede en moitos santuarios e ermidas, sobre todo as m\u00e1is populares.\nA orixe do culto cristi\u00e1n.\nAs primeiras testemu\u00f1as escritas que certifican a existencia dunha igrexa cristi\u00e1 son ben recentes, arredor do s\u00e9culo XV. No documento se manda restaurar a ermida, que polos restos que a\u00ednda se conservan, deb\u00eda ser rom\u00e1nica dos s\u00e9culos XII ou XIII.\nIndo ata a orixe, seguramente a cristianizaci\u00f3n do lugar e o culto primeiro \u00e1 Virxe d\u00e9beselle aos monxes do Mosteiro de San Xuli\u00e1n de Moraime, do que consta a s\u00faa fundaci\u00f3n polos monxes bieitos no s\u00e9culo XI. Mux\u00eda estivo sometida ao se\u00f1or\u00edo de Moraime ata os tempos de Carlos I. P\u00f3dese pensar que foron estes monxes os que promoveron a cristianizaci\u00f3n do lugar de culto celta, constru\u00edron a primeira igrexa e espallaron a lenda.\nA\u00ednda nos poderiamos remontar m\u00e1is atr\u00e1s no tempo. Nas escavaci\u00f3ns feitas no Mosteiro de Moraime t\u00e9\u00f1ense atopado restos dun poboado romano, as\u00ed como diversos materiais antigos e gran cantidade de enterramentos. Polo que o mosteiro poder\u00eda pertencer \u00e1 primeira vaga do monacato, anterior \u00e1 chegada dos monxes bieitos, arredor do s\u00e9culo VI. Neste caso, a chegada do cristianismo \u00e1s terras da Costa da Morte coincidir\u00eda co tempo da cristianizaci\u00f3n do vello lugar de culto.\nO templo actual.\nO templo actual comezouse no ano 1717, \u00e9 unha construci\u00f3n barroca de sinxelo feit\u00edo, co que o poder\u00edamos encadrar no barroco popular ou mari\u00f1eiro. Ten planta de cruz latina e consta dunha soa nave. Est\u00e1 constru\u00edda sobre amplo e r\u00fastico plinto que permit\u00edan igualar as irregularidades do terreo e que fai, a un tempo, de adro da igrexa.\nA arquitectura carece de adornos, tanto interiores como exteriores. S\u00f3 rompen a monoton\u00eda da fachada as d\u00faas torres, feitas no s\u00e9culo XX. \u00c1 dereita do templo a\u00ednda se pode ver a espadana barroca que serviu de campanario ata a construci\u00f3ns das torres.\nRetablo principal.\nO retablo principal foi destru\u00eddo no incendio de 2013. Era tam\u00e9n barroco e, contra do que sucede coa igrexa, profusamente adornado. Era obra do escultor compostel\u00e1n Miguel de Romay. Talvez o detalle que o fac\u00eda m\u00e1is orixinal eran unha serie de pequenos medall\u00f3ns que percorr\u00edan todo o retablo nos que estaban representadas de forma simb\u00f3lica as cincuenta lada\u00ed\u00f1as do Rosario.\nNo seu centro estaba o camar\u00edn coa imaxe da virxe. Esta era unha imaxe g\u00f3tica, que xa se atopaba no templo rom\u00e1nico. Trasladada a este, engad\u00eduselle, no mesmo estilo do retablo, as imaxes da barca e do ap\u00f3stolo que fac\u00edan referencia \u00e1 tradici\u00f3n.\nEn 2017 colocouse no lugar no que estaba o retablo orixinal un vinilo coa s\u00faa imaxe.\nExvotos.\nAntes do incendio de 2013 hab\u00eda unha gran cantidade de exvotos de orixe mari\u00f1eira no interior do templo. Incluso se pode dicir que o templo en si \u00e9 un exvoto, dado que foi feito en agradecemento por unha curaci\u00f3n .\nEran sobre todo, maquetas de barcos, algunhas bastante fieis ao orixinal, que son ofrecidos por aqueles que, v\u00e9ndose en perigo, pediron e atoparon axuda na Virxe.\nTam\u00e9n poden ter un sentido de reparaci\u00f3n ou de penitencia, como ilustra este relato:\nA Virxe da Barca na literatura e na cultura popular.\nNa poes\u00eda de autor.\nA Mux\u00eda e maila s\u00faa virxe cant\u00e1ronlle, en primeiro lugar, o poeta local Gonzalo L\u00f3pez Abente co seu poema \"Monza de frores bravas para Nosa Se\u00f1ora da Barca\". Tam\u00e9n compuxeron poemas sobre ela Rosal\u00eda de Castro, nunha composici\u00f3n de aires populares que describe unha romar\u00eda no santuario. Federico Garc\u00eda Lorca adicoulle un dos seus \"Seis poemas galegos\": . En castel\u00e1n, nun breve poema, cantoulle ao mar de Mux\u00eda Jos\u00e9 \u00c1ngel Valente:"}
{"id": "257492", "revid": "88215", "url": "https://gl.wikipedia.org/wiki?curid=257492", "title": "Herman Georges Berger", "text": "Herman Georges Berger, nado en Bassens o 1 de agosto de 1875 e finado en Niza o 13 de xaneiro de 1924, foi un tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nMembro do equipo franc\u00e9s de espada, particiou nos Xogos Ol\u00edmpicos de 1908 co equipo composto por Gaston Alibert, Charles Collignon e Eug\u00e8ne Olivier, ga\u00f1ador da competici\u00f3n e merecedor da medalla de ouro ."}
{"id": "257493", "revid": "88215", "url": "https://gl.wikipedia.org/wiki?curid=257493", "title": "Gilbert Bougnol", "text": "Gilbert Bougnol, nado en Saint-Myon o 31 de agosto de 1866 e finado en Rueil-Malmaison o 20 de outubro de 1947, foi un tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nBougnol participou nos Xogos Ol\u00edmpicos de 1900 na categor\u00eda de espada profesional quedando en segundo lugar tras o tam\u00e9n franc\u00e9s Albert Robert Ayat, levando a medalla de prata. En espada afeccionado-profesional quedou no quinto lugar."}
{"id": "257494", "revid": "92340", "url": "https://gl.wikipedia.org/wiki?curid=257494", "title": "Jos\u00e9 Mar\u00eda S\u00e1nchez Rivas", "text": "Jos\u00e9 Mar\u00eda S\u00e1nchez Rivas, finado en Pontevedra o 27 de outubro de 1991, foi un empresario galego.\nTraxectoria.\nFoi fundador de Constructora San Jos\u00e9 en 1962, da que despois se converteu en presidente vitalicio. Casou con Julia \u00c1valos P\u00e9rez coa que tivo tres fillas: Virtudes, Julia e Mar\u00eda Jos\u00e9 S\u00e1nchez \u00c1valos."}
{"id": "257495", "revid": "92340", "url": "https://gl.wikipedia.org/wiki?curid=257495", "title": "Julia \u00c1valos P\u00e9rez", "text": "Julia \u00c1valos P\u00e9rez, finada en Pontevedra o 26 de maio de 2011, foi unha empresaria galega.\nTraxectoria.\nCasou con Jos\u00e9 Mar\u00eda S\u00e1nchez Rivas, fundador e presidente vitalicio de Constructora San Jos\u00e9, con que tivo tres fillas: Virtudes, Julia e Mar\u00eda Jos\u00e9 S\u00e1nchez \u00c1valos. \u00c1 morte de Jos\u00e9 Mar\u00eda en 1991, mantivo coa s\u00faa filla Mar\u00eda Jos\u00e9 S\u00e1nchez, un 18,5% da empresa cotizada. Foi dona do holding Valjoval."}
{"id": "257496", "revid": "54297", "url": "https://gl.wikipedia.org/wiki?curid=257496", "title": "Ferradura", "text": "Unha ferradura \u00e9 unha peza en forma de letra \"U\" que se utiliza para protexer os cascos e os pezu\u00f1os dos animais contra o desgaste e as fendas.\nPoden ser de ferro, caucho, pl\u00e1stico ou coiro, e col\u00f3canse crav\u00e1ndoas ou peg\u00e1ndoas na beira dos pezu\u00f1os dos cabalos, mulas, e burros. Pola s\u00faa banda, as ferraduras que se lles po\u00f1en \u00f3s bois e \u00e1s vacas son diferentes para adaptarse \u00e1 forma dos seus pezu\u00f1os con dous dedos.\nAmuleto.\nComo amuleto, crese que as ferraduras son un s\u00edmbolo de boa fortuna. Tradicionalmente pendur\u00e1banse nas portas das casas para atraer a sorte."}
{"id": "257497", "revid": "1888", "url": "https://gl.wikipedia.org/wiki?curid=257497", "title": "Baltasar Silveira", "text": "Jos\u00e9 Baltasar Silveira Ca\u00f1izares, nado en 1938 en Helechosa de los Montes (Badaxoz), \u00e9 un empresario vigu\u00e9s do sector da mari\u00f1a mercante.\nTraxectoria.\nDe pai galego, naceu en Estremadura pero estudou bacharelato en Toledo e N\u00e1utica na Coru\u00f1a, na especialidade de m\u00e1quinas. Ao rematar a carreira, comezou a traballar como xefe de m\u00e1quinas nalg\u00fans dos buques pesqueiros de Pescanova. A principios dos setenta comeza a facer investimentos no sector inmobiliario, e en 1974 funda Remolcanosa, a primeira empresa do sector en Galiza e en Espa\u00f1a.\nEmpresario navieiro.\nA primeira expansi\u00f3n da empresa foi a compra da portuguesa Tinita, que transforma en Remolcanosa Portugal. En 1997 adquire a empresa p\u00fablica espa\u00f1ola Elcano, a maior navieira do estado naquel momento, dedicada fundamentalmente ao transporte de petr\u00f3leo e derivados a granel. M\u00fadalle o nome \u00e1 empresa e ch\u00e1maa Empresa Naviera Elcano, que integra no grupo empresarial Nosa Terra. Posteriormente merca a brasileira Docenave, que pasa a chamarse Elcano Brasil (2001), e crea Elcano Argentina.\nEn 1997 entra no negocio da sanidade coa compra da cl\u00ednica viguesa Povisa, o maior hospital privado do estado. En 2002 merca tam\u00e9n o sanatorio compostel\u00e1n Nuestra Se\u00f1ora de la Esperanza.\n\u00c9 vicepresidente da c\u00e1mara de comercio de Vigo e vicepresidente da aseguradora Aeg\u00f3n Espa\u00f1a."}
{"id": "257498", "revid": "1888", "url": "https://gl.wikipedia.org/wiki?curid=257498", "title": "Jos\u00e9 Baltasar Silveira Ca\u00f1izares", "text": ""}
{"id": "257499", "revid": "98629", "url": "https://gl.wikipedia.org/wiki?curid=257499", "title": "Manuel Calvo Pumpido", "text": "\ufeffManuel Calvo Pumpido, nado na Coru\u00f1a o 23 de setembro de 1938 e finado en Santiago de Compostela o 27 de xullo de 2007, foi un empresario galego.\nTraxectoria.\nFillo de Lu\u00eds Calvo Sanz, fundador do Grupo Calvo en 1940, do que era vicepresidente e conselleiro delegado.\nLicenciado en Ciencias Qu\u00edmicas pola Universidade Complutense de Madrid en 1959. En 1962 comezou a s\u00faa traxectoria profesional como responsable do departamento de mercadotecnia de ESSO Petroleum. En 1963 fundou Hizarco Publicidad y M\u00e1rketing, S.A., empresa que presidiu ata 1970, cando se incorporou ao Grupo Calvo e fundou Calvopesca. O seu co\u00f1ecemento do mundo da publicidade fixo que a s\u00faa decidida aposta, en 1979, pola publicidade en televisi\u00f3n fose un \u00e9xito para o grupo conserveiro.\ufeff\nA s\u00faa relaci\u00f3n co f\u00fatbol chegoulle a trav\u00e9s da s\u00faa empresa de publicidade Hizarco Publicidad y M\u00e1rketing, S.A., que se encargaba de negociar e explotar a publicidade est\u00e1tica de varios estadios, entre os que se encontraba El Molin\u00f3n. Esta relaci\u00f3n levouno a subscribir acci\u00f3ns da sociedade an\u00f3nima deportiva Real Sporting de Gij\u00f3n en 1992, o que o levou ao primeiro consello de administraci\u00f3n da S. A. D. e, en 1994, \u00e1 s\u00faa presidencia."}
{"id": "257500", "revid": "88215", "url": "https://gl.wikipedia.org/wiki?curid=257500", "title": "Marcel Boulenger", "text": "Marcel Boulenger, nado en Par\u00eds o 9 de setembro de 1873 e finado en Chantilly o 21 de maio de 1932, foi un tirador de esgrima e escritor franc\u00e9s, ga\u00f1ador dunha medalla ol\u00edmpica. Irm\u00e1n do historiador e escritor Jacques Boulenger.\nTraxectoria.\nParticipou nos Xogos Ol\u00edmpicos de 1900 logrando a medalla de bronce na proba de florete individual. Como escritor foi autor de pastiches e autobiograf\u00edas atribu\u00eddas a personaxes imaxinarias, a m\u00e1is famosa foi \"Souvenirs du marquis de Floranges (1811-1834)\" publicada en 1923 e que varios eruditos consideraron que era ver\u00eddica, o que recorda as \"Chansons de Bilitis\" de Pierre Lou\u00ffs ."}
{"id": "257501", "revid": "88215", "url": "https://gl.wikipedia.org/wiki?curid=257501", "title": "Charles Collignon", "text": "Charles Collignon, nado en Par\u00eds o 7 de setembro de 1877, desco\u00f1ec\u00e9ndose a data e lugar da s\u00faa morte, foi un tirador de esgrima franc\u00e9s, ga\u00f1ador dunha medalla de ouro.\nTraxectoria.\nMembro do equipo franc\u00e9s de espada, particiou nos Xogos Ol\u00edmpicos de 1908 co equipo composto por Gaston Alibert, Herman Georges Berger e Eug\u00e8ne Olivier, ga\u00f1ador da competici\u00f3n e merecedor da medalla de ouro ."}
{"id": "257502", "revid": "5132", "url": "https://gl.wikipedia.org/wiki?curid=257502", "title": "Plan Bolo\u00f1a", "text": ""}
{"id": "257503", "revid": "89787", "url": "https://gl.wikipedia.org/wiki?curid=257503", "title": "Lu\u00eds Calvo", "text": "Lu\u00eds Calvo Sanz, nado en Carballo o 19 de xullo de 1897 e finado no mesmo concello o 7 de xullo de 1980, foi un empresario galego.\nTraxectoria.\nFillo de Jos\u00e9 Calvo P\u00e9rez, que rexentaba un almac\u00e9n de coloniais en Carballo. Cando morreu o pai en 1902, herdou xunto \u00e1 s\u00faa nai o negocio familiar. Estudou nos Escolapios de Monforte de Lemos e fixo o bacharelato na Coru\u00f1a no Colexio Dequidt, despois estudou a carreira de profesor mercantil. En 1928 co\u00f1eceu a Emilio Gonz\u00e1lez L\u00f3pez, co que estableceu unha fonda amizade, e afiliouse \u00e1 ORGA. Coa proclamaci\u00f3n da Segunda Rep\u00fablica foi elixido concelleiro de Carballo. Militante de Izquierda Republicana, formou parte da Comisi\u00f3n Xestora da Deputaci\u00f3n da Coru\u00f1a constitu\u00edda en marzo de 1936. Co golpe de Estado do 18 de xullo de 1936 foi xulgado na Coru\u00f1a por rebeli\u00f3n, resultou absolto, pero foi sancionado por \"Responsabilidades Pol\u00edticas\". Na posguerra montou unha f\u00e1brica de carne en latas. Cando un decreto prohibiu a conserva de carnes decidiu transformala en f\u00e1brica de fabada en conserva, orixe do Grupo Calvo. Despois pasou ao escabeche. Nos anos sesenta introduciuse no bonito co invento dunha empacadora de at\u00fan.\nReco\u00f1ecementos.\nEn 1996 recibiu a Medalla de Prata de Galicia.\nVida persoal.\nCasou en 1934 con Mar\u00eda Dolores Pumpido Esperante e foi pai de Manuel e Jos\u00e9 Luis Calvo Pumpido."}
{"id": "257504", "revid": "89787", "url": "https://gl.wikipedia.org/wiki?curid=257504", "title": "Mitolox\u00eda bretoa", "text": "A mitolox\u00eda bretoa ref\u00edrese \u00f3s mitos e lendas da Breta\u00f1a. Moitos deles son contos heroicos e narraci\u00f3ns explicativas con orixe na mitolox\u00eda celta e nas crenzas relixiosas anteriores \u00e1 conversi\u00f3n dos bret\u00f3ns \u00f3 cristianismo.\nAlg\u00fans dos principais personaxes, lendas ou lugares da mitolox\u00eda bretoa son os seguintes:"}
{"id": "257506", "revid": "89787", "url": "https://gl.wikipedia.org/wiki?curid=257506", "title": "Chlamydophila pneumoniae", "text": "Chlamydophila pneumoniae \u00e9 unha especie de bacterias da familia das clamidi\u00e1ceas, que \u00e9 un parasito intracelular obrigado que infecta a humanos e \u00e9 unha causa importante de pneumon\u00edas. Co\u00f1ec\u00edase ao principio como o \"axente respiratorio agudo Taiw\u00e1n\" (TWAR) polos nomes dos dous illamentos orixinais, o illamento Taiw\u00e1n (TW-183) e o illamento respiratorio agudo denominado AR-39. Ata hai poucos anos, o nome da especie era Chlamydia pneumoniae, e ese nome segue us\u00e1ndose como un nome alternativo nalgunhas fontes. Nalg\u00fans casos, para evitar a confusi\u00f3n, danse os dous nomes (t\u00e9\u00f1ase en conta que a creaci\u00f3n do x\u00e9nero \"Chlamydophila\", ao separar algunhas especies de \"Chlamydia\", foi e \u00e9 controvertido, e hai unha corrente, con crecente aceptaci\u00f3n, que avoga por recuperar o x\u00e9nero \"Chlamydia\" como x\u00e9nero \u00fanico\n\"C. pneumoniae\" ten un ciclo de vida complexo e debe infectar a outra c\u00e9lula para reproducirse, polo que \u00e9 un parasito intracelular obrigado. A secuencia completa do xenoma de \"C. pneumoniae\" publicouse en 1999. Tam\u00e9n pode infectar e causar enfermidades nos coalas, en certas boas (\"Corallus caninus\"), iguanas, camale\u00f3ns, ras, e tartarugas.\nO primeiro caso co\u00f1ecido de infecci\u00f3n por \"C. pneumoniae\" foi un caso de sinusite en Taiw\u00e1n. Esta bacteria xeralmente causa farinxite, bronquite e pneumon\u00eda at\u00edpica, principalmente en xente vella e pacientes debilitados, pero tam\u00e9n en adultos saudables.\nCiclo de vida e m\u00e9todo de infecci\u00f3n.\n\"C. pneumoniae\" \u00e9 unha pequena bacteria gramnegativa de 0,2 a 1 \u03bcm, que sofre varias transformaci\u00f3ns durante o seu ciclo vital. Existe en forma de corpo elemental para pasar dun h\u00f3spede a outro. O corpo elemental non \u00e9 bioloxicamente activo, pero \u00e9 resistente aos estreses ambientais e pode sobrevivir f\u00f3ra do h\u00f3spede durante un tempo limitado. O corpo elemental pasa dunha persoa infectada aos pulm\u00f3ns dunha persoa non infectada por medio de pequenas pingas que flotan no aire (soltadas ou tusir ou espirrar), e orixina a infecci\u00f3n. Unha vez nos pulm\u00f3ns, os corpos elementais son captados polas c\u00e9lulas por fagocitose e quedan no interior de ves\u00edculas chamadas endosomas. Por\u00e9n, o corpo elemental non \u00e9 destru\u00eddo pola fusi\u00f3n dos lisosomas co endosoma, como \u00e9 habitual na fagocitose. En lugar diso, o corpo elemental transf\u00f3rmase nun corpo reticulado e empeza a se replicar dentro do endosoma. Os corpos reticulados deben aproveitarse de parte do metabolismo celular do h\u00f3spede para completaren a s\u00faa replicaci\u00f3n. Os corpos reticulados conv\u00e9rtense despois de novo en corpos elementais e son liberados outra vez nos pulm\u00f3ns, moitas veces causando a morte da c\u00e9lula h\u00f3spede. Os corpos elementais poden as\u00ed infectar novas c\u00e9lulas do mesmo individuo ou dun novo individuo. Por tanto, o ciclo de vida de \"C. pneumoniae\" div\u00eddese nunha fase de corpos elementais, que poden infectar a novos h\u00f3spedes pero non se poden reproducir, e outra de corpos reticulados, que se replican pero non son infectivos.\nEnfermidades.\n\"C. pneumoniae\" \u00e9 un causante com\u00fan de pulmon\u00eda en todo o mundo, e \u00e9 un tipo de pneumon\u00eda adquirida na comunidade. Como o seu tratamento e diagnose son diferentes das causas da pulmon\u00eda reco\u00f1ecidas historicamente, como as infecci\u00f3ns por \"Streptococcus pneumoniae\", esta pulmon\u00eda por \"C. pneumoniae\" denominouse como \"pneumon\u00eda at\u00edpica\" .\nAvaliouse en moitos estudos a posible conexi\u00f3n entre casos previos de infecci\u00f3n por \"C. pneumoniae\" e o cancro de pulm\u00f3n. Unha metaan\u00e1lise de datos serol\u00f3xicos que comparaba casos previos de infecci\u00f3ns por \"C. pneumoniae\" en pacientes que posterioremte desenvolveron cancro pulmonar e outro que non o desenvolveron deu resultados que suxiren que ditas infecci\u00f3ns previas estaban asociadas cun lixeiro incremento do risco de desenvolver cancro de pulm\u00f3n.\nTam\u00e9n se investigou a asociaci\u00f3n entre a infecci\u00f3n por \"C. pneumoniae\" e a aterosclerose e obstruci\u00f3ns coronarias, e as probas serol\u00f3xicas, an\u00e1lises patol\u00f3xicas directas de placas e probas \"in vitro\" suxiren que a infecci\u00f3n cr\u00f3nica por esta bacteria pode ser un factor de risco para o desenvolvemento de placas ateroscler\u00f3ticas. A infecci\u00f3n por \"C. pneumoniae\" incrementa a adherencia de macr\u00f3fagos \u00e1s c\u00e9lulas endoteliais \"in vitro\" e en aortas \"ex vivo\". Por\u00e9n, os datos actuais non definen a frecuencia con que se atopa \"C. pneumoniae\" nos tecidos vasculares ateroscler\u00f3ticos e nos normais, nin permiten determinar se a infecci\u00f3n por \"C. pneumoniae\" ten un efecto causal na formaci\u00f3n de ateromas ou se simplemente \u00e9 un \"pasaxeiro inocente\" nesas placas. Os ensaios de maior tama\u00f1o que estudaron o uso de antibi\u00f3ticos como prevenci\u00f3n de enfermidades asociadas con aterosclerose, como os ataques ao coraz\u00f3n e ataques cerebrovasculares, non mostran ningunha diferenza significativa entre os antibi\u00f3ticos e o placebo.\nAtopouse \"C. pneumoniae\" no l\u00edquido cefalorraqu\u00eddeo dalg\u00fans pacientes diagnosticados de esclerose m\u00faltiple.\nAs evidencias serol\u00f3xicas de posibles infecci\u00f3ns cr\u00f3nicas por \"C. pneumoniae\" asoci\u00e1ronse primeiro con respiraci\u00f3n asubiante, bronquite asm\u00e1tica e asma orixinada na idade adulta en 1991. Posteriores estudos de flu\u00eddos de lavados broncoalveolares de pacientes pedi\u00e1tricos con enfermidades respiratorias graves como a asma demostraron que aproximadamente na metade dos casos hab\u00eda evidencias da presenza de \"C. pneumoniae\" por identificaci\u00f3n directa do microorganismo. O \u00fanico estudo prospectivo de asma comezada a idade adulta levada a cabo en cl\u00ednicas de atenci\u00f3n primaria diagnosticou seroloxicamente unha infecci\u00f3n aguda por \"C. pneumoniae\" en 5/5 pacientes cunha respiraci\u00f3n asubiante aguda que se fixeron cr\u00f3nicos e que despois foron diagnosticados como asm\u00e1ticos, e noutro paciente que desenvolveu bronquite cr\u00f3nica de inicio recente do que se cultivou o microorganismo a partir dos seus esputos 6 meses despois do comezo da doenza. Estas observaci\u00f3ns indican que a infecci\u00f3n aguda por \"C. pneumoniae\" pode causar manifestaci\u00f3ns de enfermidades respiratorias cr\u00f3nicas, algunhas das cales son diagnosticadas como asma.\nOs resultados de dous ensaios observacionais suxiren que estas asociaci\u00f3ns son relevantes nas cl\u00ednicas de atenci\u00f3n primaria como tam\u00e9n os resultados de dous ensaios controlados aleatoriamente de tratamento con azitromicina para a asma. Un deste ensaios controlados aleatoriamente e outro ensaio con macr\u00f3lidos suxire que o efecto do tratamento pode m\u00e1ximo en pacientes con asma refractoria grave. Estes resultados cl\u00ednicos en correlaci\u00f3n coas evidencias epidemiol\u00f3xicas indican que \"C. pneumoniae\" est\u00e1 asociado positivamente coa gravidade da asma, e evidencias de laboratorio indican que as infecci\u00f3ns por \"C. pneumoniae\" crean resistencia aos esteroides. Por\u00e9n, as gu\u00edas sobre a asma actualmente dispo\u00f1ibles non abordan estas evidencias.\nInvestigaci\u00f3n sobre vacinas.\nNon hai polo momento unha vacina que protexa contra \"C. pneumoniae\", pero estase a investigar nelo. A identificaci\u00f3n de ant\u00edxenos moi inmunox\u00e9nicos \u00e9 fundamental para a construci\u00f3n dunha vacina de subunidades eficaz contra esta bacteria."}
{"id": "257507", "revid": "89787", "url": "https://gl.wikipedia.org/wiki?curid=257507", "title": "Jos\u00e9 Luis Calvo Pumpido", "text": "Jos\u00e9 Luis Calvo Pumpido, nado en Carballo en 1935, \u00e9 un empresario galego.\nTraxectoria.\nFillo primox\u00e9nito de Lu\u00eds Calvo Sanz, fundador do Grupo Calvo en 1940. Con nove anos, estudou o Bacharelato interno nos xesu\u00edtas de Vigo, e ao rematar en 1952, integrouse plenamente \u00e1 f\u00e1brica. \u00c9 o actual presidente do Grupo Calvo. Foi presidente do Berganti\u00f1os entre 1983 e 1987."}
{"id": "257508", "revid": "27155", "url": "https://gl.wikipedia.org/wiki?curid=257508", "title": "Chlamydia pneumoniae", "text": ""}
{"id": "257509", "revid": "346", "url": "https://gl.wikipedia.org/wiki?curid=257509", "title": "Pedro Fern\u00e1ndez Puentes", "text": "Pedro Fern\u00e1ndez Puentes, nado en Lugo cara a 1939, \u00e9 un qu\u00edmico e empresario galego.\nTraxectoria.\nLicenciado en Ciencias Qu\u00edmicas pola Universidade de Santiago de Compostela. Foi encargado de laboratorio de desenvolvemento de novos produtos (1965-1971) e presidente de Cooper Zeltia SA de 1971 ata a s\u00faa escisi\u00f3n en Zelnova SA e Cooper-Zeltia Veterinaria SA; presidiu tam\u00e9n Xylazel SA (1995-1997). Foi membro do Consello de Administraci\u00f3n de ICI-Farma e de ICI-Zeltia. \u00c9 presidente de Zelnova e de Zendal, Conselleiro e Vicepresidente de PharmaMar."}
{"id": "257510", "revid": "22795", "url": "https://gl.wikipedia.org/wiki?curid=257510", "title": "Fishbase", "text": ""}
{"id": "257511", "revid": "88215", "url": "https://gl.wikipedia.org/wiki?curid=257511", "title": "\u00c9mile Cornic", "text": "\u00c9mile Cornic, nado en Sucy-en-Brie o 23 de febreiro de 1894 e finado en Brest o 20 de agosto de 1964, foi un tirador de esgrima franc\u00e9s, ga\u00f1ador dunha medalla ol\u00edmpica. \nTraxectoria.\nParticipou nos Xogos Ol\u00edmpicos de 1928 de \u00c1msterdan co equipo franc\u00e9s de espada con Armand Massard, Georges Buchard, Gaston Amson, Ren\u00e9 Barbier e Bernard Schmetz que logrou a medalla de prata."}
{"id": "257512", "revid": "23204", "url": "https://gl.wikipedia.org/wiki?curid=257512", "title": "Folclore c\u00f3rnico", "text": "O folclore c\u00f3rnico ref\u00edrese \u00f3 conxunto de tradici\u00f3ns, costumes e manifestaci\u00f3ns art\u00edsticas que desenvolvidos polo pobo c\u00f3rnico en Cornualla. \u00c9 especialmente prol\u00edfico e rico en contos e mitos, moitos deles sobre criaturas fant\u00e1sticas como xigantes, sereas, buccas e pixies (\"xente pequena\"). A\u00ednda son incribelmente populares hoxe en d\u00eda, e hai multitude de eventos celebrados en Cornualla nos que se poden atopar os \"droll teller\", que son persoas que contan as historias. Alg\u00fans destes contos e lendas tiveron moito \u00e9xito de publicaci\u00f3n, particularmente nos libros para cativos. Un exemplo \u00e9 o libro \"Jack the Giant Killer\", que ten lugar en Cornualla.\nTam\u00e9n \u00e9 destac\u00e1bel que moitas das lendas que asocian o Rei Artur con Cornualla, sit\u00faan o seu lugar de nacemento en Tintagel, que era a corte do seu t\u00edo Mark de Cornualla. Unhas das personalidades da bruxar\u00eda moderna \u00e9 Gemma Gary, que teorizou e sistematizou o conxunto de crenzas labregas tradicionais deste folclore."}
{"id": "257514", "revid": "27155", "url": "https://gl.wikipedia.org/wiki?curid=257514", "title": "Represor", "text": "En xen\u00e9tica molecular, un represor \u00e9 unha prote\u00edna que se une ao ADN ou ao ARN, que inhibe a expresi\u00f3n dun ou m\u00e1is xenes ao unirse ao operador. Se un represor est\u00e1 unido ao ADN bloquea a uni\u00f3n da ARN polimerase ao promotor, o cal impedir\u00e1 a transcrici\u00f3n de xenes en ARN mensaxeiro. Pola s\u00faa parte, os represores que se unen ao ARN l\u00edganse ao ARNm e impiden a s\u00faa traducii\u00f3n a prote\u00ednas. Este bloqueo da expresi\u00f3n dos xenes denom\u00ednase represi\u00f3n xen\u00e9tica. Os represores act\u00faan tanto en procariotas coma en eucariotas.\nFunci\u00f3n.\nA funci\u00f3n do represor \u00e9 impedir a expresi\u00f3n dun xene e isto pode facelo de varias maneiras.\nOs indutores son mol\u00e9culas que fan que se inicie a expresi\u00f3n x\u00e9nica. O indutor interacciona cunha prote\u00edna represora, o que fai que esta se despegue do operador onde estaba situada. A ARN polimerase despois poder\u00e1 transcribir o xene e este poder\u00e1 expresarse.\n\u00c1s veces na represi\u00f3n interv\u00e9n un correpresor, que \u00e9 unha mol\u00e9cula que pode unirse ao represor e facer as\u00ed que este se una ao operador de forma firme, o cal fai diminu\u00edr ou deter a transcrici\u00f3n. O represor que se une a un correpresor denom\u00ednase \"aporrepresor\" ou \"represor inactivo\". Un tipo de aporrepresor \u00e9 o represor trp, unha prote\u00edna metabolicamente moi importante en bacterias.\nO mecanismo de represi\u00f3n que se acaba de explicar \u00e9 un tipo de mecanismo de retroalimentaci\u00f3n porque s\u00f3 permite que ocorra a transcrici\u00f3n se se d\u00e1 unha condici\u00f3n: a presenza de indutores espec\u00edficos.\nNo xenoma eucari\u00f3tico hai rexi\u00f3ns do DNA chamadas silenciadores. A estas secuencias de ADN \u00fanense os represores para reprimir total ou parcialmente a expresi\u00f3n dun xene. Os silenciadores poden estar localizados varias bases augas arriba ou augas abaixo do promotor dun xene. Os represores poden ter tam\u00e9n dous sitios de uni\u00f3n: un para a rexi\u00f3n silenciadora e outro para o promotor. A cromatina forma un bucle de modo que se po\u00f1en moi pr\u00f3ximos o silenciador e o promotor.\nExemplos.\nOper\u00f3n \"lac\".\nOs xenes \"lacZYA\" pertencentes ao oper\u00f3n \"lac\" transcriben as prote\u00ednas que se necesitan para a metabolizaci\u00f3n da lactosa en bacterias como \"Escherichia coli\". O xene \"lacI\" sintetiza o represor dos xenes \"lacZYA\". O xene \"lacI\" est\u00e1 situado inmediatamente augas ariba de \"lacZYA\" pero \u00e9 transcrito por un promotor diferente. O xene \"lacI\" sintetiza a prote\u00edna represora LacI. O represor LacI reprime \"lacZYA\" ao unirse \u00e1 secuencia operadora \"lacO\".\nO represor \"lacZYA\" expr\u00e9sase constitutivamente. Es\u00e1 sempre unido \u00e1 rexi\u00f3n do operador do promotor, o que impide que a ARN polimerase (RNAP) poida iniciar a transcrici\u00f3n do oper\u00f3n \"lacZYA\". En presenza do indutor alolactosa, o represor cambia de conformaci\u00f3n e sae do operador. Agora a ARN polimerase pode unirse ao promotor e iniciar a transcrici\u00f3n de \"lacZYA\".\nOper\u00f3n \"met\".\nOutro exemplo de prote\u00edna represora \u00e9 o represor da metionina MetJ, que regula a produci\u00f3n do amino\u00e1cido metionina. O represor MetJ \u00e9 un homod\u00edmero que consta de dous mon\u00f3meros iguais, cada un ten unha cadea beta e unha h\u00e9lice alfa. Xuntas, as cadeas beta de cada mon\u00f3mero forman unha folla beta antiparalela, que se une ao operador (\"Met box\") no suco maior do ADN. Unha vez unido, o d\u00edmero MetJ interacciona con outro d\u00edmero MetJ que estaba unido \u00e1 cadea complementaria do operador polas s\u00faas h\u00e9lices alfa.\nA Met box ten a secuencia AGACGTCT, polo que \u00e9 unha secuencia palindr\u00f3mica (presenta simetr\u00eda de d\u00edade), o que permite que a mesma secuencia sexa reco\u00f1ecida na outra cadea do ADN. No medio da Met box o ADN est\u00e1 positivamente superenrolado formando un pregamento no esqueleto fosfodi\u00e9ster. O reco\u00f1ecemento que fai a prote\u00edna do sitio ocorre por unha lectura indirecta da estrutura do ADN, en lugar de por un reco\u00f1ecemento de secuencias.\nCada d\u00edmero MetJ cont\u00e9n dous sitios de uni\u00f3n para o cofactor S-adenosilmetionina (SAM), que \u00e9 un produto da s\u00edntese da metionina. Cando est\u00e1 presente a SAM, esta \u00fanese \u00e1 prote\u00edna MetJ incrementando a s\u00faa afinidade polo seu sitio operador af\u00edn, o cal det\u00e9n a transcrici\u00f3n dos xenes implicados na s\u00edntese da metionina. Cando a concentraci\u00f3n de SAM se reduce o represor dis\u00f3ciase do sitio operador, permitindo que se produza m\u00e1is metionina."}
{"id": "257515", "revid": "27155", "url": "https://gl.wikipedia.org/wiki?curid=257515", "title": "Represi\u00f3n xen\u00e9tica", "text": ""}
{"id": "257516", "revid": "88215", "url": "https://gl.wikipedia.org/wiki?curid=257516", "title": "Georges de la Falaise", "text": "Louis Venant Gabriel Le Bailly de la Falaise co\u00f1ecido como Georges de la Falaise, nado en Lu\u00e7on o 24 de marzo de 1866 e finado en Par\u00eds o 8 de abril de 1910, foi un tirador de esgrima franc\u00e9s, ga\u00f1ador dunha medalla ol\u00edmpica e d\u00faas m\u00e1is nos co\u00f1ecidos como Xogos Intercalados (non reco\u00f1ecidas hoxe polo COI).\nTraxectoria.\nParticipou noa Xogos Ol\u00edmpicos de 1900 de Par\u00eds, onde logrou a medalla de ouro de sabre individual ao vencer ao tam\u00e9n franc\u00e9s Henri Masson. Nos Xogos Intercalados de 1906 logrou dous ouros, un en sabre individual e outro no de equipos. Participou tam\u00e9n nos Xogos Ol\u00edmpicos de 1908, chegando \u00e1 final, foi cuarto en sabre por equipos e s\u00e9timo en individual.\nFoi Campi\u00f3n de espada franc\u00e9s en 1899 e 1903 e de sabre en 1900, 1906, 1908 e 1909."}
{"id": "257518", "revid": "85894", "url": "https://gl.wikipedia.org/wiki?curid=257518", "title": "O Agro de Quinta, Amarante, Maside", "text": "O Agro de Quinta \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 18 habitantes no ano 2012 segundo datos do INE e do IGE, dos cales 8 eran homes e 10 mulleres."}
{"id": "257519", "revid": "85894", "url": "https://gl.wikipedia.org/wiki?curid=257519", "title": "A Casanova, Amarante, Maside", "text": "A Casanova \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 35 habitantes no ano 2012 segundo datos do INE e do IGE, dos cales 16 eran homes e 19 mulleres."}
{"id": "257521", "revid": "85894", "url": "https://gl.wikipedia.org/wiki?curid=257521", "title": "Corzos, Amarante, Maside", "text": "Corzos \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 29 habitantes no ano 2012 segundo datos do INE e do IGE, dos cales 15 eran homes e 14 mulleres."}
{"id": "257522", "revid": "85894", "url": "https://gl.wikipedia.org/wiki?curid=257522", "title": "Fonteboa, Amarante, Maside", "text": "Fonteboa \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 25 habitantes no ano 2012 segundo datos do INE e do IGE, dos cales 12 eran homes e 13 mulleres."}
{"id": "257523", "revid": "85894", "url": "https://gl.wikipedia.org/wiki?curid=257523", "title": "A Fontela, Amarante, Maside", "text": "A Fontela \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Segundo o INE e o IGE en 2012 ti\u00f1a 170 habitantes (88 homes e 82 mulleres).\nEst\u00e1 situado a car\u00f3n da estrada N-541. Tr\u00e1tase dunha zona marxinal pr\u00f3xima ao l\u00edmite co concello do Carballi\u00f1o. Gran parte das vivendas son un poboado de chabolas."}
{"id": "257524", "revid": "85894", "url": "https://gl.wikipedia.org/wiki?curid=257524", "title": "Gulfar, Amarante, Maside", "text": "Gulfar \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 7 habitantes no ano 2012 segundo datos do INE e do IGE, dos cales 7 eran homes e 3 mulleres. No ano 2021 hai 14 habitantes, dos cales 8 son homes e 6 son mulleres."}
{"id": "257525", "revid": "85894", "url": "https://gl.wikipedia.org/wiki?curid=257525", "title": "Pousada, Amarante, Maside", "text": "Pousada \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 67 habitantes no ano 2012 segundo datos do INE e do IGE, dos cales 29 eran homes e 38 mulleres."}
{"id": "257526", "revid": "85894", "url": "https://gl.wikipedia.org/wiki?curid=257526", "title": "Santi\u00e1n, Amarante, Maside", "text": "Santi\u00e1n \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 25 habitantes no ano 2012 segundo datos do INE e do IGE, dos cales 12 eran homes e 13 mulleres."}
{"id": "257527", "revid": "23204", "url": "https://gl.wikipedia.org/wiki?curid=257527", "title": "A Alde\u00ed\u00f1a, Amarante, Maside", "text": "A Alde\u00ed\u00f1a \u00e9 un lugar da parroquia de Amarante no concello ourens\u00e1n de Maside na comarca do Carballi\u00f1o. Ti\u00f1a 12 habitantes no ano 2012 segundo datos do INE e do IGE, dos cales 7 eran homes e 5 mulleres."}
{"id": "257529", "revid": "56817", "url": "https://gl.wikipedia.org/wiki?curid=257529", "title": "Alde\u00ed\u00f1a", "text": "O top\u00f3nimo galego A Alde\u00ed\u00f1a pode referirse a:"}
{"id": "257530", "revid": "85894", "url": "https://gl.wikipedia.org/wiki?curid=257530", "title": "A Casanova, Armeses, Maside", "text": "A Casanova \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 10 habitantes no ano 2012 segundo datos do INE e do IGE, dos cales 5 eran homes e 5 mulleres."}
{"id": "257531", "revid": "85894", "url": "https://gl.wikipedia.org/wiki?curid=257531", "title": "Laiantes de Abaixo, Armeses, Maside", "text": "Laiantes de Abaixo \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 7 habitantes no ano 2012 segundo datos do INE e do IGE, dos cales 2 eran homes e 5 mulleres."}
{"id": "257532", "revid": "624", "url": "https://gl.wikipedia.org/wiki?curid=257532", "title": "Laiantes", "text": "O top\u00f3nimo Laiantes pode referirse a:"}
{"id": "257534", "revid": "85894", "url": "https://gl.wikipedia.org/wiki?curid=257534", "title": "Laiantes de Arriba, Armeses, Maside", "text": "Laiantes de Arriba \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 12 habitantes no ano 2012 segundo datos do INE e do IGE, dos cales 6 eran homes e 6 mulleres."}
{"id": "257535", "revid": "85894", "url": "https://gl.wikipedia.org/wiki?curid=257535", "title": "O Outeiro, Armeses, Maside", "text": "O Outeiro \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 27 habitantes no ano 2012 segundo datos do INE e do IGE, dos cales 14 eran homes e 13 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "257536", "revid": "85894", "url": "https://gl.wikipedia.org/wiki?curid=257536", "title": "San Fiz, Armeses, Maside", "text": "San Fiz \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 10 habitantes no ano 2012 segundo datos do INE e do IGE, dos cales 2 eran homes e 8 mulleres."}
{"id": "257537", "revid": "85894", "url": "https://gl.wikipedia.org/wiki?curid=257537", "title": "San Miguel, Armeses, Maside", "text": "San Miguel \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 9 habitantes no ano 2012 segundo datos do INE e do IGE, dos cales 7 eran homes e 2 mulleres."}
{"id": "257538", "revid": "85894", "url": "https://gl.wikipedia.org/wiki?curid=257538", "title": "A Touza, Armeses, Maside", "text": "A Touza \u00e9 un lugar da parroquia de Armeses no concello ourens\u00e1n de Maside na comarca do Carballi\u00f1o. Ti\u00f1a 72 habitantes no ano 2012 segundo datos do INE e do IGE, dos cales 35 eran homes e 37 mulleres.\nToponimia.\nO termo galego \"Touza\" prov\u00e9n dun prob\u00e1bel *, posibelmente da ra\u00edz indoeuropea 'inchar, crecer'. \u00c9 un or\u00f3nimo que indica un terreo pechado con \u00e1rbores ou matos, ou ben un grupo de penas ou rochas na praia."}
{"id": "257539", "revid": "15490", "url": "https://gl.wikipedia.org/wiki?curid=257539", "title": "Fernando Fern\u00e1ndez Tapias", "text": "Fernando Fern\u00e1ndez Tapias, chamado Fef\u00e9, nado en Vigo o 24 de novembro de 1938 e finado en Madrid o 25 de outubro de 2023, foi un empresario galego.\nTraxectoria.\nCriouse en Vigo, nunha familia de clase media de doce irm\u00e1ns. Debido \u00e1 s\u00faa falla de atenci\u00f3n nos estudos, o seu pai decidiu que traballase na lonxa. Despois fixo un curso de xesti\u00f3n e diplomouse no Instituto Internacional de Empresas da Universidade de Deusto. Aos 25 anos casou con Chiqui Riva, coa que tivo catro fillos. As boas relaci\u00f3ns co sogro, un co\u00f1ecido navieiro, serv\u00edronlle como lanzamento profesional.\nMoveuse entre Vigo, Madrid (para ocuparse da presidencia da C\u00e1mara de Comercio) e Marbella, onde botaba os ver\u00e1ns. En 2004 vendeu os seus petroleiros a Teekay, da que act\u00faa como filial en Espa\u00f1a e Latinoam\u00e9rica. A s\u00faa navieira pos\u00fae un 20,5% dos estaleiros Navigasa.\nFundou as empresas navais Amura SA e Roda SA. En 1985 foi presidente da Confederaci\u00f3n de Empresarios Independientes de Madrid \u2013 CEIM.\nFoi propietario de Fern\u00e1ndez-Tapias SA (naval, 1991), Conservas Pe\u00f1a SA e Conservas Portonovo SA (dedicadas ao conxelado e enlatado de mariscos e peixes), a secci\u00f3n mar\u00edtima do Bureau Veritas SAF (dedicada ao control de calidade) e Viajes Sandra\u2019s SA. Foi conselleiro de Uni\u00f3n Fenosa, Viajes Mars\u00e1ns e Construcciones OHL. Foi presidente da C\u00e1mara de Comercio de Madrid.\nEn 1994 recibiu o Premio ao Empresario do Ano, outorgado pola C\u00e1mara de Comercio e Industria de Madrid.\nVida persoal.\nCasou en terceiras nupcias con Nuria Gonz\u00e1lez, trinta anos menor que el e filla dun deputado do PP. \u00c9 t\u00edo da avogada e pol\u00edtica Marta Fern\u00e1ndez-Tapias."}
{"id": "257540", "revid": "85894", "url": "https://gl.wikipedia.org/wiki?curid=257540", "title": "Cernado, Cernado, Manzaneda", "text": "Cernado \u00e9 un lugar da parroquia de Cernado no concello ourens\u00e1n de Manzaneda na comarca da Terra de Trives. Ti\u00f1a 28 habitantes no ano 2012 segundo datos do INE e do IGE, dos cales 16 eran homes e 12 mulleres."}
{"id": "257541", "revid": "85894", "url": "https://gl.wikipedia.org/wiki?curid=257541", "title": "Paradela, Paradela, Manzaneda", "text": "Paradela \u00e9 un lugar da parroquia de Paradela no concello ourens\u00e1n de Manzaneda na comarca da Terra de Trives. Ti\u00f1a 25 habitantes no ano 2012 segundo datos do INE e do IGE, dos cales 13 eran homes e 12 mulleres."}
{"id": "257542", "revid": "85894", "url": "https://gl.wikipedia.org/wiki?curid=257542", "title": "Requeixo, Requeixo, Manzaneda", "text": "Requeixo \u00e9 un lugar da parroquia de Requeixo no concello ourens\u00e1n de Manzaneda na comarca da Terra de Trives. Ti\u00f1a 44 habitantes no ano 2012 segundo datos do INE e do IGE, dos cales 22 eran homes e 22 mulleres."}
{"id": "257543", "revid": "1131", "url": "https://gl.wikipedia.org/wiki?curid=257543", "title": "Monte da Peneda", "text": "O monte da Peneda \u00e9 un pico monta\u00f1oso galego. Ten unha altitude de 329 metros e est\u00e1 localizado na parroquia redondel\u00e1 do Viso. Dende o seu cumio p\u00f3dese observar a R\u00eda de Vigo, as illas C\u00edes e mesmo a Praia de Cesantes e a Illa de San Sim\u00f3n.\nHistoria.\nPola s\u00faa localizaci\u00f3n estrat\u00e9xica, ao ser un punto elevado no medio dunha orograf\u00eda cha, foi empregado como asentamento castrexo, a\u00ednda que do castro da Peneda s\u00f3 se conservan os restos dos muros exteriores. Tam\u00e9n por esta mesma raz\u00f3n pertenceu a Pedro Madruga, famoso por facer fronte ao centralismo dos Reis Cat\u00f3licos. Tam\u00e9n se constru\u00edron varios castelos medievais, posteriormente asolados en diferentes conflitos. Destaca sobre todo o castelo de Castriz\u00e1n levantado en 1477 polo Arcebispo de Santiago Don Alonso de Fonseca II, para cercar o castelo de Soutomaior e manter o control sobre Pedro Madruga.\nCapela da Virxe das Neves.\nUn dos elementos m\u00e1is co\u00f1ecidos deste monte \u00e9 a a\u00ednda en p\u00e9 Capela da Virxe das Neves, tam\u00e9n co\u00f1ecida como Ermida da Peneda. Foi constru\u00edda ao redor do s\u00e9culo XVIII e at\u00e9 o de agora foi escenario de numerosas romar\u00edas e festas. Ademais da ermida, o cumio do monte conta cun miradoiro dende o cal \u00e9 pos\u00edbel ver os arredores da parroquia e ata as Illas C\u00edes."}
{"id": "257544", "revid": "85894", "url": "https://gl.wikipedia.org/wiki?curid=257544", "title": "O Bolo, Garab\u00e1s, Maside", "text": "O Bolo \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 65 habitantes no ano 2021 segundo datos do INE e do IGE, dos cales 30 eran homes e 35 mulleres."}
{"id": "257545", "revid": "1131", "url": "https://gl.wikipedia.org/wiki?curid=257545", "title": "Capela da Virxe das Neves", "text": "A capela da Virxe das Neves, tam\u00e9n co\u00f1ecida como capela da Virxe da Peneda, \u00e9 unha ermida barroca situada na parroquia redondel\u00e1 do Viso. Foi constru\u00edda arredor do s\u00e9culo XVIII, e que at\u00e9 o de agora foi escenario de numerosas romar\u00edas e festas, sendo o 5 de agosto o d\u00eda no que se honra \u00e1 virxe.\nEst\u00e1 constru\u00edda sobre os restos onde en 1477 Alonso II de Fonseca mandou constru\u00edr o Castelo de Castriz\u00e1n, conquistado e destru\u00eddo por Pedro Madruga dous anos despois.\nA capela ten unha orixe barroca, ao contrario que a maior\u00eda das igrexas do concello, de estilo rom\u00e1nico. O teito foi orixinariamente de madeira, mais a finais do s\u00e9culo XIX foi substitu\u00eddo por unha c\u00fapula de pedra. A s\u00faa base \u00e9 rectangular e cunha cuberta a d\u00faas augas dunha nave dividida en dous tramos por un arco faix\u00f3n de medio punto, con b\u00f3veda de can\u00f3n e arco triunfal apuntado."}
{"id": "257546", "revid": "2520", "url": "https://gl.wikipedia.org/wiki?curid=257546", "title": "Capela da Virxe da Peneda", "text": ""}
{"id": "257547", "revid": "2520", "url": "https://gl.wikipedia.org/wiki?curid=257547", "title": "Ermida da Peneda", "text": ""}
{"id": "257548", "revid": "89787", "url": "https://gl.wikipedia.org/wiki?curid=257548", "title": "Club de Remo Puebla", "text": "O Club de Remo Puebla \u00e9 un club de remo do concello coru\u00f1\u00e9s da Pobra do Carami\u00f1al. Actualmente compite na segunda categor\u00eda da Liga Galega de Trai\u00f1eiras, denominada LGT-A.\nHistoria.\nO Club de Remo Puebla fund\u00e1rono en 1979 un grupo de persoas da localidade, que coa colaboraci\u00f3n de Carmela Arias y D\u00edaz de R\u00e1bago, que patrocinou a compra da primeira trai\u00f1eira (que foi bautizada co nome de \"Carmela\"), recuperaron para o concello un dos deportes m\u00e1is tradicionais das vilas mari\u00f1eiras da r\u00eda de Arousa. Ese mesmo ano, o club presidido por Valent\u00edn Hermo Rios participou en varias competici\u00f3ns na modalidade de trai\u00f1eira.\nPor\u00e9n non foi ata o ano 1981 cando se puxo en funcionamento o remo en categor\u00edas inferiores. Foi ese ano cando o club adquiriu o primeiro batel (o \"Delf\u00edn I\"), comezando a participaci\u00f3n nas regatas desta modalidade.\nNos seus primeiros anos o club desenvolveu a s\u00faa actividade no edificio da antiga lonxa situada ao p\u00e9 do embarcadoiro, ata que no ano 1983 unha decisi\u00f3n do goberno local desaloxou o club desas instalaci\u00f3ns, iniciando un longo peregrinar por m\u00faltiples locais. Ese mesmo ano, non obstante, chegou o primeiro grande \u00e9xito deportivo da entidade coa clasificaci\u00f3n da \"Carmela\" para os campionatos de Espa\u00f1a que se celebrar\u00edan na localidade c\u00e1ntabra de Castro Urdiales, onde a embarcaci\u00f3n patroneada por \"Quico Moure\" finalizou na sexta posici\u00f3n.\nEn 1984, con Francisco Moure como novo presidente da sociedade, esta conseguiu o maior logro deportivo na historia da Pobra do Carami\u00f1al ao proclamarse Campi\u00f3n de Espa\u00f1a de bateis na categor\u00eda infantil en augas de Castro Urdiales, conseguindo a tripulaci\u00f3n integrada por Silverio como patr\u00f3n, Call\u00f3n, Josemari, Noli e Fr\u00e1n, o primeiro t\u00edtulo estatal de bateis para Galiza. Ese mesmo ano o equipo de cadetes finalizou no quinto posto estatal. Nos seguintes anos o club estivo presente de xeito ininterrompido nos campionatos estatais de bateis cos xuven\u00eds no ano 1985, e os infant\u00eds e cadetes no 1986, obtendo a medalla de bronce cos cadetes, e cos cadetes no ano 1987.\nNo ano 1985 o club mercou a s\u00faa primeira trai\u00f1eira, e ese mesmo ano acadou a clasificaci\u00f3n nas categor\u00edas xuvenil e s\u00e9nior para o Campionato de Espa\u00f1a, no que acadaron o sexto e s\u00e9timo posto respectivamente.\nXa en 1988, baixo a presidencia de Cipriano A. Fuentes (que asumira a direcci\u00f3n do club en decembro de 1986) e tras unha exitosa tempada na modalidade de trai\u00f1eira, a \"Carmela\" clasificouse para os campionatos de Espa\u00f1a que se celebrar\u00edan en Bermeo, onde repetiu a sexta posici\u00f3n. Este mesmo ano ga\u00f1ou a primeira Bandeira Deputaci\u00f3n da Coru\u00f1a.\nAta o ano 1994, logo de m\u00faltiples dificultades e de estar preto da desaparici\u00f3n debido principalmente \u00e1 falla de instalaci\u00f3ns, e xa baixo a presidencia de Andr\u00e9s Fern\u00e1ndez, novamente un equipo obtivon o pase ao Campionato de Espa\u00f1a, acadando a medalla de prata na categor\u00eda infantil, e proclam\u00e1ndose campi\u00f3n da Copa de Galiza.\nDende o ano 1995, o club ten unhas novas instalaci\u00f3ns situadas no Recheo do Castelo, onde disp\u00f3n de ximnasio, oficina, vestiarios e almac\u00e9n de embaracaci\u00f3ns.\nNo ano 1997 produciuse a primeira participaci\u00f3n dun equipo femeinino en competici\u00f3n estatal, acadando a oitava posici\u00f3n na categor\u00eda infantil-cadete en Castro Urdiales.\nNos anos 2004 e 2005 o club participou no Campionato de Espa\u00f1a de banco m\u00f3bil, e acadou o quinto posto en dobre skull xuvenil feminino e o cuarto posto en skiff xuvenil feminino.\nDende o ano 2005 forma parte da Asociaci\u00f3n Liga Galega de Trai\u00f1eiras, e participou dende aquela en todas as edici\u00f3ns celebradas da Liga Galega de Trai\u00f1eiras.\nNo ano 2006 celebrouse a primeira Bandeira Concello da Pobra de Trai\u00f1ieras, que continuou en 2007 coa segunda edici\u00f3n.\nNa tempada 2008, baixo a direcci\u00f3n t\u00e9cnica de Andr\u00e9s Dom\u00ednguez en categor\u00edas inferiores e Daniel V\u00e1zquez cos xuven\u00eds e s\u00e9nior, o club acadou a participaci\u00f3n en todas as categor\u00edas masculinas de banco fixo, con dous equipos de bateis competindo nas categor\u00edas infantil e cadete, e un equipo batel nas categor\u00edas xuvenil e s\u00e9nior. Na modalidade de traineri\u00f1as participou cun equipo na categor\u00eda xuvenil e dous na categor\u00eda s\u00e9nior. Ese ano o club conseguiu dous primeiros postos no Campionato Territorial de Bateis e Traineri\u00f1as en categor\u00eda xuvenil, un cuarto posto no Campionato Territorial de Trai\u00f1eiras en categor\u00eda s\u00e9nior (clasific\u00e1ndose tanto os xuven\u00eds como os s\u00e9nior para o Campionato Galego, no que finalizaron no cuarto e oitavo posto respectivamente e permitindo aos xuven\u00eds a participaci\u00f3n no Campionato de Espa\u00f1a celebrado en Castro Urdiales, onde conseguiu o oitavo posto), mentres que na modalidade de trai\u00f1eiras o club conseguiu o noveno posto na Liga Galega de Trai\u00f1erias (mellorando a s\u00faa clasificaci\u00f3n das edici\u00f3ns precedentes)."}
{"id": "257549", "revid": "1131", "url": "https://gl.wikipedia.org/wiki?curid=257549", "title": "O Bolo (hom\u00f3nimos)", "text": "O top\u00f3nimo O Bolo pode referirse a:"}
{"id": "257550", "revid": "85894", "url": "https://gl.wikipedia.org/wiki?curid=257550", "title": "Bouzas, Garab\u00e1s, Maside", "text": "Bouzas \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 43 habitantes no ano 2012 segundo datos do INE e do IGE, dos cales 25 eran homes e 18 mulleres."}
{"id": "257551", "revid": "85894", "url": "https://gl.wikipedia.org/wiki?curid=257551", "title": "Canedo, Garab\u00e1s, Maside", "text": "Canedo \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 27 habitantes no ano 2012 segundo datos do INE e do IGE, dos cales 14 eran homes e 13 mulleres."}
{"id": "257552", "revid": "85894", "url": "https://gl.wikipedia.org/wiki?curid=257552", "title": "A Carreira, Garab\u00e1s, Maside", "text": "A Carreira \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 34 habitantes no ano 2012 segundo datos do INE e do IGE, dos cales 18 eran homes e 16 mulleres."}
{"id": "257553", "revid": "85894", "url": "https://gl.wikipedia.org/wiki?curid=257553", "title": "Costanza, Garab\u00e1s, Maside", "text": "Costanza \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 34 habitantes no ano 2012 segundo datos do INE e do IGE, dos cales 13 eran homes e 21 mulleres."}
{"id": "257554", "revid": "1131", "url": "https://gl.wikipedia.org/wiki?curid=257554", "title": "Costanza", "text": "O top\u00f3nimo galego Costanza pode referirse a:"}
{"id": "257555", "revid": "88215", "url": "https://gl.wikipedia.org/wiki?curid=257555", "title": "Andr\u00e9 Gaboriaud", "text": "Andr\u00e9 Gaboriaud, nado en G\u00e9mozac o 1 de maio de 1895 e finado en Meschers-sur-Gironde o 23 de novembro de 1969, foi un tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nAndr\u00e9 Gaboriaud participou nos Xogos Ol\u00edmpicos de 1928 de \u00c1msterdan en florete, nos que o equipo franc\u00e9s foi segundo, logrando a medalla de prata."}
{"id": "257556", "revid": "88215", "url": "https://gl.wikipedia.org/wiki?curid=257556", "title": "Henri Jobier", "text": "Louis Pierre Henri Jobier, nado en Courson-les-Carri\u00e8res o 6 de xullo de 1879 e finado en Par\u00eds o 25 de marzo de 1930, foi un tirador de esgrima franc\u00e9s, ga\u00f1ador dunha medalla ol\u00edmpica. \nTraxectoria.\nTivo unha primeira participaci\u00f3n nos Xogos Ol\u00edmpicos de 1900 en florete individual sen lograr medalla pero Xogos Ol\u00edmpicos de 1924 de Par\u00eds competiu en florete por equipos, logrando a medalla de ouro."}
{"id": "257557", "revid": "88215", "url": "https://gl.wikipedia.org/wiki?curid=257557", "title": "Alphonse Kirchhoffer", "text": "Simon Alphonse Kirchhoffer, nado en Par\u00eds o 19 de decembro de 1873 e finado na mesma cidade o 30 de xu\u00f1o de 1913, foi un mestre de armas e tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nKirchhoffer era oficial na reserva e profesor nunha sala de armas parisiense. Participou nos Xogos Ol\u00edmpicos de 1900 de Par\u00eds na proba de florete profesional perdendo na final co tam\u00e9n franc\u00e9s Lucien M\u00e9rignac, logrando a medalla de prata."}
{"id": "257558", "revid": "98629", "url": "https://gl.wikipedia.org/wiki?curid=257558", "title": "Henri Laurent", "text": "Henri Albert Fernand Laurent, nado en Beaulieu-sur-Loire o 1 de abril de 1881 e finado en La Rochelle o 14 de febreirode 1954, foi mestre de armas e tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nQuedou orfo aos trece anos e foi educado cas de seu t\u00edo, Alphonse Laurent que exerc\u00eda como mestre de armas en Par\u00eds. Participou nos Xogos Ol\u00edmpicos de 1900 de Par\u00eds na proba de espada profesional, logrando a medalla de bronce. Despois dos Xogos estivo un tempo en Inglaterra mellorando a s\u00faa formaci\u00f3n esgrim\u00edstica, e ga\u00f1ou varios torneos internacionais e foi membro da secci\u00f3n t\u00e9cnica de espada da Federaci\u00f3n Nacional de Esgrima. Mobilizado durante a primeira guerra mundial foi ferido e feito prisioneiro en 1915, enfermo de tifo curou nun hospital de Lausana e logo deu clases nunha sala de armas da cidade. Foi campi\u00f3n de Francia para profesionais en 1921 e 1923 e profesor titular da sala de armas do prestixioso Lyc\u00e9e Carnot de Par\u00eds."}
{"id": "257559", "revid": "88215", "url": "https://gl.wikipedia.org/wiki?curid=257559", "title": "Henri Masson", "text": "Henri Masson, nado en Par\u00eds o 17 de xaneiro de 1872 e finado en Meudon o 17 de xaneiro de 1963, foi un tirador de esgrima franc\u00e9s, ga\u00f1ador dunha medalla ol\u00edmpica. \nTraxectoria.\nParticipou nos Xogos Ol\u00edmpicos de 1900 de Par\u00eds, ga\u00f1ando a medalla de prata en florete, derrotado polo tam\u00e9n franc\u00e9s \u00c9mile Coste na final."}
{"id": "257564", "revid": "1131", "url": "https://gl.wikipedia.org/wiki?curid=257564", "title": "Cemiterio de Santo Amaro de Pontevedra", "text": "O cemiterio municipal de Santo Amaro (tam\u00e9n co\u00f1ecido como \"San Mauro\") \u00e9 un camposanto da parroquia de Mourente, no concello de Pontevedra. Tr\u00e1tase do cemiterio m\u00e1is grande de todo o municipio. Foi proxectado en 1879 polo arquitecto municipal Alejandro Rodr\u00edguez Sesmero e inaugurado o 29 de setembro de 1882. O primeiro persoeiro famoso en ser enterrado aqu\u00ed foi o escritor pontevedr\u00e9s Andr\u00e9s Muruais, finado d\u00edas despois da inauguraci\u00f3n do recinto.\nEn 2012 o concello puxo en marcha un programa de visitas guiadas polo camposanto.\nPersonaxes ilustres.\nAlg\u00fans persoeiros enterrados no camposanto:"}
{"id": "257566", "revid": "89787", "url": "https://gl.wikipedia.org/wiki?curid=257566", "title": "Oper\u00f3n", "text": "En xen\u00e9tica, un oper\u00f3n \u00e9 unha unidade funcional do ADN xen\u00f3mico bacteriano ou m\u00e1is raramente eucari\u00f3tico ou v\u00edrico, que cont\u00e9n un grupo de xenes e rexi\u00f3ns regulatorias, que est\u00e1n baixo o control dun s\u00f3 sinal regulatorio ou promotor. Os xenes do oper\u00f3n son transcritos xuntos a ARNm e despois poden ser traducidos xuntos no citoplasma ou sofen primeiro un trans-splicing para crear ARNm monocistr\u00f3nicos que se traducen por separado, \u00e9 dicir, f\u00f3rmanse varias mol\u00e9culas de ARNm a partir do ARNm inicial grande, as cales codifican cada unha un s\u00f3 produto x\u00e9nico (prote\u00edna). O resultado disto \u00e9 que os xenes que cont\u00e9n o oper\u00f3n se expresan xuntos ou non se expresan en absoluto. Deben ser \"cotranscritos\" ou \"corregulados\" varios xenes para definir un oper\u00f3n.\nInicialmente pens\u00e1base que os oper\u00f3ns exist\u00edan s\u00f3 nos procariotas, pero despois atop\u00e1ronse alg\u00fans en eucariotas e virus. Desdo o descubrimento dos primeiros oper\u00f3ns en eucariotas a principios da d\u00e9cada de 1990, acumul\u00e1ronse m\u00e1is evidencias que indican que os oper\u00f3ns son m\u00e1is com\u00fans do que previamente se pensaba. En xeral, a expresi\u00f3n dos oper\u00f3ns procari\u00f3ticos orixina a formaci\u00f3n dun ARNm policistr\u00f3nico, mentres que nos oper\u00f3ns eucariotas f\u00f3rmanse ARNm policistr\u00f3nicos ou monocistr\u00f3nicos procedentes da clivaxe de transcritos iniciais policistr\u00f3nicos, segundo os casos.\nTam\u00e9n se atoparon oper\u00f3ns en virus, como os bacteri\u00f3fagos. Por exemplo, os fagos T7 te\u00f1en dous oper\u00f3ns, o primeiro codifica varios produtos inclu\u00edndo unha ARN polimerase T7 especial, que pode unirse e transcribir o segundo oper\u00f3n, o cal cont\u00e9n un xene de lise, que se cre causa que a c\u00e9lula h\u00f3spede estoupe.\nUn oper\u00f3n cont\u00e9n un ou m\u00e1is xenes estruturais, que se tanscriben xeralmente como un ARNm policistr\u00f3nico (unha soa mol\u00e9cula de ARNm que codifica m\u00e1is dunha prote\u00edna). Con todo, a definici\u00f3n de oper\u00f3n non require que o ARNm sexa necesariamente policistr\u00f3nico, a\u00ednda que isto sexa o m\u00e1is com\u00fan. Augas arriba dos xenes estruturais enc\u00f3ntrase unha secuencia promotora, que proporciona un sitio para que se una a ARN polimerase e inicie a transcrici\u00f3n. Preto do promotor hai unha secci\u00f3n do ADN denominada \"operador\".\nHistoria.\nO termo \"oper\u00f3n\" foi proposto por primeira vez nun curto artigo publicado en 1960 pola Academia Francesa de Ciencias. Neste documento explic\u00e1base a teor\u00eda xeral do oper\u00f3n. Esta teor\u00eda propo\u00f1ia que todos os xenes est\u00e1n controlados por medio de oper\u00f3ns por un mecanismo regulatorio de retroalimentaci\u00f3n simple, a represi\u00f3n. M\u00e1is tarde, descubriuse que a regulaci\u00f3n de xenes \u00e9 un proceso moito m\u00e1is complicado. En realidade, non \u00e9 posible falar dun mecanismos de regulaci\u00f3n xeral, porque diferentes oper\u00f3ns te\u00f1en diferentes mecanismos de regulaci\u00f3n. A pesar das modificaci\u00f3ns que sufriu, o desenvolvemento deste concepto consid\u00e9rase un evento destacado na historia da biolox\u00eda molecular. O primeiro oper\u00f3n que foi descrito foi o oper\u00f3n \"lac\" de \"Escherichia coli\". Fran\u00e7ois Jacob, Andr\u00e9 Michel Lwoff e Jacques Monod foron galardoados co Premio Nobel de Medicina de 1965 polos seus descubrimentos sobre os oper\u00f3ns e a s\u00edntese v\u00edrica.\nIntroduci\u00f3n.\nOs oper\u00f3ns aparecen principalmente en procariotas pero tam\u00e9n nalg\u00fans eucariotas, como nematodos como \"Caenorhabditis elegans\" e a mosca \"Drosophila melanogaster\". Os xenes de ARNr xeralmente existen formando oper\u00f3ns, e foron atopados en moitos eucariotas inclu\u00edndo os cordados. Un oper\u00f3n est\u00e1 formado por varios xenes estruturais organizados baixo o control dun promotor com\u00fan e regulados por un operador com\u00fan. Def\u00ednese como un conxunto de xenes estruturais adxacentes, e sinais regulatorios adxacentes que afectan \u00e1 transcrici\u00f3n dos xenes estruturais. Os reguladores dun determinado oper\u00f3n, como son os represores, correpresores, e activadores, non est\u00e1n necesariamente codificados polo oper\u00f3n ao cal regulan. A localizaci\u00f3n e condici\u00f3ns dos reguladores, promotores, operadores e secuencias de ADN estruturais poden determinar os efectos de mutaci\u00f3ns com\u00fans.\nOs oper\u00f3ns est\u00e1n relacionados cos regul\u00f3ns, estimul\u00f3ns e modul\u00f3ns; pero mentres que os operons conte\u00f1en un conxunto de xenes regulados polo mesmo operador, os regul\u00f3ns conte\u00f1en un conxunto de xenes que est\u00e1n regulados por unha soa prote\u00edna, e os estimul\u00f3ns conte\u00f1en un conxunto de xenes regulados por un s\u00f3 est\u00edmulo celular. Segundo os seus autores o termo oper\u00f3n significa \"operar\".\nEstrutura xeral dun oper\u00f3n.\nUn oper\u00f3n consta de 3 compo\u00f1entes b\u00e1sicos no ADN:\nAdemais, poden conter un xene regulador. Este non sempre est\u00e1 inclu\u00eddo no oper\u00f3n, e consiste nun xene que se expresa constantemente, que codifica unha prote\u00edna represora. Este xene regulatorio non ten por que ser adxacente ou nin sequera pr\u00f3ximo do oper\u00f3n.\nRegulaci\u00f3n.\nO control dun oper\u00f3n \u00e9 un tipo de regulaci\u00f3n x\u00e9nica que permite aos organismos regular a expresi\u00f3n de varios xenes dependendo das condici\u00f3ns ambientais. A regulaci\u00f3n dun oper\u00f3n pode ser negativa ou positiva por induci\u00f3n ou por represi\u00f3n.\nO control negativo implica a uni\u00f3n dun represor ao operador, que impide a transcrici\u00f3n.\nOs oper\u00f3ns pode ser tam\u00e9n controlados positivamente. No control positivo, unha prote\u00edna activadora estimula a transcrici\u00f3n ao unirse ao ADN (xeralmente nun sitio diferente do operador).\nO oper\u00f3n \"lac\".\nO oper\u00f3n \"lac\" da bacteria \"Escherichia coli\" foi o primeiro oper\u00f3n que se descubriu e \u00e9 o exemplo t\u00edpico de funcionamento dun oper\u00f3n. Consta de tres xenes adxacentes estruturais (que interve\u00f1en no metabolismo da lactosa), un promotor, un terminador, e un operador. O oper\u00f3n \"lac\" est\u00e1 regulado por varios factores como a dispo\u00f1ibilidade de glicosa e de lactosa. S\u00f3 est\u00e1 activo se na c\u00e9lula non hai glicosa pero si lactosa. \u00c9 un exemplo de modelo desrepresible (inducible negativo).\nO oper\u00f3n \"trp\".\nO oper\u00f3n \"trp\" (do tript\u00f3fano) de \"E, coli\", descuberto en 1953 por Jacques Monod e os seus colegas, foi o primeiro oper\u00f3n represible que se descubriu. Mentres que o oper\u00f3n \"lac\" pode ser activado pola alolactosa, o oper\u00f3n \"trp\" \u00e9 inhibido polo tript\u00f3fano. Este oper\u00f3n cont\u00e9n cinco xenes estruturais: trp E, trp D, trp C, trp B, e trp A, que codifican a tript\u00f3fano sintetase. Tam\u00e9n cont\u00e9n un promotor ao que se une a ARN polimerase e un operador que bloquea a transcrici\u00f3n cando se une a el a prote\u00edna sintetizada polo xene represor (trp R). No oper\u00f3n \"lac\", a alolactosa \u00fanese ao represor e impide que este reprima a transcrici\u00f3n dos xenes, mentres que no oper\u00f3n \"trp\", o tript\u00f3fano \u00fanese ao represor e isto permite que o represor reprima a transcrici\u00f3n dos xenes. Ademais, a diferenza do oper\u00f3n \"lac\", o oper\u00f3n \"trp\" cont\u00e9n un p\u00e9ptido l\u00edder e unha secuencia atenuadora, que permite unha regulaci\u00f3n graduada. Este \u00e9 un exemplo de modelo correpresible (represible negativo).\nPredici\u00f3n do n\u00famero e organizaci\u00f3n de oper\u00f3ns.\nO n\u00famero e organizaci\u00f3n de oper\u00f3ns foi estudado m\u00e1is intensamente en \"E. coli\". Como resultado dos co\u00f1ecementos adquiridos e dos co\u00f1ecementos de xen\u00f3mica, fix\u00e9ronse predici\u00f3ns de oper\u00f3ns baseadas na secuencia xen\u00f3mica dun organismo.\nUn m\u00e9todo de predici\u00f3n utiliza a distancia interx\u00e9nica entre marcos de lectura como un preditor primario do n\u00famero de oper\u00f3ns no xenoma. A separaci\u00f3n simplemente cambia o marco e garante que a lectura \u00e9 eficiente. Existen tramos m\u00e1is longos onde os oper\u00f3ns empezan e acaban, a mi\u00fado de ata 40\u201350 bases.\nUn m\u00e9todo alternativo para predicir oper\u00f3ns bas\u00e9ase en atopar \"clusters\" de xenes nos que a orde e orienraci\u00f3n dos xenes est\u00e1 conservada en dous ou m\u00e1is xenomas.\nA predici\u00f3n de oper\u00f3ns \u00e9 mesmo m\u00e1is exacta se consideramos o tipo funcional de mol\u00e9culas. As bacterias te\u00f1en agrupados os seus marcos de lectura en unidades, secuestrados polas s\u00faa coimplicaci\u00f3n na formaci\u00f3n de complexos proteicos, v\u00edas metab\u00f3licas com\u00fans, ou compartici\u00f3n de substratos e transportadores. As\u00ed, unha predici\u00f3n exacta deber\u00eda ter en conta todos estes datos, o cal \u00e9 unha dif\u00edcil tarefa.\nO laboratorio de Pascale Cossart foi o primeiro que identificou experimentalmente todos os oper\u00f3ns dun microorganismo, \"Listeria monocytogenes\". Os seus 517 oper\u00f3ns policistr\u00f3nicos foron listados nun estudo de 2009 que describ\u00eda os cambios globais na transcrici\u00f3n que ti\u00f1an lugar en \"L. monocytogenes\" baixo diferentes condici\u00f3ns."}
{"id": "257568", "revid": "27155", "url": "https://gl.wikipedia.org/wiki?curid=257568", "title": "Planctomicetes", "text": ""}
{"id": "257577", "revid": "1131", "url": "https://gl.wikipedia.org/wiki?curid=257577", "title": "Eduardo Vincenti Reguera", "text": ""}
{"id": "257582", "revid": "1131", "url": "https://gl.wikipedia.org/wiki?curid=257582", "title": "Jes\u00fas Muruais Rodr\u00edguez", "text": ""}
{"id": "257583", "revid": "88215", "url": "https://gl.wikipedia.org/wiki?curid=257583", "title": "Lucien M\u00e9rignac", "text": "Lucien M\u00e9rignac, nado en Par\u00eds o 5 de outubro de 1873 e finado o 1 de marzo de 1941, foi un mestre de armas e tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nDe orixe nobre, vi\u00f1a de familia de esgrimistas, era fillo de Louis M\u00e9rignac, mestre de armas e sobri\u00f1o de Emile M\u00e9rignac, autor dunha historia da esgrima en dous tomos. Participou nos Xogos Ol\u00edmpicos de 1900 de Par\u00eds na proba de florete individual, batendo ao seu compatriota Alphonse Kirchhoffer na final, co que logrou a medalla de ouro. En 1908 fundou a proposta do goberno mexicano a Escola Maxistral Militar de Esgrima, Ximnasia e Tiro "}
{"id": "257584", "revid": "23204", "url": "https://gl.wikipedia.org/wiki?curid=257584", "title": "Terra de Trasancos", "text": "Terra de Trasancos \u00e9 o nome co que se designaba o territorio hoxe ocupado polos concellos de Ferrol, Nar\u00f3n, Valdovi\u00f1o, San Sadurni\u00f1o, Neda e Fene. O top\u00f3nimo ten a s\u00faa orixe na \u00e9poca da cultura castrexa, e mantivo o seu nome at\u00e9 a desaparici\u00f3n do Antigo r\u00e9xime a comezos do s\u00e9culo XIX, coa divisi\u00f3n territorial de Espa\u00f1a en 1833, organizando o territorio en concellos. D\u00e1 nome \u00e1s actuais parroquias de Santa Cecilia de Trasancos (Ferrol) e Trasancos (Nar\u00f3n).\nHistoria.\nNa Gallaecia previa \u00e1 romanizaci\u00f3n as divisi\u00f3ns territoriais adoitaban estar formadas por uns 50 poboados castrexos, nunha superficie duns 130\u00a0km\u00b2. Este territorio pol\u00edtico, ou \"comissium\", deu p\u00e9 \u00e1s bisbarras galegas. Na terra de Trasancos est\u00e1n contabilizados 56 castros, polo que nesa \u00e9poca supor\u00eda unha poboaci\u00f3n de aproximadamente 2.240 habitantes, contando de media oito vivendas por castro e 5 habitantes por casa.\nO 15 de outubro de 2001 Andr\u00e9 Pena Gra\u00f1a atopou no castro de Santa Comba unha lousi\u00f1a circular datada no s\u00e9culo I do tama\u00f1o e da forma dunha fusaiola duns 4 cent\u00edmetros de di\u00e1metro, cunha inscrici\u00f3n adicada a Reva: REBE TRASANCI AVG[VST]E (\"PARA REVA TRASANCIUCA\", da \u00abTerra de Trasancos\u00bb).\nToponimia.\nO top\u00f3nimo Trasancos procede do monte de Ancos, no concello de Neda, e designa tam\u00e9n as parroquias de Trasancos (Nar\u00f3n) e de Santa Cecilia de Trasancos (Ferrol)."}
{"id": "257585", "revid": "88215", "url": "https://gl.wikipedia.org/wiki?curid=257585", "title": "Jean-Baptiste Mimiague", "text": "Jean-Baptiste Mimiague, nado en Villefranche-sur-Mer o 3 de febreiro de 1871 e finado en Niza o 6 de agosto de 1929, foi un tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1900 de Par\u00eds na proba de florete individual, logrando a medalla de bronce. Desde 1919 foi mestre de armas no London Fencing Club."}
{"id": "257586", "revid": "55821", "url": "https://gl.wikipedia.org/wiki?curid=257586", "title": "Alejandro Sesmero", "text": "Alejandro Rodr\u00edguez-Sesmero Gonz\u00e1lez (nalgunhas ocasi\u00f3ns asinaba como Alejandro Sesmero), nado en Xix\u00f3n en 1843 e finado en C\u00f3rdoba (Arxentina) o 22 de outubro de 1913, foi un arquitecto que traballou en Galicia.\nTraxectoria.\nFillo de Domingo Esteban Rodr\u00edguez Sesmero, arquitecto nado en Medina del Campo. Estudou Arquitectura en Valladolid, acadando o t\u00edtulo de Mestre de Obras. Colaborou co seu pai entre 1866 e 1869 como delineante da Deputaci\u00f3n Provincial. Nese ano o seu pai trasladouse a Vigo, nomeado arquitecto municipal nesa cidade. Alejandro Sesmero foi interino nese posto entre maio de 1875 e xullo de 1876, momento en que pasou a ser arquitecto municipal interino de Pontevedra, pola renuncia de Justino Fl\u00f3rez Llamas.\nNesta cidade proxectou a expansi\u00f3n urbana cara ao exterior, logo de ser derrubada a muralla medieval. Dese\u00f1ou a Casa Consistorial de Pontevedra, a avenida de Santa Mar\u00eda, o palacete das Mendoza, a Alameda e o parque das Palmeiras, o cemiterio de San Amaro, os dep\u00f3sitos da tra\u00edda de augas en San Amaro e as fontes no casco urbano, o Pazo da Deputaci\u00f3n (xunto co seu pai), un colexio que hoxe \u00e9 o edificio da Subdelegaci\u00f3n de Defensa na provincia de Pontevedra, o antigo Mercado Municipal de 1886 e reformou a capela da Virxe do Cami\u00f1o. En 1880 foille concedida a Cruz da Real Orde de Carlos III. En 1887 parte da corporaci\u00f3n local propuxo a s\u00faa designaci\u00f3n como arquitecto municipal, mais a idea non sa\u00edu adiante porque non ti\u00f1a o t\u00edtulo oficial de arquitecto.\nDimitiu do posto e solicitou a legalizaci\u00f3n do t\u00edtulo ante a Direcci\u00f3n Xeral de Instruci\u00f3n P\u00fablica. Unha vez conseguido, abandonou a s\u00faa muller, Pilar Rubio Romea, e os seus fillos (Adelaida, Ricardo, Enrique, Mar\u00eda del Pilar, Alfonso e Margarita) e en xaneiro de 1889 marchou a Arxentina, sendo nomeado profesor de Arquitectura e Debuxo Arquitect\u00f3nico na Facultade de Ciencias F\u00edsico-Matem\u00e1ticas da Universidade Nacional de C\u00f3rdoba. Al\u00ed compaxinou a docencia co dese\u00f1o de edificios p\u00fablicos, e foi membro de tribunais de oposici\u00f3ns."}
{"id": "257587", "revid": "98293", "url": "https://gl.wikipedia.org/wiki?curid=257587", "title": "Esgrima nos Xogos Ol\u00edmpicos de 1960", "text": "Nos Xogos Ol\u00edmpicos de 1960 celebrados en Roma realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n realizouse entre o d\u00eda 29 de agosto e o 8 de setembro no Palacio de Congresos.\nNaci\u00f3ns participantes.\nUn total de 344 tiradores (266 homes e 78 mulleres) de 42 naci\u00f3ns competiron nos Xogos de Roma:"}
{"id": "257588", "revid": "85894", "url": "https://gl.wikipedia.org/wiki?curid=257588", "title": "A Eirexa, Garab\u00e1s, Maside", "text": "A Eirexa \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 19 habitantes no ano 2012 segundo datos do INE e do IGE, dos cales 7 eran homes e 12 mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "257589", "revid": "85894", "url": "https://gl.wikipedia.org/wiki?curid=257589", "title": "Faqu\u00edn, Garab\u00e1s, Maside", "text": "Faqu\u00edn \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 27 habitantes no ano 2012 segundo datos do INE e do IGE, dos cales 16 eran homes e 11 mulleres."}
{"id": "257591", "revid": "85894", "url": "https://gl.wikipedia.org/wiki?curid=257591", "title": "Garab\u00e1s, Garab\u00e1s, Maside", "text": "Garab\u00e1s \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 59 habitantes no ano 2012 segundo datos do INE e do IGE, dos cales 25 eran homes e 34 mulleres."}
{"id": "257592", "revid": "85894", "url": "https://gl.wikipedia.org/wiki?curid=257592", "title": "A Lamasa\u00edda, Garab\u00e1s, Maside", "text": "A Lamasa\u00edda \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 16 habitantes no ano 2012 segundo datos do INE e do IGE, dos cales 10 eran homes e 6 mulleres."}
{"id": "257593", "revid": "89787", "url": "https://gl.wikipedia.org/wiki?curid=257593", "title": "Castelo do Carbedo", "text": "O castelo do Carbedo \u00e9 unha fortaleza de orixe medieval, situado preto da aldea do Carbedo (Esperante, Folgoso do Courel).\nEst\u00e1 situado a 930 m de altitude no cumio dun outeiro, na beira da estrada de Seoane a Visu\u00f1a. Cons\u00e9rvanse as ru\u00ednas de muros, unha torre circular e divisi\u00f3ns interiores.\nNon se sabe certa a s\u00faa data de construci\u00f3n pero xa aparece citado en 1550 polo Licenciado Molina, que o chama \"Fortaleza de Courel\". Pertenceu a Nuno Pel\u00e1ez, que m\u00e1is tarde o deixou aos Cabaleiros da Orde de Santiago.\nEscavaci\u00f3ns.\nAs \u00faltimas exploraci\u00f3ns arqueol\u00f3xicas feitas no castelo datan de 1977 e 1979. O traballo foi realizado por un equipo coordinado por Jos\u00e9 Mar\u00eda Luz\u00f3n Nogu\u00e9 e Francisco Javier S\u00e1nchez-Palencia. Os resultados public\u00e1ronse en 1980 nun libro titulado \"El Caurel\" e editado polo Ministerio de Cultura, dentro da colecci\u00f3n:\"Excavaciones arqueol\u00f3gicas en Espa\u00f1a\"."}
{"id": "257594", "revid": "88215", "url": "https://gl.wikipedia.org/wiki?curid=257594", "title": "Mario Fern\u00e1ndez Cuesta", "text": "Mario Fern\u00e1ndez Cuesta, nado en Santander o 30 de abril de 1988, \u00e9 un futbolista espa\u00f1ol. Xoga de porteiro e o seu actual club \u00e9 o Racing de Santander."}
{"id": "257604", "revid": "85894", "url": "https://gl.wikipedia.org/wiki?curid=257604", "title": "Mund\u00edn, Garab\u00e1s, Maside", "text": "Mund\u00edn \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 81 habitantes no ano 2014 segundo datos do INE e do IGE, dos cales 39 eran homes e 42 mulleres.\nPatrimonio.\nNa aldea hai unha torre de orixe medieval, a Torre da Encomenda, de propiedade privada e cedida en 2021 ao concello de Maside."}
{"id": "257605", "revid": "85894", "url": "https://gl.wikipedia.org/wiki?curid=257605", "title": "A Pena de Abaixo, Garab\u00e1s, Maside", "text": "A Pena de Abaixo \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 3 habitantes no ano 2012 segundo datos do INE e do IGE, dos cales 1 era home e 2 mulleres."}
{"id": "257606", "revid": "85894", "url": "https://gl.wikipedia.org/wiki?curid=257606", "title": "A Pena de Arriba, Garab\u00e1s, Maside", "text": "A Pena de Arriba \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 2 habitantes no ano 2012 segundo datos do INE e do IGE, que eran homes."}
{"id": "257607", "revid": "85894", "url": "https://gl.wikipedia.org/wiki?curid=257607", "title": "Requeixo, Garab\u00e1s, Maside", "text": "Requeixo \u00e9 un lugar da parroquia de Garab\u00e1s no concello ourens\u00e1n de Maside na comarca do Carballi\u00f1o. Ti\u00f1a 10 habitantes no ano 2012 segundo datos do INE e do IGE, dos cales 6 eran homes e 4 mulleres."}
{"id": "257608", "revid": "85894", "url": "https://gl.wikipedia.org/wiki?curid=257608", "title": "Al\u00e9n, O Lago, Maside", "text": "Al\u00e9n \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 9 habitantes no ano 2012 segundo datos do INE e do IGE, dos cales 4 eran homes e 5 mulleres."}
{"id": "257609", "revid": "85894", "url": "https://gl.wikipedia.org/wiki?curid=257609", "title": "Ansamonde, O Lago, Maside", "text": "Ansamonde \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 12 habitantes no ano 2012 segundo datos do INE e do IGE, dos cales 6 eran homes e 6 mulleres."}
{"id": "257610", "revid": "85894", "url": "https://gl.wikipedia.org/wiki?curid=257610", "title": "Bouzas, O Lago, Maside", "text": "Bouzas \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 77 habitantes no ano 2012 segundo datos do INE e do IGE, dos cales 41 eran homes e 36 mulleres."}
{"id": "257611", "revid": "85894", "url": "https://gl.wikipedia.org/wiki?curid=257611", "title": "Est\u00faniga, O Lago, Maside", "text": "Est\u00faniga \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 4 habitantes no ano 2012 segundo datos do INE e do IGE, dos cales 2 eran homes e 2 mulleres."}
{"id": "257612", "revid": "85894", "url": "https://gl.wikipedia.org/wiki?curid=257612", "title": "Lavandeira, O Lago, Maside", "text": "Lavandeira \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Segundo o INE e o IGE en 2012 ti\u00f1a oito habitantes (tres homes e cinco mulleres)."}
{"id": "257613", "revid": "85894", "url": "https://gl.wikipedia.org/wiki?curid=257613", "title": "Viveiro, Viveiro", "text": "Santa Mar\u00eda e Santiago de Viveiro \u00e9 unha parroquia do concello lugu\u00e9s de Viveiro na comarca da Mari\u00f1a Occidental. No ano 2019 ti\u00f1a 7.554 habitantes (3.731 homes e 3.823 mulleres) distribu\u00eddos nunha soa entidade de poboaci\u00f3n."}
{"id": "257615", "revid": "5863", "url": "https://gl.wikipedia.org/wiki?curid=257615", "title": "Joaqu\u00edn Baeza Nieto", "text": "Joaqu\u00edn Baeza Nieto, nado en Tenerife en 1829 e finado en xullo de 1891, foi un pol\u00edtico galego.\nTraxectoria.\nFoi vivir a Pontevedra tras casar con Isabel Saravia Pardo, filla de Fernando Sarabia, e foi pai de Fernando Baeza Saravia. Mercou a granxa de Monte Porreiro logo da desamortizaci\u00f3n.\nQuixo facer unha devesa real para destinar a madeira a buques da Armada, pero atopouse coa oposici\u00f3n veci\u00f1al. En 1867 subhastou a rifa.\nFoi elixido deputado por Pontevedra en 1854 e volveu ser elixido polo mesmo distrito en 1869. Foi nomeado director da Gaceta e administrador da Imprenta Nacional en 1870. Foi elixido senador pola provincia de Pontevedra en 1872. Foi gobernador civil de Salamanca, Xa\u00e9n (1881) e Alacant (1883).\nCasou en segundas nupcias con Gracia Mart\u00ednez Clavero."}
{"id": "257617", "revid": "1888", "url": "https://gl.wikipedia.org/wiki?curid=257617", "title": "Joaqu\u00edn Baeza y Nieto", "text": ""}
{"id": "257621", "revid": "5863", "url": "https://gl.wikipedia.org/wiki?curid=257621", "title": "Fernando Sarabia", "text": "Fernando Sarabia Zuazo, nado en 1781 e finado en Pontevedra o 15 de setembro de 1849, foi un militar e pol\u00edtico galego.\nTraxectoria.\nCoronel de Artiller\u00eda. Foi alcalde de Pontevedra, deputado a Cortes en representaci\u00f3n do Reino de Galicia en 1822 e deputado provincial. Casou con Luisa Pardo Osorio e foi pai de Isabel Sarabia Pardo, que casou con Joaqu\u00edn Baeza Nieto."}
{"id": "257622", "revid": "1888", "url": "https://gl.wikipedia.org/wiki?curid=257622", "title": "Fernando Saravia Zuazo", "text": ""}
{"id": "257623", "revid": "1888", "url": "https://gl.wikipedia.org/wiki?curid=257623", "title": "Fernando Sarabia Zuazo", "text": ""}
{"id": "257624", "revid": "1888", "url": "https://gl.wikipedia.org/wiki?curid=257624", "title": "Fernando Sarabia Abreu", "text": ""}
{"id": "257625", "revid": "1888", "url": "https://gl.wikipedia.org/wiki?curid=257625", "title": "Fernando Saravia", "text": ""}
{"id": "257630", "revid": "1131", "url": "https://gl.wikipedia.org/wiki?curid=257630", "title": "Alejandro Rodr\u00edguez Sesmero", "text": ""}
{"id": "257631", "revid": "98629", "url": "https://gl.wikipedia.org/wiki?curid=257631", "title": "Actual", "text": "A pa\u00f1abra actual pode referirse a:"}
{"id": "257633", "revid": "98629", "url": "https://gl.wikipedia.org/wiki?curid=257633", "title": "Historia do mundo actual", "text": "Historia do mundo actual, historia inmediata, historia do presente ou historia do tempo presente son distintos nomes para unha disciplina historiogr\u00e1fica de recente creaci\u00f3n e de utilizaci\u00f3n non xeneralizada no \u00e1mbito acad\u00e9mico. Xorde por unha escisi\u00f3n da historia contempor\u00e1nea, inevitabelmente dilatada polo paso do tempo.\nComo nova \u00e1rea de co\u00f1ecemento historiogr\u00e1fico nace pola necesidade de recuperar o sentido do termo contempor\u00e1neo como tempo coet\u00e1neo ao da experiencia vivida. A delimitaci\u00f3n da \"historia do presente\" ou \"do mundo actual\" depende non s\u00f3 das vivencias das diversas xeraci\u00f3ns que coexisten nun momento dado, sen\u00f3n da conciencia hist\u00f3rica e do uso p\u00fablico do pasado pola pol\u00edtica, os grupos sociais e os medios de comunicaci\u00f3n. Os estudos sobre a memoria hist\u00f3rica, de gran difusi\u00f3n na actualidade, est\u00e1n estreitamente vinculados.\nCo uso de termos explicitamente ligados ao presente e ao inmediato ins\u00edstese na s\u00faa aplicaci\u00f3n preferentemente para referirse \u00e1 m\u00e1is recente actualidade, co que o seu obxecto est\u00e1 en permanente construci\u00f3n. A diferenza co periodismo, que se ocupa tam\u00e9n da narraci\u00f3n da actualidade consiste na aplicaci\u00f3n da metodolox\u00eda propia da ciencia hist\u00f3rica. O problema da obxectividade \u00e9 o que m\u00e1is facilmente pode afectar ao historiador da historia inmediata ou do tempo presente; a\u00ednda que tampouco ocorre que para \u00e9pocas m\u00e1is pret\u00e9ritas se consiga totalmente, a pesar de que para elas debese operar a perspectiva e os intereses lonxincuos que d\u00e1 o paso do tempo. Eric Hobsbawm argumenta que o historiador mant\u00e9n unha relaci\u00f3n moi persoal incluso co per\u00edodo non vivido directamente por el, pero que viviu de forma intermediada, influ\u00eddo pola s\u00faa familia ou outros testemu\u00f1os (o que denomina \"zona de sombra\"). Para per\u00edodos m\u00e1is afastados no tempo, a identificaci\u00f3n cunha relixi\u00f3n, unha naci\u00f3n, unha civilizaci\u00f3n ou calquera outro trazo (que, a\u00ednda que careza de validez para o presente, pode ser incluso \"adoptado\" polo historiador) operar\u00eda no mesmo sentido.\nTales etiquetas historiogr\u00e1ficas son tam\u00e9n utilizadas para periodizar o segmento m\u00e1is actual da Idade Contempor\u00e1nea, cuxa determinaci\u00f3n non suscitou un acordo xeneralizado entre os historiadores do per\u00edodo: poden referirse ao mundo posterior \u00e1 ca\u00edda do muro de Berl\u00edn (1989) e \u00e1 desaparici\u00f3n do bloque comunista ligado \u00e1 Uni\u00f3n Sovi\u00e9tica, ou ao posterior aos atentados do 11-S, a\u00ednda que na s\u00faa orixe se acu\u00f1ou (por historiadores franceses como Pierre Chaunu ou Jean-Pierre Az\u00e9ma,) para designar o mundo posterior \u00e1 segunda guerra mundial (1945). Para as historias nacionais, como por exemplo a de Espa\u00f1a, tam\u00e9n se utilizan distintas datas: 1939 (final da Guerra Civil Espa\u00f1ola) ou 1975 (morte de Francisco Franco)."}
{"id": "257634", "revid": "85894", "url": "https://gl.wikipedia.org/wiki?curid=257634", "title": "Tosca\u00f1a, O Lago, Maside", "text": "Tosca\u00f1a \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 2 habitantes no ano 2012 segundo datos do INE e do IGE, dos cales 1 era home e 1 muller."}
{"id": "257635", "revid": "85894", "url": "https://gl.wikipedia.org/wiki?curid=257635", "title": "Ribi\u00f1as, O Lago, Maside", "text": "Ribi\u00f1as \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 6 habitantes no ano 2012 segundo datos do INE e do IGE, dos cales 2 eran homes e 4 mulleres."}
{"id": "257636", "revid": "85894", "url": "https://gl.wikipedia.org/wiki?curid=257636", "title": "A Reguenga, O Lago, Maside", "text": "A Reguenga \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 13 habitantes no ano 2012 segundo datos do INE e do IGE, dos cales 6 eran homes e 7 mulleres."}
{"id": "257637", "revid": "1131", "url": "https://gl.wikipedia.org/wiki?curid=257637", "title": "Reguenga", "text": "O top\u00f3nimo Reguenga pode referirse a:"}
{"id": "257638", "revid": "89787", "url": "https://gl.wikipedia.org/wiki?curid=257638", "title": "Lovada, O Lago, Maside", "text": "Lovada \u00e9 un lugar da parroquia do Lago no concello ourens\u00e1n de Maside na comarca do Carballi\u00f1o. Ti\u00f1a 29 habitantes no ano 2012 segundo datos do INE e do IGE, dos cales 14 eran homes e 15 mulleres."}
{"id": "257640", "revid": "1131", "url": "https://gl.wikipedia.org/wiki?curid=257640", "title": "A Carreira, Louredo, Maside", "text": "A Carreira \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Ti\u00f1a 36 habitantes no ano 2016 segundo datos do INE e do IGE, dos cales 18 eran homes e 18 mulleres.\nPatrimonio.\nEst\u00e1 situada entre San Cristovo de Cea e Maside. Na aldea hai d\u00faas fontes, unha situada na entrada da estrada e outra no interior cami\u00f1o da principal granxa."}
{"id": "257641", "revid": "27155", "url": "https://gl.wikipedia.org/wiki?curid=257641", "title": "Prote\u00edna represora", "text": ""}
{"id": "257642", "revid": "22795", "url": "https://gl.wikipedia.org/wiki?curid=257642", "title": "Historia inmediata", "text": ""}
{"id": "257643", "revid": "22795", "url": "https://gl.wikipedia.org/wiki?curid=257643", "title": "Historia do presente", "text": ""}
{"id": "257644", "revid": "22795", "url": "https://gl.wikipedia.org/wiki?curid=257644", "title": "Historia do tempo presente", "text": ""}
{"id": "257646", "revid": "27155", "url": "https://gl.wikipedia.org/wiki?curid=257646", "title": "Prote\u00edna activadora", "text": ""}
{"id": "257647", "revid": "23204", "url": "https://gl.wikipedia.org/wiki?curid=257647", "title": "Mitolox\u00eda das Illas H\u00e9bridas", "text": "As Illas H\u00e9bridas Interiores e Exteriores da costa oeste de Escocia est\u00e1n compostas por un gran n\u00famero de grandes e pequenas illas. Estas illas son a orixe de varios mitos e lendas nativos. As Illas H\u00e9bridas son unha parte de Escocia que sempre contou co mar para soster as pequenas comunidades que as ocuparon \u00f3 longo dos s\u00e9culos, por iso, \u00e9 natural que estes mares sexan a fonte da que xurdiron moitas destas lendas.\nEsp\u00edritos da auga.\nKelpies.\nDise que os \"kelpies\" viven nos lagos, como o de Leurbost.\nHomes azuis.\n\"Os homes azuis das Minch\" (tam\u00e9n co\u00f1ecidos como kelpies tormenta), ocupan o estreito de auga entre a illa de Lewis e o resto de Escocia, e son os que fan afogar \u00f3s mari\u00f1eiros e afundir as embarcaci\u00f3ns.\nSeonaidh (Shonny).\n\"Seonaidh\" - un esp\u00edrito da auga \u00f3 que lle ten que ser ofrecida ale.\nSereas.\nHai unha lenda que fala da existencia dunha cova de sereas en Benbecula, pero o lugar exacto \u00e9 desco\u00f1ecido. A serea morreu a comezos do s\u00e9culo XIX, logo de que fora vista durante un par de d\u00edas, por un adolescente que lle lanzou un rocha que acabou con ela. Testemu\u00f1as afirmaron que a parte superior da criatura era do tama\u00f1o dun neno, mentres que a parte inferior era un salm\u00f3n.\nMonstros acu\u00e1ticos.\nMonstros de lagos.\n\"Searrach Uisge\" - un monstro que ocupada o Lago Suainbhal. Parecido a un barco , tense noticias desta criatura dende hai s\u00e9culo e medio. Os locais din que outrora ofrec\u00edanlle cordeiros anualmente \u00e1 criatura.&lt;ref name = \"http://www.paranormaldatabase.com/islands/outedata.php\"&gt;Paranormal Database, Outer Hebrides Pages&lt;/ref&gt; Tense constancia doutras criaturas semellantes en numerosos lagos, como o lago Urubhal.\nNo lago Duvat en Eriskay, mentres andaba na busca dun cabalo que lle escapara da granxa entre a n\u00e9boa, un agricultor viu o que el pensaba que era un falso monstro do lago. Cando se achegou m\u00e1is, decatouse que estaba a ver unha criatura moi estra\u00f1a que deu un berro sobrenatural, facendo correr \u00f3 granxeiro de volta para casa.\nMonstros mari\u00f1os.\nVarios monstros mari\u00f1os te\u00f1en sido reportados nas costas da Illa de Lewis durante anos, como un avistamento de 1882 feito por un barco alem\u00e1n en Butt of Lewis. O barco, a 15 quil\u00f3metros da costa, dixo ver unha serpe de mar de m\u00e1is de 40 metros de lonxitude, con varias protuberancias que sobresa\u00edan da auga \u00f3 longo do lombo. As serpes mari\u00f1as te\u00f1en sido vistas na costa sur da illa.\nLobishomes.\nDic\u00edase que unha familia de lobishomes ocupaba unha illa en Loch Langavat. A\u00ednda que levaban moito tempo mortos, prometeran regresar se as s\u00faas tumbas eran profanadas\nLume fatuo.\nOs lumes fatuos te\u00f1en sido reportados en Sandwick. As luces que flotan arredor da zona anuncian normalmente a morte inminente dun local. Alg\u00fans din que a luz pertence a un comerciante irland\u00e9s que fora atracado e asasinado na illa.\nFadas.\nEn Luskentyre, Harris, sab\u00edase dun can que deixaba pegadas de gran tama\u00f1o na area da praia, e que estas desaparec\u00edan repentinamente a metade de cami\u00f1o. P\u00e9nsase que se trataba dun cana fada. En South Uist, unha muller que cami\u00f1aba con dous amigos en plena escuridade viu como un can do tama\u00f1o dun collie pero cunha cabeza m\u00e1is pequena e sen ollos, corr\u00eda cara ela. A criatura esvaeuse porque pertenc\u00eda \u00f3 pasado. \u00d3 chegar a casa, ela describiu o que acontecera \u00e1 s\u00faa t\u00eda, e a vella muller d\u00edxolle que se trataba dun Cu S\u00ecth, un can fada. Un dos heirlooms dos xefes do Clan MacLeod \u00e9 a Bandeira das Fadas. Numerosas tradici\u00f3ns afirman que a bandeira orixinouse como un agasallo das fadas."}
{"id": "257648", "revid": "98629", "url": "https://gl.wikipedia.org/wiki?curid=257648", "title": "Eug\u00e8ne Olivier", "text": "Eug\u00e8ne Olivier, nado en Par\u00eds o 17 de setembro de 1881 e finado na mesma cidade o 5 de maio de 1964, foi un m\u00e9dico, tirador de esgrima, heraldista e filatelista franc\u00e9s, ga\u00f1ador dunha medalla ol\u00edmpica.\nTraxectoria.\nProcedente dunha familia que por tres xeraci\u00f3ns vi\u00f1a practicando a medicina, realizou a carreira m\u00e9dica e aprendeu de Louis Ombr\u00e9danne as bases da cirurx\u00eda e da anestesia. Desde 1912 foi o xefe da cl\u00ednica cir\u00farxica anexa \u00e1 Facultade de medicina de Par\u00eds. A s\u00faa memoria de licenciatura foi \"Anatomie topographique et chirurgie du thymus\" (1913). Durante a primeira guerra mundial traballou no Centre de Fistuleux Osseux du Mont-des-Oiseaux de Hy\u00e8res, e no Centre de r\u00e9\u00e9ducation et d\u2019appareillage des Tirailleurs Marocains de San-Salvadour. Nomeado en 1919 Cabaleiro da Lexi\u00f3n de Honra a t\u00edtulo militar.\nObtivo o t\u00edtulo de doutor en ciencias e agregado da Facultade de Medicina de Par\u00eds en 1923 coa tese \"Les rapports entre la morphologie du thymus et sa vascularisation art\u00e9rielle\". De 1923 a 1926 exerceu en Lille e despois en Par\u00eds. Desde 1932 exerceu como profesor universitario como profesor de anatom\u00eda do Instituto de Educaci\u00f3n F\u00edsica da Universidade de Par\u00eds, estando \u00e1 cabeza dos traballos anat\u00f3micos da Universidade desde 1939, ano no que tam\u00e9n foi promovido a Oficial da Lexi\u00f3n de Honra. En 1942 asumiu a direcci\u00f3n do Instituto de Educaci\u00f3n F\u00edsica, e foi profesor de anatom\u00eda da Facultade de Medicina de 1946 a 1952. Foi presidente da Sociedade Francesa de Historia da Medicina, escribiu varias obras m\u00e9dicas de referenci, entre elas \"Trait\u00e9 d\u2019Ost\u00e9ologie humaine\" (1946) en colaboraci\u00f3n con Dufour, \"Anatomie de la t\u00eate et du cou\" (1936), \"Anatomie de l\u2019abdomen\" (1945) e \"Anatomie du Thorax\" (1946). Foi elixido membro libre da Acad\u00e9mie de Chirurgie en 1953.\nActividade deportiva.\nDurante os seus estudos de medicina practicou a esgrima de forma intensiva, foi membro do equipo franc\u00e9s (1905-1913) e foi un dos fundadores e primeiro presidente do Paris Universit\u00e9 Club en 1906. Participou nos Xogos Ol\u00edmpicos de 1908 de Londres onde logrou o ouro na proba de espada por equipos e o bronce no concurso individual. Derrotou o brit\u00e1nico Robert Montgomerie, mais foi superado polos seus compatriotas Gaston Alibert e Alexandre Lippmann. Houbo participar nos Xogos Ol\u00edmpicos de 1912 en Estocolmo pero horas horas antes de comezar a competici\u00f3n, Francia retirouse da esgrima por discordancias coas regras aplicadas.\nColeccionismo.\nInteresado pola her\u00e1ldica xuntou unha ampla colecci\u00f3n de encadernaci\u00f3ns her\u00e1ldicas e libros de armas e bras\u00f3ns escribindo un \"Manuel de l\u2019amateur de reliures armori\u00e9es fran\u00e7aises\" en 30 volumes publicado entre 1924 e 1931 coa colaboraci\u00f3n de Georges Hermal e R. de Roton. Asemade f\u00edxose cunha colecci\u00f3n de m\u00e1is de vinte e cinco mil ex libris. Foi presidente da Soci\u00e9t\u00e9 fran\u00e7aise d'h\u00e9raldique et de sigillographie de 1944 a 1951.\nColeccionista de marcas postais e selos postais. Foi presidente da Acad\u00e9mie de philat\u00e9lie de 1957 a 1964, posto desde o que puxo en marcha a revista \"Documents Philat\u00e9liques\". Foi tam\u00e9n membro da comisi\u00f3n de consulta para a emisi\u00f3n de selos postais do Ministerio de Correos e Telecomunicaci\u00f3ns. Foi Oficial do M\u00e9rito Postal.\nFoi igualmente coleccionista de imaxes populares, aut\u00f3grafos, bitolas de puros e outros papeis sen valor comercial, e foi presidente da Soci\u00e9t\u00e9 du Vieux Papier de 1928 a 1962."}
{"id": "257649", "revid": "85894", "url": "https://gl.wikipedia.org/wiki?curid=257649", "title": "Louredo, Louredo, Maside", "text": "Louredo \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Segundo o INE e o IGE en 2022 ti\u00f1a 60 habitantes (30 homes e 30 mulleres).\nEtimolox\u00eda.\nO top\u00f3nimo Louredo v\u00e9n do lat\u00edn (de , \"loureiro\") m\u00e1is o sufixo abundancial -, polo que \u00e9 un fit\u00f3nimo que fai referencia a un lugar onde hai dita planta."}
{"id": "257650", "revid": "85894", "url": "https://gl.wikipedia.org/wiki?curid=257650", "title": "Manz\u00f3s, Louredo, Maside", "text": "Manz\u00f3s \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Segundo o INE e o IGE en 2020 ti\u00f1a 14 habitantes, 9 homes e 5 mulleres.\nNo lugar hai un pequeno manancial do que brota auga a 17\u00a0\u00b0C."}
{"id": "257651", "revid": "1822", "url": "https://gl.wikipedia.org/wiki?curid=257651", "title": "Museo das Peregrinaci\u00f3ns", "text": ""}
{"id": "257652", "revid": "85894", "url": "https://gl.wikipedia.org/wiki?curid=257652", "title": "Mart\u00edn de Louredo, Louredo, Maside", "text": "Mart\u00edn de Louredo \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Segundo o INE e o IGE en 2016 ti\u00f1a 9 habitantes (4 homes e 5 mulleres)."}
{"id": "257653", "revid": "85894", "url": "https://gl.wikipedia.org/wiki?curid=257653", "title": "O Outeiro, Louredo, Maside", "text": "O Outeiro \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Ti\u00f1a 9 habitantes no ano 2016 segundo datos do INE e do IGE, dos cales 5 eran homes e 4 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "257654", "revid": "1131", "url": "https://gl.wikipedia.org/wiki?curid=257654", "title": "Parax\u00eds, Valboa", "text": "Parax\u00eds (\"Paraj\u00eds\" en castel\u00e1n e oficialmente) \u00e9 unha aldea do concello leon\u00e9s de Valboa, na bisbarra do Bierzo. Segundo o Instituto Nacional de Estad\u00edstica, en 2019 ti\u00f1a un habitante.\n\u00c9 famosa pola imaxe do demo conservada na ermida do Anxo da Garda, co\u00f1ecida como O Dem\u00edn, que se encontra a car\u00f3n da imaxe do Anxo da Garda. A ambas as d\u00faas g\u00e1rdaselles gran respecto e existen varias lendas sobre elas e o seu significado. Unha delas transcr\u00edbese en dialecto berciano no libro \"El Bierzo\" de Julio \u00c1lvarez Rubio. A antig\u00fcidade da imaxe do Dem\u00edn \u00e9 incerta, se ben nesa versi\u00f3n da lenda rec\u00f3llese que \"(...) e tanto! Ao parecer, xa estaba aiqu\u00ed non tempo dos mouros\"."}
{"id": "257655", "revid": "85894", "url": "https://gl.wikipedia.org/wiki?curid=257655", "title": "Ribadal, Louredo, Maside", "text": "Ribadal \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Ti\u00f1a 3 habitantes no ano 2016 segundo datos do INE e do IGE, dos cales era 1 home e 2 mulleres. "}
{"id": "257656", "revid": "1131", "url": "https://gl.wikipedia.org/wiki?curid=257656", "title": "Casta\u00f1eiras, Valboa", "text": "Casta\u00f1eiras \u00e9 unha localidade do municipio leon\u00e9s de Valboa, pertencente \u00e1 bisbarra tradicional do Bierzo. Est\u00e1 situada ao p\u00e9 do alto do Portelo (1.068 m), polo que se entra \u00e1 provincia de Lugo. As localidades m\u00e1is pr\u00f3ximas son Vilanova (0,8\u00a0km), O Cumial (2,3 km) e Parax\u00eds (5,5\u00a0km).\nCasta\u00f1eiras \u00e9 co\u00f1ecida por unha lenda (como moitas similares no Bierzo) que falaba dun \"xugo de ouro\" enterrado nas proximidades, relacionada cos mouros, os seus tesouros e o lugar onde viv\u00edan: a Corti\u00f1a dos Mouros."}
{"id": "257657", "revid": "624", "url": "https://gl.wikipedia.org/wiki?curid=257657", "title": "Ribadal", "text": "O top\u00f3nimo Ribadal pode referirse a varios lugares de Galiza:"}
{"id": "257658", "revid": "85894", "url": "https://gl.wikipedia.org/wiki?curid=257658", "title": "Sante, Louredo, Maside", "text": "Sante \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Segundo o IGE, no ano 2016 atop\u00e1base despoabado."}
{"id": "257659", "revid": "1131", "url": "https://gl.wikipedia.org/wiki?curid=257659", "title": "Canteixeira, Valboa", "text": "Canteixeira \u00e9 unha localidade do concello leon\u00e9s de Valboa, na bisbarra do Bierzo. Na aldea cons\u00e9rvanse alg\u00fans exemplares de pallozas (casas con colmado) e h\u00f3rreos, tam\u00e9n con teito de palla. Algunhas destas construci\u00f3ns cambiaron as s\u00faas cubertas antigas por placas met\u00e1licas."}
{"id": "257660", "revid": "85894", "url": "https://gl.wikipedia.org/wiki?curid=257660", "title": "Figueiredo, Maside, Maside", "text": "Figueiredo \u00e9 un lugar da parroquia de Maside no concello ourens\u00e1n de Maside na comarca do Carballi\u00f1o. Segundo o INE e o IGE en 2012 ti\u00f1a catro habitantes (dous homes e d\u00faas mulleres).\nO n\u00facleo tradicional da localidade foi arrasado polo trazado da li\u00f1a de Alta Velocidade Espa\u00f1ola en 2007-2008."}
{"id": "257661", "revid": "85894", "url": "https://gl.wikipedia.org/wiki?curid=257661", "title": "Maside, Maside, Maside", "text": "Maside \u00e9 unha vila da parroquia de Maside no concello ourens\u00e1n de Maside na comarca do Carballi\u00f1o. Segundo o INE e o IGE en 2012 ti\u00f1a 819 habitantes (396 homes e 423 mulleres).\n\u00c9 a capitalo do concello, ao que d\u00e1 nome."}
{"id": "257662", "revid": "1131", "url": "https://gl.wikipedia.org/wiki?curid=257662", "title": "Bandeira Deputaci\u00f3n da Coru\u00f1a", "text": "A Bandeira Deputaci\u00f3n da Coru\u00f1a \u00e9 unha competici\u00f3n de remo organizada anualmente en distintas localidades da provincia da Coru\u00f1a na que compiten trai\u00f1eiras de dita provincia."}
{"id": "257663", "revid": "85894", "url": "https://gl.wikipedia.org/wiki?curid=257663", "title": "Negrelle, Maside, Maside", "text": "Negrelle \u00e9 un lugar da parroquia de Maside no concello ourens\u00e1n de Maside na comarca do Carballi\u00f1o. Ti\u00f1a 27 habitantes no ano 2012 segundo datos do INE e do IGE, dos cales 13 eran homes e 14 mulleres."}
{"id": "257664", "revid": "56817", "url": "https://gl.wikipedia.org/wiki?curid=257664", "title": "Negrelle", "text": "O top\u00f3nimo Negrelle pode referirse a varios lugares de Galiza:"}
{"id": "257665", "revid": "98629", "url": "https://gl.wikipedia.org/wiki?curid=257665", "title": "Condado do Grove", "text": "O condado do Grove \u00e9 un t\u00edtulo nobiliario espa\u00f1ol outorgado polo Rei Afonso XIII o 9 de xullo de 1902. O primeiro titular foi Juan Loriga Herrera-D\u00e1vila, preceptor do rei. Recibe o nome da parroquia da vila do Grove."}
{"id": "257666", "revid": "85894", "url": "https://gl.wikipedia.org/wiki?curid=257666", "title": "Pi\u00f1eiro, Pi\u00f1eiro, Maside", "text": "Pi\u00f1eiro \u00e9 un lugar da parroquia de Pi\u00f1eiro no concello ourens\u00e1n de Maside na comarca do Carballi\u00f1o. Ti\u00f1a 31 habitantes no ano 2012 segundo datos do INE e do IGE, dos cales 17 eran homes e 14 mulleres."}
{"id": "257667", "revid": "85894", "url": "https://gl.wikipedia.org/wiki?curid=257667", "title": "As Quint\u00e1s, Pi\u00f1eiro, Maside", "text": "As Quint\u00e1s \u00e9 un lugar da parroquia de Pi\u00f1eiro no concello ourens\u00e1n de Maside na comarca do Carballi\u00f1o. Ti\u00f1a 15 habitantes no ano 2012 segundo datos do INE e do IGE, dos cales 6 eran homes e 9 mulleres."}
{"id": "257668", "revid": "85894", "url": "https://gl.wikipedia.org/wiki?curid=257668", "title": "San Ba\u00ednto, Pi\u00f1eiro, Maside", "text": "San Ba\u00ednto \u00e9 un lugar da parroquia de Pi\u00f1eiro no concello ourens\u00e1n de Maside na comarca do Carballi\u00f1o. Ti\u00f1a 9 habitantes no ano 2012 segundo datos do INE e do IGE, dos cales 4 eran homes e 5 mulleres."}
{"id": "257669", "revid": "85894", "url": "https://gl.wikipedia.org/wiki?curid=257669", "title": "San Paio, Pi\u00f1eiro, Maside", "text": "San Paio \u00e9 un lugar da parroquia de Pi\u00f1eiro no concello ourens\u00e1n de Maside na comarca do Carballi\u00f1o. Ti\u00f1a 38 habitantes no ano 2012 segundo datos do INE e do IGE, dos cales 21 eran homes e 17 mulleres."}
{"id": "257670", "revid": "85894", "url": "https://gl.wikipedia.org/wiki?curid=257670", "title": "Sobreira, Pi\u00f1eiro, Maside", "text": "Sobreira \u00e9 un lugar da parroquia de Pi\u00f1eiro no concello ourens\u00e1n de Maside na comarca do Carballi\u00f1o. Ti\u00f1a 3 habitantes no ano 2012 segundo datos do INE e do IGE, dos cales 1 era home e 2 mulleres."}
{"id": "257672", "revid": "1131", "url": "https://gl.wikipedia.org/wiki?curid=257672", "title": "Club de Remo Rianxo", "text": "O Club de Remo Rianxo \u00e9 un club de remo do concello de Rianxo. Actualmente compite na segunda categor\u00eda da Liga Galega de Trai\u00f1eiras, denominada LGT-A.\nHistoria.\nO Club de Remo de Rianxo fundouse en 1982, herdando e continuando a tradici\u00f3n de remo do concello. Inicialmente o club empregou as instalaci\u00f3ns da lonxa, pasando anos m\u00e1is tarde ao edificio no que se encontra actualmente a s\u00faa sede no porto e que conta con ximnasio e foxo de adestramento.\nP\u00f3dese falar de d\u00faas etapas na historia do club: a primeira ata o ano 1989, e a segunda de 1993 en diante, non tendo actividade entre estes dous anos.\nNa primeira etapa destaca o 5\u00ba posto acadado na Bandeira El Corte Ingl\u00e9s e o 4\u00ba na Bandeira Conde de Fenosa. Xa na segunda etapa salientan os resultados obtidos no ano 2000, cun 3\u00ba posto na Bandeira Conde de Fenosa e outro 3\u00ba posto no Campionato Galego de Trai\u00f1eiras, que xunto coa s\u00faa primeira clasificaci\u00f3n para o Campionato de Espa\u00f1a (no que conseguiu o 6\u00ba posto), que son os mellores resultados conseguidos na historia do club. Ese mesmo ano o club conseguiu a Bandeira Deputaci\u00f3n da Coru\u00f1a.\nO 2001 supuxo a confirmaci\u00f3n do club, conseguindo un 2\u00ba posto na Bandeira Deputaci\u00f3n da Coru\u00f1a, a 4\u00aa posici\u00f3n na Bandeira Condesa de Fenosa, e un 5\u00ba posto na Bandeira Xunta de Galiza.\nFroito do traballo dos \u00faltimos anos coa canteira, o club conseguiu alzarse coa Bandeira de Espa\u00f1a en categor\u00eda de cadetes na modalidade de bateles. Tam\u00e9n participou no Campionato de lla\u00fct do Mediterr\u00e1neo celebrado en D\u00e9nia (Alacant), conseguindo a medalla de bronce. No 2011 conseguiu por mediaci\u00f3n do equipo xuvenil unha nova Bandeira de Espa\u00f1a e participaron no Campionato de Espa\u00f1a de Traineri\u00f1as, chegando \u00e1 final."}
{"id": "257673", "revid": "85894", "url": "https://gl.wikipedia.org/wiki?curid=257673", "title": "Cima de Vila, Ra\u00f1estres, Maside", "text": "Cima de Vila \u00e9 un lugar da parroquia de Ra\u00f1estres no concello ourens\u00e1n de Maside na comarca do Carballi\u00f1o. Ti\u00f1a 17 habitantes no ano 2012 segundo datos do INE e do IGE, dos cales 7 eran homes e 10 mulleres."}
{"id": "257674", "revid": "85894", "url": "https://gl.wikipedia.org/wiki?curid=257674", "title": "O Mato, Ra\u00f1estres, Maside", "text": "O Mato \u00e9 un lugar da parroquia de Ra\u00f1estres no concello ourens\u00e1n de Maside na comarca do Carballi\u00f1o. Ti\u00f1a 27 habitantes no ano 2012 segundo datos do INE e do IGE, dos cales 13 eran homes e 14 mulleres."}
{"id": "257675", "revid": "85894", "url": "https://gl.wikipedia.org/wiki?curid=257675", "title": "As Quint\u00e1s, Ra\u00f1estres, Maside", "text": "As Quint\u00e1s \u00e9 un lugar da parroquia de Ra\u00f1estres no concello ourens\u00e1n de Maside na comarca do Carballi\u00f1o. Ti\u00f1a 32 habitantes no ano 2012 segundo datos do INE e do IGE, dos cales 18 eran homes e 14 mulleres.\nA capela de San Mamede \u00e9 de aspecto rom\u00e1nico. \u00c1 entrada da aldea, vindo do lugar do Mato, hai unha fonte e un lavadoiro constru\u00eddos en pedra a principios da d\u00e9cada de 1950 por Severino Rodr\u00edguez, canteiro do lugar, que tam\u00e9n fixo o cruceiro da praza da igrexa."}
{"id": "257676", "revid": "85894", "url": "https://gl.wikipedia.org/wiki?curid=257676", "title": "Balteiro, Santa Comba do Trevoedo, Maside", "text": "Balteiro \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 15 habitantes no ano 2012 segundo datos do INE e do IGE, dos cales 6 eran homes e 9 mulleres."}
{"id": "257677", "revid": "85894", "url": "https://gl.wikipedia.org/wiki?curid=257677", "title": "A Carballeira, Santa Comba do Trevoedo, Maside", "text": "A Carballeira \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 7 habitantes no ano 2012 segundo datos do INE e do IGE, dos cales 3 eran homes e 4 mulleres."}
{"id": "257679", "revid": "85894", "url": "https://gl.wikipedia.org/wiki?curid=257679", "title": "A Carrasca, Santa Comba do Trevoedo, Maside", "text": "A Carrasca \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 10 habitantes no ano 2012 segundo datos do INE e do IGE, dos cales 5 eran homes e 5 mulleres."}
{"id": "257680", "revid": "56817", "url": "https://gl.wikipedia.org/wiki?curid=257680", "title": "A Carrasca", "text": "O top\u00f3nimo galego A Carrasca pode referirse a:"}
{"id": "257682", "revid": "85894", "url": "https://gl.wikipedia.org/wiki?curid=257682", "title": "O Pazo, Santa Comba do Trevoedo, Maside", "text": "O Pazo \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 24 habitantes no ano 2012 segundo datos do INE e do IGE, dos cales 12 eran homes e 12 mulleres."}
{"id": "257683", "revid": "85894", "url": "https://gl.wikipedia.org/wiki?curid=257683", "title": "A Pobanza, Santa Comba do Trevoedo, Maside", "text": "A Pobanza \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 5 habitantes no ano 2012 segundo datos do INE e do IGE, dos cales 2 eran homes e 3 mulleres."}
{"id": "257684", "revid": "85894", "url": "https://gl.wikipedia.org/wiki?curid=257684", "title": "Santa Comba, Santa Comba do Trevoedo, Maside", "text": "Santa Comba \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 35 habitantes no ano 2012 segundo datos do INE e do IGE, dos cales 13 eran homes e 23 mulleres."}
{"id": "257685", "revid": "85894", "url": "https://gl.wikipedia.org/wiki?curid=257685", "title": "O Trevoedo, Santa Comba do Trevoedo, Maside", "text": "O Trevoedo \u00e9 un lugar da parroquia de Santa Comba do Trevoedo no concello ourens\u00e1n de Maside na comarca do Carballi\u00f1o. Ti\u00f1a 47 habitantes no ano 2012 segundo datos do INE e do IGE, dos cales 23 eran homes e 24 mulleres."}
{"id": "257686", "revid": "1131", "url": "https://gl.wikipedia.org/wiki?curid=257686", "title": "Escola Superior de M\u00fasica de Catalunya", "text": "A Escola Superior de M\u00fasica de Catalunya \u00e9 un centro oficial de ensino musical creado en 2001, situado no edificio de L'Auditori de Barcelona. Na actualidade (2013) \u00e9 a \u00fanica instituci\u00f3n sustentada con fondos p\u00fablicos onde se poden cursar estudos superiores de m\u00fasica en Catalu\u00f1a."}
{"id": "257687", "revid": "98629", "url": "https://gl.wikipedia.org/wiki?curid=257687", "title": "Assault on Wall Street", "text": "Assault on Wall Street (\"Bailout: The Age of Greed\") \u00e9 unha pel\u00edcula escrita e dirixida por Uwe Boll no ano 2012, entreada no ano 2013.\nSinopse.\nNarra as peripecias dun garda de seguridade neoiorquino que sofre o golpe da crise das hipotecas subprime de 2008 e acode \u00e1s armas para vingarse dos axentes de bolsa, xestores de fondos de investimento e avogados de Wall Street que culpa da s\u00faa desgraza."}
{"id": "257688", "revid": "1131", "url": "https://gl.wikipedia.org/wiki?curid=257688", "title": "Esmuc", "text": ""}
{"id": "257689", "revid": "1131", "url": "https://gl.wikipedia.org/wiki?curid=257689", "title": "Balcaide, Calo, Teo", "text": "Balcaide \u00e9 un lugar da parroquia de Calo, no concello de Teo, na comarca de Santiago. Segundo o IGE en 2018 ti\u00f1a unha poboaci\u00f3n de 374 persoas (188 mulleres e 186 homes), o que sup\u00f3n un aumento respecto do ano 1999 cando ti\u00f1a 290 habitantes."}
{"id": "257690", "revid": "88215", "url": "https://gl.wikipedia.org/wiki?curid=257690", "title": "Louis Perr\u00e9e", "text": "Louis Perr\u00e9e, nado en Par\u00eds o 25 de marzo de 1871 e finado en Ivry-la-Bataille o 1 de marzo de 1924, foi un tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1900 na proba individual de espada logrando a medalla de prata tras perder co cubano Ram\u00f3n Fonst na final."}
{"id": "257692", "revid": "89787", "url": "https://gl.wikipedia.org/wiki?curid=257692", "title": "Esgrima nos Xogos Ol\u00edmpicos de 1964", "text": "Nos Xogos Ol\u00edmpicos de 1964 celebrados en Toquio realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n realizouse entre os d\u00edas 13 e 23 de outubro de 1964 en instalaci\u00f3ns da Universidade de Waseda.\nNaci\u00f3ns participantes.\nUn total de 259 tiradores (203 homes e 56 mulleres) de 30 naci\u00f3ns competiron nos Xogos de Toquio:"}
{"id": "257696", "revid": "1888", "url": "https://gl.wikipedia.org/wiki?curid=257696", "title": "Jos\u00e9 Carnero Valenzuela", "text": "Jos\u00e9 Eduardo Carnero Valenzuela, nado en Santiago de Compostela en 1906 e finado en Rianxo en xullo de 1986, foi un profesor, farmac\u00e9utico e pol\u00edtico galego.\nTraxectoria.\nFillo de Eduardo Carnero Calvo, comandante do Ex\u00e9rcito, e Carmen de Valenzuela Ulloa. Seguiu os estudos de Ciencias, ao tempo que fac\u00eda Farmacia na Universidade de Santiago de Compostela. Nesta \u00faltima facultade foi dirixente da FUE. En 1932 acadou en Madrid o doutoramento en Ciencias, tras diso foi nomeado profesor axudante de Qu\u00edmica na Facultade de Ciencias.\nPertenceu ao Partido Republicano Federal de Izquierda Gallega, do que chegou a ser o secretario xeral, e colaborou no seu \u00f3rgano \"Galicia Federal\". En xu\u00f1o de 1935 aproba as oposici\u00f3n a catedr\u00e1tico de instituto na rama de Ciencias; en novembro de 1935 resulta destinado a Cervera (Lleida), e logo a Yecla ata finalizar o curso 1935-1936, cando foi a Madrid para realizar unhas oposici\u00f3ns. Volveu a Compostela o 10 de xullo e desprazouse \u00e1 casa duns familiares na Bandeira o 16 de xullo.\nO 20 de xullo de 1936 ao ser informado polo alcalde de Silleda Emilio Alonso Paz da situaci\u00f3n, colleu un autob\u00fas e presentouse en Compostela. Acudiu ao concello e o alcalde \u00c1nxel Casal encomendoulle unha misi\u00f3n na emisora de Uni\u00f3n Radio Galicia. Trasladouse \u00e1s instalaci\u00f3ns radiof\u00f3nicas situadas no Convento de San Domingos de Bonaval, f\u00edxose cargo do micr\u00f3fono con Jos\u00e9 Caldas e comezaron a radiar noticias recibidas por tel\u00e9fono desde o Pazo de Raxoi e doutras emisoras alentando a resistencia contra o golpe de estado. Permaneceron na emisora ata as tres da madrugada do d\u00eda 21.\nLogo da sa\u00edda \u00e1 r\u00faa dos militares, abandonaron as instalaci\u00f3ns e cada un fuxiu por onde puido. Carnero conseguiu chegar a Bandeira. D\u00edas despois, o 27 de xullo, foi detido por unha patrulla militar, enviada para capturalo, cando se atopaba agochado co seu curm\u00e1n Ram\u00f3n de Valenzuela Otero na s\u00faa casa da Vi\u00f1a.\nXulgado en consello de guerra polo delito de traiz\u00f3n en novembro de 1936, foi condenado a morte xunto con outros dez procesados. Grazas \u00e1 intervenci\u00f3n da s\u00faa t\u00eda materna Elvira de Valenzuela (nai do comandante Sim\u00f3n Lapatza de Valenzuela), que fixo unha xesti\u00f3n co propio Franco, foille conmutada a pena pola de reclusi\u00f3n perpetua. Revisada despois a s\u00faa condena, foille reducida a 12 anos e un d\u00eda de prisi\u00f3n maior. Pasou varios anos na cadea de Coru\u00f1a (al\u00ed elaborou para os seus compa\u00f1eiros tranquilizantes e somn\u00edferos usando bolas de miga de pan tinguidas con trementina), e no Destacamento Penal das minas de Fontao (Silleda) onde lle afundiron o cranio dunha pedrada, a\u00ednda que foi operado polo seu t\u00edo Lu\u00eds de Valenzuela. Foi posto en liberdade condicional o 20 de xu\u00f1o de 1943. Posteriormente a Delegaci\u00f3n Educativa de Santiago de Compostela outorgoulle un permiso para dedicarse ao ensino privado mentres non se resolv\u00eda o seu expediente de depuraci\u00f3n. Casou en 1945 con Conchita R\u00edos Chicharro. En 1946 solicitou o indulto. En 1948 fixou a s\u00faa residencia en Rianxo ao facerse cargo dunha botica que estivera rexentada por \u00c1lvaro Dom\u00ednguez Baraja. Traballou en Rianxo na recuperaci\u00f3n de actividades culturais como a danza da redeiros."}
{"id": "257697", "revid": "1888", "url": "https://gl.wikipedia.org/wiki?curid=257697", "title": "Jos\u00e9 Eduardo Carnero Valenzuela", "text": ""}
{"id": "257698", "revid": "1888", "url": "https://gl.wikipedia.org/wiki?curid=257698", "title": "Ram\u00f3n de Valenzuela Otero", "text": ""}
{"id": "257699", "revid": "88215", "url": "https://gl.wikipedia.org/wiki?curid=257699", "title": "Marc Perrodon", "text": "Marc Perrodon, nado en Vend\u00f4me o 31 de agosto de 1878 e finado en Beauvais o 22 de febreiro de 1939, foi un militar, tirador deportivo e tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nEn 1907 logrou o primeiro posto no campionato militar de Francia en tiro con rev\u00f3lver. e foi o primeiro no torneo militar da Haia en sabre por equipos. Participou nos Xogos Ol\u00edmpicos de 1908 de Londres, quedando cuarto no concurso de sabre por equipos, nese ano revalidou o seu primeiro posto no campionato militar en tiro con rev\u00f3lver. En 1909, 1910, 1912, 1913, 1914, 1922 e 1924 foi campi\u00f3n militar franc\u00e9s de sabre e en 1912, 1920, 1922 e 1923 volveu repetir como campi\u00f3n de tiro con rev\u00f3lver. Nos Xogos Ol\u00edmpicos de 1920 de Antuerpen logrou unha medalla de prata en sabre por equipos. En 1923 quedou en segundo lugar nos campionatos militares europeos en sabre e nos campionatos do mundo da Haia e en 1924 foi primeiro nos campionatos nacionais en sabre. Nos Xogos Ol\u00edmpicos de 1928 en \u00c1msterdan foi \u00e1rbitro internacional."}
{"id": "257700", "revid": "23204", "url": "https://gl.wikipedia.org/wiki?curid=257700", "title": "H\u00e9bridas de Dentro", "text": ""}
{"id": "257701", "revid": "23204", "url": "https://gl.wikipedia.org/wiki?curid=257701", "title": "H\u00e9bridas de F\u00f3ra", "text": ""}
{"id": "257702", "revid": "88215", "url": "https://gl.wikipedia.org/wiki?curid=257702", "title": "Joanni Perronet", "text": "Joanni Maurice Perronet, nado en Par\u00eds o 19 de outubro de 1877 e finado na mesma cidade o 1 de abril de 1950, foi un tirador de esgrima franc\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1896 de Atenas en florete profesional logrando a medalla de prata diante o seu \u00fanico rival, o grego Leonidas Pyrgos."}
{"id": "257703", "revid": "46634", "url": "https://gl.wikipedia.org/wiki?curid=257703", "title": "Jean Maurice Perronet", "text": ""}
{"id": "257704", "revid": "127505", "url": "https://gl.wikipedia.org/wiki?curid=257704", "title": "Manuel Maneiro Maneiro", "text": "Manuel Maneiro Maneiro, nado en Porto do Son en 1906 e finado en Madrid en 1942, foi un carpinteiro e pol\u00edtico galego.\nTraxectoria.\nCarpinteiro en Porto do Son e militante do Partido Comunista. Co golpe de Estado do 18 de xullo de 1936 foi detido e levado \u00e1 prisi\u00f3n de Santiago de Compostela. Xulgado en Compostela por rebeli\u00f3n, foi condenado a cadea perpetua. Trasladado \u00e1 prisi\u00f3n da Coru\u00f1a, foi liberado en 1940. En xullo de 1941 foi novamente detido en Porto do Son, trasladado a Madrid e internado no c\u00e1rcere de Yeser\u00edas, onde morreu en 1942 debido a bronquite cr\u00f3nica que se lle agravou coas torturas e na prisi\u00f3n."}
{"id": "257705", "revid": "88215", "url": "https://gl.wikipedia.org/wiki?curid=257705", "title": "Georges Trombert", "text": "Georges Trombert, nado en Xenebra o 10 de agosto de 1874 e finado en Li\u00f3n o 27 de febreiro de 1949, foi un tirador de esgrima franc\u00e9s, ga\u00f1ador de tres medallas ol\u00edmpicas.\nTraxectoria.\nParticipou nos Xogos Ol\u00edmpicos de 1920 de Antuerpen. logrando d\u00faas medallas de prata en florete e sabre por equipos e unha de bronce en espada por equipos."}
{"id": "257707", "revid": "5863", "url": "https://gl.wikipedia.org/wiki?curid=257707", "title": "Garcia y Vasquez", "text": ""}
{"id": "257709", "revid": "98629", "url": "https://gl.wikipedia.org/wiki?curid=257709", "title": "Sociedade Deportiva As Xubias", "text": "A Sociedade Deportiva As Xubias \u00e9 un club de remo das Xubias, na cidade da Coru\u00f1a. Competiu nas primeiras edici\u00f3ns da Liga Galega de Trai\u00f1eiras, sendo a s\u00faa derradeira participaci\u00f3n ata o momento na competici\u00f3n na tempada 2010.\nHistoria.\nAntecedentes.\nOs mari\u00f1eiros do barrio das Xubias comezaron a remar como Confrar\u00eda de Pescadores das Xubias a partir de 1904, no que ser\u00eda o xermolo da futura SD As Xubias. Tam\u00e9n participan formando a pr\u00e1ctica totalidade das tripulaci\u00f3ns da Sala Clavet, Neptuno de Santa Luc\u00eda, Liceo de Monelos, Gremio de Artesanos etc. Co nacemento das chamadas Regatas de Trai\u00f1eiras do Xeneral\u00edsimo na d\u00e9cada de 1940, produciuse a explosi\u00f3n do remo en banco fixo, nacendo numerosos clubs: Porti\u00f1o, S. Amaro, C.P. de Mera, CP de Sada, CP de Ferrol, Moa\u00f1a, Meira... Foi nesta d\u00e9cada cando naceu a entidade baixo o nome \"Educaci\u00f3n y Descanso de Las Jubias\", que tomar\u00e1 o nome S.D. As Xubias cando ao final do franquismo se reco\u00f1eza o dereito de asociaci\u00f3n. Os mari\u00f1eiros das Xubias, ademais de baixo esta bandeira, competiron coa Confrar\u00eda de Pescadores.\nOs primeiros anos.\nNon se co\u00f1ece a data exacta da fundaci\u00f3n do club, xa que non se conservan documentos que testemu\u00f1en a participaci\u00f3n do club. Por\u00e9n existen fichas federativas da d\u00e9cada de 1950, polo que o club existir\u00eda como m\u00ednimo dende esa \u00e9poca. Durante esta d\u00e9cada, a \"E y D de Las Jubias\" competiu a un alto nivel que a levou a proclamarse subcampioa de Espa\u00f1a na categor\u00eda de batel. Non obstante, a decadencia xeral do banco fixo nos anos '60 provoca que en Galiza s\u00f3 sobrevivan a \"E y D Moa\u00f1a\" e a propia \"E y D de Las Jubias\", a\u00ednda que na d\u00e9cada seguinte o remo recuperou a s\u00faa anterior vitalidade coa aparici\u00f3n de novas entidades. Foi nesta \u00e9poca cando a \"E y D de Las Jubias\" conseguiu os seus dous \u00faltimos Campionatos Galegos de Trai\u00f1eiras en 1973 e 1974, conseguindo tam\u00e9n varios t\u00edtulos galegos na modalidade de batel (conseguindo os \u00faltimos t\u00edtulos en 1977 e 1978), e un cuarto posto no Campionato de Espa\u00f1a de bateles en 1975.\nA S.D. As Xubias.\nFoi non obstante en 1977 cando nace a S.D. As Xubias tal e como a co\u00f1ecemos hoxe, a partir da \"E y D de Las Jubias\" (que xa ti\u00f1a case 30 anos certificados documentalmente). Neste mesmo ano e no seguinte a entidade proclamar\u00edase campioa galega na modalidade de batel.\nEn 1983 apareceu a secci\u00f3n de pirag\u00fcismo, comezando a competir a escala galega, mentres que no remo, a entidade contin\u00faa a s\u00faa actividade a un bo nivel en competici\u00f3ns de trai\u00f1eira e batel. Dende ese mesmo ano a sociedade organiza a Traves\u00eda da R\u00eda da pasaxe de Pirag\u00fcismo, que se consolidar\u00eda nos anos '90 dentro do calendario galego e que chegar\u00eda a ser inclu\u00edda na Liga Galega de Pirag\u00fcismo.\nA partir de 1996, os padeeiros da entidade alcanzan vitorias e numerosas medallas en Campionatos Galegos e Campionatos de Espa\u00f1a, as\u00ed como medallas en regatas europeas, e alg\u00fans dos deportistas do club son chamados para diversas concentraci\u00f3ns, tanto a nivel da galego como espa\u00f1ol, e compiten coa Selecci\u00f3n Galega. Por\u00e9n, uns v\u00e1ndalos esnaquizaron a trai\u00f1eira do club.\nNo 2002, o club forma de novo unha trai\u00f1eira que competiu na Liga Galega dende a s\u00faa creaci\u00f3n en 2003 (daquela baixo a denominaci\u00f3n de Liga Noroeste de Trai\u00f1eiras) ata 2010, coa \u00fanica excepci\u00f3n da tempada 2009, na que a trai\u00f1eira herculina non participou na competici\u00f3n. A entidade continuou a s\u00faa actividade tam\u00e9n nas modalidades de batel e traineri\u00f1a. Por\u00e9n, ao longo deses anos o club pasou por diversas mudanzas nas s\u00faas instalaci\u00f3ns que dificultaron a s\u00faa estabilidade."}
{"id": "257712", "revid": "85894", "url": "https://gl.wikipedia.org/wiki?curid=257712", "title": "Locai, San Xo\u00e1n de L\u00f3uzara, Samos", "text": "Locai \u00e9 unha aldea da parroquia de San Xo\u00e1n de L\u00f3uzara, no concello de Samos, provincia de Lugo. Conta cunha soa casa deshabitada hai anos.\nEst\u00e1 situada a 700 m de altitude. A aldea m\u00e1is pr\u00f3xima \u00e9 Requeixo."}
{"id": "257713", "revid": "56817", "url": "https://gl.wikipedia.org/wiki?curid=257713", "title": "Correpresor", "text": "En biolox\u00eda molecular, un correpresor \u00e9 unha substancia que inhibe a expresi\u00f3n de xenes. Nos procariotas, os correpresores son pequenas mol\u00e9cuas, mentres que nos eucariotas son prote\u00ednas. Un correpresor non se une directamente ao ADN, sen\u00f3n que o regula indirectamente ao unirse a un represor.\nUn correpresor regula \u00e1 baixa (ou reprime) a expresi\u00f3n de xenes ao unirse e activar unha mol\u00e9cula represora. O represor \u00e1 s\u00faa vez \u00fanese ao promotor dun xene (unha secuencia de ADN adxacente ao xene regulado), bloqueando deste modo a transcrici\u00f3n de dito xene.\nFunci\u00f3n.\nProcariotas.\nNos procariotas o termo correpresor util\u00edzase co significado de ligando activador dunha prote\u00edna represora. Por exemplo, o represor do tript\u00f3fano (TrpR) de \"Escherichia coli\" s\u00f3 pode unirse ao ADN e reprimir a transcrici\u00f3n do oper\u00f3n \"trp\" se o seu correpresor o tript\u00f3fano se une a el. O TrpR en ausencia de tript\u00f3fano denom\u00ednase aporrepresor e \u00e9 inactivo e non pode reprimir a transcrici\u00f3n. O oper\u00f3n \"trp\" codifica encimas responsables da s\u00edntese do tript\u00f3fano. Iso quere dicir que o tript\u00f3fano \u00e9 o produto final da expresi\u00f3n dos xenes dese oper\u00f3n, pero tam\u00e9n funciona como correpresor, regulando a s\u00faa propia s\u00edntese. Por tanto, neste oper\u00f3n funciona un mecanismo de retroalimentaci\u00f3n negativa que regula a bios\u00edntese do tript\u00f3fano. Cando hai moito tript\u00f3fano na c\u00e9lula o resultado \u00e9 que se deixa de producir m\u00e1is tript\u00f3fano.\nEucariotas.\nNos eucariotas, un correpresor \u00e9 unha prote\u00edna que se une a factores de transcrici\u00f3n. En ausencia de correpresores e en presenza de coactivadores, os factores de transcrici\u00f3n regulan \u00e1 alza a expresi\u00f3n x\u00e9nica. Os coactivadores e correpresores compiten polos mesmos sitios de uni\u00f3n situados nos factores de transcrici\u00f3n. Un segundo mecanismo polo cal os correpresores poden reprimir a iniciaci\u00f3n da transcrici\u00f3n cando se unen a complexos factor de transcrici\u00f3n/ADN real\u00edzase recrutando histona desacetilases, que catalizan a eliminaci\u00f3n de grupos acetilo de residuos de lisina da prote\u00edna. Isto incrementa a carga positiva nas histonas, o cal fortalece a atracci\u00f3n electrost\u00e1tica entre as cargas positivas das histonas e as negativas do ADN, facendo que o ADN sexa menos accesible \u00e1 transcrici\u00f3n.\nNos humanos co\u00f1\u00e9cense ducias ou centos de correpresores, dependendo do nivel de confianza co cal se faga a caracterizaci\u00f3n da prote\u00edna como correpresor."}
{"id": "257714", "revid": "89787", "url": "https://gl.wikipedia.org/wiki?curid=257714", "title": "Coactivador (xen\u00e9tica)", "text": "Un coactivador \u00e9 unha prote\u00edna que incrementa a expresi\u00f3n x\u00e9nica ao unirse a un activador (ou factor de transcrici\u00f3n), que cont\u00e9n un dominio para a uni\u00f3n ao ADN. O coactivador non pode unirse ao ADN por si mesmo.\nO coactivador pode potenciar a iniciaci\u00f3n da transcrici\u00f3n ao estabilizar a formaci\u00f3n do holoencima ARN polimerase. Os coactivadores poden controlar moitos outros pasos da transcrici\u00f3n, como a elongaci\u00f3n, o splicing do ARN, e a terminaci\u00f3n e degradaci\u00f3n do complexo coactivador-activador.\nAlg\u00fans coactivadores pos\u00faen unha actividade intr\u00ednseca de histona acetiltransferase (HAT), que acetila as histonas e causa que a cromatina se relaxe nunha rexi\u00f3n limitada, o que facilita o acceso ao ADN. O CBP e o p300 son exemplos de coactivadores con actividade HAT. Informouse doutras moitas actividades encim\u00e1ticas nos m\u00e1is de 300 coactivadores co\u00f1ecidos para os receptores nucleares. Os mellor co\u00f1ecidos destes son o SRC-1, SRC-2, e SRC-3. Os coactivadores funcionan en complexos de alto peso molecular de 6-10 coactivadores e prote\u00ednas asociadas a coactivadores (denominadas co-coactivadores).\nNos humanos co\u00f1\u00e9cense de varias ducias a varios centos de coactivadores, dependendo do nivel de confianza co cal se pode facer a caracterizaci\u00f3n dunha prote\u00edna como coactivador."}
{"id": "257716", "revid": "839", "url": "https://gl.wikipedia.org/wiki?curid=257716", "title": "Acipenserinos", "text": "A dos acipenserinos (\"Acipenserinae\") \u00e9 unha das d\u00faas subfamilias en que se divide a familia dos acipens\u00e9ridos, a que comprende m\u00e1is especies da orde dos acipenseriformes.\nIncl\u00fae 19 especies reco\u00f1ecidas repartidas en dous x\u00e9neros, \"Acipenser\" e \"Huso\", que son os m\u00e1is grandes peixes de auga doce: o exemplar m\u00e1is grande co\u00f1ecido at\u00e9 hoxe, foi un esturi\u00f3n beluga (\"Huso huso\"), que med\u00eda 8,5 m de longo, pesaba 13\u00a0kg e, con toda probabilidade, xa pasara o s\u00e9culo de vida.\nEsta subfamilia, cuxos representantes apareceron na Terra hai uns 200 mill\u00f3ns de anos, comprende formas migratorias do hemisferio norte, con moitas caracter\u00edsticas especiais.\nDescrici\u00f3n.\nO tronco, sen escamas, presenta cinco series lonxitudinais de escudos \u00f3seos (que nas distintas especies difiren en forma, tama\u00f1o e n\u00famero), inclu\u00edndo, nalgunhas formas, pequenos gr\u00e1nulos as\u00ed mesmo \u00f3seos. Nos xuven\u00eds, os escudos est\u00e1n menos desenvolvidos e m\u00e1is extensamente espazados, cunha forte carena que se prolonga nunha espi\u00f1a.\nA boca, rodeada por grandes labios, \u00e9 protr\u00e1ctil, formando unha prob\u00f3scide. S\u00f3 nos exemplares moi novos das especies do x\u00e9nero \"Acipenser\" cando a\u00ednda te\u00f1en o saco vitelino, a boca est\u00e1 armada de pequenos e d\u00e9biles dentes; todos os adultos son desdentados. Na parte inferior do foci\u00f1o est\u00e1n implantantadas catro barbelas, que difiren de especie a especie en forma e posici\u00f3n.\nA aletas dorsal, anal e ventrais est\u00e1n implantadas moi posteriormente no corpo.\nXeralmente, o corpo ten unha coloraci\u00f3n verde oliva, gris o apardazada polas partes superiores, e abrancazada ou amarelada na rexi\u00f3n ventral, por debaixo dos escudos dos flancos.\nTaxonom\u00eda.\nSegundo o ITIS, a subfamilia comprende dous x\u00e9neros, cun total de 23 especies:"}
{"id": "257717", "revid": "22795", "url": "https://gl.wikipedia.org/wiki?curid=257717", "title": "Acipenserinae", "text": ""}
{"id": "257718", "revid": "22795", "url": "https://gl.wikipedia.org/wiki?curid=257718", "title": "Scaphirhynchinae", "text": ""}
{"id": "257719", "revid": "85894", "url": "https://gl.wikipedia.org/wiki?curid=257719", "title": "Barcia, Quins, Mel\u00f3n", "text": "Barcia \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 78 habitantes no ano 2012 segundo datos do INE e do IGE, dos cales 36 eran homes e 42 mulleres."}
{"id": "257720", "revid": "23204", "url": "https://gl.wikipedia.org/wiki?curid=257720", "title": "Mitolox\u00eda galesa", "text": "A mitolox\u00eda galesa son os mitos e lendas propias do pobo gal\u00e9s. Componse en parte das tradici\u00f3ns folcl\u00f3ricas desenvolvidas en Gales, e por polas tradici\u00f3ns britanas anteriores \u00f3 final do primeiro milenio. Moitos dos contidos pertencen \u00f3 per\u00edodo pre-cristi\u00e1n, que sobreviviron nunha forma alterada a trav\u00e9s de manuscritos medievais galeses como o Libro Vermello de Hergest, o Libro Branco de Rhydderch, o Libro de Aneirin e o Libro de Taliesin.\nAs historias en prosa dos libros Branco e Vermello son co\u00f1ecidas como \"Mabinogion\", un t\u00edtulo dado polo seu primeiro tradutor, Lady Charlotte Guest, e tam\u00e9n usado polos tradutores posteriores. Poemas como \"Cad Goddeu\" (A batalla das \u00e1rbores) e listas de textos mnemot\u00e9cnicos como as \"Tr\u00edades da Illa de Breta\u00f1a\" e os \"Trece Tesouros da Illa de Breta\u00f1a\", tam\u00e9n conte\u00f1en material mitol\u00f3xico. Estes textos tam\u00e9n incl\u00faen partes da Materia de Breta\u00f1a e a historia tradicional da Breta\u00f1a romana.\nOutras fontes son a compilaci\u00f3n hist\u00f3rica en lat\u00edn do s\u00e9culo IX \"Historia Britonum\" (A historia dos bret\u00f3ns) e a cr\u00f3nica do s\u00e9culo XII de Geoffrey de Monmouth \"Historia Regum Britanniae\" (A historia dos Reis de Breta\u00f1a), as\u00ed como folclore posterior como \"The Welsh Fairy Book\" de W. Jenkyn Thomas 1908.\nA historia galesa, antes da invasi\u00f3n romana, era transmitida oralmente polos dru\u00eddas \u00f3s seus aprendices. Debido \u00e1s invasi\u00f3ns por parte dos romanos e sax\u00f3ns, a historia e a mitolox\u00eda conf\u00fandense por falta de fontes escritas."}
{"id": "257724", "revid": "85894", "url": "https://gl.wikipedia.org/wiki?curid=257724", "title": "O Casal, Quins, Mel\u00f3n", "text": "O Casal \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro."}
{"id": "257725", "revid": "23204", "url": "https://gl.wikipedia.org/wiki?curid=257725", "title": "Olinguito", "text": "O olinguito, que significa en castel\u00e1n \"pequeno olingo\", (\"Bassaricyon neblina\") \u00e9 un mam\u00edfero da orde dos carn\u00edvoros e familia dos proci\u00f3nidos, pertencente ao x\u00e9nero \"Bassaricyon\". O seu descubrimento foi anunciado o 15 de agosto de 2013.\n\u00c9 a primeira especie de carn\u00edvoro atopada en Am\u00e9rica en 35 anos.\nDescrici\u00f3n.\nO olinguito \u00e9 distinto do olingo e do quincaj\u00fa (os quincaj\u00fas semellan olingos, mais non te\u00f1en relaci\u00f3n entre si). O seu peso medio \u00e9 de 900 gramos, o que sup\u00f3n que \u00e9 a especie m\u00e1is pequena de proci\u00f3nidos. O animal \u00e9 un omn\u00edvoro frux\u00edvoro que se alimenta de froitas (como os figos), insectos e n\u00e9ctar, o que fai que as s\u00faas feces te\u00f1an aspecto de pequenos arandos. P\u00e9nsase que ten costumes solitarios e nocturnos. Tam\u00e9n semellan ser estritamente arbor\u00edcolas. Te\u00f1en un s\u00f3 par de mamas, e probablemente ten unha \u00fanica cr\u00eda cada vez.\nDistribuci\u00f3n e h\u00e1bitat.\nExemplares desta especie foron identificados na selva neboenta dende o centro de Colombia \u00f3 oeste de Ecuador, e foron confirmados como especies en liberdade. Esta especie non est\u00e1 considerada polo momento como en risco, pero crese que arredor do 40% do h\u00e1bitat orixinal deste animal xa foi deforestado.\nDescubrimento.\nO seu descubrimento foi anunciado o 15 de agosto de 2013 por Kristofer Helgen, un comisario dos mam\u00edferos no \"National Museum of Natural History\", Roland Kays, experto en olingos do \"Museo de Ciencias Naturais de Carolina do Norte\", e os seus colaboradores. Helgen descubriu exemplares da especie no almac\u00e9n do Mueso Field de Chicago e usou test de ADN para confirmar a nova especie.\nO descubrimento sup\u00f3n a primeira identificaci\u00f3n dunha nova especie mam\u00edfera carn\u00edvora en Am\u00e9rica en 35 anos. A especie non foi identificada antes, malia ser visto regularmente e mesmo aparecer publicamente, xa que fora confundido cos seus curm\u00e1ns taxon\u00f3micos, os olingos."}
{"id": "257728", "revid": "22570", "url": "https://gl.wikipedia.org/wiki?curid=257728", "title": "Escafirrinquinos", "text": "A dos escafirrinquinos (\"Scaphirhynchinae\") \u00e9 a m\u00e1is pequena das d\u00faas subfamilias en que se divide a familia dos acipens\u00e9ridos, xa que comprende dous x\u00e9neros cun total de tan s\u00f3 seis especies.\nCaracter\u00edsticas.\nUn dos x\u00e9neros \u00e9 propio de Norteam\u00e9rica, e o outro de Asia Central, e comprenden tres especies cada un. Estes peixes te\u00f1en un \"rostrum\" prolongado, tubular, e carecen de espir\u00e1culo.\nProbabelmente non sexan un grupo monofil\u00e9tico, xa que incl\u00faen formas ananas pr\u00f3ximas aos acipenserinos (Grande e Bemis, 1991).\nAs especies asi\u00e1ticas son relativamente pequenas, de tan s\u00f3 de 27 a 70\u00a0cm de lonxitude, en comparaci\u00f3n con enormes tama\u00f1os dos verdadeiros esturi\u00f3ns. Son end\u00e9micas dos r\u00edos Amu Daria e Sir Daria, que desembocan no mar de Aral, e as tres especies est\u00e1n consideradas en perigo de extinci\u00f3n."}
{"id": "257729", "revid": "23204", "url": "https://gl.wikipedia.org/wiki?curid=257729", "title": "Bassaricyon neblina", "text": ""}
{"id": "257730", "revid": "23204", "url": "https://gl.wikipedia.org/wiki?curid=257730", "title": "Codes\u00e1s, Quins, Mel\u00f3n", "text": "Codes\u00e1s \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 59 habitantes no ano 2012 segundo datos do INE e do IGE, dos cales 26 eran homes e 33 mulleres.\nToponimia.\nCodes\u00e1s \u00e9 un fit\u00f3nimo que indica a presenza de codesos."}
{"id": "257733", "revid": "85894", "url": "https://gl.wikipedia.org/wiki?curid=257733", "title": "Covelo, Quins, Mel\u00f3n", "text": "Covelo \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Segundo o INE e o IGE en 2012 ti\u00f1a 125 habitantes (70 homes e 55 mulleres)."}
{"id": "257734", "revid": "15490", "url": "https://gl.wikipedia.org/wiki?curid=257734", "title": "Fernando Barcia Veiras", "text": "Fernando Barcia Veiras, nado en Santiago de Compostela o 24 de agosto de 1885 e finado na mesma cidade o 29 de xaneiro de 1938, foi un mestre e pol\u00edtico galego.\nTraxectoria.\nEntrou no Seminario, pero abandonouno en 1908 para facer Maxisterio na Escola Normal de Santiago de Compostela. Exerceu como mestre en Toro (1913), Ponteareas (1917) Corme (1921), Baio (1923), Ardag\u00e1n e Ameneiro (1936). Presidente da Agrupaci\u00f3n Socialista de Santiago de Compostela de 1931 a 1938, cando foi asasinado. Foi detido e procesado pola folga xeral revolucionaria de 1934, pero a s\u00faa causa foi sobresida a finais de outubro. Foi un dos fundadores de FETE (Federaci\u00f3n de Traballadores do Ensino) vencellada \u00e1 UGT de Galicia. Presentou con Eligio N\u00fa\u00f1ez e Apolinar Torres o relatorio \"Misi\u00f3n de los trabajadores de la ense\u00f1anza en el actual momento hist\u00f3rico de la cultura gallega\" ao Congreso de Trabajadores de la Ense\u00f1anza de Galicia de maio de 1936. Participou nos mitins de propaganda para pedir o SI no referendo do Estatuto de autonom\u00eda como o de Ferrol, ou o de Santiago de Compostela.\nCo golpe de Estado do 18 de xullo de 1936 foi nomeado Presidente do Comit\u00e9 de Defensa da Rep\u00fablica de Santiago de Compostela. Foi detido o 21 de xullo e posto en liberdade ao d\u00eda seguinte a causa dun erro administrativo. Agochouse na casa da s\u00faa curm\u00e1 Dolores Barcia P\u00e9rez, foi declarado en rebeld\u00eda e cesado de emprego e soldo en agosto. O 15 de xu\u00f1o de 1937 foi atopado nun rexistro na casa da curm\u00e1 na R\u00faa de San Pedro. Posu\u00eda unha gran biblioteca, da que durante o rexistro requisan 43 exemplares. Xulgado en Santiago de Compostela por traiz\u00f3n o 23 e 24 de agosto de 1937, foi condenado a pena de morte e executado no cemiterio o 29 de xaneiro de 1938. A s\u00faa curm\u00e1 Dolores, vi\u00fava e nai de Juan Ameneiro Barcia, foi detida e pasou varios meses na cadea de Compostela e cando quedou en liberdade o seu fillo Juan foi obrigado a alistarse. Cando Juan desertou do ex\u00e9rcito franquista, Dolores volveu pasar varios meses na prisi\u00f3n. Fernando Barcia sufriu expediente de responsabilidades pol\u00edticas e en 1941 o tribunal requiriu aos seus herdeiros para que fixesen efectiva a sanci\u00f3n econ\u00f3mica.\nVida persoal.\nCasou con Ramona Blanco Fern\u00e1ndez, e tivo catro fillos: Esther, Fernanda, Clementina e Luis \u00c1ngel Barcia Blanco."}
{"id": "257735", "revid": "98629", "url": "https://gl.wikipedia.org/wiki?curid=257735", "title": "Nostradamus (filme)", "text": "Nostradamus \u00e9 un filme biogr\u00e1fico dirixido por Roger Christian que se estreou en 1994.\nSinopse.\nHistoria do famoso m\u00e9dico e astr\u00f3logo franc\u00e9s de orixe xud\u00eda que viviu no s\u00e9culo XVI. \u00c9 o autor dun libro que cont\u00e9n diversas profec\u00edas."}
{"id": "257737", "revid": "1888", "url": "https://gl.wikipedia.org/wiki?curid=257737", "title": "Antonio Ramos Varela", "text": "Antonio Ramos Varela, nado en Ferrol o 27 de outubro de 1903 e finado en Santiago de Compostela o 19 de xaneiro de 1945, foi un escritor, sindicalista e pol\u00edtico galego.\nTraxectoria.\nFillo de Marcelino Ramos L\u00f3pez, coronel de Infanter\u00eda de Mari\u00f1a de Ferrol. A familia trasladouse a Santiago de Compostela cando Antonio era moi novo. Acadou o t\u00edtulo de bacharel en 1922 e matriculouse na Facultade de Ciencias da USC. Volveu a Ferrol e regresou a Compostela cara 1930, comezando a s\u00faa amizade con Ces\u00e1reo Briones Varela. Colaborou en \"\u00a1Despertad!\". Durante a Segunda Rep\u00fablica frecuentou os faladoiros do Caf\u00e9 Espa\u00f1ol con Lu\u00eds Manteiga, Lu\u00eds Seoane e Carlos Maside. De ideolox\u00eda anarquista e militante da FAI compostel\u00e1, escribiu a obra teatral \"Un suceso en los arrabales\", publicada en 1933 por Ediciones Resol. Formou parte das Misi\u00f3ns Pedag\u00f3xicas que recorreron Galicia entre agosto e decembro de 1933. Co golpe de Estado do 18 de xullo de 1936 estivo agochado, pero foi detido o 14 de decembro. Xulgado en Compostela por rebeli\u00f3n militar o 30 de decembro de 1936, foi condenado a pena de morte, pero a sentenza foi conmutada por cadea perpetua grazas \u00e1 intervenci\u00f3n de Santiago Montero D\u00edaz. Permaneceu no presidio de Santiago at\u00e9 que o 15 de decembro de 1938 foi trasladado \u00e1 Coru\u00f1a. O 16 de febreiro de 1943 foille conmutada a pena por seis anos de prisi\u00f3n menor e o 6 de marzo quedou en liberdade provisional. Ao sa\u00edr da cadea morreu de tuberculose en 1945."}
{"id": "257738", "revid": "4817", "url": "https://gl.wikipedia.org/wiki?curid=257738", "title": "Mars Polar Lander", "text": "Mars Polar Lander, tam\u00e9n co\u00f1ecida polo seu acr\u00f3nimo MPL, foi unha sonda espacial da NASA lanzada o 3 de xaneiro de 1999 mediante un foguete Delta 7925 desde o centro espacial de Cabo Ca\u00f1averal para estudar Marte desde a superficie. O contacto coa sonda perdeuse pouco antes da s\u00faa aterraxe.\nCaracter\u00edsticas.\nMars Polar Lander foi parte do proxecto \"Mars Surveyor '98\", que consist\u00eda nun orbitador (\"Mars Surveyor '98 Orbiter\", logo co\u00f1ecido como Mars Climate Orbiter) e nun aterrizador (\"Mars Surveyor '98 Lander\", a propia Mars Polar Lander). O proxecto pretend\u00eda estudar a meteorolox\u00eda marciana e o ciclo da auga e do di\u00f3xido de carbono en Marte.\nMars Polar Lander deber\u00eda ter aterrizado na zona polar sur do planeta, a menos de 1000\u00a0km do polo e cerca da capa polar de di\u00f3xido de carbono. A telemetr\u00eda da nave perdeuse pouco antes da entrada atmosf\u00e9rica, o 3 de decembro de 1999, por causas desco\u00f1ecidas, e xamais foi recuperada. Mars Polar Lander levaba acaroadas d\u00faas pequenas subsondas, denominadas conxuntamente Deep Space 2, que deber\u00edan ter sido exectadas durante o descenso e penetrado na superficie marciana para recoller datos cient\u00edficos, e que tampouco se comunicaron coa Terra."}
{"id": "257739", "revid": "4817", "url": "https://gl.wikipedia.org/wiki?curid=257739", "title": "MPL", "text": ""}
{"id": "257741", "revid": "138248", "url": "https://gl.wikipedia.org/wiki?curid=257741", "title": "Clan MacLeod", "text": "O Clan MacLeod (en ) \u00e9 un clan escoc\u00e9s das Highlands asociado coa Illa de Skye. Hai d\u00faas p\u00f3las principais do clan: os Macleods de Harris e Dunvegan, cuxo xefe \u00e9 MacLeod de MacLeod, que son co\u00f1ecidos en ga\u00e9lico como S\u00ecol Tormoid (\"semente de Tormod\"); e o MacLeods de Lewis, cuxo xefe \u00e9 MacLeod de The Lewes, que son co\u00f1ecidos en ga\u00e9lico como \"S\u00ecol Torcaill\" (\"semente de Torcall\"). \u00c1mbalas d\u00faas p\u00f3las din ser descendentes de Le\u00f2d, que viviu no s\u00e9culo XIII."}
{"id": "257742", "revid": "22795", "url": "https://gl.wikipedia.org/wiki?curid=257742", "title": "Esturi\u00f3ns", "text": ""}
{"id": "257743", "revid": "85894", "url": "https://gl.wikipedia.org/wiki?curid=257743", "title": "A Ibia, Quins, Mel\u00f3n", "text": "A Ibia \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 121 habitantes no ano 2012 segundo datos do INE e do IGE, dos cales 57 eran homes e 64 mulleres."}
{"id": "257744", "revid": "1131", "url": "https://gl.wikipedia.org/wiki?curid=257744", "title": "Ibia", "text": "O top\u00f3nimo galego Ibia pode referirse a:"}
{"id": "257745", "revid": "85894", "url": "https://gl.wikipedia.org/wiki?curid=257745", "title": "Moces, Quins, Mel\u00f3n", "text": "Moces \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 24 habitantes no ano 2012 segundo datos do INE e do IGE, dos cales 9 eran homes e 15 mulleres."}
{"id": "257746", "revid": "85894", "url": "https://gl.wikipedia.org/wiki?curid=257746", "title": "Negrelle, Quins, Mel\u00f3n", "text": "Negrelle \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 36 habitantes no ano 2012 segundo datos do INE e do IGE, dos cales 16 eran homes e 20 mulleres."}
{"id": "257747", "revid": "85894", "url": "https://gl.wikipedia.org/wiki?curid=257747", "title": "Portalaxe, Quins, Mel\u00f3n", "text": "Portalaxe \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 38 habitantes no ano 2012 segundo datos do INE e do IGE, dos cales 17 eran homes e 21 mulleres."}
{"id": "257748", "revid": "22795", "url": "https://gl.wikipedia.org/wiki?curid=257748", "title": "Illa de Sakhalin", "text": ""}
{"id": "257749", "revid": "85894", "url": "https://gl.wikipedia.org/wiki?curid=257749", "title": "Portodech\u00e1n, Quins, Mel\u00f3n", "text": "Portodech\u00e1n \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 14 habitantes no ano 2012 segundo datos do INE e do IGE, dos cales 7 eran homes e 7 mulleres."}
{"id": "257751", "revid": "27155", "url": "https://gl.wikipedia.org/wiki?curid=257751", "title": "Indutor (xen\u00e9tica)", "text": ""}
{"id": "257753", "revid": "23204", "url": "https://gl.wikipedia.org/wiki?curid=257753", "title": "Dni\u00e9per", "text": ""}
{"id": "257754", "revid": "22795", "url": "https://gl.wikipedia.org/wiki?curid=257754", "title": "Dni\u00e9ster", "text": ""}
{"id": "257755", "revid": "98629", "url": "https://gl.wikipedia.org/wiki?curid=257755", "title": "Equidna de foci\u00f1o curto", "text": "O equidna de foci\u00f1o curto (\"Tachyglossus aculeatus\") \u00e9 unha das catro especies existentes de equidna e o \u00fanico membro do x\u00e9nero Tachyglossus. O equidna de foci\u00f1o curto est\u00e1 cuberto de peluxe e espi\u00f1as e ten un caracter\u00edstico foci\u00f1o e unha lingua especializada que emprega para capturar \u00e1s s\u00faas presas a gran velocidade. Como os outros monotremas que existen, o equidna de foci\u00f1o curto pon ovos. Os monotremas son o \u00fanico grupo de mam\u00edferos que poden facelo.\nEsta especie vive en Australia, onde \u00e9 o mam\u00edfero nativo m\u00e1is espallado, e nas rexi\u00f3ns costeiras e terras altas do suroeste de Nova Guinea, onde \u00e9 co\u00f1ecido como \"mungwe\" nas linguas dadibi e chimbu. Non se atopa en perigo de extinci\u00f3n, pero actividades humanas coma a caza, a destruci\u00f3n do h\u00e1bitat e a introduci\u00f3n de especies depredadores e parasitos estranxeiros, diminu\u00edron a distribuci\u00f3n do equidna de foci\u00f1o curto en Australia.\nTaxonomia e nome.\nO equidna de foci\u00f1o curto foi descrito orixinalment por George Shaw en 1792. Describiuse a especie como \"Myrmecophaga aculeata\", xa que se pensaba que poder\u00eda estar relacionada co oso formigueiro de Suram\u00e9rica. Dende que Shaw describise a especie por vez primeira, o seu nome sufriu catro revisi\u00f3ns: de \"M. aculeata\" a \"Ornithorhynchus hystrix\", \"Echidna hystrix\", \"Echidna aculeata\" e, finalmente \"Tachyglossus aculeatus\". O nome \"Tachyglossus\" significa \u00ablingua r\u00e1pida\u00bb, en referencia \u00e1 velocidade coa que emprega a lingua para atrapar formigas e t\u00e9rmites, mentres que \"aculeatus\" significa \u00abespi\u00f1oso\u00bb.\nO equidna de foci\u00f1o curto \u00e9 o \u00fanico membro do seu x\u00e9nero, e comparte a familia Tachyglossidae coas especies existentes do x\u00e9nero \"Zaglossus\", que viven en Nova Guinea. As especies de \"Zaglossus\", que incl\u00faen \u00f3 equidna de foci\u00f1o longo occidental, o equidna de foci\u00f1o longo de Attenborough e o equidna de foci\u00f1o longo oriental, son todas significativamente m\u00e1is grandes que o \"T. aculeatus\", e a s\u00faa dieta consiste principalmente en vermes e larvas no canto de formigas e t\u00e9rmites. As especies de equidna son mam\u00edferos que po\u00f1en ovos; xunto \u00e1 familia dos Ornithorhynchidae, son os \u00fanicos monotremas viventes do mundo.\nHai cinco subespecies de equidna de foci\u00f1o curto, e cadans\u00faa pertence a unha zona xeogr\u00e1fica diferente. As subespecies tam\u00e9n difiren en termos de pilosidade, lonxitude e grosor das espi\u00f1as, e o tama\u00f1o das gadoupas das patas posteriores, que empregan para enfeitarse.\nO equidna de foci\u00f1o curto era chamado habitualmente formigueiro espi\u00f1oso nos libros antigos, a\u00ednda que este termo xa non ten un uso porque o animal non ten ningunha relaci\u00f3n cos formigueiros aut\u00e9nticos. Ten unha variedade de nomes nas diferentes linguas das rexi\u00f3ns onde vive. Os noongar do suroeste de Australia Occidental ch\u00e1mano \"Nyingarn\". En Australia Central, \u00f3 suroeste de Alice Springs, o nome dos pitjantjatjara \u00e9 \"tjilkamata\" ou \"tjirili\", da verba \"tjiri\", que se refire \u00e1s espi\u00f1as da planta \"Triodia irritans\". Esta palabra tam\u00e9n pode significar \u00ablento\u00bb. Ch\u00e1maselle tam\u00e9n \"(minha) kekoywa\", que \u00e9 un cualificador que significa \u00abcarne\u00bb ou \u00abanimal\u00bb, en Pakanh, \"(inh -) ekorak\" en Uw Oykangand, e \"(inh -) egorag\" en Uw Olkola, onde \"inh-\" \u00e9 un cualificador que tam\u00e9n significa \u00abcarne\u00bb ou \u00abanimal\u00bb. Estas son tres linguas aborixes do centre da pen\u00ednsula do Cabo York. Nas terres altas do suroeste de Nova Guinea, co\u00f1\u00e9ceselle como \"Mungwe\" nas linguas dadibi e chimbu."}
{"id": "257756", "revid": "23204", "url": "https://gl.wikipedia.org/wiki?curid=257756", "title": "Tachyglossus aculeatus", "text": ""}
{"id": "257759", "revid": "85894", "url": "https://gl.wikipedia.org/wiki?curid=257759", "title": "Quins, Quins, Mel\u00f3n", "text": "Quins \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 265 habitantes no ano 2012 segundo datos do INE e do IGE, dos cales 118 eran homes e 147 mulleres."}
{"id": "257761", "revid": "85894", "url": "https://gl.wikipedia.org/wiki?curid=257761", "title": "A Serra, Quins, Mel\u00f3n", "text": "A Serra \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro."}
{"id": "257762", "revid": "85894", "url": "https://gl.wikipedia.org/wiki?curid=257762", "title": "Vilaverde, Quins, Mel\u00f3n", "text": "Vilaverde \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 69 habitantes no ano 2012 segundo datos do INE e do IGE, dos cales 38 eran homes e 31 mulleres."}
{"id": "257763", "revid": "85894", "url": "https://gl.wikipedia.org/wiki?curid=257763", "title": "Vivenzo, Quins, Mel\u00f3n", "text": "Vivenzo \u00e9 un lugar da parroquia de Quins no concello ourens\u00e1n de Mel\u00f3n na comarca do Ribeiro. Ti\u00f1a 47 habitantes no ano 2012 segundo datos do INE e do IGE, dos cales 21 eran homes e 26 mulleres."}
{"id": "257764", "revid": "88215", "url": "https://gl.wikipedia.org/wiki?curid=257764", "title": "Telemachos Karakalos", "text": "Telemachos Karakalos ( en grego \"\u03a4\u03b7\u03bb\u03ad\u03bc\u03b1\u03c7\u03bf\u03c2 \u039a\u03b1\u03c1\u03ac\u03ba\u03b1\u03bb\u03bf\u03c2\"), nado en Dimitsana en 1866 e finado o 15 de xu\u00f1o de 1951, foi un militar e tirador de esgrima grego, ga\u00f1ador dunha medalla ol\u00edmpica.\nTraxectoria.\nCoronel de artiller\u00eda, pertenc\u00eda ao Athens Club. Participou nos Xogos Ol\u00edmpicos de 1896 de Atenas, competiu en sabre individual, ga\u00f1ando a Georgios Iatridis, Adolf Schmal e Holger Nielsen e perdendo co seu compatriota Ioannis Georgiadis, o que o colocou no segundo lugar, equivalente \u00e1 medalla de prata. No ano 1897 loitou na Guerra Greco-Turca. Participou nos Xogos Ol\u00edmpicos de 1900 de Par\u00eds con Georgiadis pero o xurado anulou a s\u00faa actuaci\u00f3n por golpes impropios. Combateu tam\u00e9n na Primeira Guerra Balc\u00e1nica en 1912 e desde 1913 foi profesor de xeograf\u00eda e historia militar na Academia do Ex\u00e9rcito. Escribiu a obra \"\u0395\u03b9\u03c3\u03b1\u03b3\u03c9\u03b3\u03ae \u03c4\u03b7\u03c2 \u03b3\u03c5\u03bc\u03bd\u03b1\u03c3\u03c4\u03b9\u03ba\u03ae\u03c2 \u03c3\u03c4\u03bf \u03c3\u03c4\u03c1\u03ac\u03c4\u03b5\u03c5\u03bc\u03b1\", unha introduci\u00f3n \u00e1 pr\u00e1ctica da ximnasia no ex\u00e9rcito, e foi autor dun manual de xeograf\u00eda militar e de historia militar publicado en 1914."}
{"id": "257765", "revid": "23204", "url": "https://gl.wikipedia.org/wiki?curid=257765", "title": "Heliobacteri\u00e1ceas", "text": "As heliobacteri\u00e1ceas ou Heliobacteriaceae, tam\u00e9n chamadas heliobacterias (do grego \"helios\", sol) son unha familia de bacterias fotosint\u00e9ticas que non desprenden ox\u00edxeno durante a a s\u00faa fotos\u00edntese (fotos\u00edntese anoxix\u00e9nica), xa que s\u00f3 te\u00f1en o fotosistema I. Nisto difer\u00e9ncianse do tipo de fotos\u00edntese realizado polas plantas ou as cianobacterias, que usan dous fotosistemas e desprenden ox\u00edxeno. O principal pigmento que utilizan as heliobacterias para a absorci\u00f3n da enerx\u00eda da luz \u00e9 a bacterioclorofila \"g\", que \u00e9 exclusiva deste grupo e ten un espectro de absorci\u00f3n caracter\u00edstico peculiar, o que fai que as heliobacterias ocupen un nicho propio. Os pigmentos est\u00e1n situados na membrana plasm\u00e1tica, que non forma pregamentos cara ao interior da c\u00e9lula nin compartimentos como nas bacterias p\u00farpuras. A\u00ednda que as heliobacterias son fot\u00f3trofas, poden crecer tam\u00e9n sen luz facendo a fermentaci\u00f3n do piruvato. Comprende catro x\u00e9neros con forma de bacilo.\nAs \u00e1rbores filoxen\u00e9ticas de ARNr sit\u00faan as heliobacterias entre as Firmicutes. Non te\u00f1en membrana externa, e forman end\u00f3sporas de resistencia, que conte\u00f1en altos niveis de calcio e \u00e1cido dipicol\u00ednico. As heliobacterias son as \u00fanicas Firmicutes que poden facer a fotos\u00edntese.\nAs heliobacterias son fotoheter\u00f3trofas, xa que requiren fontes de carbono org\u00e1nicas, e son exclusivamente anaer\u00f3bicas. As heliobacterias ata o momento s\u00f3 foron atopadas en solos, e est\u00e1n aparentemente moi estendidas nos solos asolagados dos campos de arroz. Son \u00e1vidos fixadores de nitr\u00f3xeno e, por tanto, son importantes para a fertilidade dos campos de arroz.\nTaxonom\u00eda.\nAs heliobacterias non deben ser confundidas coas \"Helicobacter\", que te\u00f1en un nome parecido, pero que pertencen a outro filo de bacterias.\nFamilia Heliobacteriaceae\nNotas:&lt;br&gt;\n\u2660 Cepas que se encontran na clasificaci\u00f3n do NCBI pero non est\u00e1n no C\u00f3digo Bacteriol\u00f3xico (1990 e subseguintes revisi\u00f3ns) como se mostra na LPSN debido \u00e1s seguintes raz\u00f3ns:&lt;br&gt;\n\u2022 Non hai cultivos puros illados ou dispo\u00f1ibles.&lt;br&gt;\n\u2022 Non est\u00e1n publicadas validamente porque s\u00f3 se documentou o dep\u00f3sito da cepa tipo nunha soa colecci\u00f3n de cultivos reco\u00f1ecida.&lt;br&gt;\n\u2022 Non foi aprobada ou publicada polo International Journal of Systematic Bacteriology ou o International Journal of Systematic and Evolutionary Microbiology (IJSB/IJSEM)."}
{"id": "257766", "revid": "98629", "url": "https://gl.wikipedia.org/wiki?curid=257766", "title": "Acipenser", "text": "Acipenser \u00e9 un x\u00e9nero de peixes condr\u00f3steos, que \u00e9 o tipo da subfamilia dos acipenserinos, da familia dos acipens\u00e9ridos e da orde dos acipenseriformes.\nComprende 22 especies, segundo a clasificaci\u00f3n do ITIS, ou 17, segundo a de FishBase, que son os esturi\u00f3ns m\u00e1is t\u00edpicos, ou esturi\u00f3ns propiamente ditos.\nEtimolox\u00eda.\nA etimolox\u00eda de \"Acipenser\" \u00e9 incerta; unha simple etimolox\u00eda latina \u00e9 improb\u00e1bel debido ao feito da s\u00faa terminaci\u00f3n en \"-er\".\nPor\u00e9n, o termo poder\u00eda derivar de \"acupensum\" v\u00eda \"acipensis\" seguida dalg\u00fans reaxustes morfol\u00f3xicos, derivado de \"acus\", que significa \"agulla\", e \"pensum\" termo que representaba a cantidade de la que deb\u00eda tecerse nun d\u00eda.\n\"Acipenser\" designar\u00eda, daquela, o peixe coas barbelas en forma de agulla de calcetar, o que caracteriza ben o \"rostrum\" do animal.\nEspecies.\n\"Nota\": Entre par\u00e9nteses, os mares, r\u00edos ou lagos onde vive cada especie ou, no seu caso, subespecie.\nNomes galegos dalgunhas especies.\nLahuerta e V\u00e1zquez propo\u00f1en nomes galegos para algunhas das especies do x\u00e9nero \"Acipenser\" que te\u00f1en maior importancia pesqueira e comercial:"}
{"id": "257767", "revid": "27155", "url": "https://gl.wikipedia.org/wiki?curid=257767", "title": "Heliobacteri\u00e1cea", "text": ""}
{"id": "257768", "revid": "27155", "url": "https://gl.wikipedia.org/wiki?curid=257768", "title": "Heliobacteriaceae", "text": ""}
{"id": "257769", "revid": "27155", "url": "https://gl.wikipedia.org/wiki?curid=257769", "title": "Heliobacteria", "text": ""}
{"id": "257772", "revid": "89787", "url": "https://gl.wikipedia.org/wiki?curid=257772", "title": "Esgrima nos Xogos Ol\u00edmpicos de 1968", "text": "Nos Xogos Ol\u00edmpicos de 1968 celebrados en M\u00e9xico realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n realizouse entre os d\u00edas 15 e 25 de outubro de 1968 no Centro de Esgrima Fernando Montes de Oca.\nNaci\u00f3ns participantes.\nUn total de 275 tiradores (217 homes e 58 mulleres) de 34 naci\u00f3ns competiron nos Xogos de M\u00e9xico:"}
{"id": "257775", "revid": "25871", "url": "https://gl.wikipedia.org/wiki?curid=257775", "title": "Ux\u00edo Marcos", "text": "Ux\u00edo Marcos Nores, nado en Ourense o 11 de xaneiro\u00a0de 1993, \u00e9 un exfutbolista galego, que xogaba de defensa central.\nTraxectoria.\nFormouse como futbolista na canteira do Deportivo da Coru\u00f1a e proclamouse campi\u00f3n da Divisi\u00f3n de Honra co equipo xuvenil na tempada 2009/10. Na seguinte tempada debutou co Fabril na Segunda Divisi\u00f3n B, co que disputou tres partidos ese ano, antes de converterse en titular indiscutible na zaga do filial na 2012/13.\nO 8 de setembro de 2013, da man do adestrador Fernando V\u00e1zquez, debutou co primeiro equipo do Deportivo na Segunda Divisi\u00f3n, nun partido contra o Murcia en Riazor. Uns d\u00edas despois xogou o seu primeiro partido na Copa do Rei, contra o C\u00f3rdoba no Nuevo Arc\u00e1ngel, sufrindo un golpe e fracturando varios \u00f3sos do nariz.\nNo ver\u00e1n de 2014 quedou libre e fichou polo C\u00f3rdoba B, de Segunda Divisi\u00f3n B. Acabou descendendo a Terceira ese ano, e tam\u00e9n o seguinte, no que xogou no Atl\u00e9tico Astorga, cedido pola Ponferradina. En xullo de 2016 asinou co Bugos CF, co que xogou 14 partidos antes de fichar polo La Roda no mercado invernal.\nFinalmente fichou polo Cerceda, co que disputou sete encontros da Segunda B, antes de deixar o f\u00fatbol con s\u00f3 25 anos.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola sub-17, coa que disputou o Campionato Europeo de 2010 celebrado en Liechtenstein. Xogou dous encontros durante o torneo, inclu\u00edda a semifinal fronte a Turqu\u00eda, na que Espa\u00f1a venceu, logrando o pase \u00e1 final."}
{"id": "257776", "revid": "27155", "url": "https://gl.wikipedia.org/wiki?curid=257776", "title": "Negativicutes", "text": "As Negativicutes son unha clase de bacterias Firmicutes, que te\u00f1en unha composici\u00f3n peculiar da s\u00faa parede celular que se tingue como gramnegativa, a pesar de que a maior\u00eda das Firmicutes son grampositivas. As familias Acidaminococcaceae e Veillonellaceae eran antes consideradas membros da clase Clostridia. O nome Selenobacterias tam\u00e9n se usa para referirse a alg\u00fans membros deste grupo. A descrici\u00f3n deste grupo foi emendada en 2010 e, xunto coas Acidaminococcaceae (\"familia nova\"), foi situada na orde Selenomonadales (\"ordo novus\", que ser\u00eda a \u00fanica orde do grupo) na clase Negativicutes (\"classis novus\") do filo Firmicutes.\nOs membros desta familia son todos anaerobios obrigados, e aparecen en h\u00e1bitats como r\u00edos, lagos, e os intestinos de vertebrados. Poden ser desde esf\u00e9ricas, como \"Megasphaera\" e \"Veillonella\", a bacilos curvados, como as selenom\u00f3nadas. O x\u00e9nero \"Selenomonas\" ten unha forma caracter\u00edstica de crecente, con flaxelos inseridos no seu lado c\u00f3ncavo, mentres que \"Sporomusa\" \u00e9 similar pero non motil. Os seus nomes ref\u00edrense a esta morfolox\u00eda distintiva, xa que \"selene\" significa l\u00faa, e \"musa\" significa banana. Alg\u00fans membros do grupo poden formar end\u00f3sporas.\nA clasificaci\u00f3n do grupo \u00e9 complicada, porque un exame m\u00e1is detallado de membros deste grupo indica que os membros deste clado (grupo Selenomonas-Megasphaera-Sporomusa) son en realidade Clostridia, o que po\u00f1er\u00eda en cuesti\u00f3n o establecemento de Negativicutes coa s\u00faa definici\u00f3n actual.\nFiloxenia.\nA taxonom\u00eda aceptada actualmente deste grupo est\u00e1 baseada na LPSN e no NCBI\ne foi elaborada base\u00e1ndose en datos do ARNr 16S da LTP 111 do \"The All-Species Living Tree Project\" "}
{"id": "257777", "revid": "25871", "url": "https://gl.wikipedia.org/wiki?curid=257777", "title": "Picota", "text": "Unha picota \u00e9 unha columna ou forca de pedra colocada nun lugar p\u00fablico dunha cidade ou vila, onde se expo\u00f1\u00edan os reos \u00e1 vergonza p\u00fablica para que servisen de escarmento, as\u00ed como as cabezas dos que xa foran axustizados pola autoridade civil."}
{"id": "257778", "revid": "23204", "url": "https://gl.wikipedia.org/wiki?curid=257778", "title": "Esturi\u00f3n", "text": "O esturi\u00f3n, \"Acipenser sturio\" Linnaeus, 1758, tam\u00e9n co\u00f1ecido como sollo, ou sollo rei, \u00e9 unha especie de peixe condr\u00f3steo da orde dos acipenseriformes e familia dos acipens\u00e9ridos, quizais a especie m\u00e1is representativa do x\u00e9nero \"Acipenser\", \u00e9 dicir, o \"esturi\u00f3n propiamente dito\".\nTr\u00e1tase dun peixe de gran tama\u00f1o: describ\u00edronse exemplares de at\u00e9 5 e 6 m de lonxitude, con pesos de at\u00e9 1 000\u00a0kg, e que pod\u00edan alcanzar os 100 anos de idade. Por\u00e9n, hoxe en d\u00eda os individuos de m\u00e1is de 2 a 3 m raramente son capturados.\nPasa a maior parte da s\u00faa vida no mar, habitualmente en augas costeiras pouco profundas, onde se alimenta de peixes e outros animais bent\u00f3nicos, como crust\u00e1ceos, moluscos e vermes, que desenterra co seu foci\u00f1o.\nDescrici\u00f3n.\nO esturi\u00f3n caracter\u00edzase por:\nDistribuci\u00f3n.\nAntano a \u00e1rea de distribuci\u00f3n do esturi\u00f3n estend\u00edase polos mares costeiros e os r\u00edos de toda Europa, desde Islandia e Escandinavia at\u00e9 o mar Negro, sendo a finais do s\u00e9culo XIX unha especie moi com\u00fan e de grande importancia econ\u00f3mica en toda a Europa occidental. Pero actualmente, debido \u00e1 sobrepesca, \u00e1 contaminaci\u00f3n dos r\u00edos, \u00e1 regulaci\u00f3n (e reduci\u00f3n) dos seus caudais pola construci\u00f3n de presas e a extracci\u00f3n de \u00e1ridos nas zonas de desova, este peixe \u00e9 moi raro e protexido, onde o \u00faltimo lugar de desova \u00e9 o esteiro da Xironda.\nEn Galicia foi antigamente moi abundante, especialmente no r\u00edo Mi\u00f1o, at\u00e9 o punto de que se chegou a usar a s\u00faa carne como fertilizante para os cultivos, e as s\u00faas ovas, que hoxe constit\u00faen o apreciado caviar, como comida para os porcos. Hoxe \u00e9 unha especie extinguida. En Portugal era as\u00ed mesmo moi abundante e famoso (chegou a ser retratado nas moedas cu\u00f1adas en M\u00e9rtola no s\u00e9culo I a. C.); o Guadiana foi o \u00faltimo r\u00edo onde viviu o sollo rei, sendo os derradeiros exemplares capturados a finais dos anos da d\u00e9cada de 1970.\nAs \u00fanicas poboaci\u00f3ns relativamente abundantes de esturi\u00f3n en estado salvaxe est\u00e1n restrinxidas \u00e1s concas dos r\u00edos Garona e Dordo\u00f1a e ao estuario da Xironda, estim\u00e1ndose que en toda Francia non hai m\u00e1is que uns poucos miles de individuos.\nH\u00e1bitat e ecolox\u00eda.\nEspecie an\u00e1droma, pasa a maior parte da s\u00faa vida no mar (de 7 a 14 anos), pero reprod\u00facese nas augas doces dos r\u00edos, onde pasa as primeiras etapas do seu desenvolvemento (durante 1 ou 2 anos).\nO esturi\u00f3n vive no fondo, a unhas profundidades de 5 a 60 m. Alim\u00e9ntase principalmente de pequenos peixes e invertebrados bent\u00f3nicos, como crust\u00e1ceos, moluscos e vermes, que desenterran co foci\u00f1o, as\u00ed como tam\u00e9n de larvas de mosquitos. Os individuos m\u00e1is vellos tam\u00e9n comen peixes como pequenas angu\u00edas e gobios (especies do x\u00e9nero \"Gobio\" da familia dos cipr\u00ednidos).\nReproduci\u00f3n.\nOs machos alcanzan a madurez sexual \u00e1 idade de 7 a 9 anos, cando miden entre 110 e 150\u00a0cm e pesan de 7 a 20\u00a0kg. As femias, entre os 8 e os 14 anos, cando alcanzan de 120 a 180\u00a0cm e un peso de 10 a 30\u00a0kg.\nNa primavera, entre abril e xu\u00f1o, remontan os r\u00edos onde desovan. Alg\u00fans esturi\u00f3ns migran r\u00edo arriba centos de quil\u00f3metros, mentas que outros permanecen cerca do mar. Desovan a profundidades de 2 a 10 m, sobre fondos rochosos onde a corrente \u00e9 forte. As femias producen de 800 000 a 2\u00a0400\u00a0000 ovos pega\u00f1entos, de cor gris escura e de 2 a 3\u00a0mm de di\u00e1metro, que se adhiren \u00e1s pedras. Despois da reproduci\u00f3n, os individuos adultos, que non se alimentan durante esta \u00e9poca, regresan ao mar.\nOs ovos eclosionan despois de 3 a 14 d\u00edas, segundo a temperatura da auga, xurdindo larvas de 9 a 11\u00a0mm de lonxitude. Tras un per\u00edodo de 1 a 3 anos, os xuven\u00eds migran cara ao mar, onde permanecer\u00e1n de 7 a 17 anos.\nSinonimia.\nDa especie \"Acipenser sturio\" reco\u00f1\u00e9cense os seguintes sin\u00f3nimos:\nEstado e ameazas.\nEstado.\nO estado de conservaci\u00f3n da especie foi declarado como \"moi cr\u00edtico\", pola IUCN.\nProtecci\u00f3n.\nLexislaci\u00f3ns.\nFigura nos Anexos II e IV da Directiva de H\u00e1bitats (43/92 C.E.E) do 21 de maio de 1992.\nFigura como de \"especial interese\" no Cat\u00e1logo Nacional de Especies Ameazadas. Real Decreto 439/1990.\nCatalogada como \"D\" no Anexo II das especies protexidas de fauna salvaxe aut\u00f3ctona, lei 3/88 de protecci\u00f3n de animais de Catalu\u00f1a.\nConvenios internacionais.\nFigura no Anexo II do Convenio de Berna 82/72.\nFigura no Regulamento CITES (3626/82/CE) e a s\u00faa ampliaci\u00f3n, Regulamento (3646/83/CE), como especie \"I\".\nLibros vermellos.\nCitada como \"en perigo\" no Libro Vermello dos Vertebrados Espa\u00f1ois."}
{"id": "257779", "revid": "22795", "url": "https://gl.wikipedia.org/wiki?curid=257779", "title": "Acipenser sturio", "text": ""}
{"id": "257780", "revid": "22795", "url": "https://gl.wikipedia.org/wiki?curid=257780", "title": "Sollo rei", "text": ""}
{"id": "257781", "revid": "27155", "url": "https://gl.wikipedia.org/wiki?curid=257781", "title": "Selenomonadales", "text": ""}
{"id": "257782", "revid": "5863", "url": "https://gl.wikipedia.org/wiki?curid=257782", "title": "Copa do Xeneral\u00edsimo de remo", "text": "A Copa do Xeneral\u00edsimo (en castel\u00e1n \"Copa de Su Excelencia el General\u00edsimo\") foi unha competici\u00f3n de remo en banco fixo celebrada anualmente en honor do xefe do estado espa\u00f1ol Francisco Franco na cidade da Coru\u00f1a (Galiza). A primeira edici\u00f3n da competici\u00f3n disputouse en 1941, e celebrouse ininterrompidamente ata 1976, a\u00ednda que a morte de Franco tivo lugar en 1975. Durante os anos 50 e 1965, a Bandeira da Concha, o Campionato de Espa\u00f1a de Trai\u00f1eiras e a Copa do Xeneral\u00edsimo foron as \u00fanicas regatas disputadas no Cant\u00e1brico. Ademais, entre 1957 e 1961 a Copa do Xeneral\u00edsimo foi considerada o Campionato de Espa\u00f1a de Trai\u00f1eiras.\n1941-1949: S\u00f3 galegas.\nNa primeira regata s\u00f3 participaron embarcaci\u00f3ns integradas por secci\u00f3ns do ex\u00e9rcito na Coru\u00f1a, e na segunda integr\u00e1ronse equipos de traballadores portuarios e pescadores.\n1950-1956: Participaci\u00f3n de embarcaci\u00f3ns non galegas.\nEn 1950 participou por primeira vez unha embarcaci\u00f3n c\u00e1ntabra, a Educaci\u00f3n y Descanso de Castro Urdiales, que finalizar\u00eda a regata na sexta posici\u00f3n a 49 segundos da embarcaci\u00f3n galega campioa. A primeira embarcaci\u00f3n non galega en ga\u00f1ar a regata foi o Iberia Arraun Elkartea, que daquela recib\u00eda o nome de \"Educaci\u00f3n y Descanso de Bilbao\" e que se proclamou campi\u00f3n por primeira vez en 1953, revalidando o t\u00edtulo ao ano seguinte, sendo estes os dous \u00fanicos triunfos da embarcaci\u00f3n de Sestao.\n1957-1961: Campionato de Espa\u00f1a.\nEntre 1957 e 1961 converteuse na bandeira m\u00e1is importante da costa cant\u00e1brica e a Copa do Xeneral\u00edsimo pasou a ser denominada Campionato de Espa\u00f1a de Trai\u00f1eiras.\n1962-1976: Gran regata.\nA \u00e9poca anterior deu un grande impulso \u00e1 regata, que foi a \u00fanica disputada xunto coa Bandeira da Concha. Organizouse ent\u00f3n un sistema de rotaci\u00f3n para o Campionato de Espa\u00f1a de Trai\u00f1eiras. Este sistema de rotaci\u00f3n estableceu que o campi\u00f3n espa\u00f1ol en 1965 e 1970 se xogara na Copa do Xeneral\u00edsimo."}
{"id": "257783", "revid": "4817", "url": "https://gl.wikipedia.org/wiki?curid=257783", "title": "Mars Reconnaissance Orbiter", "text": "Mars Reconnaissance Orbiter, tam\u00e9n co\u00f1ecida polo seu acr\u00f3nimo MRO, \u00e9 unha sonda espacial da NASA lanzada o 12 de agosto de 2005 mediante un foguete Atlas V desde o centro espacial de Cabo Ca\u00f1averal para estudar Marte.\nCaracter\u00edsticas.\nMars Reconnaissance Orbiter foi lanzada orixinalmente para estudar Marte durante un ano marciano completo usando seis instrumentos. Os seus obxectivos principais son estudar o clima actual do planeta e os seus cambios, estudar a s\u00faa superficie e buscar signos de auga, buscar zonas de interese para futuros aterraxes e facer de repetidor para as sondas de superficie.\nA estrutura principal est\u00e1 feita de titanio, compostos de carbono e aluminio, con dous paneis solares sobresa\u00edndo e unha antena parab\u00f3lica de alta ganancia de 3 metros de di\u00e1metro. A estrutura principal alberga o sistema de propulsi\u00f3n, telecomunicaci\u00f3ns, comando, guiado e os instrumentos cient\u00edficos. A masa na engalaxe da sonda era de 2180\u00a0kg, dos cales 1149\u00a0kg eran de hidracina, usada como propelente e almacenada nun \u00fanico tanque, que alimentan 20 propulsores, dos cales seis, de 170 N de pulo, foron usados na manobra de inserci\u00f3n orbital arredor de Marte, manobra que usou ata o 70% do propelente. Outros seis dos propulsores ti\u00f1an un pulo de 22 N e foron usados para correcci\u00f3n de traxectoria, mentres que os oito restantes te\u00f1en un pulo de 0,9 N e son usados para control de actitude e apuntado. A nave estabil\u00edzase nos tres eixos principalmente mediante volantes de inercia, as\u00ed como co sistema de propulsi\u00f3n. O co\u00f1ecemento da posici\u00f3n \u00e9 proporcionada por 16 sensores solares, dous seguidores de estrelas e d\u00faas unidades de medici\u00f3n inercial, que usan aceler\u00f3metros e xiroscopios.\nAs comunicaci\u00f3ns te\u00f1en lugar en banda X, a unha frecuencia duns 8000 MHz, e principalmente a trav\u00e9s da antena de alta ganancia. A nave disp\u00f3n de d\u00faas antenas de baixa ganancia, en banda Ka, montadas no prato da antena de alta ganancia. As taxas de transmisi\u00f3n acadan os 6 Mbit/s. Ademais, MRO leva a bordo o sistema de comunicaci\u00f3ns Electra en UHF para comunicarse con outras naves en Marte.\nA alimentaci\u00f3n el\u00e9ctrica \u00e9 proporcionada polos dous paneis solares, cada un dos cales ten unha \u00e1rea de 10 m\u00b2 e est\u00e1 composto por 3744 c\u00e9lulas solares, producindo conxuntamente ata 1000 W de potencia \u00e1 distancia de Marte, e cargando d\u00faas bater\u00edas de n\u00edquel-hidr\u00f3xeno de 50 amperios-hora de capacidade e 32 voltios de tensi\u00f3n de traballo]].\nInstrumentaci\u00f3n cient\u00edfica.\nMars Reconnaissance Orbiter leva a bordo un total de seis experimentos:\nDesenvolvemento da misi\u00f3n.\nMars Reconnaissance Orbiter foi lanzada o 12 de agosto de 2005 \u00e1s 11:43 UTC mediante un Atlas V modelo 401 desde Cabo Ca\u00f1averal. O voo ata Marte durou sete meses, durante os que se fixeron diversas probas da sonda, calibraci\u00f3ns e cinco correcci\u00f3ns de traxectoria. A nave chegou a Marte o 10 de marzo de 2006, entrando en \u00f3rbita marciana tras acender os seus motores durante 27 minutos e quedando nunha \u00f3rbita de 400\u00a0km de periapse e 35.000\u00a0km de apoapse, cunha inclinaci\u00f3n orbital de case 90 graos. Durante os seis meses seguintes, MRO executou diversas manobras de aerofreada para acadar a \u00f3rbita final de traballo de 255 x 320\u00a0km, co periapse sobre o polo sur e o apoapse sobre o polo norte."}
{"id": "257784", "revid": "4817", "url": "https://gl.wikipedia.org/wiki?curid=257784", "title": "MRO", "text": ""}
{"id": "257799", "revid": "5863", "url": "https://gl.wikipedia.org/wiki?curid=257799", "title": "Alain Robbe-Grillet", "text": "Alain Robbe-Grillet, nado en Brest o 18 de agosto de 1922 e finado en Caen o 18 de febreiro de 2008, foi un escritor e cineasta franc\u00e9s. Foi o principal te\u00f3rico e animador do movemento literario chamado nouveau roman.\nTraxectoria.\nEnxe\u00f1eiro agr\u00f3nomo de profesi\u00f3n, viaxou por Marrocos, Guinea, A Martinica e Guadalupe de 1949 a 1951. Despois abandonou a profesi\u00f3n para dedicarse \u00e1 literatura.\nEn 1953 publicou \"Les gommes\", a s\u00faa primeira obra, que obtivo o Prix F\u00e9n\u00e9on. En 1954 apareceu \"Le Voyeur\" que foi premiado co Prix des critiques en 1955. Fixo amizade con J\u00e9r\u00f4me Lindon, director da editorial Les \u00c9ditions de Minuit, da que foi asesor literario de 1955 a 1985. En 1963 publicou \"Pour un Nouveau Roman\", unha recompilaci\u00f3n dos seus artigos editados principalmente no semanal \"L'Express\", o que o converte no te\u00f3rico dese movemento literario.\nTam\u00e9n escribiu gui\u00f3ns de cine, como \"L'Ann\u00e9e derni\u00e8re \u00e0 Marienbad\", dirixida por Alain Resnais en 1961, e foi el mesmo director de cine, destacando na s\u00faa filmograf\u00eda as pel\u00edculas \"L'immortelle\", \"Le jeu avec le feu\" e \"A bela cativa\".\nDe 1966 a 1968, Alain Robbe-Grillet colaborou co Haut comit\u00e9 pour la d\u00e9fense et l\u00b4expansion de la langue fran\u00e7aise (Alto Comit\u00e9 para a Defensa e a Expansi\u00f3n da Lingua Francesa). De 1972 a 1997, foi profesor nos Estados Unidos, na Universidade de Nova York (NYU) e na Washington University de Saint-Louis (Missouri). Tam\u00e9n dirixiu o Centro de Sociolox\u00eda da Literatura na Universidade de Bruxelas entre 1980 e 1988.\nAlain Robbe-Grillet foi elixido membro da Academia Francesa da Lingua o 25 de marzo de 2004 pero renunciou a tomar posesi\u00f3n do cargo ao considerar a cerimonia obsoleta. Morreu aos 85 anos, o 18 de febreiro de 2008, a causa dunha crise card\u00edaca.\nEstaba casado desde 1957 coa escritora Catherine Robbe-Grillet, tam\u00e9n co\u00f1ecida co pseud\u00f3nimo de Jeanne de Berg.\nEstilo literario.\nO nouveau roman caracter\u00edzase por un grao de obxectividade levado ao punto no que o autor non interv\u00e9n coas situaci\u00f3ns ou os personaxes e moitas veces os personaxes son s\u00f3 espectadores dun mundo de obxectos que parecen cobrar o principal valor (en canto actantes) das obras. Este movemento, no que se incl\u00fae a Nathalie Sarraute, Claude Simon, Michel Butor, Robert Pinget, Marguerite Duras e Samuel Beckett, entre outros, foi apoiado por grandes cr\u00edticos, como Roland Barthes, sobre quen escribiu p\u00e1xinas agudas Robbe-Grillet.\nA escritura de Alain Robe-Grillet foi descrita como \"realista\", \"fenomenol\u00f3xica\" (no sentido que lle d\u00e1 Heidegger) ou como \"unha teor\u00eda da superficie pura\". As descrici\u00f3ns met\u00f3dicas, xeom\u00e9tricas e moitas veces repetitivas dos obxectos e dos lugares revelan a psicolox\u00eda e a personalidade dos personaxes. O lector ten que recompo\u00f1er a trama e as experiencias emocionais a partir da repetici\u00f3n das descrici\u00f3ns, da atenci\u00f3n prestada a detalles en aparencia insignificantes, e das rupturas na continuaci\u00f3n l\u00f3xica, como se se tratase dun crebacabezas. Este proceso recorda o m\u00e9todo da psican\u00e1lise no que o significado profundo se revela por medio da descontinuidade ou da asociaci\u00f3n de ideas. Tanto a trama como o desenvolvemento cronol\u00f3xico est\u00e1n fragmentados, polo que a novela resultante poder\u00eda ser o equivalente literario da pintura cubista."}
{"id": "257800", "revid": "98629", "url": "https://gl.wikipedia.org/wiki?curid=257800", "title": "Periklis Pierrakos-Mavromichalis", "text": "Periklis Pierrakos-Mavromichalis (en grego \"\u03a0\u03b5\u03c1\u03b9\u03ba\u03bb\u03ae\u03c2 \u03a0\u03b9\u03b5\u03c1\u03c1\u03ac\u03ba\u03bf\u03c2 \u039c\u03b1\u03c5\u03c1\u03bf\u03bc\u03b9\u03c7\u03ac\u03bb\u03b7\u03c2\"), nado en 1863 e finado en 1938, foi un militar, pol\u00edtico e tirador de esgrima. \nTraxectoria.\nFillo do xeneral Antonios Mavromichalis, dunha reco\u00f1ecida familia, os Mavromichalis, de guerreiros orixinarios da pen\u00ednsula de Mani. Seguindo a tradici\u00f3n Periklis entrou na Academia Militar, sa\u00edndo como oficial de cabaler\u00eda; experto esgrimista participou nos Xogos Ol\u00edmpicos de 1896 de Atenas , ga\u00f1ando a medalla de bronce na proba de florete afeccionado, na rolda preliminar tivo d\u00faas vitorias e unha derrota, perdendo contra Henri Callot, que acabou quedando segundo, e derrotando a Henri Delaborde e Ioannis Poulos. Ao ano seguinte loitou na Guerra Greco-Turca co grao de subtenente, combatendo tam\u00e9n nas Guerras balc\u00e1nicas, a primeira guerra mundial, xa como tenente coronel, e m\u00e1is tarde na Campa\u00f1a de Asia Menor co rango de tenente xeneral comandando o segundo corpo do ex\u00e9rcito. Aliado con Nikolaos Plastiras durante a revoluci\u00f3n de setembro de 1922 que obrigou a abdicar o rei Constantino I foi ministro do interior no goberno militar de Stilianos Gonatas desde novembro de 1922 ata xaneiro de 1923 cando pasou a ocupar a carteira do ex\u00e9rcito, en xu\u00f1o de 1923 tras o cesamento do xeneral Theodoros Pangalos asumiu o comando do ex\u00e9rcito en Macedonia e Tracia. Foi elixido senador para o per\u00edodo 1929-1932. Foi tam\u00e9n presidente do Athens Club (1932-1938)."}
{"id": "257801", "revid": "6324590", "url": "https://gl.wikipedia.org/wiki?curid=257801", "title": "Grupo de Arqueolox\u00eda da Terra de Trasancos", "text": "O Grupo de Arqueolox\u00eda da Terra de Trasancos (GATT) \u00e9 unha asociaci\u00f3n cultural constitu\u00edda en Ferrol en 1991 e adicada \u00e1 investigaci\u00f3n, inventariado, divulgaci\u00f3n e preservaci\u00f3n do patrimonio hist\u00f3rico e arqueol\u00f3xico.\nOs inicios desta asociaci\u00f3n est\u00e1n en traballos de campo feitos para Andr\u00e9 Pena Gra\u00f1a e co tempo, organizarse con m\u00e1is xente en grupos de traballo que percorren a Terra de Trasancos e os concellos veci\u00f1os catalogando e documentando achados, dende m\u00e1moas a petr\u00f3glifos. O grupo est\u00e1 formado por algo m\u00e1is dunha ducia de persoas. Caracter\u00edzase o seu traballo pola publicaci\u00f3n dos seus achados e a divulgaci\u00f3n dos mesmos en publicaci\u00f3ns locais."}
{"id": "257802", "revid": "56817", "url": "https://gl.wikipedia.org/wiki?curid=257802", "title": "Trans-splicing", "text": "O \"trans\"-splicing ou \"trans\"-empalme \u00e9 un tipo especial de procesamento do ARN mensaxeiro que se d\u00e1 en eucariotas no que ex\u00f3ns pertencentes a dous transcritos primarios diferentes de ARN son enlazados polos seus extremos.\nA diferenza del, o splicing \"normal\" ou \"cis\"-splicing procesa unha soa mol\u00e9cula. Por tanto, o \"trans\"-splicing orixina un transcrito final de ARN que procede de diversas transcrici\u00f3ns da ARN polimerase no xenoma. Este fen\u00f3meno pode ser aproveitado para terapias moleculares para tratar produtos x\u00e9nicos mutados.\nO \"trans\"-splicing pode ser o mecanismo que est\u00e1 detr\u00e1s de certas fusi\u00f3ns de transcritos oncox\u00e9nicas.\nO \"trans\"-splicing util\u00edzano certos microorganismos, principalmente protozoos da clase Kinetoplastida para producir ant\u00edxenos de superficie variables e cambiar dun estadio do seu ciclo de vida a outro. O \"trans\"-splicing tam\u00e9n se d\u00e1 nos animais; por exemplo, no verme \"Caenorhabditis elegans\" \u00e9 moi intenso."}
{"id": "257803", "revid": "98629", "url": "https://gl.wikipedia.org/wiki?curid=257803", "title": "Guido Balzarini", "text": "Guido Balzarini, nado en Arrone o 21 de outubro de 1874 e finado en Roma en 1935, foi un tirador de esgrima italiano, ga\u00f1ador dunha medalla ol\u00edmpica.\nTraxectoria.\nEsgrimista de cualidade internacional nos anos previos \u00e1 primeira guerra mundial, por causa da guerra tivo que deixar de competir, volvendo \u00e1 competici\u00f3n na d\u00e9cada de 1920 pero sen poder competir nos campionatos mundiais por non acudir Italia a eles. Participou, non obstante, nos Xogos Ol\u00edmpicos de 1924 en Antuerpen, logrando a medalla de ouro en sabre por equipos \u00e1 idade de cincuenta anos."}
{"id": "257804", "revid": "89787", "url": "https://gl.wikipedia.org/wiki?curid=257804", "title": "Esgrima nos Xogos Ol\u00edmpicos de 1972", "text": "Nos Xogos Ol\u00edmpicos de 1972 celebrados na cidade alem\u00e1 de M\u00fanic realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n organizouse entre os d\u00edas 29 de agosto e o 9 de setembro.\nNaci\u00f3ns participantes.\nUn total de 298 tiradores (233 homes e 65 mulleres) de 37 naci\u00f3ns competiron nos Xogos de M\u00fanic:"}
{"id": "257806", "revid": "89787", "url": "https://gl.wikipedia.org/wiki?curid=257806", "title": "Equidna", "text": "A dos taquigl\u00f3sidos (\"Tachyglossidae\") \u00e9 unha familia de mam\u00edferos da orde dos monotremas, a \u00fanica da suborde dos taquiglosos (\"Tachyglossa\"), co\u00f1ecidos vulgarmente como equidnas.\nAs catro especies existentes, xunto co ornitorrinco, son os \u00fanicos membros sobreviventes desta orde, e son os \u00fanicos mam\u00edferos que po\u00f1en ovos. Malia que a s\u00faa dieta consiste en formigas e t\u00e9rmites, non est\u00e1n relacionados cos osos formigueiros de Am\u00e9rica m\u00e1is que a calquera outro mam\u00edfero.\nViven en Australia e Nova Guinea.\nOs equidnas reciben o seu nome do Equidna, personaxe da mitolox\u00eda grega (en grego antigo, \u0395\u03c7\u03b9\u03b4\u03bd\u03b1 \"Echidna\" \"v\u00edbora\"; en lat\u00edn, \"Echidna\") que era unha ninfa monstruosa.\nTaxonom\u00eda.\nFamilia.\nA familia foi descrita en 1872 polo zo\u00f3logo estadounidense Theodore Nicholas Gill."}
{"id": "257807", "revid": "23204", "url": "https://gl.wikipedia.org/wiki?curid=257807", "title": "Tachyglossidae", "text": ""}
{"id": "257808", "revid": "23204", "url": "https://gl.wikipedia.org/wiki?curid=257808", "title": "Ornithorhynchidae", "text": "Ornithorhynchidae \u00e9 unha das d\u00faas familias existentes da orde Monotremata, cuxa \u00fanica especie \u00e9 o ornitorrinco. A outra familia \u00e9 a Tachyglossidae, ou equidnas. Dentro da familia Ornithorhynchidae hai dous x\u00e9neros, \"Obdurodon\" e \"Ornithorhynchus\":\nOutros dous x\u00e9neros, \"Steropodon\" e \"Teinolophos\", poder\u00edan pertencer a Ornithorhynchidae. Por\u00e9n, ambos x\u00e9neros son moi antigos, e os cient\u00edficos indican que malia estar estreitamente relacionados non forman da \"Ornithorhynchidae\".\nO extinto \"Ornithorhynchus maximus\" foi inclu\u00eddo orixinalmente como \"Ornithorhynchus\", pero na actualidade conclu\u00eduse que pertence \u00e1 familia do equidnas como \"Zaglossus robustus\"."}
{"id": "257809", "revid": "89787", "url": "https://gl.wikipedia.org/wiki?curid=257809", "title": "Demograf\u00eda de Acerbaix\u00e1n", "text": "A poboaci\u00f3n estimada de Acerbaix\u00e1n no ano 2013 \u00e9 de 9\u00a0411\u00a0800 habitantes.\nPoboaci\u00f3n.\nPoboaci\u00f3n: 8\u00a0922\u00a0300 (abril de 2009), 7\u00a0868\u00a0385 (xullo de 2004), 7\u00a0830\u00a0764 (xullo de 2002), 7\u00a0748\u00a0163 (xullo de 2000)\nEstrutura de idade:\n\"0-14 anos:\"\n30% (homes 1\u00a0172\u00a0944; mulleres 1\u00a0127\u00a0624)\n\"15-64 anos:\"\n63% (homes 2,388,737; mulleres 2\u00a0525\u00a0797)\n\"65 anos ou m\u00e1is:\"\n7% (homes 210.774; mulleres 322.287) (2000 est.)\nTaxa de crecemento da poboaci\u00f3n:\n0.27% (ano 2000)\nTaxa de natalidade:\n18,08 nacidos/1.000 habitantes (2000 est.)\nTaxa de mortandade:\n9,47 mortos/1.000 habitantes (2000 est.)\nTaxa neta de migraci\u00f3n:\n-5,92 migrantes/1.000 habitantes (2000 est.)\nDistribuci\u00f3n por sexo:\n\"no nacemento:\"\n1,05 home(s)/muller\n\"menos de 15 anos:\"\n1,12 home(s)/muller\n\"15-64 anos:\"\n0,96 home(s)/muller\n\"m\u00e1is de 65 anos:\"\n0,58 home(s)/muller\n\"En total:\"\n0,97 home(s)/muller (2009 est.) \nTaxa de mortalidade infantil:\n10,06 mortos/1.000 nacidos vivos (2009 est.)\nEsperanza de vida ao nacer:\n\"Poboaci\u00f3n total:\"\n66,66 anos\n\"homes:\"\n62,53 anos\n\"mulleres:\"\n71,34 anos (2009 est.)\nTaxa de fecundidade:\n2,19 nenos/mulleres (2000 est.)\nNacionalidade:\n\"noun:\"\nAzar\u00ed\nGrupos \u00e9tnicos:\nAzar\u00eds 91,6%, lezguios 2,0%, rusos 1,35%, armenios 1,35%, outros 3,3% (2009 est.)\n\"Nota:\"\nCase todos os armenios viven na rexi\u00f3n separatista de Nagorno-Karabakh.\nRelixi\u00f3ns:\nMusulm\u00e1ns 96%, Rusos ortodoxos 1,3%, Armenios apost\u00f3licos 1,3% (s\u00f3 en Nagorno-Karabakh), outros 1,4% (2009 est.)\n\"Nota:\"\nAfiliaci\u00f3n relixiosa \u00e9 s\u00f3 nominal, a porcentaxe de certos practicantes son moito menores.Idiomas:\nAzar\u00ed 92%, ruso 1,35%, armenio 1,35% (s\u00f3 en Nagorno-Karabakh), outros 5,3% (2009 est.)\nAlfabetismo:\n\"definici\u00f3n:\"\npersoas de 15 anos e m\u00e1is que poden ler e escribir\n\"total da poboaci\u00f3n:\"\n99%\n\"homes:\"\n99%\n\"mulleres:\"\n99% (2009 est.)"}
{"id": "257810", "revid": "56817", "url": "https://gl.wikipedia.org/wiki?curid=257810", "title": "Equidna de foci\u00f1o longo", "text": "O Equidna de foci\u00f1o longo \u00e9 un dos dous x\u00e9neros (x\u00e9nero Zaglossus) de equidnas, monotremas espi\u00f1osos que viven en Nova Guinea. O equidna de foci\u00f1o longo tam\u00e9n habita en Australia. Hai tres especie existentes e d\u00faas extintas neste x\u00e9nero. O equidna \u00e9 un dos dous tipos de mam\u00edferos que po\u00f1en ovos, sendo o outro o ornitorrinco. Os equidnas son os sobreviventes dos mam\u00edferos m\u00e1is antigos e foron uns dos primeiros en amosar sinais de evoluci\u00f3n. \nO equidna de foci\u00f1o longo aparece na lista de especies ameazadas pola World Conservation Union."}
{"id": "257811", "revid": "23204", "url": "https://gl.wikipedia.org/wiki?curid=257811", "title": "Zaglossus", "text": ""}
{"id": "257812", "revid": "56817", "url": "https://gl.wikipedia.org/wiki?curid=257812", "title": "Equidna de foci\u00f1o longo occidental", "text": "O equidna de foci\u00f1o longo occidental (Zaglossus bruijni) \u00e9 unha das catro especies existentes de equidnas e unha das tres especies de \"Zaglossus\" que viven en Nova Guinea. Orixinalmente descrito como \"Tachyglossus bruijni\", \u00e9 a especie tipo de \"Zaglossus\"."}
{"id": "257813", "revid": "23204", "url": "https://gl.wikipedia.org/wiki?curid=257813", "title": "Zaglossus bruijni", "text": ""}
{"id": "257821", "revid": "54334", "url": "https://gl.wikipedia.org/wiki?curid=257821", "title": "Systema Naturae", "text": "O libro Systema Natur\u00e6 (abreviado Syst. Nat.) foi unha das principais obras do m\u00e9dico, bot\u00e1nico e naturalista sueco Linneo.\nO seu t\u00edtulo completo \u00e9 \"Systema natur\u00e6, sive regna tria natur\u00e6 systematice proposita per secundum classes, ordines, genera, &amp; species, cum characteribus, differentiis, synonymis, locis\" (\"Sistema natural, nos tres reinos da natureza, segundo clases, ordes, x\u00e9neros e especies, con caracter\u00edsticas, diferenzas, sin\u00f3nimos, lugares\").\nCo seu sistema, Linneo, profundo crente, pensaba que estaba clasificando a creaci\u00f3n de Deus.\nA d\u00e9cima edici\u00f3n deste libro (1758) est\u00e1 considerada como o punto de partida formal da nomenclatura zool\u00f3xica.\nDescrici\u00f3n.\nLinneo publicou a primeira edici\u00f3n do \"Systema naturae\" no ano 1735, durante a s\u00faa estancia nos Pa\u00edses Baixos. Como era costume para a literatura cient\u00edfica da \u00e9poca, o libro publicouse en lat\u00edn. Nel expo\u00f1\u00eda as s\u00faas ideas para a clasificaci\u00f3n xer\u00e1rquica do mundo natural, divid\u00edndoo nos cl\u00e1sicos tres reinos, o reino animal (\"Regnum animale\"), o reino vegetal (\"Regnum vegetabile\") e o \"reino mineral\" (\"Regnum lapideum\").\nPara a clasificaci\u00f3n do reino vexetal Linneo segue o seu novo sistema sexual, en que as especies co mesmo n\u00famero de estames se incl\u00faen no mesmo grupo. A clasificaci\u00f3n dos animais era m\u00e1is natural. Por exemplo, os seres humanos foron por primeira vez colocados xunto a outros primates (como \"Anthropomorpha\").\nEn vista da popularidade da obra, Linneo continou a publicaci\u00f3n de novas edici\u00f3ns, ampliando en cada unha a precedente, desde as once p\u00e1xinas da primeira edici\u00f3n (1735) \u00e1s tres mil p\u00e1xinas da d\u00e9ciimo terceira e \u00faltima edici\u00f3n (1770). Ademais, segundo avanzaba no traballo, fixo modificaci\u00f3ns: na primeira edici\u00f3n as baleas foron (erroneamente) clasificadas como peixes; na 10\u00aa edici\u00f3n, publicada en 1758, as baleas xa se identificaron como mam\u00edferos. Nesta mesma edici\u00f3n introduce para as especies animais un nome cient\u00edfico formado por dous termos (xen\u00e9rico e espec\u00edfico), a denominada nomenclatura binomial, algo que xa fixera para as especies de plantas en 1753, na publicaci\u00f3n de \"Species Plantarum\"."}
{"id": "257822", "revid": "89787", "url": "https://gl.wikipedia.org/wiki?curid=257822", "title": "Festa da coca de Redondela", "text": "A festa da Coca \u00e9 unha celebraci\u00f3n de orixe pag\u00e1 que ten lugar no concello de pontevedr\u00e9s de Redondela, e que ten lugar o d\u00eda do Corpus Christi. A orixe desta celebraci\u00f3n radica na lenda mitol\u00f3xica da coca, un ser da mitolox\u00eda galega que vive nas augas do mar ou dos r\u00edos. Foi declarada Festa de Interese Tur\u00edstico Galego en 2001.\nA raz\u00f3n da celebraci\u00f3n \u00e9 a derrota deste animal mitol\u00f3xico a mans dos mozos de Redondela. As\u00ed, para conmemorar esta vitoria, real\u00edzanse representaci\u00f3ns tanto do propio animal coma da batalla na cal a Coca foi derrotada. Esta representaci\u00f3n co\u00f1\u00e9cese como \"danza das Espadas\", representando aos mozos que comezaron a danzar coas s\u00faas armas arredor do animal morto ap\u00f3s derrotalo, e \"baile das Penlas\", representando a celebraci\u00f3n das \"doncelas\" liberadas das fauces do drag\u00f3n.\nAdemais de en Redondela, a festa da Coca segue a celebrarse en diferentes lugares do conxunto etnogr\u00e1fico galego-portugu\u00e9s, como Betanzos ou Mon\u00e7\u00e3o. Est\u00e1 \u00faltima localidade pos\u00fae desde o ano 2002 un irmandamento con Redondela, e desde o 2003 ambas as d\u00faas celebraci\u00f3ns son publicitadas baixo unha promoci\u00f3n tur\u00edstica conxunta.\nOrixe.\nA festa da Coca de Redondela \u00e9 a \u00fanica das que se celebran en Galicia que conserva unha tradici\u00f3n continuada e mantida no tempo. Isto d\u00e9bese a que a Coca de Betanzos \u00e9 unha reconstruci\u00f3n moderna dunha tradici\u00f3n interrompida. Outros lugares da xeograf\u00eda galega que tiveron celebraci\u00f3ns pag\u00e1s con este animal mitol\u00f3xico atendendo aos testemu\u00f1os documentais foron Ribadavia, Ourense, Pontevedra, Santiago de Compostela ou A Coru\u00f1a.\nA coca \u00e9 un animal monstruoso con corpo de drag\u00f3n e cola de serpe, e do lombo n\u00e1cenlle d\u00faas enormes \u00e1s, semellantes \u00e1s dos morcegos. Ten catro patas armadas de fortes gadoupas, e na s\u00faa faciana aluman uns ollos terribles, sobre unha enorme boca con agudos dentes. A orixe do animal \u00e9 indeterminada, tendo documentos que fan referencia a ela dende a Idade Media. Crese que este animal era unha representaci\u00f3n do demo.\nA festa da coca bas\u00e9ase na lenda medieval:\nA primeira vez que a Coca sa\u00edu \u00e1s r\u00faas \u00e9 indeterminada, a\u00ednda que a s\u00faa orixe datar\u00eda da Idade Media, entre os s\u00e9culos XV e XVI.\nCelebraci\u00f3n.\nPara lembrar este fito hist\u00f3rico, todos os anos s\u00e1case \u00e1 r\u00faa unha representaci\u00f3n da figura da Coca, o drag\u00f3n mitol\u00f3xico. Posteriormente, real\u00edzase unha representaci\u00f3n da Danza das Espadas e o Baile das Penlas, na que se representa a derrota do monstro a mans dos mozos redondel\u00e1ns.\nAdemais destas celebraci\u00f3ns, eng\u00e1dese as celebraci\u00f3ns relixiosas do Corpus Christi con procesi\u00f3ns pola vila.\nTam\u00e9n dende 1950 o centro da vila engal\u00e1nase coas tradicionais alfombras de flores e area sobre as principais r\u00faas do centro urbano.\nA danza das espadas.\nA \"danza das espadas\" \u00e9 a representaci\u00f3n gr\u00e1fica do baile que, segundo a tradici\u00f3n, desenvolveron os mozos de Redondela ap\u00f3s derrotaren \u00e1 Coca.\nA representaci\u00f3n real\u00edzase habitualmente na \"praza da Constituci\u00f3n\", arredor do mediod\u00eda. Consta de vinte e cinco bailar\u00edns, cuxa indumentaria componse de camisa e pantal\u00f3n brancos e unha faixa vermella arredor da cintura, unhas casta\u00f1olas e uns instrumentos de madeira que simulan as espadas. Ditos paus est\u00e1n unidos entre si por unha corda branca, de xeito que todas as espadas de todos os danzantes permanecen unidas entre eles. Durante a danza, os bailar\u00edns realizan diferentes movementos entrelazando as espadas e facendo soar as casta\u00f1olas.\nA m\u00fasica empregada \u00e9 unha peza de gaita interpretada en \"allegretto\".\nO baile das Penlas.\nSimultaneamente \u00e1 danza das espadas, repres\u00e9ntase o baile das Penlas. Tr\u00e1tase de cativas vestidas cun vestido branco, abundantes encaixes e unhas \u00e1s de anxo, que se sit\u00faan enriba de mulleres denominadas \"burras\", apoiadas nos seus ombreiros, as cales danzan ao son da mesma melod\u00eda que os mozos da danza das espadas. As \"burras\", habitualmente representadas por traballadoras do gremio das forneiras e panadeiras, representan a danza que levaron a cabo as mulleres da vila coma expresi\u00f3n de ledicia pola morte do drag\u00f3n, erguendo as s\u00faas fillas ao lombo coma mostra da liberaci\u00f3n das s\u00faas fillas.\nMalia seren caracter\u00edsticas desta celebraci\u00f3n, as penlas tiveron sido documentadas con anterioridade, arredor do s\u00e9culo IX.\nCelebraci\u00f3ns similares.\nExisten outras celebraci\u00f3ns asentadas sobre a lenda da coca:"}
{"id": "257825", "revid": "72012", "url": "https://gl.wikipedia.org/wiki?curid=257825", "title": "Parque Nacional Skaftafell", "text": "O Parque Nacional Skaftafell, en island\u00e9s \"\u00dej\u00f3\u00f0gar\u00f0ur Skaftafell\", \u00e9 un antigo parque nacional do sur de Islandia, que o 7 de xu\u00f1o de 2008 foi fusionado no Parque Nacional Vatnaj\u00f6kull xunto co tam\u00e9n antigo Parque Nacional J\u00f6kuls\u00e1rglj\u00fafur.\nHistoria.\nO parque fora fundado o 15 de setembro de 1967 e situ\u00e1base entre as vilas de Kirkjub\u00e6jarklaustur e H\u00f6fn.\nEstivo habitado durante a Idade Media e a\u00ednda se poden atopar antigas granxas e edificaci\u00f3ns na zona. Por\u00e9n, foron abandonadas despois de d\u00faas erupci\u00f3ns volc\u00e1nicas. As d\u00faas granxas que se conservan foron rehabilitadas para o turismo. O parque tam\u00e9n ten unha oficina de informaci\u00f3n, un c\u00e1mping e hai varias rutas de sendeirismo."}
{"id": "257827", "revid": "25871", "url": "https://gl.wikipedia.org/wiki?curid=257827", "title": "\u00dej\u00f3\u00f0gar\u00f0ur Skaftafell", "text": ""}
{"id": "257828", "revid": "1131", "url": "https://gl.wikipedia.org/wiki?curid=257828", "title": "Festa de interese tur\u00edstico de Galicia", "text": ""}
{"id": "257829", "revid": "89787", "url": "https://gl.wikipedia.org/wiki?curid=257829", "title": "Festa do mexill\u00f3n de Redondela", "text": "A festa do mexill\u00f3n \u00e9 unha festa gastron\u00f3mica anual celebrada na parroquia de Chapela, no concello de Redondela a primeira ou a segunda fin de semana de setembro. A festa consiste nunha degustaci\u00f3n de mexill\u00f3n en diferentes modalidades, e un concurso gastron\u00f3mico."}
{"id": "257830", "revid": "2520", "url": "https://gl.wikipedia.org/wiki?curid=257830", "title": "Festa do mexill\u00f3n de Chapela", "text": ""}
{"id": "257831", "revid": "89787", "url": "https://gl.wikipedia.org/wiki?curid=257831", "title": "Festa da maz\u00e1 de Redondela", "text": "A festa da maz\u00e1 \u00e9 unha festa gastron\u00f3mica anual celebrada na parroquia de Negros (Redondela) a primeira fin de semana de outubro. A festa consiste nunha degustaci\u00f3n desta froita en diferentes pratos, entre os que destacan a empanada de maz\u00e1 con bacallau, a costela con maz\u00e1,o chourizo a sidra, o bacallau con maz\u00e1, brochetas de polo con maz\u00e1 e o lombo con maz\u00e1 e a degustaci\u00f3n de sidra tanto doce como a\u00f1eja*, tam\u00e9n conta con vinagre e augardente de maz\u00e1."}
{"id": "257832", "revid": "89787", "url": "https://gl.wikipedia.org/wiki?curid=257832", "title": "Festa da orella de Redondela", "text": "A Festa da orella \u00e9 unha festa gastron\u00f3mica anual celebrada na parroquia de Cedeira, no concello de Redondela o primeiro domingo de decembro. A orixe desta festa foi en 1994, nun primeiro momento dentro das festas de Santo Andr\u00e9s. Posteriormente, ambas celebraci\u00f3ns desvincul\u00e1ronse entre si, pasando a seren festas independentes. Dende ese ano cel\u00e9branse degustaci\u00f3ns deste produto procedente do porco, ademais dun concurso gastron\u00f3mico."}
{"id": "257833", "revid": "2520", "url": "https://gl.wikipedia.org/wiki?curid=257833", "title": "Festa da orella de Cedeira", "text": ""}
{"id": "257834", "revid": "1888", "url": "https://gl.wikipedia.org/wiki?curid=257834", "title": "Jes\u00fas Calvo Garc\u00eda", "text": "Jes\u00fas Antonio Calvo Garc\u00eda, co\u00f1ecido como Mi\u00f1\u00f3n, nado en Santiago de Compostela en 1915, foi un ferreiro e pol\u00edtico galego.\nTraxectoria.\nFerreiro, afiliado \u00e1 CNT. Co golpe de Estado do 18 de xullo de 1936 fuxiu e agochouse. Foi detido o 20 de xullo de 1937. Xulgado en consello de guerra por rebeli\u00f3n o 24 de agosto de 1937, o fiscal pediu a pena de morte, finalmente foi condenado a cadea perpetua. Foi reclamado polo xu\u00edz militar da Coru\u00f1a en setembro de 1948 encartado na causa 36/46 xunto con Diego Romero Jim\u00e9nez, Benigno Fraga Pita, Segundo Vilaboy Mart\u00ednez, Antonio Tenreiro Leira e Adolfo Allegue Allegue. Foi detido pola polic\u00eda coru\u00f1esa en marzo de 1947. Cumpriu condena na Prisi\u00f3n Provincial de Palencia, da que sa\u00edu en liberdade condicional en 1949."}
{"id": "257835", "revid": "1888", "url": "https://gl.wikipedia.org/wiki?curid=257835", "title": "Jes\u00fas Antonio Calvo Garc\u00eda", "text": ""}
{"id": "257837", "revid": "1131", "url": "https://gl.wikipedia.org/wiki?curid=257837", "title": "Festas de Redondela", "text": "No concello de Redondela te\u00f1en lugar numerosas festas e celebraci\u00f3ns, de car\u00e1cter gastron\u00f3mico, relixioso ou cultural.\nFesta da coca.\nA festa da Coca \u00e9 unha celebraci\u00f3n de orixe pag\u00e1 que ten lugar que ten lugar o d\u00eda do Corpus Christi. A orixe desta celebraci\u00f3n radica na lenda mitol\u00f3xica da coca, un ser da mitolox\u00eda galega que vive nas augas do mar ou dos r\u00edos. Foi declarada Festa de Interese Tur\u00edstico Galego en 2001.\nA raz\u00f3n da celebraci\u00f3n \u00e9 a derrota deste animal mitol\u00f3xico a mans dos mozos de Redondela. Para lembrar este fito hist\u00f3rico, todos os anos s\u00e1case \u00e1 r\u00faa unha representaci\u00f3n da figura da Coca, o drag\u00f3n mitol\u00f3xico. Posteriormente, real\u00edzase unha representaci\u00f3n da Danza das Espadas e o Baile das Penlas, na que se representa a derrota do monstro a mans dos mozos redondel\u00e1ns.\nAdemais destas celebraci\u00f3ns, eng\u00e1dese as celebraci\u00f3ns relixiosas do Corpus Christi con procesi\u00f3ns pola vila. Tam\u00e9n dende 1950 o centro da vila engal\u00e1nase coas tradicionais alfombras de flores e area sobre as principais r\u00faas do centro urbano.\nFesta dos maios.\nOs maios, termo que prov\u00e9n do mes maio, \u00e9 unha festa popular galega que forma parte do chamado Ciclo do Maio, \u00e9poca de exaltaci\u00f3n da natureza co gallo do comezo da primavera, a chegada do bo tempo e o florecer da vexetaci\u00f3n caduca t\u00edpica do clima galego. Todos os anos en Redondela cel\u00e9brase dita festividade, coa construci\u00f3n dos chamados \"maios\", estruturas florais compostas por fiuncho, flores, cascas de ovo e outros elementos naturais. Cel\u00e9brase tam\u00e9n un concurso de \"coplas\", composici\u00f3ns sat\u00edricas que critican os feitos m\u00e1is relevantes do ano tanto a nivel local coma internacional.\nEsta festividade non s\u00f3 se celebra en Redondela, sen\u00f3n que tam\u00e9n son c\u00e9lebres as festas dos maios de Ourense, Pontevedra, Allariz, Pontedeume ou O Grove.\nFestas gastron\u00f3micas.\nRedondela conta con catro principais festas gastron\u00f3micas, nas que ademais de degustar o produto protagonista da festa, cel\u00e9branse concursos gastron\u00f3micos. A m\u00e1is co\u00f1ecida \u00e9 a Festa do choco, que adoita celebrar na primeira semana de maio, e que \u00e9 dende o ano 2001 Festa de interese tur\u00edstico de Galicia. Outras festas de interese son Festa do mexill\u00f3n, celebrada en Chapela durante a primeira semana do mes de setembro; a Festa da maz\u00e1, celebrada en Negros a primeira quincena de outubro; e a Festa da orella de Cedeira, celebrada na primeira semana de xaneiro.\nFestivais.\nSinsal Audio.\nO Festival Sinsal \u00e9 un festival de m\u00fasica alternativa, experimental, e minimalista, entre outros estilos, que se celebra en diversos lugares da xeograf\u00eda galega, entre eles a San Sim\u00f3n, na parroquia de Cesantes. A s\u00faa caracter\u00edstica m\u00e1is peculiar \u00e9 que non ten cartel, isto \u00e9, que as bandas que act\u00faan no festival non se co\u00f1ecen por adiantado sen\u00f3n unha vez os asistentes estean no lugar.\nDende a s\u00faa primeira edici\u00f3n reuniu a bandas da talle de Alt-J, Tri\u00e1ngulo de Amor Bizarro, Unicornibot, Ma\u00efa Vidal, Jane Joyd, Alela Diane, Christian Kjellvander, Nite Jewel ou Das Kapital, entre outros.\nFestival Internacional de T\u00edteres.\nO Festival Internacional de T\u00edteres de Redondela \u00e9 un festival cultural de arte, m\u00fasica e titiriteiros que se celebra dende o ano 2000. O evento, organizado pola Concellar\u00eda de Cultura do concello e pola Asociaci\u00f3n Xente Titiriteira, v\u00e9nse celebrando a finais do mes de maio nas prazas e parques do centro da vila. Dende a s\u00faa primeira edici\u00f3n, tiveron actuado compa\u00f1\u00edas de diferentes pa\u00edses arredor do mundo, como Reino Unido, Bulgaria, Arxentina, Portugal ou Rusia, entre outros. Na edici\u00f3n do 2012 super\u00e1ronse os 30.000 asistentes."}
{"id": "257838", "revid": "89787", "url": "https://gl.wikipedia.org/wiki?curid=257838", "title": "Sn\u00e6fellsj\u00f6kull", "text": "O Sn\u00e6fellsj\u00f6kull \u00e9 un estratovolc\u00e1n situado no oeste de Islandia. Est\u00edmase que ten unha antig\u00fcidade de 700.000 anos e ten unha altitude de 1.446 msnm. O seu cumio est\u00e1 cuberto por un glaciar.\nEn realidade o nome da monta\u00f1a \u00e9 Sn\u00e6fell, pero \u00e9 m\u00e1is co\u00f1ecido como \"Sn\u00e6fellsj\u00f6kull\" para distinguilo doutras d\u00faas monta\u00f1as hom\u00f3nimas (\"j\u00f6kull\" significa glaciar en island\u00e9s). Sit\u00faase na parte m\u00e1is occidental da pen\u00ednsula de Sn\u00e6fellsnes. \u00c1s veces, nos d\u00edas despexados p\u00f3dese divisar dende a cidade de Reiquiavik a unha distancia de 120 quil\u00f3metros.\nO volc\u00e1n \u00e9 un dos lugares de Islandia m\u00e1is co\u00f1ecidos, principalmente debido \u00e1 novela \"Viaxe ao centro da Terra\" (1864) de Jules Verne, na que os protagonistas atopan unha entrada \u00f3 centro da Terra a trav\u00e9s do Sn\u00e6fellsj\u00f6kull.\nA monta\u00f1a incl\u00faese dentro do Parque Nacional Sn\u00e6fellsj\u00f6kull (\"\u00dej\u00f3\u00f0gar\u00f0urinn Sn\u00e6fellsj\u00f6kull\" en lingua islandesa), fundado no 2001."}
{"id": "257839", "revid": "1987", "url": "https://gl.wikipedia.org/wiki?curid=257839", "title": "Ardag\u00e1n, Marrozos, Santiago de Compostela", "text": "Ardag\u00e1n \u00e9 un lugar da parroquia de Marrozos no concello coru\u00f1\u00e9s de Santiago de Compostela, na comarca de Santiago. Segundo o IGE en 2018 ti\u00f1a 55 habitantes (26 homes e 29 mulleres), o que sup\u00f3n unha diminuci\u00f3n respecto do ano 1999 cando ti\u00f1a 61 habitantes."}
{"id": "257840", "revid": "25871", "url": "https://gl.wikipedia.org/wiki?curid=257840", "title": "Parque Nacional Sn\u00e6fellsj\u00f6kull", "text": ""}
{"id": "257841", "revid": "25871", "url": "https://gl.wikipedia.org/wiki?curid=257841", "title": "\u00dej\u00f3\u00f0gar\u00f0urinn Sn\u00e6fellsj\u00f6kull", "text": ""}
{"id": "257842", "revid": "56817", "url": "https://gl.wikipedia.org/wiki?curid=257842", "title": "Rachel Boston", "text": "Rachel Boston, nada o 9 de maio de 1982 en Chattanooga, Tennessee, \u00e9 unha actriz norteamericana de cinema, televisi\u00f3n e teatro."}
{"id": "257843", "revid": "56817", "url": "https://gl.wikipedia.org/wiki?curid=257843", "title": "Equidna de foci\u00f1o longo de Attenborough", "text": "O equidna de foci\u00f1o longo de Attenborough (\"Zaglossus attenboroughi\"), tam\u00e9n co\u00f1ecido como equidna de foci\u00f1o longo de Sir Davis \u00e9 unha das tres especies do x\u00e9nero \"Zaglossus\" que vive en Nova Guinea. Recibe o seu nome na honra de Sir David Attenborough, o eminente naturalista. Vive nas Monta\u00f1as Ciclopes en Pap\u00faa, provincia de Indonesia, preto das cidades de Sentani e Jayapura.\n\u00c9 o membro m\u00e1is pequeno do seu x\u00e9nero, sendo m\u00e1is semellante en tama\u00f1o \u00f3 equidna de foci\u00f1o curto que \u00f3s outros membros do seu x\u00e9nero. O macho \u00e9 meirande que a femia, e poden diferenciarse polas esporas das patas traseiras. O equidna non \u00e9 un animal social, que s\u00f3 se xunta con outros da s\u00faa especie unha vez \u00f3 ano (en xullo) para emparellarse. A femia deposita os ovos despois de oito d\u00edas, e as cr\u00edas estar\u00e1n na bolsa da nai preto de oito semanas ou ata que as s\u00faas espi\u00f1as se desenvolvan.\nTen h\u00e1bitos nocturnos, e pode facerse unha b\u00f3la de espi\u00f1as cando se sente ameazado, de forma parecida a como o fan os ourizos. O equidna pesa entre 5 e 10\u00a0kg, e pode atoparse en toda Nova Guinea, sendo m\u00e1is com\u00fan nas zonas monta\u00f1osas."}
{"id": "257844", "revid": "23204", "url": "https://gl.wikipedia.org/wiki?curid=257844", "title": "Zaglossus attenboroughi", "text": ""}
{"id": "257845", "revid": "89787", "url": "https://gl.wikipedia.org/wiki?curid=257845", "title": "Arturo Briones Varela", "text": "Arturo Briones Varela, nado en Zaragoza en 1901 e finado en Santiago de Compostela o 28 de novembro de 1936, foi un m\u00e9dico e pol\u00edtico espa\u00f1ol.\nTraxectoria.\nFillo de Arturo Briones Saenz, Tenente Coronel do Rexemento de Zaragoza, e irm\u00e1n de Ces\u00e1reo Briones Varela. Estudou Medicina na Universidade de Santiago de Compostela, rematando en 1925. Marchou a Zaragoza, pero regresou para ser m\u00e9dico municipal de Frades, residindo en Gafoi. En xu\u00f1o de 1930 recibiu unha homenaxe popular en Frades. Durante a Segunda Rep\u00fablica foi militante de Izquierda Republicana. Co golpe de Estado do 18 de xullo de 1936 foi detido. Xulgado en Compostela por rebeli\u00f3n militar o 16 de novembro, foi condenado \u00e1 pena de morte. Foi executado no cemiterio de Boisaca o 28 de novembro de 1936.\nVida persoal.\nCasou con Pura Varela Curvera en 1925."}
{"id": "257846", "revid": "1131", "url": "https://gl.wikipedia.org/wiki?curid=257846", "title": "Igrexa de Santiago de Redondela", "text": "A igrexa de Santiago de Redondela \u00e9 o templo parroquial de Redondela, amais da principal e m\u00e1is grande igrexa do concello de Redondela.\nCaracter\u00edsticas.\nEst\u00e1 situada no casco antigo da vila, nun dos lugares de maior altitude, nun lugar de paso no cami\u00f1o portugu\u00e9s do Cami\u00f1o de Santiago. Foi constru\u00edda no s\u00e9culo XII, mais no s\u00e9culo XV foi restaurada en estilo g\u00f3tico, dando lugar \u00e1 estrutura actual. No seu interior coexisten cinco capelas."}
{"id": "257847", "revid": "89787", "url": "https://gl.wikipedia.org/wiki?curid=257847", "title": "Marcello Bertinetti", "text": "Marcello Bertinetti, nado en Vercelli o 26 de abril de 1885 e finado no mesmo lugar o 31 de xullo de 1967, foi un m\u00e9dico, futbolista e tirador de esgrima italiano, ga\u00f1ador dunha medalla ol\u00edmpica.\nTraxectoria.\nBertinetti foi o fundador da secci\u00f3n futbol\u00edstica do Societ\u00e0 Ginnastica Pro Vercelli en 1903 despois de ver en Tur\u00edn un partido de f\u00fabol , formando parte do equipo que conquistou o campionato de Italia de f\u00fatbol de 1908. No ano 1909 xogou co Juventus como centrocampista durante unha tempada.\nPracticante de esgrima, competiu nos Xogos Ol\u00edmpicos de 1908 de Londres, logrando a medalla de prata en sabre por equipos, rematando cuarto na proba de espada por equipos, en espada e sabre individual non logrou superar a primeira rolda. Entre 1911 e 1922 foi m\u00e9dico en Libia. Nos Xogos Ol\u00edmpicos de 1924 de Par\u00eds foi campi\u00f3n ol\u00edmpico en sabre por equipos e medalla de bronce en espada por equipos. A s\u00faa \u00faltima participaci\u00f3n ol\u00edmpica foi nos Xogos Ol\u00edmpicos de 1928 de \u00c1msterdan quedando primeiro en espada por equipos. Foi tam\u00e9n medalla de bronce nos Mundiais de esgrima de 1929 es espada individual."}
{"id": "257848", "revid": "89787", "url": "https://gl.wikipedia.org/wiki?curid=257848", "title": "Esgrima nos Xogos Ol\u00edmpicos de 1976", "text": "Nos Xogos Ol\u00edmpicos de 1976 celebrados en Montreal realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n realizouse entre os d\u00edas 20 e 29 de xullo de 1976 no \"Winter Stadium\" da Universidade de Montreal.\nNaci\u00f3ns participantes.\nUn total de 281 tiradores (211 homes e 70 mulleres) de 34 naci\u00f3ns competiron nos Xogos Ol\u00edmpicos de Montreal:"}
{"id": "257850", "revid": "22795", "url": "https://gl.wikipedia.org/wiki?curid=257850", "title": "Monodontidae", "text": ""}
{"id": "257851", "revid": "98629", "url": "https://gl.wikipedia.org/wiki?curid=257851", "title": "Monod\u00f3ntidos", "text": "A dos monod\u00f3ntidos (\"Monodontidae\") \u00e9 unha familia de cet\u00e1ceos odontocetos que habitan no \u00c1rtico e no norte dos oc\u00e9anos Pac\u00edfico e Atl\u00e1ntico, que comprende tan s\u00f3 d\u00faas especies actualmente viventes, que son certamente infrecuentes:\nAdemais, co\u00f1\u00e9cense dous x\u00e9neros f\u00f3siles, con cadans\u00faa especie.\nEtimolox\u00eda.\nO nome da familia, \"Monodontidae\", foi cu\u00f1ado por Gray en 1821, cando a describiu, e est\u00e1 fomado sobre a base do nome do x\u00e9nero tipo, \"Monodon\", e a desinencia do lat\u00edn cient\u00edfico \"-idae\", usada para formar os nomes das familias dos animais e que significa \"os parecidos a\".\nO x\u00e9nero \"Monodon\" foi establecido por Linneo en 1758, na 10\u00aa edici\u00f3n do seu \"Systema Naturae\", e o formou cos elementos do lat\u00edn \"mon-\" (do grego \u03bc\u03cc\u03bd\u03bf\u03c2 \"m\u00f3nos\", \"s\u00f3, \u00fanico\") e \"-odon\" (do grego \u03bf\u03b4\u03bf\u03cd\u03c2, -\u03cc\u03bd\u03c4\u03bf\u03c2 \"odo\u00fas-, -\u00f3ntos\", \"dente\"), debido \u00e1 caracter\u00edstica deste animal de presentaren, os machos, un s\u00f3 enorme dente.\nCaracter\u00edsticas.\nAs d\u00faas especies son de mediano tama\u00f1o, cunha lonxitude que oscila entre os 3 e os 5 m.\nPresentan un mel\u00f3n ou mamel\u00f3n na rexi\u00f3n frontal, non te\u00f1en un foci\u00f1o prominente (como o dos golfi\u00f1os) e, en lugar de teren aleta dorsal pos\u00faen unha crista longa e estreita ao logo do dorso, m\u00e1is pronunciada en \"Monodon\". A ausencia de aleta dorsal perm\u00edtelles mobilizarse sen tropezar baixo as capas de xeo.A dentadura \u00e9 moi reducida ou ausente, e nos \"Monodon\" s\u00f3 se conservan dous dentes un dos cales forma o caracter\u00edstico \"corno\" dos machos.\nBiolox\u00eda.\nSon animais moi voraces e, como a maior\u00eda dos odontocetos, comun\u00edcanse entre si por medio dunha gran variedade de sons, e usan a ecolocaci\u00f3n para moverse e buscar alimento. A s\u00faa dieta \u00e9 carn\u00edvora, e est\u00e1 baseada en peixes, moluscos e crust\u00e1ceos pequenos.\nA xestaci\u00f3n dura entre 14 e 15 meses e paren s\u00f3 unha cr\u00eda. As cr\u00edas son destetadas aos dous anos, e alcanzan a madurez sexual entre os 5 e os 8 anos de idade.\nNomes galegos.\nDada a distribuci\u00f3n das d\u00faas especies, por riba do c\u00edrculo polar \u00e1rtico, \u00e9 normal que, a pesar dos afastados lugares que frecuentan e frecuentaron os pescadores galegos, non te\u00f1an moitos nomes vern\u00e1culos galegos. Por\u00e9n, o dicionario da RAG recolle o nome de narval para \"Monodon monoceros\", que tam\u00e9n usan os cet\u00f3logos galegos da SGHN, de acordo coa terminolox\u00eda nos demais idiomas modernos.\nPolo que respecta a \"Delphinapterus leucas\", na \"Lista patr\u00f3n dos vertebrados de Galicia\", proposta provisionalmente pola SGHN as\u00edgnaselle o nome de \"blanc\u00f3n\", un evidente castelanismo por branc\u00f3n, pero que foi recollido en Portonovo por R\u00edos Panisse, nome debido seguramente \u00e1 cor completamente branca deste animal que, por outra parte, \u00e9 de forma parecida, a\u00ednda que m\u00e1is pequeno, que o negr\u00f3n ou falsa candorca, \"Pseudorca crassidens\", un cet\u00e1ceo da familia dos delf\u00ednidos m\u00e1is co\u00f1ecido nas nosas augas, e que \u00e9 de cor gris escura ou totalmente negra. R\u00edos Panisse tam\u00e9n recolleu para esta especie os nomes de \"campelo\", en Corme e \"santo\", en Ribadeo e nas Figueiras (Castropol), na Asturias de fala galega.\nM\u00e1is recentemente, no \"Gran dicionario Xerais\", denomina a especie como beluga, adaptaci\u00f3n do seu nome ruso, e de acordo cos nomes que se lle dan na maior\u00eda dos idiomas da nosa contorna."}
