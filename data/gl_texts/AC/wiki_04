{"id": "223807", "revid": "89787", "url": "https://gl.wikipedia.org/wiki?curid=223807", "title": "Factor de transcrici\u00f3n", "text": "En biolox\u00eda molecular e en xen\u00e9tica, un factor de transcrici\u00f3n (\u00e1s veces chamado factor de uni\u00f3n ao ADN espec\u00edfico de secuencia) \u00e9 unha prote\u00edna que se une a secuencias de ADN espec\u00edficas, controlando deste modo o fluxo (ou a transcrici\u00f3n) de informaci\u00f3n xen\u00e9tica que vai do ADN ao ARN mensaxeiro. Os factores de transcrici\u00f3n realizan esta funci\u00f3n s\u00f3s ou xunto con outras prote\u00ednas formando un complexo, promovendo (funcionando como un activador), ou bloqueando (como represores) o recrutamento da ARN polimerase (o encima que realiza a transcrici\u00f3n da informaci\u00f3n xen\u00e9tica do ADN ao ARN) en xenes espec\u00edficos.\nUnha caracter\u00edstica definitoria dos factores de transcrici\u00f3n \u00e9 que conte\u00f1en un ou m\u00e1is dominios de uni\u00f3n ao ADN, que se unen a secuencias espec\u00edficas do ADN adxacentes aos xenes que regulan. Outras prote\u00ednas como os coactivadores, complexos remodeladores da cromatina, histona acetilases, histona desacetilases, quinases, e metilases, tam\u00e9n desempe\u00f1an papeis cruciais na regulaci\u00f3n da expresi\u00f3n x\u00e9nica, pero carecen de dominios de uni\u00f3n ao ADN e, por esa raz\u00f3n, non se clasifican como factores de transcrici\u00f3n.\nConservaci\u00f3n en diferentes organismos.\nOs factores de transcrici\u00f3n son esenciais para a regulaci\u00f3n da expresi\u00f3n x\u00e9nica e, como consecuencia, enc\u00f3ntranse en todos os seres vivos. O n\u00famero de factores de transcrici\u00f3n que ten un organismo aumenta co tama\u00f1o do xenoma, e os xenomas m\u00e1is grandes tenden a ter m\u00e1is factores de transcrici\u00f3n por xene.\nHai aproximadamente 2600 prote\u00ednas no xenoma humano que conte\u00f1en dominios de uni\u00f3n ao ADN, e p\u00e9nsase que a maior\u00eda delas funcionan como factores de transcrici\u00f3n. Por tanto, aproximadamente o 10% dos xenes do xenoma codifican factores de transcrici\u00f3n, o que fai desta familia de prote\u00ednas a m\u00e1is extensa entre as prote\u00ednas humanas. Ademais, os xenes est\u00e1n a mi\u00fado flanqueados por varios sitios de uni\u00f3n para diferentes factores de transcrici\u00f3n, e a expresi\u00f3n eficiente de cada un destes xenes require a acci\u00f3n cooperativa de varios factores de transcrici\u00f3n diferentes (por exemplo no caso dos factores nucleares do hepatocito). Por tanto, o uso combinado dun conxunto de aproximadamente 2000 factores de transcrici\u00f3n humanos explica facilmente a regulaci\u00f3n particular de cada xene do xenoma humano durante o desenvolvemento do organismo.\nMecanismo.\nOs factores de transcrici\u00f3n \u00fanense a rexi\u00f3ns amplificadoras (\"enhancers\") ou a promotores do ADN adxacentes aos xenes que regulan. Dependendo dos factores de transcrici\u00f3n, a transcrici\u00f3n dos xenes adxacentes \u00e9 potrenciada ou reducida. Os factores de transcrici\u00f3n utilizan diversos mecanismos para a regulaci\u00f3n da expresi\u00f3n x\u00e9nica. Estes mecanismos son:\nFunci\u00f3n.\nOs factores de transcrici\u00f3n son un dos grupos de prote\u00ednas que len e interpretan o proxecto ou cianotipo (\"blueprint\") xen\u00e9tico do ADN. \u00danense ao ADN e axudan a iniciar un programa que aumenta ou dimin\u00fae a transcrici\u00f3n x\u00e9nica. Son vitais para moitos procesos celulares. A continuaci\u00f3n ind\u00edcanse algunhas das importantes funci\u00f3ns e papeis biol\u00f3xicos nos que est\u00e1n envolvidos os factores de transcrici\u00f3n:\nRegulaci\u00f3n da transcrici\u00f3n basal.\nNos eucariotas, son necesarios unha importante clase de factores de transcrici\u00f3n chamados factores de transcrici\u00f3n xeral (GTFs) para que te\u00f1a lugar a transcrici\u00f3n. Moitos destes factores de transcrici\u00f3n xeral non se unen realmente ao ADN sen\u00f3n que son parte dun complexo de preiniciaci\u00f3n da transcrici\u00f3n grande que interacciona directamente coa ARN polimerase. Os factores de transcrici\u00f3n xeral m\u00e1is com\u00fans son: TFIIA, TFIIB, TFIID (ver tam\u00e9n prote\u00edna de uni\u00f3n \u00e1 TATA), TFIIE, TFIIF, e TFIIH. O complexo de preiniciaci\u00f3n \u00fanese a rexi\u00f3ns promotoras do ADN \"corrente arriba\" (en direcci\u00f3n 5') do xene que regulan.\nPotenciaci\u00f3n diferencial da transcrici\u00f3n.\nOutros factores de transcrici\u00f3n regulan diferencialmente a expresi\u00f3n de varios xenes ao unirse a rexi\u00f3ns amplificadoras (\"enhancers\") do ADN adxacentes aos xenes regulados. Estes factores de transcrici\u00f3n son fundamentais para asegurarse de que os xenes se expresan na c\u00e9lula correcta no momento correcto e na cantidade axeitada, dependendo dos requirimentos cambiantes do organismo.\nDesenvolvemento.\nMoitos factores de transcrici\u00f3n nos organismos multicelulares est\u00e1n implicados no desenvolvemento. Respondendo a sinais (est\u00edmulos), estes factores de transcrici\u00f3n activan ou desactivan a transcrici\u00f3n dos xenes apropiados, o cal, \u00e1 s\u00faa vez, permite que se produzan cambios na morfolox\u00eda celular ou actividades necesarias para a determinaci\u00f3n do destino da c\u00e9lula e a diferenciaci\u00f3n celular. A familia de factores de transcrici\u00f3n Hox, por exemplo, \u00e9 importante para unha adecuada formaci\u00f3n do patr\u00f3n corporal en organismos tan diversos como as moscas da froita e os humanos. Outro exemplo \u00e9 o factor de transcrici\u00f3n codificado pola rexi\u00f3n determinante do sexo do cromosoma Y (xene SRY), que xoga un papel principal na determinaci\u00f3n do sexo nos humanos.\nResposta a sinais intercelulares.\nAs c\u00e9lulas poden comunicarse unhas con outras liberando mol\u00e9culas que producen cascadas de sinalizaci\u00f3n noutra c\u00e9lula receptiva. Se o sinal require o aumento ou diminuci\u00f3n da expresi\u00f3n de xenes na c\u00e9lula receptora, con frecuencia os factores de transcrici\u00f3n estar\u00e1n nas partes finais da cascada de sinalizaci\u00f3n. A sinalizaci\u00f3n por medio de estr\u00f3xenos \u00e9 un exemplo de cascada de sinalizaci\u00f3n bastante curta que implica ao factor de transcrici\u00f3n receptor de estr\u00f3xenos: Os estr\u00f3xenos segr\u00e9ganos os tecidos como os ovarios e a placenta, cruzan a membrana plasm\u00e1tica da c\u00e9lula receptora, e \u00fanense ao receptor de estr\u00f3xenos no citoplasma celular. O receptor de estr\u00f3xenos despois vai ao n\u00facleo celular e al\u00ed \u00fanese aos seus sitios de uni\u00f3n ao ADN, cambiando a regulaci\u00f3n transcricional dos xenes asociados.\nResposta ao ambiente.\nNon s\u00f3 os factores de transcrici\u00f3n act\u00faan na parte final das cascadas de sinalizaci\u00f3n relacionadas cos est\u00edmulos biol\u00f3xicos sen\u00f3n que poden tam\u00e9n actuar na parte final das cascadas implicadas nos est\u00edmulos do ambiente externo. Son exemplos o factor de choque t\u00e9rmico (HSF), o cal aumenta a expresi\u00f3n de xenes necesarios para a supervivencia a temperaturas altas, o factor inducible da hipoxia (HIF), que aumenta a expresi\u00f3n dos xenes necesarios para a supervivencia celular en ambientes baixos en os\u00edxeno, e a prote\u00edna de uni\u00f3n ao elemento regulador de esterois (SREBP), que axuda a manter os niveis axeitados de l\u00edpidos na c\u00e9lula.\nControl do ciclo celular.\nMoitos factores de transcrici\u00f3n, especialmente alg\u00fans que son protooncoxenes ou supresores de tumores, axudan a regular o ciclo celular e determinan o tama\u00f1o que acadar\u00e1 a c\u00e9lula e cando pode dividirse para orixinar c\u00e9lulas fillas. Un exemplo \u00e9 o oncoxene Myc, o cal ten importantes papeis no crecemento celular e a apoptose.\nPatox\u00e9nese.\nOs factores de transcrici\u00f3n poden tam\u00e9n utilizarse para alterar a expresi\u00f3n x\u00e9nica nunha c\u00e9lula h\u00f3spede para promover a patox\u00e9nese. Un exemplo ben estudado disto son os efectores do tipo activadores de transcrici\u00f3n (efectores TAl) segregados pola bacteria \"Xanthomonas\". Cando se inxectan en plantas, estas prote\u00ednas poden entrar no n\u00facleo da c\u00e9lula da planta, unirse a secuencias promotoras da planta, e activar a transcrici\u00f3n de xenes da planta que axudan \u00e1 infecci\u00f3n bacteriana. Os efectores TAL conte\u00f1en unha rexi\u00f3n repetida central na cal hai unha relaci\u00f3n simple entre a identidade de dous residuos cr\u00edticos nas secuencias repetidas e bases da secuencia do ADN no sitio de uni\u00f3n do efector TAL. Esta propiedade probablemente fai m\u00e1is f\u00e1cil que estas prote\u00ednas evolucionen para competir mellor cos mecanismos de defensa da c\u00e9lula h\u00f3spede.\nRegulaci\u00f3n.\n\u00c9 com\u00fan en biolox\u00eda que os procesos importantes te\u00f1an m\u00faltiples capas de regulaci\u00f3n e control. Isto ocorre tam\u00e9n cos factores de transcrici\u00f3n. Os factores de transcrici\u00f3n non s\u00f3 controlan o grao de transcrici\u00f3n para regular as cantidades de produtos x\u00e9nicos (ARN e prote\u00ednas) dispo\u00f1ibles para a c\u00e9lula, sen\u00f3n que tam\u00e9n os propios factores de transcrici\u00f3n est\u00e1n regulados (con frecuencia por outros factores de transcrici\u00f3n). A continuaci\u00f3n faise unha breve sinopse dalgunhas das v\u00edas por medio das que se regulan os factores de transcrici\u00f3n:\nS\u00edntese.\nOs factores de transcrici\u00f3n (como todas as prote\u00ednas) transcr\u00edbense a partir dun xene dun cromosoma a ARN, e despois o ARN trad\u00facese a prote\u00ednas. Calquera destes pasos pode ser regulado de modo que afecte \u00e1 produci\u00f3n (e deste modo \u00e1 actividade) do factor de transcrici\u00f3n. Unha implicaci\u00f3n interesante disto \u00e9 que os factores de transcrici\u00f3n poden regularse a si mesmos. Por exemplo, nun bucle de retroalimentaci\u00f3n negativa, os factores de transcrici\u00f3n act\u00faan como o seu propio represor: Se a prote\u00edna factor de transcrici\u00f3n se une ao ADN do seu propio xene, far\u00e1 diminu\u00edr a s\u00faa propia produci\u00f3n. Este \u00e9 un mecanismo que serve para manter un factor de transcrici\u00f3n en niveis baixos na c\u00e9lula.\nLocalizaci\u00f3n nuclear.\nNos eucariotas, os factores de transcrici\u00f3n, igual que a maior\u00eda das prote\u00ednas (unhas poucas transcr\u00edbense nas mitocondrias e cloroplastos), transcr\u00edbense no n\u00facleo celular, pero son despois traducidas no citoplasma. Moitas prote\u00ednas que son activas no n\u00facleo conte\u00f1en un sinal de localizaci\u00f3n nuclear que serve para dirixilas ao n\u00facleo. Para moitos factores de transcrici\u00f3n este \u00e9 un punto chave na s\u00faa regulaci\u00f3n. Importantes clases de factores de transcrici\u00f3n, como os receptores nucleares deben unirse primeiro a un ligando mentres est\u00e1n no citoplasma, para despois poder ser desprazados ao n\u00facleo.\nActivaci\u00f3n.\nOs factores de transcrici\u00f3n poden ser activados (ou desactivados) por medio do seu dominio sensible ao sinal por diversos mecanismos entre os que est\u00e1n:\nAccesibilidade ao sitio de uni\u00f3n ao ADN.\nNos eucariotas, o ADN est\u00e1 organizado xunto con prote\u00ednas histonas formando part\u00edculas compactas, chamadas nucleosomas, nas que arredor de 147 pares de bases do ADN dan d\u00faas voltas arredor dun oct\u00e1mero central de histonas. O ADN dos nucleosomas \u00e9 inaccesible para moitos factores de transcrici\u00f3n. Alg\u00fans factores de transcrici\u00f3n, denominados factores pioneiros poden malia todo unirse aos seus sitios de uni\u00f3n ao ADN no ADN nucleos\u00f3mico. Para a maior\u00eda dos outros factores de transcrici\u00f3n, o nucleosoma debe ser activamente retirado por motores moleculares como os remodeladores da cromatina. Alternativamente, o nucleosoma pode ser parcialmente desenrolado por flutuaci\u00f3ns t\u00e9rmicas que permiten un acceso temporal ao sitio de uni\u00f3n do factor de transcrici\u00f3n. En moitos casos os factores de transcrici\u00f3n deben competir para unirse ao seu sitio de uni\u00f3n ao ADN con outros factores de transcrici\u00f3n e prote\u00ednas cromat\u00ednicas histonas e non histonas. Pares de factores de transcrici\u00f3n e outras prote\u00ednas poden ter papeis antagonistas (activador contra represor) na regulaci\u00f3n dun mesmo xene.\nDispo\u00f1ibilidade doutros cofactores/factores de transcrici\u00f3n.\nA maior\u00eda dos factores de transcrici\u00f3n non funcionan s\u00f3s. A mi\u00fado, para que ocorra a transcrici\u00f3n dun xene deben unirse \u00e1s secuencias regulatorais do ADN varios factores de transcrici\u00f3n. Este conxunto de factores de transcrici\u00f3n, \u00e1 s\u00faa vez, recrutan prote\u00ednas intermediarias como os cofactores correguladores que permiten un recrutamento eficiente do complexo de preiniciaci\u00f3n e a ARN polimerase. As\u00ed, para que un s\u00f3 factor de trranscrici\u00f3n inicie a transcrici\u00f3n, todas estas outras prote\u00ednas deben estar presentes tam\u00e9n, e o factor de transcrici\u00f3n debe estar nun estado no que poida unirse a elas se \u00e9 preciso.\nEstrutura.\nOs factores de transcrici\u00f3n te\u00f1en unha estrutura modular e conte\u00f1en os seguintes dominios:\nDominio de transactivaci\u00f3n.\nOs dominios de transactivaci\u00f3n (TADs) denom\u00ednanse as\u00ed pola s\u00faa composici\u00f3n en amino\u00e1cidos. Estes amino\u00e1cidos son esenciais para a s\u00faa actividade ou simplemente os m\u00e1is abundantes no TAD. A transactivaci\u00f3n polo sistema do factor de transcrici\u00f3n Gal4 est\u00e1 mediada por amino\u00e1cidos de car\u00e1cter \u00e1cido, e no sistema Gcn4 son os residuos de car\u00e1cter hidrof\u00f3bico os que xogan un papel similar. Xa que logo, os dominios de transactivaci\u00f3n en Gal4 e Gcn4 denom\u00ednanse dominios de activaci\u00f3n \u00e1cidos ou hidrof\u00f3bicos, respectivamente.\nUn dominio de transactivaci\u00f3n de nove amino\u00e1cidos (9aaTAD) define un novo dominio com\u00fan a unha gran superfamilia de factores de transcrici\u00f3n eucari\u00f3ticos representados por Gal4, Oaf1, Leu3, Rtg3, Pho4, Gln3, Gcn4 nos l\u00e9vedos, e por p53, NFAT, NF-\u03baB e VP16 en mam\u00edferos. A predici\u00f3n de 9aa TADs (\u00e1cidos ou hidrof\u00f3bicos) est\u00e1 dispo\u00f1ible en rede en ExPASy e en EMBnet Spain \nOs factores de transcrici\u00f3n de tipo 9aaTAD p53, VP16, MLL, E2A, HSF1, NF-IL6, NFAT1 e NF-\u03baB interaccionan directamente cos coactivadores xerais TAF9 e CBP/p300. p53 9aaTADs interacciona con TAF9, GCN5 e con m\u00faltiples dominios de CBP/p300 (KIX, TAZ1,TAZ2 e IBiD).\nO dominio KIX dos coactivadores xerais Med15(Gal11) interacciona cos factores de transcrici\u00f3n do tipo 9aaTAD Gal4, Pdr1, Oaf1, Gcn4, VP16, Pho4, Msn2, Ino2 e P201. Atop\u00e1ronse interacci\u00f3ns de Gal4, Pdr1 e Gcn4 con Taf9. 9aaTAD \u00e9 un dominio de transactivaci\u00f3n com\u00fan que recruta m\u00faltiples coactivadores xerais como TAF9, MED15, CBP/p300 e GCN5.\nDominio de uni\u00f3n ao ADN.\nA porci\u00f3n (dominio) do factor de transcrici\u00f3n que se une ao ADN denom\u00ednase dominio de uni\u00f3n ao ADN. Debaixo hai unha lista parcial dalgunhas das maiores familias de dominios de uni\u00f3n ao ADN/factores de transcrici\u00f3n:\nElementos de resposta.\nA secuencia do ADN \u00e1 que se une un factor de transcrici\u00f3n ch\u00e1mase sitio de uni\u00f3n do factor de transcrici\u00f3n ou elemento de resposta.\nOs factores de transcrici\u00f3n interaccionan cos seus sitios de uni\u00f3n utilizando unha combinaci\u00f3n de atracci\u00f3n electrost\u00e1tica (como as pontes de hidr\u00f3xeno) e forzas de Van der Waals. Debido \u00e1 natureza destas interacci\u00f3ns qu\u00edmicas, a maior\u00eda dos factores de transcrici\u00f3n \u00fanense ao ADN dun modo espec\u00edfico de secuencia. Por\u00e9n, non todas as bases do sitio de uni\u00f3n do factor de transcrici\u00f3n poden realmente interaccionar co factor de transcrici\u00f3n. Ademais, algunhas destas interacci\u00f3ns poden ser m\u00e1is febles ca outras. As\u00ed, os factores de transcrici\u00f3n non se unen s\u00f3 a unha secuencia, sen\u00f3n que poden unirse a un conxunto de secuencias moi similares, a cada unha das cales cunha diferente forza de interacci\u00f3n.\nPor exemplo, a\u00ednda que o sitio de uni\u00f3n de consenso para a prote\u00edna de uni\u00f3n \u00e1 TATA (TBP) \u00e9 TATAAAA, o factor de transcrici\u00f3n da prote\u00edna de uni\u00f3n \u00e1 TATA pode tam\u00e9n unirse a secuencias similares como TATATAT ou TATATAA.\nDado que os factores de transcrici\u00f3n poden unirse a un conxunto de secuencias similares e estas secuencias son xeralmente curtas, poden aparecer por casualidade sitios de uni\u00f3n de factores de transcrici\u00f3n potenciais se a secuencia do ADN \u00e9 longa dabondo. Por\u00e9n, \u00e9 improbable que un factor de transcrici\u00f3n se una a todas as secuencias compatibles do xenoma da c\u00e9lula. Outras restrici\u00f3ns, como a accesibilidade ao ADN da c\u00e9lula ou a dispo\u00f1ibilidade de cofactores pode tam\u00e9n axudar a determinar o lugar onde se unir\u00e1 un factor de transcrici\u00f3n. As\u00ed, dada a secuencia xen\u00f3mica \u00e9 a\u00ednda dif\u00edcil de predicir onde se unir\u00e1 un factor de transcrici\u00f3n nunha c\u00e9lula.\nPode obterse unha especificidade de reco\u00f1ecemento adicional utilizando m\u00e1is dun dominio de uni\u00f3n ao ADN (por exemplo sitios de uni\u00f3n ao ADN en t\u00e1ndem no mesmo factor de transcrici\u00f3n ou por medio da dimerizaci\u00f3n de dous factores de transcrici\u00f3n) que se unen a d\u00faas ou m\u00e1is secuencias do ADN adxacentes.\nImportancia cl\u00ednica.\nOs factores de transcrici\u00f3n son importantes en medicina por d\u00faas raz\u00f3ns: (1) as mutaci\u00f3ns nestes factores poden ser asociados con determinadas enfermidades, e (2) os factores poden ser a diana de certos medicamentos.\nTrastornos.\nAlgunhas doenzas humanas est\u00e1n asociadas a mutaci\u00f3ns nos factores de transcrici\u00f3n, debido aos seus importantes papeis no desenvolvemento, sinalizaci\u00f3n intercelular, e ciclo celular.\nMoitos factores de transcrici\u00f3n son supresores de tumores ou oncoxenes, e, as mutaci\u00f3ns ou a regulaci\u00f3n anormal neles est\u00e1 asociada co cancro. Co\u00f1\u00e9cense tres grupos de factores de transcrici\u00f3n que son importantes no cancro humano: (1) as familias NF-kappaB e AP-1, (2) a familia STAT e (3) os receptores de hormonas esteroides.\nNa t\u00e1boa ind\u00edcanse alg\u00fans exemplos que foron ben estudados:\nDianas potenciais de medicamentos.\nAproximadamente o 10% dos f\u00e1rmacos prescritos actualmente te\u00f1en como dianas directas os factores de transcrici\u00f3n da clase dos receptores nucleares. Exemplos son o \"tamoxifen\" e \"bicalutamide\" para o tratamento do cancro de mama e o de pr\u00f3stata, respectivamente, e varios tipos de antiinflamatorios e esteroides anab\u00f3licos. Ademais, os factores de transcrici\u00f3n est\u00e1n a mi\u00fado modulados indirectamente por f\u00e1rmacos por medio de cascadas de sinalizaci\u00f3n. Nos tratamentos ser\u00eda posible tomar como obxectivo outros factores de transcrici\u00f3n menos explorados como NF-\u03baB con novos f\u00e1rmacos. Os factores de transcrici\u00f3n que non pertencen \u00e1 familia dos receptores nucleares crese que son m\u00e1is dif\u00edciles de alcanzar con pequenas mol\u00e9culas terap\u00e9uticas, pero estanse a facer progresos na v\u00eda de sinalizaci\u00f3n notch.\nAn\u00e1lise.\nHai diferentes tecnolox\u00edas aplicables para a an\u00e1lise de factores de transcrici\u00f3n. No nivel xen\u00f3mico, util\u00edzanse comunmente a secuenciaci\u00f3n do ADN e a investigaci\u00f3n de bases de datos. A versi\u00f3n proteica concreta do factor de transcrici\u00f3n pode detectarse utilizando anticorpos espec\u00edficos. A mostra det\u00e9ctase coa t\u00e9cnica da western blot. Utilizando o ensaio de retardo na mobilidade electrofor\u00e9tica (EMSA), pode detectarse o perfil de activaci\u00f3n do factor de transcrici\u00f3n. Unha aproximaci\u00f3n m\u00faltiplex para o estudo do perfil de activaci\u00f3n \u00e9 o sistema de chip TF no que poden detectarse varios factores de transcrici\u00f3n en paralelo. Esta tecnolox\u00eda est\u00e1 baseada nas micromatrices de ADN (\"microarrays\"), que proporcionan a secuencia espec\u00edfica de uni\u00f3n ao ADN para o factor de transcrici\u00f3n na superficie da matriz.\nClases.\nComo se describe con m\u00e1is detalle m\u00e1is abaixo, os factores de transcrici\u00f3n poden clasificarse polo seu (1) mecanismo de acci\u00f3n, (2) funci\u00f3n reguladora, ou (3) homolox\u00eda de secuencias (e, por tanto, semellanza estrutural) nos seus dominios de uni\u00f3n ao ADN.\nClasificaci\u00f3n polo mecanismo de acci\u00f3n.\nHai tres clases de factores de transcrici\u00f3n segundo o seu mecanismo de acci\u00f3n:\nClasificaci\u00f3n funcional.\nOs factores de transcrici\u00f3n clasif\u00edcanse de acordo coa s\u00faa funci\u00f3n regulatoria en:\nClasificaci\u00f3n estrutural.\nOs factores de transcrici\u00f3n clasif\u00edcanse con frecuencia base\u00e1ndose na semellanza das s\u00faas secuencias e, por tanto, na estrutura terciaria dos seus dominios de uni\u00f3n ao ADN. Dist\u00ednguense os seguintes grupos:"}
{"id": "223808", "revid": "23204", "url": "https://gl.wikipedia.org/wiki?curid=223808", "title": "As Cernadas, Xu\u00f1o, Porto do Son", "text": "As Cernadas \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 2 habitantes (1 home e 1 muller).\nToponimia.\nO top\u00f3nimo galego Cernadas (da voz medieval *\"cinerata\", do lat\u00edn ) indica unha terra queimada para o seu poboamento."}
{"id": "223809", "revid": "1131", "url": "https://gl.wikipedia.org/wiki?curid=223809", "title": "Deusto", "text": "Deusto (en \u00e9uscaro: \"Deustu\") \u00e9 un distrito da cidade de Bilbao, capital da provincia vasca de Biscaia. Ten 52.218 habitantes e unha superficie de 4,95\u00a0km\u00b2, a\u00ednda que os seus barrios s\u00f3 ocupan 3,19\u00a0km\u00b2, sendo o terreo restante a ladeira do monte Archanda.\nDiv\u00eddese nos barrios de Arangoiti, Ibarrecolanda, San Ignacio-Elorrieta e San Pedro de Deusto-La Ribera. O elizate de San Pedro de Deusto foi municipio independente ata o 1 de xaneiro de 1925, d\u00eda no que a capital bisca\u00ed\u00f1a anexionouse a s\u00faa superficie para continuar coa expansi\u00f3n da vila.\nO distrito \u00e9 co\u00f1ecido rexionalmente como unha zona de ambiente estudantil, ao ser sede da Escola de Maxisterio e a Facultade de Ciencias Econ\u00f3micas e Empresariais da Universidade do Pa\u00eds Vasco, da Escola Oficial de Idiomas e, especialmente, da Universidade de Deusto.\nBarrios.\nDiv\u00eddise en cinco barrios:"}
{"id": "223811", "revid": "10599", "url": "https://gl.wikipedia.org/wiki?curid=223811", "title": "Deustu", "text": ""}
{"id": "223812", "revid": "85894", "url": "https://gl.wikipedia.org/wiki?curid=223812", "title": "O Cruceiro, Xu\u00f1o, Porto do Son", "text": "O Cruceiro \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 28 habitantes (13 homes e 15 mulleres)."}
{"id": "223813", "revid": "15490", "url": "https://gl.wikipedia.org/wiki?curid=223813", "title": "Codorn\u00edu", "text": "Codorn\u00edu \u00e9 unha empresa familiar catal\u00e1 adicada \u00e1 produci\u00f3n e comercializaci\u00f3n de cava e vi\u00f1o.\nHistoria.\nAs orixes da empresa est\u00e1n na familia Ravent\u00f3s a mediados do s\u00e9culo XVI. Jaume Codorn\u00edu e a s\u00faa familia adic\u00e1banse \u00e1 produci\u00f3n de vi\u00f1o.\nEn 1659, casan Anna dos Codorn\u00edu e Miquel Ravent\u00f3s. Anna foi a \u00faltima da familia en levar o apelido Codorn\u00edu. Dende ent\u00f3n os herdeiros familiares pasaron a chamarse Ravent\u00f3s. Dous s\u00e9culos despois, Josep Ravent\u00f3s i Fatj\u00f3 inicia a modernizaci\u00f3n da empresa producindo a primeira botella de cava empregando o m\u00e9todo tradicional mesturando as variedades tradicionais do Pened\u00e8s: Macabeo, Xarel-lo e Parellada.\nEn 1887, a filoxera destr\u00fae os vi\u00f1edos do Pened\u00e8s e obriga a replantar t\u00f3dalas vi\u00f1as familiares con enxertos de plantaci\u00f3ns inmunes. En 1888 na Exposici\u00f3n Universal de Barcelona a marca ga\u00f1a o primeiro premio, unha medalla de ouro.\nEn 1976 as cavas Codorn\u00edu son declaradas Monumento Hist\u00f3rico Art\u00edstico Nacional por Real Decreto do 9 de xaneiro de 1976."}
{"id": "223814", "revid": "85894", "url": "https://gl.wikipedia.org/wiki?curid=223814", "title": "O Curro, Xu\u00f1o, Porto do Son", "text": "O Curro \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 95 habitantes (53 homes e 42 mulleres)."}
{"id": "223815", "revid": "85894", "url": "https://gl.wikipedia.org/wiki?curid=223815", "title": "As Laxes, Xu\u00f1o, Porto do Son", "text": "As Laxes \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 3 habitantes (1 home e 2 mulleres)."}
{"id": "223816", "revid": "85894", "url": "https://gl.wikipedia.org/wiki?curid=223816", "title": "Moucho, Xu\u00f1o, Porto do Son", "text": "Moucho \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) conta con 16 habitantes (7 homes e 9 mulleres)."}
{"id": "223817", "revid": "85894", "url": "https://gl.wikipedia.org/wiki?curid=223817", "title": "A Tarela, Noal, Porto do Son", "text": "O Curro \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia."}
{"id": "223818", "revid": "895", "url": "https://gl.wikipedia.org/wiki?curid=223818", "title": "Tor\u00f3n, Noal, Porto do Son", "text": "Tor\u00f3n \u00e9 un lugar da parroquia de Xu\u00f1o no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 1 habitante (1 home e ningunha muller)."}
{"id": "223820", "revid": "15490", "url": "https://gl.wikipedia.org/wiki?curid=223820", "title": "Gran Bilbao", "text": "Gran Bilbao (en \u00e9uscaro: Bilboaldea) \u00e9 unha comarca da provincia de Biscaia, en Euskadi. Est\u00e1 constitu\u00edda polo conxunto de municipios dispostos ao longo do r\u00edo Nervi\u00f3n ata a s\u00faa desembocadura e que debido ao seu crecemento chegaron a unirse fisicamente orixinando unha conurbaci\u00f3n, cuxa \u00e1rea metropolitana constit\u00fae a quinta aglomeraci\u00f3n de Espa\u00f1a en poboaci\u00f3n."}
{"id": "223822", "revid": "17467", "url": "https://gl.wikipedia.org/wiki?curid=223822", "title": "FC Barcelona Rugby", "text": ""}
{"id": "223823", "revid": "1410", "url": "https://gl.wikipedia.org/wiki?curid=223823", "title": "Duranguesado", "text": "O Duranguesado (en \u00e9uscaro: \"Durangaldea\") \u00e9 unha comarca da provincia de Biscaia, Euskadi (Espa\u00f1a). Est\u00e1 situado no extremo sueste do territorio, limitando con Guip\u00fascoa e \u00c1raba e coa comarca bisca\u00ed\u00f1a de Lea-Artibai."}
{"id": "223824", "revid": "5863", "url": "https://gl.wikipedia.org/wiki?curid=223824", "title": "Comision espa\u00f1ola de axuda ao refuxiado", "text": ""}
{"id": "223826", "revid": "5863", "url": "https://gl.wikipedia.org/wiki?curid=223826", "title": "Sergio Portela Campos", "text": ""}
{"id": "223827", "revid": "5863", "url": "https://gl.wikipedia.org/wiki?curid=223827", "title": "Fundaci\u00f3n Laxeiro", "text": ""}
{"id": "223828", "revid": "89787", "url": "https://gl.wikipedia.org/wiki?curid=223828", "title": "Xuxo V\u00e1zquez", "text": "Xuxo V\u00e1zquez, nome art\u00edstico de Jes\u00fas V\u00e1zquez Pardo, nado en 1948 en Vigo, \u00e9 un escultor galego."}
{"id": "223829", "revid": "5863", "url": "https://gl.wikipedia.org/wiki?curid=223829", "title": "Jes\u00fas V\u00e1zquez Pardo", "text": ""}
{"id": "223830", "revid": "56817", "url": "https://gl.wikipedia.org/wiki?curid=223830", "title": "Cremalleira de leucina", "text": "Unha cremalleira de leucina ou tesoira de leucina \u00e9 un motivo estrutural supersecundario de prote\u00ednas que crean forzas de adhesi\u00f3n por medio de h\u00e9lices alfa dispostas en paralelo \n. \u00c9 un dominio de dimerizaci\u00f3n com\u00fan en prote\u00ednas implicadas na expresi\u00f3n x\u00e9nica, xa que forma parte do dominio de uni\u00f3n ao ADN de varios factores de transcrici\u00f3n. As cremelleiras de leucina at\u00f3panse tanto en prote\u00ednas regulatorias procariotas coma eucariotas, pero son principalmente caracter\u00edsticas destas \u00faltimas.\nUnha cremalleira de leucina consta de m\u00faltiples residuos de leucina situados en intervalos de aproximadamente 7 residuos, que forman unha h\u00e9lice alfa anfip\u00e1tica cunha rexi\u00f3n hidrof\u00f3bica ao longo dun dos seus lados. Esta rexi\u00f3n hidrof\u00f3bica proporciona unha \u00e1rea para a dimerizaci\u00f3n, que permite que se unan os motivos como unha \"cremalleira\". Ademais, a rexi\u00f3n hidrof\u00f3bica da leucina requ\u00edrese necesariamente para a uni\u00f3n ao ADN.\nEstrutura.\nA principal caracter\u00edstica do dominio de cremalleira de leucina \u00e9 a predominancia do amino\u00e1cido leucina na posici\u00f3n \"d\" do grupo repetido de sete amino\u00e1cidos (h\u00e9ptada repetitiva). As cremalleiras de leucina identific\u00e1ronse primeiro como ali\u00f1amentos de secuencia presentes en certos factores de transcrici\u00f3n nos que se identificaba un patr\u00f3n com\u00fan de leucinas cada sete amino\u00e1cidos. Posteriormente descubriuse que estas leucinas formaban o n\u00facleo hidrof\u00f3bico dunha h\u00e9lice superenrolada.\nCada metade da cremalleira de leucina \u00e9 unha curta h\u00e9lice alfa cun residuo de leucina cada sete posici\u00f3ns. A conformaci\u00f3n est\u00e1ndar de 3,6 residuos por xiro da estrutura en h\u00e9lice alfa cambia lixeiramente a 3,5 residuos por xiro de h\u00e9lice. Cada leucina est\u00e1 en contacto coa leucina da outra h\u00e9lice cada dous xiros.\nA familia de factores de transcrici\u00f3n bZip cont\u00e9n unha rexi\u00f3n b\u00e1sica que interacciona co suco maior da mol\u00e9cula de ADN por medio de enlaces de hidr\u00f3xeno, e unha rexi\u00f3n hidrof\u00f3bica de peche, que \u00e9 a responsable da dimerizaci\u00f3n.\nBiolox\u00eda.\nEntre as prote\u00ednas reguladoras co motivo cremalleira de leucina est\u00e1n c-fos e c-jun (o factor de transcrici\u00f3n AP1), importantes reguladores do desenvolvemento, e os membros da familia myc, como myc, max, e mdx1. Cando se producen en exceso ou mutan nunha \u00e1rea vital, poden xerar cancro. Estas prote\u00ednas interaccionan co ADN como d\u00edmeros (homo- ou hetero-) e denom\u00ednanse cremalleiras de leucina b\u00e1sicas ou bZips polas s\u00faas siglas en ingl\u00e9s."}
{"id": "223831", "revid": "1576", "url": "https://gl.wikipedia.org/wiki?curid=223831", "title": "Quixote", "text": ""}
{"id": "223832", "revid": "27155", "url": "https://gl.wikipedia.org/wiki?curid=223832", "title": "Tesoira de leucina", "text": ""}
{"id": "223833", "revid": "89787", "url": "https://gl.wikipedia.org/wiki?curid=223833", "title": "Festa da Istoria", "text": "A Festa da Istoria cel\u00e9brase a \u00faltima fin de semana do mes de agosto en Ribadavia (Ourense). En 1997 declarouse festa de interese tur\u00edstico nacional. Calc\u00falase que unhas 75.000 persoas acoden anualmente a esta festa.\nOrixe.\nEsta festa aparece citada xa en documentos datados no s\u00e9culo XVIII, pero en 1868 deixou de celebrarse. En 1989, a Escola taller \"San Andr\u00e9s\" xunto con Jos\u00e9 Ram\u00f3n Est\u00e9vez, estudoso da historia de Ribadavia, comezaron coa s\u00faa recuperaci\u00f3n, traballo que continuar\u00eda logo unha coordinadora veci\u00f1al cando a escola desapareceu.\nOrganizaci\u00f3n da festa.\nOs membros da organizaci\u00f3n re\u00fanense unha vez cada 15 d\u00edas durante todo o ano ag\u00e1s os \u00faltimos 3 meses, onde se re\u00fanen 1 vez cada semana. Estes tres meses anteriores \u00e1 festa confecci\u00f3nanse os estandartes, escudos, complementos etc. as\u00ed como a roupa de \u00e9poca que van levar. Neste labor participa gran parte do pobo.\nDesenvolvemento da festa.\nUn pregoeiro anuncia o comezo da festa a primeira hora do d\u00eda lendo un preg\u00f3n (cada ano l\u00e9eo un veci\u00f1o ilustre). Despois disto comeza un desfile onde miles de persoas, tanto xente do pobo coma visitantes, percorren a r\u00faa principal de Ribadavia vestidos de \u00e9poca, montados a cabalo etc.\nA festa conta cun banco onde cambian moeda de curso legal por marabed\u00eds, a moeda oficial da festa, coas que se pode mercar comida, obxectos etc. nos postos que hai polas r\u00faas da vila.\nUn dos actos da festa \u00e9 a realizaci\u00f3n dun xadrez vivente. Enriba dun gran taboleiro de xadrez varios nenos representan as figuras da partida e replican os movementos dos xogadores. Ao longo do d\u00eda real\u00edzanse espect\u00e1culos de cetrar\u00eda, bailes medievais, representaci\u00f3ns teatrais, torneo etc. Ao final do d\u00eda, cel\u00e9brase o \u00faltimo acto da festa, a cea medieval, onde s\u00f3 pode asistir xente vestida de \u00e9poca."}
{"id": "223835", "revid": "6818", "url": "https://gl.wikipedia.org/wiki?curid=223835", "title": "Jos\u00e9 Molares", "text": "Jos\u00e9 Molares, nado en 1961 en Vigo, \u00e9 un escultor galego.\nTraxectoria.\nAutodidacta, pasou da pintura \u00e1 escultura a comezos dos anos oitenta.\nObra.\nSon obras de Molares, entre outras:"}
{"id": "223837", "revid": "89787", "url": "https://gl.wikipedia.org/wiki?curid=223837", "title": "Josef Suk (compositor)", "text": "Josef Suk, nado o 4 de xaneiro de 1874 en K\u0159e\u010dovice (Rep\u00fablica Checa) e finado o 29 de maio de 1935 en Bene\u0161ov (Rep\u00fablica Checa), foi un compositor e violinista checo.\nTraxectoria.\nJosef Suk naceu na pequena localidade checa de K\u0159e\u010dovice, na rexi\u00f3n de Bohemia Central (Rep\u00fablica Checa). Seu pai, tam\u00e9n chamado Josef Suk, era director de coro e o iniciou na m\u00fasica co piano, viol\u00edn e o \u00f3rgano. Entre 1885 e 1892 estudou no Conservatorio de Praga, sendo alumno de Anton\u00edn Dvo\u0159\u00e1k e Anton\u00edn Bennewitz, compo\u00f1endo xa en 1888 a s\u00faa primeira misa, a \"Krecovick\u00e1 mase\". En 1892 recibiu o seu diploma no Conservatorio presentando o seu \"Cuarteto con piano Op. 1\" como traballo da s\u00faa tese, por\u00e9n, Suk decidiu permanecer un ano m\u00e1is na instituci\u00f3n para estudar con Dvo\u0159\u00e1k (quen o considerou o seu mellor alumno). En 1898 casou con Otilde Dvo\u0159\u00e1kov\u00e1 (1878\u20131905), filla de Dvo\u0159\u00e1k, co\u00f1ecida afectivamente como Otilka. Creou o Cuarteto Checo con tres dos seus alumnos \u2014 Suk tocou o papel de segundo viol\u00edn con eles boa parte da s\u00faa vida \u2014.\nEn 1901 naceu do seu matrimonio con Otilde o seu \u00fanico fillo, Josef(1901 \u2013 1951). Catro anos despois morrer\u00eda a s\u00faa muller e nunca m\u00e1is casar\u00eda. O notable violinista Josef Suk (1929-2011) foi o seu neto.\nDende 1922 impartiu clases no Conservatorio de Praga, onde tivo como alumnos destacados a Bohuslav Martin\u016f, Rudolf Firku\u0161n\u00fd e Manoah Leide-Tedesco. O 29 de maio de 1935 morreu na localidade de Bene\u0161ov \u00e1 idade de 61 anos.\nObra.\nA traxectoria compositiva de Suk pode dividirse en dous per\u00edodos. As s\u00faas obras temper\u00e1s caracter\u00edzanse por un estilo rom\u00e1ntico tard\u00edo que mostra influencias de Dvo\u0159\u00e1k e de Johannes Brahms que creou a imaxe de Suk como o herdeiro de Dvo\u0159\u00e1k, mentres que as s\u00faas obras tard\u00edas mostran unha extensi\u00f3n da harmon\u00eda para crear un estilo m\u00e1is complexo e persoal. Ao contrario que moitos dos seus compatriotas, Suk empregou pouco o folclore checo nas s\u00faas composici\u00f3ns.\nEn comparaci\u00f3n con Dvo\u0159\u00e1k, suk escribiu pouca m\u00fasica de c\u00e1mara, mais acadou o \u00e9xito coas s\u00faas \"Catro pezas para viol\u00edn e piano Op. 17 (1900), e a s\u00faa \"Fantas\u00eda para viol\u00edn e orquestra Op. 24\" (1903). Nas s\u00faas suites para piano \"Jaro Op. 22\" e \"Letn\u00ed dojmi Op. 22b\", escritas as d\u00faas en 1902, pode apreciarse un estado de optimismo, coincidindo coa \u00e9poca na que naceu o seu \u00fanico fillo.\nEntre as s\u00faas composici\u00f3ns m\u00e1is co\u00f1ecidas destacan a s\u00faa \"Serenata para cordas\" (1892) e a \"Sinfon\u00eda Asrael en Do menor\" (1906), unha obra escrita como consecuencia da morte do seu sogro en 1904 e da s\u00faa dona 14 meses despois, e da que o cr\u00edtico musical Norman Lebrecht afirmou da gravaci\u00f3n de V\u00e1clav Talich en 1952 coa Orquestra Filharm\u00f3nica Checa que era unha das 100 mellores gravaci\u00f3ns do s\u00e9culo.. Outras obras co\u00f1ecidas son a \"Suite conto de fadas \"Raduz e Mahulena\"\" (1898), o ciclo de obras para piano \"Cousas vividas e so\u00f1adas\" (1909), e a trilox\u00eda de poemas sinf\u00f3nicos \"Conto de Ver\u00e1n\" (1909), \"Maduraci\u00f3n\" (1917) e \"Ep\u00edlogo (1929, para soprano, bar\u00edtono e baixo \"soli\", coro e orquestra).\nPremios.\nSuk ga\u00f1ou a medalla de prata nos concursos de arte celebrados durante os Xogos Ol\u00edmpicos de 1932 celebrados na cidade estadounidense dos \u00c1nxeles coa s\u00faa obra \"Cara a unha nova vida\"."}
{"id": "223838", "revid": "98629", "url": "https://gl.wikipedia.org/wiki?curid=223838", "title": "Gerd von Rundstedt", "text": "Gerd von Rundstedt, nado en Aschersleben o 8 de decembro de 1875 e finado en Hannover o 24 de febreiro de 1953, foi un mariscal de campo alem\u00e1n.\nTraxectoria.\nFillo dun oficial de cabaleira que serviu na guerra francoprusiana, estudou na academia militar de Lichtelfelder e m\u00e1is tarde na Academia de guerra de Berl\u00edn. Durante a primeira guerra mundial serviu na fronte do Oeste no goberno militar alem\u00e1n de Antuerpen e posteriormente no goberno militar alem\u00e1n en Polonia. Loitou nos C\u00e1rpatos e cara o final da guerra volveu \u00e1 fronte occidental.\nDurante o r\u00e9xime nazi participou na anexi\u00f3n dos Sudetes e retirouse como \"Generaloberst\" (o rango inferior a mariscal).\nSegunda guerra mundial.\nConquista de Polonia.\nHitler chamouno para po\u00f1elo a fronte dos ex\u00e9rcitos do Sur na invasi\u00f3n de Polonia dende Silesia e Eslovaquia. Tivo como xefe de staff a Enric Von Manstein. Atravesou a fronteira o 1 de setembro de 1939 e capturou Cracovia o 6 de setembro, librou a batalla de Bzura e conquistou Varsovia que se rendeu o 28 de setembro tras 10 d\u00edas de asedio.\nVitoria sobre Francia.\nDurante a batalla de Francia comandou o Grupo de ex\u00e9rcitos A que en maio de 1940 atravesou o que se cr\u00eda o impracticable bosque das Ardenas e cercou a 300.000 soldados franco-brit\u00e1nicos avanzados en B\u00e9lxica, grazas a rapidez dos Panzer de Heinz Guderian, un famoso xeneral baixo as s\u00faas ordes. Este plan concibido por Manstein, foi apoiado por Rundstedt perante Hitler e resultou determinante do colapso do ex\u00e9rcito anglofranc\u00e9s.\nO 20 de maio Hitler viaxa ao cuartel xeral de Rundstedt onde se acorda que este xire as s\u00faas tropas e avance cara a Rheims e a trav\u00e9s de Alsacia. En poucos d\u00edas rompeu a resistencia francesa cruzando o Marne e tomou Dijon e Li\u00f3n. O avance det\u00edvose cando Francia pediu o armisticio.\nFoi ascendido a mariscal de campo, e malia os seus desexos de retirarse, Hitler nomeouno Comandante en Xefe do Oeste.\nInvasi\u00f3n da Uni\u00f3n Sovi\u00e9tica.\nDurante a invasi\u00f3n alem\u00e1 da Uni\u00f3n Sovi\u00e9tica comandou os ex\u00e9rcitos do sur que protagonizaron o embolsamento das tropas sovi\u00e9ticas en Uman e K\u00ediv capturando a centos de miles de soldados do ex\u00e9rcito roxo. Malia o \u00e9xito da conquista de Ucra\u00edna e Crimea (esta tras a importante vitoria de Mariupol), Rundstedt foi relevado por Hitler debido \u00e1 retirada do ex\u00e9rcito alem\u00e1 da recentemente tomada Rostov que Rundstedt autorizara debido ao adianto do duro inverno ruso e a carencia de munici\u00f3ns, alimentos, combustible e veh\u00edculos.\nFronte Occidental.\nNovamente chamado por Hitler, prestou os seus servizos na fronte Oeste. Tras o desembarco de Normand\u00eda, desbaratou a gran operaci\u00f3n aerotransportada dos aliados, denominada Market Garden, e reeditou un fulgurante avance dende as Ardenas que a piques estivo de chegar a Antuerpen. O desgaste do ex\u00e9rcito alem\u00e1n a esa altura da guerra impediu culminar ese \u00faltimo intento por ga\u00f1ar a iniciativa aos aliados.\nFinal.\nTras a rendici\u00f3n de Alema\u00f1a, non se puido demostrar unha participaci\u00f3n directa nos crimes de guerra e os xenocidios que na reteguarda da s\u00faa fronte executaban as SS, mais semella indiscutible para os historiadores de que co\u00f1ec\u00eda eses delitos contra a humanidade. Ese factor e a s\u00faa delicada sa\u00fade foron as raz\u00f3ns esgrimidas para a s\u00faa liberaci\u00f3n en maio de 1949."}
{"id": "223839", "revid": "22570", "url": "https://gl.wikipedia.org/wiki?curid=223839", "title": "Fritzing", "text": "Fritzing \u00e9 un contorno de software libre de dese\u00f1o e prototipado (ECAD) que apoia a dese\u00f1adores e artistas para documentar os seus prototipos interactivos e dar o paso \u00e1 creaci\u00f3n de prototipos f\u00edsicos e produtos reais. Est\u00e1 desenvolvido pola University of Applied Sciences of Potsdam.\nProxecto.\nFritzing foi creado coa mesma idea que Processing e Arduino. Permite a dese\u00f1adores, artistas, investigadores e afeccionados documentar os seus proxectos e prototipos baseados en Arduino e crear esquemas de circu\u00edtos impresos (PCB) para a s\u00faa posterior fabricaci\u00f3n. Ademais ten p\u00e1xina web na que compartir e discutir proxectos e experiencias."}
{"id": "223849", "revid": "89787", "url": "https://gl.wikipedia.org/wiki?curid=223849", "title": "La Tercera", "text": "La Tercera \u00e9 un peri\u00f3dico chileno de circulaci\u00f3n diaria. Na actualidade \u00e9 un dos xornais de maior circulaci\u00f3n en Chile, e mant\u00e9n unha dura competencia con \"El Mercurio\", de maior tradici\u00f3n. \"La Tercera\" forma parte do grupo Copesa, liderado polo empresario \u00c1lvaro Saieh. Forma parte de Peri\u00f3dicos Asociados Latinoamericanos (PAL), ao que pertencen outras importantes casas editoriais de Latinoam\u00e9rica."}
{"id": "223851", "revid": "89787", "url": "https://gl.wikipedia.org/wiki?curid=223851", "title": "Yolanda Adams", "text": "Yolanda Adams, nada en Houston (Texas) o 27 de agosto de 1961, \u00e9 unha locutora e cantante estadounidense de m\u00fasica gospel. En setembro de 2009, Yolanda vendera m\u00e1is de 4,5 mill\u00f3ns de \u00e1lbums desde 1991, segundo a SoundScan.\nTraxectoria.\n\u00c9 a maior de seis irm\u00e1ns. Graduouse na Sterling High School en 1979. O 11 de decembro de 2009 Billboard Magazine nomeouna a primeira artista gospel da \u00faltima d\u00e9cada. O mesmo chart, o seu \u00e1lbum \"Mountain High... Valley Low\" foi reco\u00f1ecido como o mellor \u00e1lbum gospel.\nPremios.\nEn total, Yolanda Adams ga\u00f1ou catro Grammy Awards, dezaseis Stellar Gospel Music Awards, catro GMA Dove Awards, un American Music Award, sete NAACP Image Awards, un Soul Train Music Awards e tres BET Awards."}
{"id": "223860", "revid": "85894", "url": "https://gl.wikipedia.org/wiki?curid=223860", "title": "Juan Gonz\u00e1lez Besada", "text": "Juan Gonz\u00e1lez Besada, nado en Tui en 1796 e finado na mesma vila en 1868, foi un avogado e pol\u00edtico galego.\nTraxectoria.\nExerceu a avogac\u00eda en Tui e despois na Coru\u00f1a. Foi Intendente xeral de Facenda en Filipinas. Foi pai de Basilio, Rafael e Sabino Gonz\u00e1lez Besada."}
{"id": "223863", "revid": "197", "url": "https://gl.wikipedia.org/wiki?curid=223863", "title": "Spirou e Fantasio", "text": "Spirou e Fantasio \u00e9 unha das bandas dese\u00f1adas franco-belga de m\u00e1is sona. Sa\u00edu \u00e1 venda por primeira vez en 1938, compartindo moitas das caracter\u00edsticas que posu\u00edan os libros de \"Tintin\" ou \"Ast\u00e9rix e Ob\u00e9lix\".\nSpirou e Fantasio son os protagonistas principais, dous aventureiros xornalistas que percorren o planeta na busca de aventuras, e acompa\u00f1ados sempre pola mascota de Spirou, o esqu\u00edo Spip. O seu hom\u00f3nimo para a televisi\u00f3n, foi unha serie emitida pola TVG no programa \"Xabar\u00edn Club\"."}
{"id": "223865", "revid": "2520", "url": "https://gl.wikipedia.org/wiki?curid=223865", "title": "Oxival", "text": ""}
{"id": "223869", "revid": "98629", "url": "https://gl.wikipedia.org/wiki?curid=223869", "title": "Pen\u00ednsula de Jand\u00eda", "text": "A pen\u00ednsula de Jand\u00eda \u00e9 unha pen\u00ednsula situada no extremo sur da illa de Fuerteventura. Constit\u00fae unha das tres grandes pen\u00ednsulas das Canarias, xunto \u00e1 Pen\u00ednsula de Anaga (Tenerife) e a Pen\u00ednsula do Illote (Gran Canaria).\nNo seu apoxeo, fai 14 ou 15 mill\u00f3ns de anos, alcanzaba un di\u00e1metro de 26\u00a0km e unha altitude de polo menos 1500 m. Iso implicar\u00eda unha superficie duns 530\u00a0km\u00b2, \u00e9 dicir, unha illa bastante maior que La Gomera. A pen\u00ednsula de Jand\u00eda ten aproximadamente 200\u00a0km\u00b2, dos que 144 forman parte do Parque Natural de Jand\u00eda.\nAspecto.\nNesta zona, as\u00e9ntanse a metade dos restos dunha caldeira volc\u00e1nica; a outra metade est\u00e1 derrubada baixo o mar. Antigamente era unha illa, pero hoxe est\u00e1 unida a Fuerteventura cun istmo areoso.\nVulcanismo.\nA illa de Jand\u00eda, formouse ao mesmo tempo que Fuerteventura. A illa de Fuerteventura formouse a partir de tres volc\u00e1ns. Un dos dous volc\u00e1ns, xunt\u00e1ronse, pero o volc\u00e1n de Jand\u00eda estaba m\u00e1is distante, e por iso, desde un principio, Fuerteventura estaba formado por d\u00faas illas. Durante as erupciones volc\u00e1nicas dos tres, a illa de Jand\u00eda e a de Fuerteventura xunt\u00e1ronse, e converteuse na illa actual. A \u00faltima erupci\u00f3n do volc\u00e1n de Jand\u00eda, foi demasiado violento, ocasionando un derrube do edificio, desliz\u00e1ndose cara ao mar. Ata converterse na media l\u00faa que \u00e9 toda a pen\u00ednsula de Jand\u00eda. A diferenza dos demais volc\u00e1ns de Fuerteventura, a s\u00faa composici\u00f3n mineral \u00e9 distinta \u00e1s demais.\nAspectos ambientais.\nNa zona da caldeira; as\u00e9ntase un conxunto de moitas praias, sendo unha das praias m\u00e1is famosas de todo o planeta. O pico m\u00e1is alto da caldeira; \u00e9 o pico de La Zarza."}
{"id": "223870", "revid": "27155", "url": "https://gl.wikipedia.org/wiki?curid=223870", "title": "Dominio bZIP", "text": "En biolox\u00eda o dominio cremalleira de leucina b\u00e1sica (dominio bZIP) enc\u00f3ntrase en moitas prote\u00ednas eucariotas que se unen ao ADN. Unha parte do dominio cont\u00e9n unha rexi\u00f3n que media propiedades de uni\u00f3n ao ADN espec\u00edficas de secuencia e a cremalleira de leucina que se require para manter xuntas (dimerizadas) as d\u00faas rexi\u00f3ns de uni\u00f3n ao ADN. A rexi\u00f3n de uni\u00f3n ao ADN comprende varios amino\u00e1cidos b\u00e1sicos como a arxinina e a lisina. As prote\u00ednas que conte\u00f1en este dominio son factores de transcrici\u00f3n.\nFactores de transcrici\u00f3n bZIP.\nOs factores de transcrici\u00f3n bZIP enc\u00f3ntranse en todos os organismos. Un estudo evolutivo recente revelou que hab\u00eda 4 xenes bZIP no xenoma do antepasado com\u00fan m\u00e1is recente de todas as plantas. As interacci\u00f3ns entre os factores de transcrici\u00f3n bZIP xogan un importante papel no desenvolvemento do cancro nos tecidos epiteliais, na s\u00edntese de hormonas esteroides polos tecidos end\u00f3crinos, nos factores que afectan \u00e1s funci\u00f3ns reprodutivas, e noutros fen\u00f3menos que afectan \u00e1 sa\u00fade humana.\nProte\u00ednas humanas que conte\u00f1en este dominio.\nATF1; ATF2; ATF4; ATF5; ATF6; ATF7; BACH1; BACH2;\nBATF; BATF2; CREB1; CREB3; CREB3L1; CREB3L2; CREB3L3; CREB3L4;\nCREB5; CREBL1; CREM; E4BP4; FOSL1; FOSL2; JUN; JUNB; JUND; MAFA; MAFB;\nNFE2; NFE2L2; NFE2L3; SNFT; CREM"}
{"id": "223871", "revid": "27155", "url": "https://gl.wikipedia.org/wiki?curid=223871", "title": "Cremalleira de leucina b\u00e1sica", "text": ""}
{"id": "223872", "revid": "23204", "url": "https://gl.wikipedia.org/wiki?curid=223872", "title": "Bristol", "text": "Bristol \u00e9 unha cidade de Inglaterra pertencente ao condado hom\u00f3nimo. Canda a cidade de Plymouth constit\u00fae un dos principais centros administrativos do sueste ingl\u00e9s. A cidade naceu e prosperou \u00e1 beira do mar, onde o auxe comercial e poboacional foi en grande medida grazas ao porto de Bristol. No ano 2009 posu\u00eda unha poboaci\u00f3n de 433.100 habitantes, 1\u00a0070\u00a0000 se inclu\u00edmos toda a \u00e1rea metropolitana.\nEn poboaci\u00f3n, Bristol \u00e9 a oitava cidade de Inglaterra e d\u00e9cima do Reino Unido. Arredor do planeta existen outras cidades tam\u00e9n chamadas Bristol, a maior\u00eda nos Estados Unidos, pero tam\u00e9n no Per\u00fa, no Canad\u00e1, Xamaica e Costa Rica. Todas probablemente inspiradas no nome da cidade orixinal.\nHistoricamente dentro de Gloucestershire, foi decretada cidade en 1155 e recibiu status de condado en 1373. Desde o s\u00e9culo XIII, durante medio milenio, foi clasificada entre as tres principais cidades inglesas despois de Londres, tras de York e Norwich. Por\u00e9n, no s\u00e9culo XVIII, por mor do r\u00e1pido crecemento de cidades coma Liverpool, Birmingham e Manchester durante a Revoluci\u00f3n Industrial, acabou perdendo ese status.\nFai fronteira cos condados de Somerset e Gloucestershire e fica localizada pr\u00f3xima \u00e1s cidades hist\u00f3ricas de Bath, ao suroeste, e Gloucester ao norte. A cidade foi constru\u00edda ao redor do r\u00edo Avon e ten un pequeno litoral no estuario do r\u00edo Severn, que desauga na Canle de Bristol.\nEconom\u00eda.\nBristol \u00e9 un n\u00facleo industrial activo na industria aeron\u00e1utica e metal\u00farxica. Os seus principais sectores econ\u00f3micos constit\u00faeno a industria aeroespacial, a defensa, o sector financeiro, o sector da comunicaci\u00f3n, a tecnolox\u00eda e o turismo. O seu porto, berce da cidade, ten conexi\u00f3n co de Avonmouth e Portishead grazas \u00e1 canle de Bristol.\nHistoria.\n\u00c9 unha cidade nacida na \u00e9poca romana, e o comercio da l\u00e1 situouna nunha das m\u00e1is importantes poboaci\u00f3ns medievais de Inglaterra. En 1172 Dubl\u00edn conv\u00e9rtese na s\u00faa colonia. Nos s\u00e9culos XIII e XIV o intercambio colonial potencia as s\u00faas redes industriais (la, vidro, algod\u00f3n etc), e nos s\u00e9culos XV e XVI foi a segunda cidade do reino.\nO comercio colonial contin\u00faa a s\u00faa expansi\u00f3n no s\u00e9culo XVIII, e a canalizaci\u00f3n do r\u00edo Avon mellorar\u00e1 as condici\u00f3ns do porto. Mais no s\u00e9culo XIX Bristol comeza a s\u00faa decadencia por mor da abolici\u00f3n da escravitude e deixando a condici\u00f3n de porto principal a Liverpool. No ano 1883, partiu dende Bristol o primeiro transatl\u00e1ntico con destino a Am\u00e9rica, o \"Great Western\"."}
{"id": "223873", "revid": "98629", "url": "https://gl.wikipedia.org/wiki?curid=223873", "title": "Loita canaria", "text": "A loita canaria \u00e9 un deporte de loita tradicional orixinario das Illas Canarias (Espa\u00f1a).\nDescrici\u00f3n.\nCaracter\u00edzase pola habilidade para aproveitar a forza do contrario e por non buscar ferilo, sen\u00f3n desequilibralo ata facerlle tocar o chan con calquera parte do seu corpo que non sexan as plantas dos seus p\u00e9s. Para crebar a estabilidade do rival non se permite a loita no chan, como ocorre con outras modalidades, nin ningunha clase de chaves ou estrangulamentos.\nCando dous loitadores se atopan no centro do terrero estreitan as s\u00faas mans en sinal de amizade, nobreza e tradici\u00f3n. Inician o agarre coloc\u00e1ndose fronte a fronte e cada un introduce a s\u00faa man esquerda no remango dereito do pantal\u00f3n do opo\u00f1ente. Inclinan os seus corpos cara a adiante pola cintura, ata quedar os seus ombreiros dereitos xuntos, \u00e1 mesma altura. Colocando os brazos dereitos en posici\u00f3n vertical, unen as palmas das mans e b\u00e1ixanas ata tocar o chan coas puntas dos dedos. Validada esta secuencia polo \u00e1rbitro, este dar\u00e1 o sinal de comezo da agarrada facendo soar o seu chifre.\nA loita desenv\u00f3lvese dentro dun c\u00edrculo, que pode ser de area, terra ou outros materiais, denominado terrero, cuxos dous c\u00edrculos c\u00e9ntricos te\u00f1en unhas dimensi\u00f3ns m\u00ednimas que han de ser de 16 e 18 metros de di\u00e1metro respectivamente. Nel, dous loitadores enfr\u00f3ntanse agarrados intentando derrubarse.\nAnteriores \u00e1 conquista, os aborixes das distintas illas non ti\u00f1an practicamente contacto entre si, e este tipo de loita estend\u00edase polas diferentes illas. Xa que logo, a loita debeu xurdir primeiro no continente e m\u00e1is tarde produciuse a chegada dos poboadores. S\u00e1bese que no norte de \u00c1frica existen loitas similares, que puidesen emparentarse coa loita que os antigos canarios practicaban nas Canarias. \u00c9 un dos legados m\u00e1is importantes que, desde o pobo aborixe das illas, chegou ata os nosos d\u00edas. Cronistas e escrib\u00e1ns da conquista das Canarias pola Coroa de Castela falan da loita como unha das caracter\u00edsticas m\u00e1is destacadas da poboaci\u00f3n aut\u00f3ctona.\nFrei Espinosa, un dos primeiros historiadores que estivo en Tenerife cando a cultura guanche permanec\u00eda a\u00ednda case intacta, constata a existencia da loita aborixe.\nOs especialistas e historiadores da loita canaria dividiron a s\u00faa evoluci\u00f3n en tres etapas:\nMa\u00f1as.\nEn loita canaria, unha ma\u00f1a \u00e9 un movemento ou conxunto de movementos co \u00fanico fin de derrubar ao contrario sen golpealo. Para iso poden utilizarse tanto pernas, brazos e movementos do corpo sempre que respecten as regras establecidas. Podemos dividir as ma\u00f1as en tres grupos:\nMa\u00f1as de agarre.\nSon aquelas que consisten en aferrarse a algunha parte do corpo do contrario para tratar de derrubalo levant\u00e1ndoo e facendo que perda o equilibrio. Exemplos destas ma\u00f1as son: \"collida de coxa\", \"collida de nocello\", \"collida de curva\", \"cuchar\u00f3n\", \"sac\u00f3n\" (\"de aire\", \"de camisa\" e \"de sobaco\") e a cadeira.\nMa\u00f1as de bloqueo.\nSon aquelas que consisten en bloquear o movemento dalgunha parte do corpo do contrario, tanto cos brazos como coas pernas, para desestabilizalo e levalo \u00e1 area sen chegar ao estrangulamento ou luxaci\u00f3n. Alg\u00fans exemplos son toque por dentro, toque para atr\u00e1s, toque por f\u00f3ra, garabato, tropez\u00f3ns, pardelera ou burricana.\nMa\u00f1as de desv\u00edo.\nSon aquelas que consisten en mover o corpo para desviar a acci\u00f3n do contrario e coa propia forza do mesmo desestabilizalo. Alg\u00fans exemplos son desv\u00edo, tronchada, toque por dentro, baleiro ou can."}
{"id": "223874", "revid": "1987", "url": "https://gl.wikipedia.org/wiki?curid=223874", "title": "Canle de Bristol", "text": "A canle de Bristol (\"en ingl\u00e9s: Bristol Channel\") \u00e9 a maior enseada da illa de Gran Breta\u00f1a. Separa o sur do Pa\u00eds de Gales de Devon e Somerset no suroeste de Inglaterra e est\u00e9ndese desde a parte inferior do estuario do r\u00edo Severn at\u00e9 o Atl\u00e1ntico Norte.\nLeva o nome da cidade inglesa de Bristol e ten m\u00e1is de 50\u00a0km de largo no seu punto de maior amplitude."}
{"id": "223878", "revid": "1131", "url": "https://gl.wikipedia.org/wiki?curid=223878", "title": "Basurtu-Zorrotza", "text": "Basurtu-Zorrotza (en castel\u00e1n: \"Basurto-Zorroza\") \u00e9 un distrito da cidade de Bilbao, capital da provincia vasca de Biscaia. Est\u00e1 separado de Barakaldo polo r\u00edo Cadagua. Ten unha superficie de 7,09\u00a0km\u00b2 e unha poboaci\u00f3n de 34\u00a0075 habitantes (2006).\nBarrios.\nDiv\u00eddese nos barrios de:"}
{"id": "223879", "revid": "1131", "url": "https://gl.wikipedia.org/wiki?curid=223879", "title": "Abando", "text": "Abando (tam\u00e9n co\u00f1ecido como \"San Vicente de Abando\") \u00e9 un distrito da cidade de Bilbao, capital da provincia vasca de Biscaia. Div\u00eddese nos barrios de Abando e Indautxu.\nFoi un antigo elizate e municipio da provincia de Biscaia, ti\u00f1a o asento e voto 34 nas Xuntas Xerais de Biscaia.\nHistoria.\nEn 1300 fundouse Bilbao en parte dos terreos dos elizates de Bego\u00f1a e de Abando, que perdeu o barrio de Bilbao a Vella, pero conservou a maior parte da s\u00faa extensi\u00f3n, ata o s\u00e9culo XIX.\nNo s\u00e9culo XVIII, Abando era o elizate con maior poboaci\u00f3n de Biscaia (351 fogueiras e 2\u00a0100 persoas de comu\u00f1\u00f3n, segundo a \"Historia General de Vizcaya\", escrita en 1793 por Juan Ram\u00f3n de Iturriza y Zabala). Esta poboaci\u00f3n repart\u00edase en casar\u00edos dispersos dedicados \u00e1 agricultura e gander\u00eda. Os \u00fanicos n\u00facleos de poboaci\u00f3n densa atop\u00e1banse nas proximidades de Bilbao a Vella, o convento imperial de San Francisco e os estaleiros situados ao bordo da R\u00eda. Constaba das barriadas de Bilbao a Vella, Ibarra, Mena-Urizar-Larrasquitu, Elejabarri, Olabeaga, Zorrotza e Ibaizabal.\nA falta de espazo para a expansi\u00f3n da crecente capital bisca\u00ed\u00f1a propiciou que en 1870 unha parte de Abando fose anexionada por Bilbao. O gran ensanche de Bilbao realizouse a partir de 1876 en terreos de Abando, polo que o actual centro da cidade de Bilbao as\u00e9ntase no que antigamente foi terreo de Abando. A anexi\u00f3n do resto de Abando produciuse en 1890.\nOs distritos bilba\u00ednos 6, 7 e 8, Abando, Errekalde e Basurtu-Zorrotza respectivamente, as\u00e9ntanse sobre o que era antigamente o municipio de Abando.\nO m\u00e1is famoso alde\u00e1n do \"antigo Abando\" foi Sabino Arana, fundador do Partido Nacionalista Vasco e \"pai\" do nacionalismo vasco, que naceu neste elizate cando a\u00ednda era un municipio independente e viviu o cambio que supuxo a anexi\u00f3n e a expansi\u00f3n de Bilbao."}
{"id": "223880", "revid": "1131", "url": "https://gl.wikipedia.org/wiki?curid=223880", "title": "Uribarri", "text": "Uribarri \u00e9 un distrito da cidade de Bilbao, capital da provincia vasca de Biscaia. Div\u00eddese nos barrios de Casta\u00f1os, Matiko-Ciudad Jard\u00edn, Uribarri e Zurbaran-Arabella.\nDurante moitos anos, Uribarri foi unha zona de casar\u00edos espallados dependentes do elizate de Bego\u00f1a. Actualmente, tras a urbanizaci\u00f3n derivada da industrializaci\u00f3n nos anos 60, moitas das s\u00faas r\u00faas adoptaron nomes de antigos casar\u00edos; por exemplo, a r\u00faa Trauco prov\u00e9n dun casar\u00edo situado nesta zona denominado \"Trauku\"."}
{"id": "223881", "revid": "1131", "url": "https://gl.wikipedia.org/wiki?curid=223881", "title": "Errekalde", "text": "Errekalde ou Rekalde (en castel\u00e1n: \"Recalde\") \u00e9 un distrito da cidade de Bilbao, capital da provincia vasca de Biscaia. Div\u00eddese nos barrios de Ametzola-Am\u00e9zola, Iralabarri, Iturrigorri-Pe\u00f1ascal, Errekaldeberri e Uretamendi.\nErrekalde significa \"preto do regato\", de \"Erreka\" (regato) e \"Alde\" (preto). Hai moitos nomes vascos, sobre todo apelidos, que perderon vocais antes da \"r\", como no caso de Rekalde."}
{"id": "223883", "revid": "1131", "url": "https://gl.wikipedia.org/wiki?curid=223883", "title": "Otxarkoaga-Txurdinaga", "text": "Otxarkoaga-Txurdinaga \u00e9 un distrito da cidade de Bilbao, capital da provincia vasca de Biscaia. Ten 29.140 habitantes (2005) e unha superficie de 3,9\u00a0km\u00b2. Div\u00eddise nos barrios de Otxarkoaga e Txurdinaga.\nHistoria.\nOs dous barrios formabana parte do antigo municipio de Bego\u00f1a. Nestas zonas exist\u00edan vi\u00f1as nas que se elaboraba o tradicional vi\u00f1o branco Txacoli, e por iso os seus habitantes son co\u00f1ecidos como \"Matxorris\", do \u00e9uscaro \"mahats\" (uva) e \"orri\" (planta)."}
{"id": "223884", "revid": "1131", "url": "https://gl.wikipedia.org/wiki?curid=223884", "title": "Ibaiondo", "text": "Ibaiondo \u00e9 un distrito da cidade de Bilbao, capital da provincia vasca de Biscaia. Ten 57.340 habitantes (2006) e unha superficie de 9,65\u00a0km\u00b2.\nDiv\u00eddese nos barrios de Atxuri, Bilbao la Vieja, Casco Viejo, Iturralde, La Pe\u00f1a, Miribilla, San Adri\u00e1n, San Francisco, Solokoetxe e Zabala. No distrito at\u00f3pase o n\u00facleo orixinario da vila, o Casco Viejo ou Siete Calles (\"Zazpi kaleak\", en \u00e9uscaro), onde se sit\u00faan os edificios m\u00e1is antigos da capital, inclu\u00eddas a catedral de Santiago e a igrexa de San Ant\u00f3n, ambas as constru\u00eddas ao redor do s\u00e9culo XV. Na actualidade o distrito conxuga esta zona medieval con outras de m\u00e1is recente inauguraci\u00f3n, como Miribilla, no barrio de Bilbao la Vieja, cuxas obras de urbanizaci\u00f3n comezaron en 1999 e finalizaron dous anos despois."}
{"id": "223885", "revid": "1131", "url": "https://gl.wikipedia.org/wiki?curid=223885", "title": "Bego\u00f1a", "text": "Bego\u00f1a \u00e9 un distrito da cidade de Bilbao, capital da provincia vasca de Biscaia. Div\u00eddese nos barrios de Bego\u00f1a, Bolueta e Santutxu. Ten 45\u00a0450 habitantes e unha superficie de 1,77\u00a0km\u00b2.\nHistoria.\nEn 1300 fundouse a vila de Bilbao nunha porci\u00f3n de terra xunto ao Nervi\u00f3n-Ibaiz\u00e1bal que ata ent\u00f3n pertencera a Bego\u00f1a. Bilbao creceu en poboaci\u00f3n, poder econ\u00f3mico e pol\u00edtico e, en 1925, acabou anexionando o elizate de Bego\u00f1a.\nLugares de interese.\nO seu principal trazo de identidade \u00e9 a Bas\u00edlica da Nosa Se\u00f1ora de Bego\u00f1a, patroa de Biscaia, e que d\u00e1 orixe ao nome propio feminino \"Bego\u00f1a\". A festividade de Bego\u00f1a cel\u00e9brase os d\u00edas 15 de agosto (A nosa Se\u00f1ora) e principalmente o 11 de outubro, coincidindo coa declaraci\u00f3n can\u00f3nica da Virxe de Bego\u00f1a como patroa de Biscaia por parte do papa P\u00edo X en 1903."}
{"id": "223886", "revid": "89787", "url": "https://gl.wikipedia.org/wiki?curid=223886", "title": "Stefan Dohr", "text": "Stefan Dohr, nado en 1965 en M\u00fcnster, \u00e9 un trompista alem\u00e1n e, actualmente, o trompa solista da Orquestra Filharm\u00f3nica de Berl\u00edn (Berliner Philharmoniker). Ademais de ser un dos m\u00e1is cobizados profesores de \"masterclass\", imparte clases de trompa na Herbert von Karajan Academy.\nTraxectoria.\nStefan Dohr estudou co profesor Wolfgang Wilhelmi na Musikhochschule en Essen e co profesor Erich Penzel en Colonia antes de obter a posici\u00f3n de trompa solista na Frankfurt Opera House con tan s\u00f3 19 anos.\nOcupou a mesma posici\u00f3n (trompa solista) coa Bayreuth Festival Orchestra, a Orchestre Philharmonique de Nice e a Deutsches Symphonie-Orchester Berlin. En 1993, Stefan Dohr foi elixido para tocar como trompa principal na Filharm\u00f3nica de Berl\u00edn.\nComo solista, Stefan Dohr traballou con moitos c\u00e9lebres directores, ente eles, Daniel Barenboim, Bernard Haitink e Christian Thielemann as\u00ed como Claudio Abbado, quen tam\u00e9n o invitou a aparecer como trompista principal na Lucerne Festival Orchestra.\nAdemais do repertorio como solista da \u00e9poca cl\u00e1sica e rom\u00e1ntica, os intereses de Stefan Dohr c\u00e9ntranse en traballos contempor\u00e1neos, por exemplo, composici\u00f3ns de Gy\u00f6rgy Ligeti, Oliver Knussen e Volker David Kirchner. En marzo de 2008, interpretou a estrea mundial dun concerto para trompa composto, especialmente para el, polo compositor austr\u00edaco Herbert Willi.\nOs seus compromisos como cobizado m\u00fasico de c\u00e1mara incl\u00faen varios conxuntos coas filharm\u00f3nicas coas que traballou, as\u00ed como espect\u00e1culos con socios como Maurizio Pollini, Lars Vogt, Kolja Blacher, Ian Bostridge. Tam\u00e9n \u00e9 membro constante da Ensemble Wien-Berlin. Dito grupo celebrou o seu 25\u00ba aniversario en 2008 cunha serie de concertos, entre eles, houbo un no Lucerne Festival, onde o conxunto fixo a estrea mundial dunha nova obra do compositor australiano Brett Dean."}
{"id": "223888", "revid": "1131", "url": "https://gl.wikipedia.org/wiki?curid=223888", "title": "Madame Tussauds", "text": "O Madame Tussauds \u00e9 o museo de cera de Londres. Foi fundado pola escultora de cera Marie Tussaud pos\u00fae a colecci\u00f3n de r\u00e9plicas de personaxes famosos m\u00e1is grande do mundo. \u00c9 unha atracci\u00f3n tur\u00edstica de Londres, onde ten a s\u00faa sede central a\u00ednda que pos\u00fae diferentes sucursais noutras cidades coma Nova York, Berl\u00edn ou Hollywood.\nHistoria.\nMarie Tussaud, naceu como Anna Mar\u00eda Grosholtz (1761\u20131850) en Estrasburgo, Francia. A s\u00faa nai traballaba como ama de chaves para o Dr. Philippe Curtius en Berna, Su\u00edza; que era un experto moldeador de cera que lle ensinou a Marie a s\u00faa t\u00e9cnica.\nTussaud creou a s\u00faa primeira figura de cera, de Voltaire, en 1777, logo a Jean-Jacques Rousseau e a Benjamin Franklin. Durante a Revoluci\u00f3n Francesa fixo diferentes esculturas das v\u00edtimas. Cando o doutor faleceu en 1794, herdou a s\u00faa colecci\u00f3n de figuras de cera e pasou os seguintes 33 anos viaxando con elas por Europa. Casou con Fran\u00e7ois Tussaud, en 1795, e dende esa data colleu o nome de Madame Tussaud. En 1802, viaxou a Londres despois de aceptar a invitaci\u00f3n de Paul Philidor de expo\u00f1er as s\u00faas figuras nun sal\u00f3n-teatro. Pero non lle foi ben economicamente, xa que ti\u00f1a que darlle a metade das s\u00faas ganancias a Philidor. Como resultado da guerra brit\u00e1nica-francesa non puido regresar a Francia, ent\u00f3n comezou a viaxar coa s\u00faa colecci\u00f3n a trav\u00e9s de Gran Breta\u00f1a e de Irlanda. En 1831 arrendou un local en \"Baker Street Bazaar\" o oeste de Baker Street que se converte no primeiro fogar permanente do matrimonio Tussaud.\nEn 1835 Marie abre o seu primeiro museo de cera en Baker Street, Londres. Unha das principais atracci\u00f3ns do museo \u00e9 a c\u00e1mara dos horrores que incl\u00fae as figuras das v\u00edtimas da Revoluci\u00f3n Francesa que ela creara durante a Revoluci\u00f3n e outras creaci\u00f3ns de asasinos e criminais.\nOutra xente famosa foi engadida a exhibici\u00f3n, inclu\u00edndo a s\u00faa propia figura que se atopa a entrada do museo. A exposici\u00f3n orixinal conti\u00f1a 400 figuras pero despois do lume de Londres en 1925 e das bombas xermanas de 1941 a colecci\u00f3n reduciuse, pero algunha figura feita por ela a\u00ednda contin\u00faa exposta. Marie finou o 15 de abril de 1850 mentres durm\u00eda.\nEn 1883, o edificio quedou pequeno e ordenouse constru\u00edr o actual edificio en Marylebone Road que foi aberto o p\u00fablico o 14 de xullo de 1884. En febreiro de 1889, o museo, tivo que ser vendido por problemas financeiros despois de que fracasaran varias t\u00e9cnicas propostas para atraer capital.\nActualmente o museo \u00e9 un reclamo tur\u00edstico e incorpora figuras de actores, co\u00f1ecidos deportistas, pol\u00edticos...\nLista de localizaci\u00f3ns&lt;ref name=\"http://www.madametussauds.com/\"&gt;&lt;/ref&gt;.\nAm\u00e9rica do Norte: Las Vegas, Hollywood, Nova York e Washington, D.C..\nEuropa: \u00c1msterdan, Berl\u00edn, Blackpool, Londres e Viena.\nAsia: Bangkok, Hong Kong, Iacarta, Shanghai e Toquio.\nAustralia: Sidney."}
{"id": "223889", "revid": "25871", "url": "https://gl.wikipedia.org/wiki?curid=223889", "title": "Trit\u00f3n com\u00fan", "text": "O trit\u00f3n com\u00fan ou trit\u00f3n ib\u00e9rico (\"Lissotriton boscai\", antes \"Triturus boscai\") \u00e9 un anfibio urodelo da familia dos salam\u00e1ndridos (\"Salamandridae\"), end\u00e9mico da metade noroccidental da pen\u00ednsula Ib\u00e9rica.\nEste anfibio \u00e9 tam\u00e9n co\u00f1ecido popularmente como \"lagarto da agua\", \"pinta da auga\", \"salam\u00e1ntiga de agua\", \"salamanca\" ou\n\"sabanduxa\", sendo, especialmente estes dous \u00faltimos, nomes com\u00fans que tam\u00e9n reciben as salam\u00e1ntigas.\nDe tama\u00f1o pequeno, compacto, ten o foci\u00f1o arredondado, a mi\u00fado cun suco lonxitudinal. O dorso \u00e9 apardazado no macho e de cor parda aceitunada na femia. O ventre \u00e9 amarelo ou alaranxado con bordos claros e manchas negras. Mide entre 8 e 9\u00a0cm. Alim\u00e9ntase de vermes, insectos e pequenos crust\u00e1ceos.\nPasa m\u00e1is tempo do seu per\u00edodo activo na augas que os outros urodelos, a\u00ednda que no \u00e9 mellor nadador; agochado durante o d\u00eda baixo as pedras, sae a cazar de noite. Apar\u00e9ase en charcas e estanques pequenos, e tam\u00e9n en pozos.\nCaracter\u00edsticas.\n\u00c9 un urodelo de pequeno tama\u00f1o. Os machos miden entre os 65 e os 75\u00a0mm, e as femias, maiores, alcanzan os 70 ou 80\u00a0mm, \u00e1s veces at\u00e9 95\u00a0mm.\nA coloraci\u00f3n da cabeza e o dorso var\u00eda segundo o sexo e tam\u00e9n segundo o animal estea en muda en terra ou en \u00e9poca de celo. No per\u00edodo de celo adoitan ter unha coloraci\u00f3n dorsal apardazada clara ou oliv\u00e1cea, con manchas negras dispostas irregularmente. Na muda en terra a cor \u00e9 escura, case negra, e uniforme. As femias te\u00f1en o dorso oliv\u00e1ceo. A rexi\u00f3n ventral \u00e9 alaranxada ou vermella durante todo o ano.\nO rabo, de similar lonxitude que a cabeza e o tronco xuntos, est\u00e1 comprimido lateralmente, e nos machos acaba nun pequeno filamento.\nAs larvas miden uns 2\u00a0mm ao naceren, e acadan entre 10 e 18\u00a0mm; son de cor amarelada clara cun leve dese\u00f1o punteado escuro, e despois adquiren unha coloraci\u00f3n parda clara con moitos punti\u00f1os negros distribu\u00eddos homoxeneamente polo dorso; a zona ventral est\u00e1 despigmentada. Presentan unha crista dorsal que se contin\u00faa at\u00e9 o final da cola, onde acaba en \u00e1ngulo agudo. As patas te\u00f1en os dedos bastante curtos.\nBiolox\u00eda.\nDistribuci\u00f3n.\n\u00c9 un endemismo ib\u00e9rico distribu\u00eddo pola metade noroccidental da pen\u00ednsula Ib\u00e9rica. A s\u00faa \u00e1rea de distribuci\u00f3n incl\u00fae localidades desde escasa altitude e moi pr\u00f3ximas ao mar (como ocorre en toda a costa galega ou na \u00e1rea de Do\u00f1ana) at\u00e9 zonas monta\u00f1osas (at\u00e9 aproximadamente os 1.800 m sobre o nivel do mar), encontr\u00e1ndose preferentemente en zonas entre 400 e 1.000 m de altitude. En Galicia at\u00f3pase desde o nivel do mar at\u00e9 os 1.600 m de altitude no Courel.\nO clima que caracteriza os seus h\u00e1bitats \u00e9, no norte da s\u00faa \u00e1rea de distribuci\u00f3n (Galicia e norte de Portugal), o temperado fr\u00edo oce\u00e1nico, con abundancia de precipitaci\u00f3ns; e, no centro e sur desta \u00e1rea, de car\u00e1cter mediterr\u00e1neo oce\u00e1nico e continental, con precipitaci\u00f3ns anuais menores, normalmente inferiores aos 900\u00a0mm.\nH\u00e1bitat.\nP\u00f3dese encontrar en biotopos moi diversos, como fragas, bosques de aci\u00f1eiras ou sobreiras, pi\u00f1eirais, plantaci\u00f3ns de eucalipto, zonas de matogueiras e cultivos, e incluso en zonas areosas costeiras.\nPrefire os terreos monta\u00f1osos, ocupando regos de curso lento, charcas e estanques de augas limpas e ben osixenadas, pero tam\u00e9n pode ocupar augas estancadas estacionais no sur da s\u00faa \u00e1rea de distribuci\u00f3n.\nPara a s\u00faa reproduci\u00f3n require pequenas charcas temporais, estanques, pozas, regos con zonas remansadas, abrevadoiros ou fontes.\nAlimentaci\u00f3n.\nDurante a s\u00faa fase acu\u00e1tica, os adultos alim\u00e9ntanse de invertebrados acu\u00e1ticos, especialmente larvas de d\u00edpteros. Os c\u00e1gados consomen sobre todo crust\u00e1ceos planct\u00f3nicos, inclu\u00edndo tam\u00e9n na s\u00faa dieta larvas de d\u00edpteros e outros invertebrados acu\u00e1ticos.\nReproduci\u00f3n.\nNo norte, o celo comeza a principios do inverno e adoita rematar a mediados de maio. Nas poboaci\u00f3ns con fase terrestre dilatada os machos son os primeiros en chegar \u00e1 auga, pero tam\u00e9n son os que a abandonan antes. O cortexo \u00e9 semellante ao de todos os trit\u00f3ns, a\u00ednda que presenta algunhas particularidades. e pode producirse de d\u00eda ou de noite, indistintamente. En Galicia, as primeiras posturas son depositadas a finais de xaneiro, continu\u00e1ndose at\u00e9 finais de maio ou principios de xu\u00f1o. Cada femia pon de 100 a 250 ovos, que son fixados, un a un, a plantas acu\u00e1ticas. En ausencia de plantas, p\u00f3\u00f1enos sobre outro tipo de materiais, incluso pl\u00e1sticos mergullados. Os primeiros c\u00e1gados obs\u00e9rvanse na primavera, e completan a s\u00faa metamorfose de xullo a setembro.\nNo sur da \u00e1rea de distribuci\u00f3n, os adultos acoden aos medios acu\u00e1ticos para reproducirse en outono, mant\u00e9ndose a \u00e9poca de cortexos e ovoposici\u00f3n durante o inverno. As larvas obs\u00e9rvanse de febreiro a xu\u00f1o, completando a metamorfose os primeiros individuos en maio.\nInteracci\u00f3ns entre especies.\nDescribiuse unha gran similitude no uso dos h\u00e1bitats reprodutivos con \"Triturus pygmaeus\", hai pouco elevado ao status de especie, e anteriormente considerado como unha subespecie do trit\u00f3n verde (\"Trituris marmoratus\"), que habita na pen\u00ednsula Ib\u00e9rica, ao sur do r\u00edo Texo. En Portugal, aparece ao longo da costa desde Aveiro, polo norte. As s\u00faas larvas te\u00f1en dietas similares, pero mante\u00f1en distintas estratexias de caza, espreitando o trit\u00f3n com\u00fan \u00e1s s\u00faas presas normalmente tras unha busca lenta polo fondo das charcas, mentres que \"T. pygmaeus\" as inxire rapidamente tras observar o seu movemento na columna de auga.\nSegundo Gal\u00e1n, en Galicia parece ser que hai unha forte competencia entre as larvas nas charcas onde conviven as tres especies galegas de trit\u00f3ns (\"T. boscai\", \"T. helveticus\" e \"T. marmoratus\").\nPatr\u00f3n social e comportamento.\nEn fase terrestre, os adultos, en determinadas situaci\u00f3ns de perigo, exhiben unha postura determinada que consiste en arquear o corpo, levantando a cola e a cabeza e estirando as extremidades, mostrando as\u00ed a coloraci\u00f3n alaranxada ou avermellada da zona ventral de cabeza, tronco e cola.\nAo principio da fase acu\u00e1tica, os adultos mostran actividade crepuscular, pero conforme avanza o per\u00edodo reprodutor tenden a estender a s\u00faa actividade durante o per\u00edodo di\u00farno.\nA actividade estacional var\u00eda ao longo da s\u00faa \u00e1rea de distribuci\u00f3n. No norte poden estar inactivos en inverno, mentres que nas poboaci\u00f3ns do sur, o per\u00edodo de inactividade sit\u00faase no ver\u00e1n. Nalgunhas poboaci\u00f3ns, os trit\u00f3ns te\u00f1en actividade terrestre mantendo tam\u00e9n unha fase acu\u00e1tica asociada \u00e1 reproduci\u00f3n, mentres que noutras poboaci\u00f3ns p\u00f3dense observar individuos en fase acu\u00e1tica durante todo o ano.\nEn Galicia, non \u00e9 raro ver machos fac\u00e9ndolle o cortexo a outros machos, ou a individuos de \"T. helveticus\" nas charcas onde conviven ambas as especies.\nStatus de conservaci\u00f3n.\nEn Galicia \u00e9 unha especie moi abundante e frecuente en todo o pa\u00eds. Catal\u00f3gase como especie de preocupaci\u00f3n menor (LC)."}
{"id": "223890", "revid": "98629", "url": "https://gl.wikipedia.org/wiki?curid=223890", "title": "Cousas de tolos", "text": "Cousas de tolos (en xapon\u00e9s: \"Osomatsu-kun\") \u00e9 unha serie xaponesa dirixida por Akira Shigino, que comezou a se emitir en Galicia no ano 2007, no programa infantil \"Xabar\u00edn Club\" da TVG.\nSinopse.\nA serie narra a vida coti\u00e1 de d\u00faas familias antag\u00f3nicas: a familia Tontob\u00f3n, integrada por un fillo e un pai parvos e unha nai e outro fillo listos, e os Osomatsu, unha familia de seis membros que volven tolos ao barrio coas s\u00faas falcatruadas."}
{"id": "223891", "revid": "89787", "url": "https://gl.wikipedia.org/wiki?curid=223891", "title": "C\u00f3digo de histonas", "text": "O c\u00f3digo de histonas \u00e9 unha hip\u00f3tese que di que a transcrici\u00f3n da informaci\u00f3n xen\u00e9tica codificada no ADN est\u00e1 en parte regulada por modificaci\u00f3ns qu\u00edmicas das prote\u00ednas histonas, principalmente nos seus extremos ou colas. Este c\u00f3digo, xunto con modificaci\u00f3ns similares como a metilaci\u00f3n do ADN, forma parte do c\u00f3digo epixen\u00e9tico. As histonas as\u00f3cianse ao ADN para formar nucleosomas, e as cadeas de nucleosomas enr\u00f3scanse formando as fibras de cromatina, que \u00e1 s\u00faa vez orixinan os cromosomas durante a divisi\u00f3n celular. As histonas son prote\u00ednas globulares cun extremo N-terminal flexible, denominado cola, que sobresae do nucleosoma. Moitas das modificaci\u00f3ns na cola das histonas correlaci\u00f3nanse moi ben coa estrutura que adopta a cromatina e tanto a modificaci\u00f3n das histonas coma a estrutura da cromatina correlaci\u00f3nanse cos niveis de expresi\u00f3n x\u00e9nica. O concepto b\u00e1sico da hip\u00f3tese do c\u00f3digo de histonas \u00e9 que as modificaci\u00f3ns das histonas serven para recrutar outras prote\u00ednas polo reco\u00f1ecemento espec\u00edfico da histona modificada por medio de dominios proteicos especializados para eses prop\u00f3sitos, en lugar de simplemente estabilizar ou desestabilizar as interacci\u00f3ns entre as histona e o ADN. Estas prote\u00ednas que se recrutan act\u00faan despois alterando a estrutura da cromatina activamente ou promovendo a transcrici\u00f3n.\nA hip\u00f3tese.\nA hip\u00f3tese di que as interacci\u00f3ns cromatina-ADN est\u00e1n guiadas por combinaci\u00f3ns de modificaci\u00f3ns nas histonas. A\u00ednda que se acepta que modificaci\u00f3ns (como metilaci\u00f3n, acetilaci\u00f3n, ADP-ribosilaci\u00f3n, ubiquitinaci\u00f3n, citrulinaci\u00f3n, e fosforilaci\u00f3n) das colas das histonas alteran a estrutura da cromatina, non se comprende completamente o mecanismo preciso polo cal estas alteraci\u00f3ns das colas das histonas infl\u00faen nas interacci\u00f3ns ADN-histonas. Por\u00e9n, estud\u00e1ronse en detalle alg\u00fans exemplos espec\u00edficos. Por exemplo, a fosforilaci\u00f3n dos residuos de serina 10 e 28 na histona H3 \u00e9 un marcador para a condensaci\u00f3n cromos\u00f3mica. De xeito similar, a combinaci\u00f3n da fosforilaci\u00f3n do residuo 10 de serina e a acetilaci\u00f3n do residuo 14 de lisina na histona H3 \u00e9 o signo dunha activa transcrici\u00f3n.\nModificaci\u00f3ns.\nModificaci\u00f3ns ben caracterizadas das histonas son:\nHai moitas m\u00e1is modificaci\u00f3ns posibles das histonas, e a utilizaci\u00f3n da espectrometr\u00eda de masas aumentou moito recentemente o cat\u00e1logo .\nUn sumario moi b\u00e1sico do c\u00f3digo das histonas para a expresi\u00f3n x\u00e9nica d\u00e1se na t\u00e1boa:\nComplexidade do c\u00f3digo de histonas.\nA diferenza deste modelo simplificado, calquera modelo real de c\u00f3digo de histonas ten o potencial de ser enormemente complexo, xa que cada unha das catro histonas est\u00e1ndar pode ser modificada simultaneamente en moitos sitios diferentes e con distintos tipos de modificaci\u00f3ns. Para dar unha idea desta complexidade, a histona H3 cont\u00e9n dezanove lisinas que poden ser metiladas; cada unha pode estar non metilada ou mono-, di- ou trimetilada. Se as modificaci\u00f3ns son independentes, isto permite un potencial de 419 ou aproximadamente 2,75\u20221011 de diferentes patr\u00f3ns de metilaci\u00f3n nas lisinas, que \u00e9 moi superior ao n\u00famero m\u00e1ximo de mol\u00e9culas de histonas nunha c\u00e9lula humana (6,4Gb / ~150bp = ~44 mill\u00f3ns de histonas se est\u00e1n apertadamente empaquetadas). E isto non incl\u00fae a acetilaci\u00f3n das lisinas (co\u00f1\u00e9cese na H3 en nove residuos), a metilaci\u00f3n da arxinina (co\u00f1\u00e9cese na H3 en tres residuos) ou a fosforilaci\u00f3n da treonina/serina/tirosina (co\u00f1\u00e9cese na H3 en oito residuos), sen mencionar as modificaci\u00f3ns doutras histonas.\nCada nucleosoma dunha c\u00e9lula pode, por tanto, ter un diferente conxunto de modificaci\u00f3ns, o que formula a cuesti\u00f3n de se existen patr\u00f3ns com\u00fans de modificaci\u00f3ns das histonas. Un estudo recente de aproximadamente 40 modificaci\u00f3ns de histonas en promotores de xenes humanos atopou unhas 4.000 combinaci\u00f3ns diferentes utilizadas, e unhas 3.000 nun s\u00f3 promotor. Por\u00e9n, descubr\u00edronse alg\u00fans patr\u00f3ns como un grupo de 17 modificaci\u00f3ns de histonas que est\u00e1n presentes xuntas nuns 3.000 xenes . Por tanto, os patr\u00f3ns de modificaci\u00f3ns de histonas existen, mais son moi complicados, e actualmente temos unha comprensi\u00f3n bioqu\u00edmica detallada da importancia dun n\u00famero relativamente pequeno de ditas modificaci\u00f3ns.\nOs determinantes estruturais do reco\u00f1ecemento das histonas polas mol\u00e9culas \"lectoras\", \"escritoras\" e \"borradoras\" do c\u00f3digo de histonas est\u00e1n sendo determinados por un crecente n\u00famero de datos experimentais."}
{"id": "223893", "revid": "1131", "url": "https://gl.wikipedia.org/wiki?curid=223893", "title": "Editorial N\u00f3s", "text": "A Editorial N\u00f3s foi unha casa editorial galega creada na Coru\u00f1a , concretamente no n\u00famero 6 da r\u00faa Real, no 1927. Foi fundada e dirixida polo pol\u00edtico e escritor galeguista \u00c1nxel Casal. Da s\u00faa imprenta sa\u00edron \"A Nosa Terra\" e a revista \"N\u00f3s\". O seu nome completo era \"N\u00f3s, pubricaci\u00f3ns galegas e imprenta\".\nHistoria.\nA revista N\u00f3s naceu en Ourense no ano 1920, mais a partir do n\u00famero 16 comezou a se imprimir en Pontevedra na busca de menores custos. En novembro de 1924, \u00c1nxel Casal, en colaboraci\u00f3n con Leandro Carr\u00e9 Alvarellos, fundou a Editorial Lar. M\u00e1is tarde, desvencellouse desa iniciativa para fundar en 1927 a Editorial N\u00f3s, onde finalmente ter\u00eda cabida a revista. O 25 de novembro de 1927 publicou o primeiro t\u00edtulo \"Historia sint\u00e9tica de Galicia\" de Ram\u00f3n Villar Ponte. En 1930 fundou o xornal republicano \"El Momento\" que, por falla de apoio, s\u00f3 durar\u00eda 14 n\u00fameros e arrastrar\u00eda case que \u00e1 quebra \u00e1 editorial N\u00f3s.\nA imprenta estivo nun principio situada no n\u00famero 20 da r\u00faa das Hortas, na capital galega, se ben trasladouse posteriormente o n\u00famero 15 da r\u00faa do Vilar. O derradeiro n\u00famero repartido normalmente entre os subscritores foi o 137-138, correspondente a maio-xu\u00f1o do ano 1935, pero sa\u00eddo o ano seguinte. Estaba no prelo outro n\u00famero (139-144) que xa non chegou a publicarse por mor da Guerra Civil\nA editorial pasou axi\u00f1a a ser o brazo editorial das Irmandades da Fala, coa revista \"A Nosa Terra\"."}
{"id": "223894", "revid": "22795", "url": "https://gl.wikipedia.org/wiki?curid=223894", "title": "Trit\u00f3n ib\u00e9rico", "text": ""}
{"id": "223895", "revid": "22795", "url": "https://gl.wikipedia.org/wiki?curid=223895", "title": "Lissotriton boscai", "text": ""}
{"id": "223896", "revid": "22795", "url": "https://gl.wikipedia.org/wiki?curid=223896", "title": "Triturus boscai", "text": ""}
{"id": "223897", "revid": "22795", "url": "https://gl.wikipedia.org/wiki?curid=223897", "title": "Pintafontes com\u00fan", "text": ""}
{"id": "223898", "revid": "75439", "url": "https://gl.wikipedia.org/wiki?curid=223898", "title": "Secondhand Serenade", "text": "Secondhand Serenade \u00e9 unha banda de rock ac\u00fastico, dirixida polo vocalista e guitarrista John Vesely. Vesely lanzou tres \u00e1lbums a d\u00eda de hoxe co nome de Secondhand Serenade: \"Awake\" en 2007, \"A Twist in My Story\" en 2008 e \"Hear Me Now\" en 2010. No primeiro \u00e1lbum usou unha gravaci\u00f3n multipista para crear o son dunha banda usando tecnolox\u00eda, mentres que no segundo \u00e1lbum usou unha t\u00e9cnica diferente, usando unha banda completa e sintetizada para crear un son mais traballado.\nHistoria.\nPrimeiros anos, primeira publicaci\u00f3n (2004\u20132006).\nJohn Vesely formou Secondhand Serenade na s\u00faa cidade natal de Menlo Park (California), en 2004. Vesely medrou en San Francisco Bay Area como o fillo dun profesor, comenta que \"entrar no mundo da m\u00fasica foi algo complicado\" para el. Adentrouse no mundo da m\u00fasica con 12 anos. Estivo 8 anos tocando o baixo en bandas locais, nas cales tocou varios estilos como ska, hardcore, rock e pop. Despois de anos tocando o baixo, optou por unha guitarra ac\u00fastica. Vesely segue a tradici\u00f3n de John Ondrasik's Five for Fighting. Foi tam\u00e9n o fillo dun inmigrante checo.\nVesely empezou escribindo as s\u00faas propias canci\u00f3ns cando co\u00f1eceu a s\u00faa muller, Candice Vesely. Ela quixera que el lle cantase unha canci\u00f3n e o feito de conquistala coa s\u00faa guitarra quedaba f\u00f3ra de toda d\u00fabida. El reco\u00f1eceu que atopou a s\u00faa verdadeira chamada cando collera a guitarra. O pseud\u00f3nimo Secondhand Serenade \u00e9 unha referencia \u00f3 modo en que as s\u00faas canci\u00f3ns soaran para a s\u00faa muller Candice, coa que tivo dous fillos. Xente arredor do mundo est\u00e1 intentando simplemente conseguir escoitar as canci\u00f3ns 'second-hand. Mentres Vesely contin\u00faa vendendo a s\u00faa biograf\u00eda sentimental, a parella rompe en 2008. Vesely ti\u00f1a o coraz\u00f3n roto, como pod\u00eda apreciarse en moitas das s\u00faas canci\u00f3ns. Sacou \u00e1 venda \"A Twist In My Story\" como referencia \u00f3 seu divorcio.\nMentres alg\u00fans artistas sent\u00edan medo de tocar soamente cunha guitarra ac\u00fastica, John agredec\u00eda a honestidade que isto comportaba. El afirma \"dun xeito unha banda \u00e9 m\u00e1is poderosa, pero doutro xeito hai cousas que ti podes facer cunha voz e unha guitarra ac\u00fastica e que non poder\u00edas facer cun grupo de m\u00fasicos detr\u00e1s de ti.\"\nEn 2005, Vesely sacou \u00e1 venda o seu \u00e1lbum debut titulado \"Awake\". Foi gravado como unha demo, despois de reservar uns d\u00edas nun estudio de San Francisco a principios de 2005, e foi promovido \u00e1 p\u00e1xina de Secondhand Serenade en Myspace e tam\u00e9n tocando en shows locais. O compact disc e CD foi orixinalmente vendido por Vasely a pedidos por correo a trav\u00e9s dunha conta PayPal, \u00e1s veces rexistrouse cun distribuidor TuneCore, facendo canci\u00f3ns de Secondhand Serenade f\u00e1ciles de conseguir en portais de m\u00fasica inclu\u00edndo iTunes Store|iTunes. O \u00e1lbum tivo un tremendo apoio na rede, e por finais de 2006 Secondhand Serenade recibira mill\u00f3ns de visitas en Myspace, foi o sitio de redes sociais n\u00famero 1 durante meses.\n\"Awake\" relanzamento (2007\u20132008).\nA comezos de 2007, \"Awake\" foi reeditado por Glassnote Records con d\u00faas canci\u00f3ns adicionais. Foi lanzado o 31 de xaneiro e deulle a Vesely as s\u00faas primeiras listas de \u00e9xitos.\n\"A Twist in My Story\" (2008\u20132009).\n\"A Twist in My Story\" foi lanzado o 19 de febreiro de 2008 e incl\u00fae canci\u00f3ns de \"Awake\" tales como \"Maybe\" e \"Your Call\". A maior parte do \u00e1lbum, por\u00e9n, \u00e9 unha lista de novas canci\u00f3ns escritas por John Vesely. D\u00faas pistas de \"A Twist In My Story\" foron producidas polo famoso produtor Butch Walker, mentres que as outras polo antigo Nine Inch Nails membro Danny Lohner. O primeiro single, \"Fall for You,\" foi sacado \u00f3 mercado o 21 de xaneiro de 2008. O \u00e1lbum filtrouse e p\u00faxose \u00e1 disposici\u00f3n para a s\u00faa descarga un mes antes do seu lanzamento oficial. O 28 de xaneiro o v\u00eddeo musical do primeiro sinxelo do \u00e1lbum \"Fall for You\" estreouse no show de MTV. Para apoiar o lanzamento, Secondhand Serenade pasou a maior parte dos meses de marzo e abril de xira con bandas americanas Making April, Automatic Loveletter e The White Tie Affair. Os membros da s\u00faa banda de xira incl\u00faen a Steve Shebby no baixo, Lukas Vesely (irm\u00e1n de Vesely) no teclado, Ryan Cook (ex baixista de White Tie Affair) na guitarra e Tom Breyfogle na bater\u00eda.\nO t\u00edtulo \"A Twist in My Rhythm\" \u00e9 unha referencia ao divorcio de Vesely da s\u00faa ex muller Candice coa cal ten dous fillos pequenos. Vesely separarase en agosto do 2007, momento en que se estaba creando \"A Twist In My Story\" .\nEn novembro do 2008 o single \"Fall for You\" foi certificado Disco de Platino pola RIAA. A 5 de decembro de 2008 \"Fall For You\" era a\u00ednda n\u00famero 13 no American Top 40.\nO v\u00eddeo de \"Your Call\" estreouse en FNMTV o 5 de decembro. Pod\u00eda verse na p\u00e1xina web de FNMTV.\nSacou un v\u00eddeo para a canci\u00f3n \"Maybe\" na s\u00faa p\u00e1xina de Myspace o 4 de maio de 2009. \u00c9 un v\u00eddeo sobre os seus concertos e as viaxes arredor do mundo. Foi gravado e dirixido polo seu representante Preston Jones e o seu bater\u00eda Tom Breyfogle.\n\"A Twist in My Story\" (Deluxe Edition) foi sacada \u00e1 venda o 3 de febreiro do 2009. Cont\u00e9n 5 temas extra inclu\u00edndo \"Your Call\" (versi\u00f3n de radio), \"Fall for You\" (versi\u00f3n ac\u00fastica), \"Like A Knife\" (versi\u00f3n ac\u00fastica), o seu sinxelo\"Last Time\", e a versi\u00f3n de Coldplay \"Fix You\".\n\"Hear Me Now\" e \"Weightless EP\" (2010\u20132011).\nO terceiro \u00e1lbum de Secondhand Serenade chamouse \"Hear Me Now \", e sa\u00edu \u00e1 venda o 3 de agosto de 2010. Nunha entrevista recente, Vesely declarou que o novo disco ser\u00eda m\u00e1is optimista que o seu \u00faltimo \u00e1lbum, o cal se centrou nas relaci\u00f3ns.\nO 1 de xu\u00f1o, \"Something More\" foi lanzado en iTunes cun tema extra \"You Are A Drug\", un v\u00eddeo que mostra a realizaci\u00f3n de \"Something More\", e un manual dixital para o novo sinxelo.\nO 21 de xullo durante unha xira en Dallas, Vesely anunciou que un pack de canci\u00f3ns descargables para Rock Band se po\u00f1er\u00eda pronto \u00e1 disposici\u00f3n, con m\u00faltiples \u00e9xitos de Secondhand Serenade inclu\u00edndo \"Fall For You\".\nO 27 de xullo engadiu 11 canci\u00f3ns do novo \u00e1lbum \u00f3 Myspace e p\u00faxoas a disposici\u00f3n para transmitilas para os fans. Moitas destas canci\u00f3ns filtr\u00e1ronse en sitios tales como Youtube. O 23 de novembro de 2010, Vesely lanzou unha descarga en li\u00f1a gratis para a demo dunha canci\u00f3n nova, \"Let Me In.\" O seguinte single do novo \u00e1lbum \u00e9 unha nova versi\u00f3n de \"You &amp; I\" xunto con Cady Groves.\nEn marzo de 2011, Vesely anunciou que estaba creando o novo EP e que se chamar\u00eda \"Weightless\". \"Weightless\" sa\u00edu dixitalmente \u00f3 publico o 3 de maio de 2011 e consistiu en cinco canci\u00f3ns: \"Our Time,\" \"Let Me In,\" \"Animal (Neon Trees Cover),\" \"You &amp; I (Acoustic),\" e \"Never Too Late\".\nSa\u00edda de Glassnote e traballo independente (2012-presente).\nEn xaneiro de 2012 Vesely empezou unha campa\u00f1a Pledgemusic a cal impulsou no seu Twitter e Facebook co fin de financiar a gravaci\u00f3n do seu pr\u00f3ximo \u00e1lbum. Anunciou na s\u00faa p\u00e1xina Pledgemusic que deixou o seu selo discogr\u00e1fico para empezar de novo. Dixo que quer\u00eda centrarse na m\u00fasica e non ter que tratar con \"pol\u00edticas de industria, expectativas, e todas as outras presi\u00f3ns que ve\u00f1en estando atado a empresas e corporaci\u00f3ns \".\nO 11 de setembro de 2012, Vessely sacou \u00f3 mercado unha nova versi\u00f3n do seu \u00e1lbum m\u00e1is vello, \"A Twist In My Story\", \u00e1 que lle chamou \"A Naked Twist In My Story\".\nXira.\nSecondhand Serenade estar\u00e1 de xira con Boyce Avenue polo tramo de USA do tour Boyce Avenue 2012."}
{"id": "223899", "revid": "89787", "url": "https://gl.wikipedia.org/wiki?curid=223899", "title": "PortAventura World", "text": "PortAventura World \u00e9 un \"resort\" tur\u00edstico, que tens dous parques tem\u00e1ticos (PortAventura Park e Ferrari Land), un parque acu\u00e1tico (PortAventura Caribe Aquatic Park), un campo de golf (PorAventura Golf) e cinco hoteis tem\u00e1ticos. Est\u00e1 situado nos concellos de Salou e Vila-seca, Catalu\u00f1a, a unha hora de distancia de Barcelona e a 30 minutos do Aeroporto de Reus. A construci\u00f3n de PortAventura Park foi un esforzo compartido polo grupo Tussauds, pola empresa Anheuser-Busch e pola La Caixa.\nA mascota principal do parque \u00e9 Woody Woodpecker (o Paxaro Tolo), sendo tam\u00e9n populares Betty Boop e os monicreques de \"Sesame Street\" (Coco, o Monstro das galletas, Epi e Blas...)\nPortAventura Park.\nPortAventura Park \u00e9 dividido en seis \u00e1reas tem\u00e1ticas diferentes, afirman representar seis diferentes lugares no mundo. Logo, as principais atracci\u00f3ns de cada \u00e1rea est\u00e1n listadas.\nFerrari Land.\nEn 2016 comezaron os traballos para a construci\u00f3n dun novo \"resort\" dedicado \u00e1 marca italiana Ferrari, ao igual ca o Ferrari World en Abu Dabi, que levar\u00eda por nome Ferrari Land. Ferrari land est\u00e1 situado dentro do \"resort\" de PortAventura World, ocupando unha superficie de 60.000 m\u00b2. O parque finalmente inaugurouse o 8 de abril de 2017.\nConta con catro atracci\u00f3ns especiais:\nO orzamento total do proxecto foi duns 100 mill\u00f3ns de \u20ac."}
{"id": "223900", "revid": "1888", "url": "https://gl.wikipedia.org/wiki?curid=223900", "title": "El Momento", "text": "El Momento foi o nome de d\u00faas publicaci\u00f3ns:"}
{"id": "223902", "revid": "1576", "url": "https://gl.wikipedia.org/wiki?curid=223902", "title": "El Momento (A Coru\u00f1a)", "text": "El Momento foi un xornal editado na Coru\u00f1a en 1930.\nHistoria e caracter\u00edsticas.\nSubtitulado \"Diario independente\" e \"Diario de la noche\", apareceu o 16 de febreiro de 1930. Fundado por \u00c1nxel Casal, tir\u00e1base na Editorial N\u00f3s. De tendencia progresista e galeguista, inclu\u00edu informaci\u00f3n local da Coru\u00f1a e Santiago de Compostela e artigos sobre educaci\u00f3n e pol\u00edtica. Moitos dos seus contidos foron censurados. Contou con colaboraci\u00f3ns humor\u00edsticas de \u00c1lvaro Cebreiro, con ilustraci\u00f3ns de \"Cousas\" de Castelao e textos de Vicente Risco, Aquilino Iglesia Alvari\u00f1o, Ant\u00f3n Vilar Ponte, V\u00edctor Casas, Urbano Losada e Celso Romero Pel\u00e1ez. Deixou de editarse o 13 de marzo de 1930."}
{"id": "223904", "revid": "25871", "url": "https://gl.wikipedia.org/wiki?curid=223904", "title": "BeBe &amp; CeCe Winans", "text": "BeBe &amp; CeCe Winans \u00e9 un d\u00fao de irm\u00e1ns estadounidenses cantantes de m\u00fasica gospel, BeBe (Benjamin) e CeCe (Priscilla) formado en Detroit, M\u00edchigan.\nCarreira musical.\nMentres BeBe e CeCe estaban na escola, catro dos seus irm\u00e1ns m\u00e1is vellos formaron o grupo musical gospel de \u00e9xito The Winans. Inicialmente co\u00f1ecidos como The Winans Part II, BeBe e CeCe apareceron por primeira vez \u00f3s ollos do p\u00fablico en 1982 como parte do grupo musical The PTL Singers na televisi\u00f3n cristi\u00e1 The PTL Club Show. Eles foron introducidos por Jim Bakker, e gravaron o seu primeiro \u00e1lbum \"Lord Lift Us Up\" como un d\u00fao para PTL Records.\nHeaven.\nCo lanzamento do seu segundo LP Heaven, que se mantivo popular entre audiencia, xerando 12 sinxelos de \u00e9xito de R&amp;B e dous sinxelos n\u00b0 1, o d\u00fao converteuse no primeiro evanx\u00e9lico en ver o seu \u00e1lbum chegar \u00f3 primeiro lugar en vendas nas listas da Billboard en 1988. A canci\u00f3n que titulou o \u00e1lbum tam\u00e9n chegou \u00f3 n\u00famero 12 nas listas de sinxelos Billboard R&amp;B.\nOutros \u00e9xitos do \u00e1lbum incl\u00faen \"Lost Without You\" e \"Celebrate New Life.\"\nO \u00e1lbum alcanzou o R&amp;B Top Ten, e acadou o n\u00famero 95\u00b0 nas listas de m\u00fasica pop, conseguindo a certificaci\u00f3n de Ouro.\nCarreiras en solitario.\nEn 1995, separ\u00e1ronse oficialmente para traballar nas s\u00faas carreiras en solitario e noutras \u00e1reas do seu interese. \u00c1mbolos dous artistas pasaron a ter carreiras de \u00e9xito, recibindo numerosos premios e eloxios. At\u00e9 a data, Bebe Winans lanzou seis \u00e1lbums en solitario, mentres que CeCe Winans lanzou oito.\nBeBe e CeCe Winans gravaron d\u00faas veces como d\u00fao durante esta pausa (antes de reunirse para o \u00e1lbum de 2009 \"Still\") - \"What A Child\", un dueto no \u00e1lbum CeCe 's Christmas His Gift e \"Tonight Tonight\", un dueto con Bebe nun \u00e1lbum de 2000 do Love &amp; Freedom.\nPremios e homenaxes.\nBeBe e CeCe Winans ga\u00f1aron tres premios Grammy, nove GMA Dove Awards, dous premios NAACP Image Awards, dous Soul Train Music Awards, numerosas Stella Awards, tres \u00e1lbums de Ouro, \u00e9 un \u00e1lbum de platino."}
{"id": "223905", "revid": "5863", "url": "https://gl.wikipedia.org/wiki?curid=223905", "title": "CeCe Winans", "text": "Priscilla \"CeCe\" Marie Winans Love, nada en Detroit, M\u00edchigan, o 8 de outubro de 1964, \u00e9 \u200b\u200bunha cantante estadounidense de m\u00fasica gospel. Foi premiada co Grammy, GMA Dove Awards e o Stella Awards. Filla de David e Delores (\"Mom\" e \"Pop\" Winans), CeCe \u00e9 a oitava de dez fillos, e a m\u00e1is vella de tres nenas; todos forman o grupo gospel Winans family. Seguiu tam\u00e9n carreira en solitario a partir de 1995, e fixo asociaci\u00f3ns co seu irm\u00e1n BeBe Winans (Benjamin Winans), formando BeBe &amp; CeCe Winans. CeCe reside co seu marido Alvin Love e dous fillos, Ashley e Alvin III.\nLibros.\nCeCe \u00e9 autora de tres libros: \"On A Positive Note\", unha colecci\u00f3n das s\u00faas memorias lanzado 1 de agosto de 2000, \"Throne Room: Ushered Into the Presence of God\", un devocional lanzado o 1 de xaneiro de 2004 e co-escrito con Claire Cloninger, e \"Always Sisters: Becoming the Princess\", publicado o 17 de xullo de 2007 e co-escrito con Claudia Mair Burney. En 2009, CeCe anunciou o seu apoio a un curr\u00edculo de educaci\u00f3n multicultural cristi\u00e1 para Abingdon Press, titulado \"On the Move: God 's balde from Place to Place\".\nPremios.\nCeCe Winans recibiu 10 premios Grammy, 21 nomeaci\u00f3ns ao Grammy, 20 Dove Awards e sete Stella Awards (as\u00ed como moitas nomeaci\u00f3ns)."}
{"id": "223906", "revid": "22570", "url": "https://gl.wikipedia.org/wiki?curid=223906", "title": "BeBe Winans", "text": "Benjamin \"BeBe\" Winans, nado en Detroit, M\u00edchigan, o 17 de setembro de 1962, \u00e9 un cantante de m\u00fasica gospel, compositor e produtor musical estadounidense. Irm\u00e1n de CeCe Winans que tam\u00e9n formou un dueto chamado BeBe &amp; CeCe Winans."}
{"id": "223908", "revid": "1822", "url": "https://gl.wikipedia.org/wiki?curid=223908", "title": "Antonio Blanco Porto", "text": "Antonio Blanco Porto, nado en Pontevedra o 6 de outubro de 1890 e finado na mesma cidade o 14 de setembro de 1940, foi un m\u00fasico galego.\nTraxectoria.\nEstudou Dereito na Universidade de Santiago de Compostela e fundou con Ant\u00f3n Iglesias Vilarelle a Sociedade Coral Polif\u00f3nica de Pontevedra da que foi o primeiro director. Asiduo conferenciante e articulista de temas relacionados coa m\u00fasica galega, colaborou en \"Diario de Pontevedra\" e \"El Progreso\". Empregou o pseud\u00f3nimo White Haven. Foi profesor de m\u00fasica do Instituto de Pontevedra e Delegado provincial de Cultura e Arte en 1940.\nAparece como figurante na pel\u00edcula \"Miss Ledyia\" (1916).\nVida persoal.\nCasou con Mercedes Freijeiro Veiga e foi pai de Antonio Blanco Freijeiro."}
{"id": "223909", "revid": "1131", "url": "https://gl.wikipedia.org/wiki?curid=223909", "title": "Maxilar", "text": ""}
{"id": "223910", "revid": "1822", "url": "https://gl.wikipedia.org/wiki?curid=223910", "title": "Bivalvo", "text": ""}
{"id": "223911", "revid": "6384970", "url": "https://gl.wikipedia.org/wiki?curid=223911", "title": "Trit\u00f3n (anfibio)", "text": "Trit\u00f3n \u00e9 o nome com\u00fan que se lles d\u00e1 aos anfibios urodelos pertencentes \u00e1 familia dos salam\u00e1ndridos, semellantes \u00e1s p\u00edntegas ou salam\u00e1ntigas, pero que se distingue delas porque fican nas charcas onde se reproducen durante moito tempo, at\u00e9 chegar a varios meses.\nPor\u00e9n, esta distinci\u00f3n ten numerosas excepci\u00f3ns debido a que as palabras \"trit\u00f3n\" e \"salam\u00e1ntiga\" son moi anteriores ao descubrimento de numerosas especies, a\u00ednda que contin\u00faa sendo v\u00e1lida en Europa.\nOs trit\u00f3ns son, pois, todos os membros da familia dos salam\u00e1ndridos exclu\u00edndo as \"salam\u00e1ntigas verdadeiras\", da subfamilia dos salamandrinos (x\u00e9neros \"Chioglossa\", \"Mertensiella\", \"Lyciasalamandra\" e \"Salamandra\"). Son pois, moitas das especies pertencentes \u00e1 subfamilia dos pleurodelinos (algunhas delas, nalg\u00fans idiomas, tam\u00e9n se denominan \"salam\u00e1ntigas\")\nEst\u00e1n presentes en toda Europa, Asia, Am\u00e9rica do Norte e o norte de \u00c1frica.\nCaracter\u00edsticas.\nComo todos os membros da orde, os trit\u00f3ns caracter\u00edzanse por teren:\nOutros caracteres morfol\u00f3xicos deste grupo son: \nNestas v\u00e9rtebras os dous extremos son c\u00f3ncavos, e son eficientes para a nataci\u00f3n, xa que confiren flexibilidade ao esqueleto axial. A maior\u00eda dos peixes tele\u00f3steos adoitan presentalas, e tam\u00e9n os tetr\u00e1podos acu\u00e1ticos.\nAs larvas, acu\u00e1ticas, pos\u00faen dentes verdadeiros tanto no maxilar superior como na mand\u00edbula, e branquias externas.\nBiolox\u00eda.\nOs trit\u00f3ns te\u00f1en a capacidade de poder rexenerar un membro cortado. Parece que este novo crecemento depende dun sistema de prote\u00ednas, inclu\u00edndo a Prod-1, cuxa concentraci\u00f3n var\u00eda coa posici\u00f3n anat\u00f3mica, co eixe do corpo e a nAG, producida pola c\u00e9lulas de Schwann que rodean a neurona seccionada.\nMoitos trit\u00f3ns producen toxinas, que se encontran nas secreci\u00f3ns da pel, como mecanismo de defensa contra os depredadores. Os trit\u00f3ns do x\u00e9nero \"Taricha\", do oeste de Norteam\u00e9rica, son particularmente t\u00f3xicos; \"Taricha granulosa\", das zonas costeiras do Pac\u00edfico noroeste, produce tetrodotoxina m\u00e1is que suficiente para matar un ser humano adulto. Para provocar danos, as toxinas te\u00f1en que penetrar no organismo sendo inxeridas ou a trav\u00e9s dunha lesi\u00f3n da pel.\nX\u00e9neros concernidos.\nNa taxonom\u00eda dos anfibios, s\u00f3 o x\u00e9nero \"Triturus\" comprende es trit\u00f3ns \"stricto sensu\". Por\u00e9n, a familia dos salam\u00e1ndridos div\u00eddese informalmente adoito en dous grandes grupos: as \"salam\u00e1ntigas verdadeiras\" (que comprenden os x\u00e9neros \"Chioglossa\", \"Lyciasalamandra\", \"Mertensiella\" e \"Salamandra\") e os \"trit\u00f3ns\" (que agrupan os x\u00e9neros restantes).\nEn Galicia.\nEn Galicia poden verse tres especies:"}
{"id": "223912", "revid": "22795", "url": "https://gl.wikipedia.org/wiki?curid=223912", "title": "Pleurodelinae", "text": ""}
{"id": "223913", "revid": "89787", "url": "https://gl.wikipedia.org/wiki?curid=223913", "title": "Pleurodelinos", "text": "A dos pleurodelinos (\"Pleurodelinae\") \u00e9 unha subfamilia de anfibios urodelos da suborde dos salamandroideos e familia dos salam\u00e1ndridos.\nTaxonom\u00eda.\nDescrici\u00f3n.\nA subfamilia foi descrita en polo naturalista su\u00edzo Johann Jakob von Tschudi, na s\u00faa obra:\nEtimolox\u00eda.\nO nome cient\u00edfico \"Pleurodelinae\" est\u00e1 formado sobre a ra\u00edz do seu x\u00e9nero tipo, \"Pleurodeles\", \u00e1 que se engade o sufixo do lat\u00edn cient\u00edfico \"-inae\", propio dos nomes das subfamilias de animais.\nClasificaci\u00f3n.\nSegundo Amphibian Species of the World, a subfamilia div\u00eddese nos x\u00e9neros que se indican:\nDistribuci\u00f3n.\nOs pleurodelinos enc\u00f3ntranse difundidos por Europa, Norte de \u00c1frica, Oriente Medio, Sur de Asia, Extremo Oriente e Norteam\u00e9rica."}
{"id": "223914", "revid": "23204", "url": "https://gl.wikipedia.org/wiki?curid=223914", "title": "Antonio Blanco Freijeiro", "text": "Antonio Blanco Freijeiro, nado en Mar\u00edn o 6 de setembro de 1923 e finado en Madrid o 6 de xaneiro de 1991, foi un arque\u00f3logo e numism\u00e1tico galego.\nTraxectoria.\nFillo de Antonio Blanco Porto. Estudou Filosof\u00eda e Letras na Universidade de Santiago de Compostela e despois en Madrid, onde tam\u00e9n se licenciou en Filolox\u00eda Cl\u00e1sica. Especializouse en Arqueolox\u00eda Cl\u00e1sica con Antonio Garc\u00eda Bellido, e completou a s\u00faa formaci\u00f3n nas universidades de Oxford e Heidelberg. Traballou no Consello Superior de Investigaci\u00f3ns Cient\u00edficas (CSIC) e foi catedr\u00e1tico de Arqueolox\u00eda, Epigraf\u00eda e Numism\u00e1tica na Universidade de Sevilla e de Arqueolox\u00eda na Universidade Complutense de Madrid. Dirixiu as escavaci\u00f3ns de Ceal e La Guardia (Xa\u00e9n). Colaborou na prensa especializada e en \"Cuadernos de Estudios Gallegos\". Foi membro da Real Academia de la Historia e da de Bellas Artes de San Fernando. En 1983 obtivo o Premio Nacional Fray Luis de Le\u00f3n de Lenguas Germ\u00e1nicas pola s\u00faa traduci\u00f3n de \"Historia de la Edad de Piedra\" (1982), de H. M\u00fcller-Karpe. Logo de padecer alg\u00fans problemas cardiacos, finou repentinamente na madrugada do 6 de xaneiro de 1991, sendo soterrado no pante\u00f3n familiar de Mar\u00edn.\nVida persoal.\nCasou con Pilar L\u00f3pez-Brea Osorio e foi pai de Mercedes Blanco L\u00f3pez-Brea de Morel."}
{"id": "223915", "revid": "75439", "url": "https://gl.wikipedia.org/wiki?curid=223915", "title": "Nodo de Ranvier", "text": "Os nodos de Ranvier ou n\u00f3dulos de Ranvier son as interrupci\u00f3ns (de aproximadamente 1 micr\u00f3metro de lonxitude) que aparecen a intervalos regulares na va\u00ed\u00f1a de mielina dos ax\u00f3ns das neuronas. A va\u00ed\u00f1a de mielina \u00e9 un recubrimento de moitas capas, composto principalmente por unha substancia graxa chamada mielina, que envolve os ax\u00f3ns, ill\u00e1ndoos eficazmente. Nos nodos de Ranvier, a membrana do ax\u00f3n non ten este illamento e deste modo pode xerar actividade el\u00e9ctrica, polo que os nodos de Ranvier son moi importantes na transmisi\u00f3n do impulso nervioso de tipo saltatorio. Descubriunos o pat\u00f3logo e anatomista franc\u00e9s Louis-Antoine Ranvier (1835-1922).\nIntroduci\u00f3n.\nMoitos ax\u00f3ns de vertebrados est\u00e1n cubertos por unha va\u00ed\u00f1a de mielina que permite unha r\u00e1pida e eficiente conduci\u00f3n saltatoria dos potenciais de acci\u00f3n durante a transmisi\u00f3n do impulso nervioso. Os contactos entre as neuronas e as c\u00e9lulas gliais presentan un alto nivel de organizaci\u00f3n espacial e temporal nas fibras mielinizadas. As c\u00e9lulas da gl\u00eda mielinizadas, que son os oligodendrocitos no sistema nervioso central e as c\u00e9lulas de Schwann no sistema nervioso perif\u00e9rico, enr\u00f3lanse arredor dos ax\u00f3ns, envolv\u00e9ndoos, pero deixando o axolema (membrana do ax\u00f3n) relativamente descuberto a intervalos regulares, orixinando al\u00ed os nodos de Ranvier.\nC\u00f3mpre distinguir entre rexi\u00f3ns internodais (entre os nodos de Ranvier) e os bucles paranodais (arredor dos nodos). As membranas gliais internodais est\u00e1n fusionadas formando mielina compacta, mentres que os bucles paranodais cheos de citoplasma das c\u00e9lulas mielinizantes est\u00e1n enroladas en espiral arredor do ax\u00f3n a ambos os lados dos nodos. Esta organizaci\u00f3n demanda un estreito control no seu desenvolvemento e a formaci\u00f3n de diversas zonas especializadas de contacto entre as distintas \u00e1reas da membrana plasm\u00e1tica mielinizante. Cada nodo de Ranvier est\u00e1 flanqueado por rexi\u00f3ns paranodais nas que bucles gliais enrolados helicoidalmente est\u00e1n unidos \u00e1 membrana do ax\u00f3n por unha uni\u00f3n celular de tipo septado. O segmento situado entre os nodos de Ranvier denom\u00ednase internodo, e a s\u00faa parte m\u00e1is externa, que est\u00e1 en contacto cos paranodos, denom\u00ednase rexi\u00f3n xustaparanodal. Os nodos est\u00e1n encapsulados por \"microvilli\" que saen da parte externa da membrana das c\u00e9lulas de Schwann no sistema nervioso perif\u00e9rico, ou por extensi\u00f3ns perinodais dos astrocitos no sistema nervioso central.\nComposici\u00f3n molecular e estrutural.\nEstrutura.\nOs nodos son os espazos non recubertos situados entre os segmentos con mielina chamados internodos. O tama\u00f1o e o espazado dos internodos var\u00eda co di\u00e1metro da fibra nunha relaci\u00f3n optimizada para que se produza unha velocidade de conduci\u00f3n m\u00e1xima. O tama\u00f1o dos nodos \u00e9 duns 1\u20132\u00a0\u00b5m e o dos internodos adoita ter un par de micr\u00f3metros m\u00e1is, dependendo do di\u00e1metro do ax\u00f3n e o tipo de fibra. A estrutura do nodo e das rexi\u00f3ns paranodais que o flanquean son diferentes dos internodos cubertos de va\u00ed\u00f1a de mielina compacta, pero son moi similares nos sistemas nerviosos central e perif\u00e9rico. O ax\u00f3n est\u00e1 exposto ao ambiente extracelular no nodo e o seu di\u00e1metro est\u00e1 reducido. O tama\u00f1o diminu\u00eddo do ax\u00f3n reflicte unha maior densidade de empaquetamento dos neurofilamentos nesta rexi\u00f3n, os cales est\u00e1n menos fosforilados e son transportados m\u00e1is lentamente. Nos nodos hai maior cantidade de ves\u00edculas e outros org\u00e1nulos, o cal suxire que hai un pescozo de botella no transporte no ax\u00f3n en ambas as direcci\u00f3ns e sinalizaci\u00f3n local axonal-glial. \nCando se fai un corte lonxitudinal a trav\u00e9s dunha c\u00e9lula de Schwann mielinizante nun nodo, obs\u00e9rvanse tres segmentos distintivos: o internodo, a rexi\u00f3n paranodal, e o nodo propiamente dito. Na rexi\u00f3n internodal, a c\u00e9lula de Schwann ten un anel externo de citoplasma, unha va\u00ed\u00f1a de mielina compacta, e un anel interno de citoplasma, e o axolema. Nas rexi\u00f3ns paranodais, os bucles de citoplasma paranodal contactan con engrosamentos do axolema para formar al\u00ed uni\u00f3ns de tipo septado. No nodo, o axolema est\u00e1 en contacto con varios \"microvilli\" das c\u00e9lulas de Schwann e cont\u00e9n unha capa citoesquel\u00e9tica densa.\nDiferenzas estruturais entre nodos nos sistemas nerviosos central e perif\u00e9rico.\nA\u00ednda que os estudos de criofractura revelaron que o axolema nodal tanto no sistema nervioso central coma no perif\u00e9rico est\u00e1 enriquecido en part\u00edculas intramembranosas comparado co dos internodos, hai algunhas diferenzas estruturais que reflicten os seus constitu\u00edntes celulares. No sistema nervioso perif\u00e9rico, prox\u00e9ctanse \"microvilli\" especializados desde o anel citoplasm\u00e1tico externo das c\u00e9lulas de Schwann e aprox\u00edmanse moito ao axolema nodal das fibras grandes. As proxecci\u00f3ns das c\u00e9lulas de Schwann son perpendiculares aos nodos e irradian desde os ax\u00f3ns centrais. Por\u00e9n, no sistema nervioso central, os que se aproximan aos nodos son un ou varios dos procesos dos astrocitos. Os investigadores atoparon que estes procesos nacen de astrocitos multifuncionais, que son diferentes da poboaci\u00f3n de astrocitos dedicados a contactar co nodo. Por outra parte, no sistema nervioso perif\u00e9rico, a l\u00e1mina basal que rodea as c\u00e9lulas de Schwann \u00e9 continua arredor do nodo.\nComposici\u00f3n.\nOs nodos de Ranvier conte\u00f1en ATPases de Na+/K+, intercambiadores de Na+/Ca2+ e unha gran densidade de canais de Na+ regulados por voltaxe, que xeran potenciais de acci\u00f3n. Un canal de sodio consiste nunha subunidade \u03b1 formadora do poro e d\u00faas subunidades \u03b2 accesorias, as cales ancoran o canal a compo\u00f1entes extracelulare e intracelulares. Os nodos de Ranvier de todo o sistema nervioso conte\u00f1en principalmente as subunidades \u03b1NaV1.6 e \u03b21. A rexi\u00f3n extracelular das subunidades \u03b2 pode asociarse consigo mesma e con outras prote\u00ednas, como a tenascina-R e as mol\u00e9culas de adhesi\u00f3n celular neurofascina e contactina. A contactina est\u00e1 tam\u00e9n presente nos nodos no sistema nervioso central e a interacci\u00f3n con esta mol\u00e9cula potencia a expresi\u00f3n na superficie dos canais de Na+. A anquirina \u00fanese \u00e1 espectrina \u03b2IV, unha isoforma de espectrina abundante nos nodos de Ranvier e nos segmentos iniciais dos ax\u00f3ns. O sistema nervioso perif\u00e9rico est\u00e1 rodeado polos \"microvilli\" das c\u00e9lulas de Schwann, que conte\u00f1en as mol\u00e9culas ERMs e EBP50, que poden proporcionar unha conexi\u00f3n con microfilamentos de actina. Nos nodos de Ranvier abundan varias prote\u00ednas da matriz extracelular, como a tenascina-R, Bral-1, e o proteoglicano NG2, e tam\u00e9n fosfac\u00e1n e versic\u00e1n V2. Nos nodos do sistema nervioso central, entre as prote\u00ednas do ax\u00f3n est\u00e1 tam\u00e9n a contactina; por\u00e9n, os \"microvilli\" das c\u00e9lulas de Schwann son aqu\u00ed substitu\u00eddos polas extensi\u00f3ns dos astrocitos perinodais.\nOrganizaci\u00f3n molecular.\nA organizaci\u00f3n molecular dos nodos est\u00e1 especializada na s\u00faa funci\u00f3n de propagar o impulso nervioso. O nivel dos canais de sodio no nodo comparado co dos internodos suxire que o n\u00famero de part\u00edculas intramembrana observadas corresponde a canais de sodio. Os canais de potasio est\u00e1n ausentes do axolema nodal, pero est\u00e1n moi concentrados no axolema paranodal e nas membranas das c\u00e9lulas de Schwann situadas no nodo. A funci\u00f3n exacta dos canais de potasio non se co\u00f1ece a\u00ednda ben, pero s\u00e1bese que poden contribu\u00edr \u00e1 r\u00e1pida repolarizaci\u00f3n dos potenciais de acci\u00f3n ou xogar un papel vital en tamponar os i\u00f3ns potasio nos nodos. Esta distribuci\u00f3n moi asim\u00e9trica dos canais de sodio e potasio regulados por voltaxe contrasta coa s\u00faa difusa distribuci\u00f3n nas fibras non mielinizadas.\nA rede de filamentos que est\u00e1n debaixo da membrana nodal cont\u00e9n prote\u00ednas citoesquel\u00e9ticas chamadas espectrina e anquirina. A alta densidade de anquirina nos nodos pode ser funcionalmente significativa porque varias das prote\u00ednas que se encontran nos nodos comparten a capacidade de poder unirse \u00e1 anquirina cunha afinidade extremadamente alta. O segmento inicial do ax\u00f3n est\u00e1 enriquecido en todas estas prote\u00ednas, inclu\u00edda a anquirina, o que suxire unha relaci\u00f3n funcional. Por\u00e9n, desco\u00f1\u00e9cese a relaci\u00f3n destes compo\u00f1entes moleculares coa agrupaci\u00f3n de canais de sodio nos nodos. A\u00ednda que hai datos contraditorios dalgunhas mol\u00e9culas de adhesi\u00f3n celular, doutras tense a certeza de que son moi com\u00fans nas membranas gliais das rexi\u00f3ns paranodais, onde contrib\u00faen \u00e1 s\u00faa organizaci\u00f3n e integridade estrutural.\nDesenvolvemento dos nodos de Ranvier.\nMielinizaci\u00f3n das fibras nerviosas.\nOs complexos cambios que sofre unha c\u00e9lula de Schwann durante o proceso de mielinizaci\u00f3n de fibras dos nervios perif\u00e9ricos foron moi estudados. A envoltura inicial do ax\u00f3n orix\u00ednase sen interrupci\u00f3n en toda a extensi\u00f3n da c\u00e9lula de Schwann. Este proceso est\u00e1 secuenciado polo pregamento da superficie da c\u00e9lula de Schwann para que se forme unha dobre membrana das caras opostas da superficie pregada da c\u00e9lula de Schwann. Esta membrana est\u00e9ndense e env\u00f3lvese en espiral sobre si mesma moitas veces mentres contin\u00faa o pregamento da superficie da c\u00e9lula de Schwann. Como resultado, pode determinarse facilmente o incremento en grosor da extensi\u00f3n da va\u00ed\u00f1a de mielina en secci\u00f3n transversal. \u00c9 tam\u00e9n evidente que cada unha das voltas da espiral aumenta en tama\u00f1o no ax\u00f3n a medida que o n\u00famero de voltas se incrementa. Por\u00e9n, non est\u00e1 claro se o incremento da lonxitude da va\u00ed\u00f1a de mielina pode depender s\u00f3 do incremento en lonxitude do ax\u00f3n cuberto por cada volta sucesiva da espiral, como se explicou previamente. \nNa uni\u00f3n de d\u00faas c\u00e9lulas de Schwann ao longo dun ax\u00f3n, as direcci\u00f3ns da parte lamelar sobresa\u00ednte das terminaci\u00f3ns de mielina te\u00f1en sentido oposto. Esta uni\u00f3n, adxacente \u00e1s c\u00e9lulas de Schwann, constit\u00fae a rexi\u00f3n designada como nodo de Ranvier.\nPrimeiras fases do desenvolvemento.\nComprobouse que no desenvolvemento do sistema nervioso perif\u00e9rico expr\u00e9sase inicialmente a mol\u00e9cula Nav1.2 en todos os nodos de Ranvier en formaci\u00f3n. Coa maduraci\u00f3n, a expresi\u00f3n de Nav1.3 nos nodos dimin\u00fae e \u00e9 substitu\u00edda por Nav1.6. Tam\u00e9n se expresa Naz1.2 durante a formaci\u00f3n de nodos no sistema nervioso perif\u00e9rico, o cal suxire que o cambio de subtipos de canais Nav \u00e9 un fen\u00f3meno xeral nos sistemas nerviosos central e perif\u00e9rico. Comprobouse tam\u00e9n que Nav1.6 e Nav1.2 aparecen xuntas en moitos nodos de Ranvier durante a mielinizaci\u00f3n temper\u00e1. Isto tam\u00e9n suxire que os agrupamentos temper\u00e1s de canais Nav1.2 e Nav1.6 est\u00e1n destinados a converterse en nodos de Ranvier. A neurofascina \u00e9 unha das primeiras prote\u00ednas que se acumulan nos nodos de Ranvier de nova formaci\u00f3n, e encontrouse que proporciona o sitio de nucleaci\u00f3n para a uni\u00f3n da anquirina G, os canais Nav, e outras prote\u00ednas. A identificaci\u00f3n recente da prote\u00edna gliomedina dos \"microvilli\" das c\u00e9lulas de Schwann como unha probable mol\u00e9cula de uni\u00f3n para a neurofascina do ax\u00f3n \u00e9 unha proba da importancia desta prote\u00edna no recrutamento dos canais Nav nos nodos de Ranvier. Ademais, \"Lambert et al.\" e \"Eshed et al.\" tam\u00e9n indican que a neurofascina acumula antes os canais Nav e seguramente ten papeis fundamentais nos eventos m\u00e1is iniciais asociados coa formaci\u00f3n dos nodos de Ranvier. As\u00ed, poden existir m\u00faltiples mecanismos que traballen sinerxicamente para faciliatar o agrupamento dos canais Nav nos nodos de Ranvier.\nFormaci\u00f3n dos nodos.\nO primeiro que ocorre parece ser a acumulaci\u00f3n de mol\u00e9culas de adhesi\u00f3n celular como NF186 ou NrCAM. As rexi\u00f3ns intracelulares destas mol\u00e9culas de adhesi\u00f3n celular interaccionan coa anquirina G, a cal serve como \u00e1ncora para os canais de sodio. Ao mesmo tempo, a extensi\u00f3n periaxonal da c\u00e9lula glial env\u00f3lvese arredor do ax\u00f3n, dando lugar \u00e1s rexi\u00f3ns paranodais. Este movemento ao longo do ax\u00f3n contrib\u00fae significativamente \u00e1 formaci\u00f3n dos nodos de Ranvier ao permitir a formaci\u00f3n de heminodos nas beiras das c\u00e9lulas gliais veci\u00f1as para que se fusionen formando nodos completos. \nAs uni\u00f3ns de tipo septado f\u00f3rmanse nos paranodos co enriquecemento en NF155 nos bucles paranodais gliais. Inmediatamente despois da diferenciaci\u00f3n temper\u00e1 das rexi\u00f3ns nodal e paranodal, acum\u00falanse canais de potasio, Caspr2 e TAG1 nas rexi\u00f3ns xustaparanodais. Esta acumulaci\u00f3n coincide directamente coa formaci\u00f3n de mielina compacta. Nas rexi\u00f3ns nodais maduras, as interacci\u00f3ns coas prote\u00ednas intracelulares parecen ser vitais para a estabilidade de todas as rexi\u00f3ns nodais. No sistema nervioso central, os oligodendrocitos non pos\u00faen \"microvilli\", pero parecen poder iniciar o agrupamento dalgunhas prote\u00ednas do ax\u00f3n por medio de factores segregados. Os efectos combinados de ditos factores cos posteriores movementos xerados polo envolvemento das extensi\u00f3ns periaxonais dos oligodendrocitos poder\u00edan explicar a organizaci\u00f3n dos nodos de Ranvier do sistema nervioso central.\nRegulaci\u00f3n da formaci\u00f3n.\nRegulaci\u00f3n do paranodo por medio da acumulaci\u00f3n de mitocondrias.\nAs mitocondrias e outros org\u00e1nulos membranosos son normalmente m\u00e1is abondosos na rexi\u00f3n PNP (paranodo-nodo-paranodo) dos ax\u00f3ns miel\u00ednicos perif\u00e9ricos, especialmente nos ax\u00f3ns de gran calibre. O papel fisiol\u00f3xico real desta acumulaci\u00f3n e dos factores que o regulan non se comprende de todo; por\u00e9n, s\u00e1bese que as mitocondrias est\u00e1n normalmente presentes en \u00e1reas da c\u00e9lula onde hai unha gran demanda de enerx\u00eda. Nestas mesmas rexi\u00f3ns hai tam\u00e9n conos de crecemento, terminais sin\u00e1pticas, e sitios de iniciaci\u00f3n e rexeneraci\u00f3n do potencial de acci\u00f3n, como os nodos de Ranvier. Nos terminais sin\u00e1pticos, as mitocondrias producen o ATP que se precisa para mobilizar as ves\u00edculas para a neurotransmisi\u00f3n. Nos nodos de Ranvier, as mitocondrias desempe\u00f1an un importante papel na conduci\u00f3n do impulso nervioso ao produciren o ATP que c\u00f3mpre para manter a actividade de elevado gasto enerx\u00e9tico das bombas de i\u00f3ns. Apoia esta idea o feito de que hai cinco veces m\u00e1is mitocondrias no axoplasma do PNP dos ax\u00f3ns perif\u00e9ricos grandes ca na rexi\u00f3ns internodais correspondentes desas mesmas fibras.\nRegulaci\u00f3n nodal por medio da espectrina \u03b1II.\nA conduci\u00f3n saltatoria nos ax\u00f3ns mielinizados require a organizaci\u00f3n dos nodos de Ranvier, e os canais de sodio regulados por voltaxe deben ser moi numerosos. Diversos estudos mostran que a espectrina \u03b1II, que \u00e9 un compo\u00f1ente do citoesqueleto, \u00e9 m\u00e1is abundante nos nodos e paranodos nos primeiros estadios, pero a medida que os nodos maduran a expresi\u00f3n desta mol\u00e9cula desaparece. Comprobouse tam\u00e9n que a espectrina \u03b1II do citoesqueleto axonal \u00e9 absolutamente vital para que se establezan as agrupaci\u00f3ns de canais de sodio e organizar o nodo de Ranvier maduro.\nRegulaci\u00f3n nodal por medio do reco\u00f1ecemento da mol\u00e9cula OMgp.\nIdentificouse in-vivo e in-vitro que a OMgp nodal deriva dos oligodendrocitos e/ou c\u00e9lulas similares. Ademais, tam\u00e9n se comprobou as OMgp se agrupan nos nodos de Ranvier. O agrupamento de OMgp durante o desenvolvemento posnatal est\u00e1 asociado e depende da mielinizaci\u00f3n. A OMgp parece regular a expresi\u00f3n de canais de sodio e as funci\u00f3ns electrofisiol\u00f3xicas do ax\u00f3n. Tam\u00e9n regula a mielinizaci\u00f3n e a formaci\u00f3n nodal nos estadios posnatais. \nHai evidencias de que a OMgp se acumula nos nodos de Ranvier dos ax\u00f3ns miel\u00ednicos no sistema nervioso central, o cal apoia a idea de que a OMgp \u00e9 unha mol\u00e9cula nodal. Durante os estadios iniciais da interacci\u00f3n ax\u00f3nica-glial, a expresi\u00f3n de OMgp e o seu agrupamento est\u00e1n relacionados co proceso de mielinizaci\u00f3n. Por outra parte, en modelos animais desmielinizados, a distribuci\u00f3n de OMgp \u00e9 ect\u00f3pica e dispersa en lugar de agrupada nos nodos de Ranvier. Esta observaci\u00f3n suxire que a acumulaci\u00f3n de OMgp nos nodos poder\u00eda depender da integridade da mielina e a polarizaci\u00f3n axonal subcelular. A OMgp non se detecta en todos os nodos e \u00e9 indetectable nun subgrupo de ax\u00f3ns m\u00e1is pequenos. Por\u00e9n, parece haber unha relaci\u00f3n proporcional entre a acumulaci\u00f3n de OMgp e o di\u00e1metro do ax\u00f3n. Isto indica que un cambio na concentraci\u00f3n de OMgp pode ter un grande impacto nunha subpoboaci\u00f3n de ax\u00f3ns.\nFunci\u00f3ns dos nodos de Ranvier.\nPotencial de acci\u00f3n.\nUn potencial de acci\u00f3n \u00e9 un pico de descarga i\u00f3nica positiva ou negativa que viaxa ao longo da membrana da c\u00e9lula. A creaci\u00f3n e conduci\u00f3n de potenciais de acci\u00f3n \u00e9 un modo fundamental de comunicaci\u00f3n no sistema nervioso. Os potenciais de acci\u00f3n supo\u00f1en r\u00e1pidas inversi\u00f3ns de voltaxe a trav\u00e9s da membrana plasm\u00e1tica dos ax\u00f3ns. Estas r\u00e1pidas inversi\u00f3ns son mediadas por canais i\u00f3nicos regulados por voltaxe que se encontran na membrana. \nO potencial de acci\u00f3n viaxa dun lugar da c\u00e9lula a outro, pero o fluxo i\u00f3nico a trav\u00e9s da membrana ocorre s\u00f3 nos nodos de Ranvier. Como resultado, o sinal do potencial de acci\u00f3n salta ao longo do ax\u00f3n, dun nodo a outro, en vez de propagarse progresivamente, como ocorre nos ax\u00f3ns que non te\u00f1en va\u00ed\u00f1a de mielina. A agrupaci\u00f3n de canais i\u00f3nicos de sodio e potasio regulados por voltaxe nos nodos \u00e9 o que permite este tipo de propagaci\u00f3n.\nConduci\u00f3n saltatoria.\nComo un ax\u00f3n pode ser de tipo miel\u00ednico ou amiel\u00ednico, o potencial de acci\u00f3n ten dous m\u00e9todos de viaxar ao longo do ax\u00f3n. Estes m\u00e9todos denom\u00ednanse conduci\u00f3n do potencial de acci\u00f3n por ax\u00f3ns amiel\u00ednicos, e conduci\u00f3n saltatoria por ax\u00f3ns miel\u00ednicos. A conduci\u00f3n saltatoria def\u00ednese como o un potencial de acci\u00f3n que se move en saltos discretos ao longo do ax\u00f3n mielinizado.\nEste proceso consiste en que a carga se estende pasivamente ao seguinte nodo de Ranvier para despolarizalo ata o limiar que desencadear\u00e1 despois un potencial de acci\u00f3n nesta rexi\u00f3n, o cal despois se estender\u00e1 pasivamente ao seguinte nodo, e as\u00ed sucesivamente.\nA conduci\u00f3n saltatoria proporciona unha vantaxe sobre a conduci\u00f3n continua ao longo do ax\u00f3n amiel\u00ednico, que consiste no incremento na rapidez de conduci\u00f3n, que asegura unha interacci\u00f3n m\u00e1is r\u00e1pida entre as neuronas. Por outra parte, dependendo da taxa de disparo media de impulsos dunha neurona, os c\u00e1lculos mostran que o custo enerx\u00e9tico de manter o potencial de repouso dos oligodendrocitos pode ser superior ao aforro de enerx\u00eda nos potenciais de acci\u00f3n. Isto indicar\u00eda que a mielinizaci\u00f3n dos ax\u00f3ns non necesariamente aforra enerx\u00eda.\nHistoria.\nA va\u00ed\u00f1a de mielina dos nervios longos descubriuna e bautizouna o pat\u00f3logo e anatomista alem\u00e1n Rudolf Virchow en 1854. O pat\u00f3logo e anatomista franc\u00e9s Louis-Antoine Ranvier descubriu despois os nodos na va\u00ed\u00f1a de mielina que levan o seu nome. Ranvier foi un dos hist\u00f3logos m\u00e1is importantes do final do s\u00e9culo XIX e as s\u00faas observaci\u00f3ns sobre os nodos das fibras nerviosas e a dexeneraci\u00f3n e rexeneraci\u00f3n de fibras seccionadas tiveron grande influencia na neurolox\u00eda francesa do seu tempo. Ranvier abandonou os estudos patol\u00f3xicos en 1867 e f\u00edxose axudante de Claude Bernard. Pouco despois descubriu os nodos das fibras nerviosas. Fixo tam\u00e9n estudos detallados das va\u00ed\u00f1as de mielina e das c\u00e9lulas de Schwann."}
{"id": "223916", "revid": "27155", "url": "https://gl.wikipedia.org/wiki?curid=223916", "title": "N\u00f3dulo de Ranvier", "text": ""}
{"id": "223917", "revid": "89787", "url": "https://gl.wikipedia.org/wiki?curid=223917", "title": "Salam\u00e1ndridos", "text": "A dos salam\u00e1ndridos (\"Salamandridae\") \u00e9 unha famila de anfibios caudados co\u00f1ecidos cos nomes vulgares de salam\u00e1ntigas ou p\u00edntegas, e de trit\u00f3ns.\nA diferenza entre estes termos \u00e9 vaga, pero pod\u00e9molos distinguir pola cantidade de tempo que os animais pasan na auga: mentres que as salam\u00e1ntigas son m\u00e1is \"terrestes\", os trit\u00f3ns pasan na auga cerca de 2 ou 3 meses por ano.\nA familia comprende m\u00e1is de 400 especies.\nDistribuci\u00f3n.\nOs salam\u00e1ndridos distrib\u00faense por todo o hemisferio norte, principalmente en Europa e Asia, a\u00ednda que a distribuci\u00f3n de \"Salamandra\" e \"Pleurodeles\" alcanza tam\u00e9n a \u00c1frica do Norte, e os x\u00e9neros \"Notophthalmus\" e \"Taricha\" son end\u00e9micos de Norteam\u00e9rica.\nCaracter\u00edsticas.\nDe tama\u00f1o de mediano a pequeno (\"Salamandra\" e \"Pleurodeles\" chegan a medir m\u00e1is de 200 mm), estes urodelos, terrestres ou acu\u00e1ticos, presentan catro extremidades con cinco dedos nas posteriores e catro nas anteriores, e unha cola que est\u00e1 presente en cada unha das etapas do seu desenvolvemento. Polo xeral, exhiben patr\u00f3ns crom\u00e1ticos na pel bastante rechamantes, como medio de disuasi\u00f3n ante potenciais depredadores.\nMoitos salam\u00e1ndridos desenvolven aletas no dorso do corpo e na cola cando regresan a unha etapa acu\u00e1tica, aletas que est\u00e1n presentes todo o tempo nos trit\u00f3ns adultos.\nOutros caracteres morfol\u00f3xicos deste grupo son: \nNestas v\u00e9rtebras os dous extremos son c\u00f3ncavos, e son eficientes para a nataci\u00f3n, xa que confiren flexibilidade ao esqueleto axial. A maior\u00eda dos peixes tele\u00f3steos adoitan presentalas, e tam\u00e9n os tetr\u00e1podos acu\u00e1ticos.\nBiolox\u00eda.\nA maior\u00eda das especies producen secreci\u00f3ns t\u00f3xicas na pel.\nOs pulm\u00f3ns est\u00e1n presentes nos individuos xuven\u00eds e nos adultos.\nOs salam\u00e1ndridos reprod\u00facense mediante fecundaci\u00f3n interna, na que os machos depositan un espermat\u00f3foro na cloaca da femia, despois de efectuaren unha danza de cortexo.\nTaxonom\u00eda.\nDescrici\u00f3n.\nA familia foi descrita en 1820 polo naturalista alem\u00e1n Georg August Goldfuss, na s\u00faa obra:\nEtimolox\u00eda.\nO nome cient\u00edfico \"Salamandridae\" est\u00e1 formado, como \u00e9 obvio, pola ra\u00edz do nome do seu x\u00e9nero tipo, \"Salamandra\", engad\u00edndolle a desinencia do lat\u00edn cient\u00edfico \"\u00b4-idea\", plural neutro de \"\u00b4-ideus\", derivada do grego antigo \u03b5\u1f34\u03b4\u03bf\u03c2 \"e\u00eddos\", \"aspecto\", \"aparencia\", \"forma\", empregada para formar os nomes das familias de animais.\nClasificaci\u00f3n.\nSegundo Amphibian Species of the World, a familia div\u00eddese nas subfamilias e x\u00e9neros que se indican:\nFamilia \"Salamandridae\" \nControversias taxon\u00f3micas.\nA familia dos salam\u00e1ndridos foi obxecto de numeosas reorganizaci\u00f3ns sistem\u00e1ticas e de nomenclatura, especialmente grazas aos avances da filoxenia. Unha presentaci\u00f3n, que segue a ser v\u00e1lida actualmente permite dividila en dous grandes grupos: as \"salam\u00e1ntigas verdadeiras\" (inclu\u00edndo os x\u00e9neros \"Chioglossa\", \"Helverseni\", \"Mertensiella\" e \"Salamandra\") e os \"trit\u00f3ns\" (que comprende os x\u00e9neros restantes). Os estudos da filoxenia da familia confirman a orixe monofil\u00e9tica destes grupos, polo que poder\u00edan considerarese como subfamilias.\nO x\u00e9nero \"Salamandrina\" non pertence nin ao grupo das salam\u00e1ntigas verdadeiras, nin ao dos trit\u00f3ns, mencionados anteriormente. O x\u00e9nero constit\u00fae unha li\u00f1a afastada destes dous grupos (ver o cladograma m\u00e1i abaixo), e por iso alg\u00fans autores consideran que forma unha subfamilia distinta.\nVarios x\u00e9neros ou especies dos salam\u00e1ndridos est\u00e1n sendo debatidos no seo da comunidade cient\u00edfica. Por exemplo, o x\u00e9nero \"Triturus\", agrupando dentro dos trit\u00f3ns \"strictu senso\", agora consid\u00e9rase polifil\u00e9tico e est\u00e1 en v\u00edas de reorganizaci\u00f3n., ou a especie \"Salamandra salamandra\", que nalg\u00fans taxons previamente a consideraban como unha subespecie, foi elevada ao rango de especie completa.\nEstudos recentes permitiron precisar a filoxenia de certos x\u00e9neros de salam\u00e1ndridos, o que conduciu a alg\u00fans cambios taxon\u00f3micos. O x\u00e9nero \"Mertensiella\", considerado monot\u00edpico como \"Mertensiella luschani\", denom\u00ednase agora \"Lyciasalamandra luschani\". Tam\u00e9n o x\u00e9nero \"Triturus\" est\u00e1 en cuerso de reorganizaci\u00f3n, recentes estudos filoxen\u00e9ticos puxeron en cuesti\u00f3n a monofilia deste taxon.\nFiloxenia.\nAs relaci\u00f3ns filoxen\u00e9ticas dos salam\u00e1ndridos m\u00f3stranse neste cladograma, baseado en Dubois &amp; Raffaelli (2009) e Zhang \"et al.\" (2008)."}
{"id": "223918", "revid": "22795", "url": "https://gl.wikipedia.org/wiki?curid=223918", "title": "Salamandridae", "text": ""}
{"id": "223919", "revid": "1888", "url": "https://gl.wikipedia.org/wiki?curid=223919", "title": "Eduardo Ozores Arr\u00e1iz", "text": "Eduardo Ozores Arr\u00e1iz, nado na Coru\u00f1a en 1903 e finado na mesma cidade o 6 de xaneiro de 1994, foi un enxe\u00f1eiro industrial, militar e pol\u00edtico galego.\nTraxectoria.\nEnxe\u00f1eiro industrial, xeneral honorario de Artillar\u00eda. Foi nomeado alcalde da Coru\u00f1a o 6 de febreiro de 1946. Durante o seu mandato creouse o [[Trofeo Teresa Herrera]] e constitu\u00eduse a Xunta Municipal de Beneficencia. Foi procurador en Cortes como alcalde de capital de provincia (1946-1947).\nNotas.\n[[Categor\u00eda:Nados en 1903]]\n[[Categor\u00eda:Finados en 1994]]\n[[Categor\u00eda:Nados na Coru\u00f1a]]\n[[Categor\u00eda:Alcaldes da Coru\u00f1a]]\n[[Categor\u00eda:Alcaldes de Galicia durante o franquismo e a transici\u00f3n]]\n[[Categor\u00eda:Procuradores en Cortes galegos]]\n[[Categor\u00eda:Personalidades de Galicia sen imaxes]]\n[[Categor\u00eda:Militares de Galicia]]"}
{"id": "223920", "revid": "1888", "url": "https://gl.wikipedia.org/wiki?curid=223920", "title": "Alfonso Molina Brandao", "text": ""}
{"id": "223921", "revid": "29029", "url": "https://gl.wikipedia.org/wiki?curid=223921", "title": "Sistema de escritura", "text": ""}
{"id": "223922", "revid": "54334", "url": "https://gl.wikipedia.org/wiki?curid=223922", "title": "Sergio Pe\u00f1amar\u00eda de Llano", "text": "Sergio Pe\u00f1amar\u00eda de Llano, nado na Fonsagrada en 1914 e finado na Coru\u00f1a o 29 de decembro de 2004, foi un avogado, militar e pol\u00edtico galego.\nTraxectoria.\nDurante a Guerra Civil serviu en unidades da Lexi\u00f3n. Foi un dos tenentes ao mando da columna da 3\u00aa Bandeira da Lexi\u00f3n que se encargou da represi\u00f3n dos fuxidos na zona do Barco de Valdeorras en outubro de 1939. Posteriormente integrouse no corpo xur\u00eddico militar, chegando a coronel. Foi nomeado alcalde da Coru\u00f1a o 19 de maio de 1959. Impulsou as obras do aeroporto de Alvedro e cu\u00f1ou a frase \"A Coru\u00f1a, cidade en que ningu\u00e9n \u00e9 forasteiro\". Foi procurador en Cortes como alcalde de capital de provincia (1959-1963).\nVida persoal.\nCasou con Rosario Su\u00e1rez Quiroga, filla de Marcelino Su\u00e1rez Gonz\u00e1lez."}
{"id": "223923", "revid": "15490", "url": "https://gl.wikipedia.org/wiki?curid=223923", "title": "Jaime Hervada", "text": "Jaime Hervada Fern\u00e1ndez Espa\u00f1a, nado na Coru\u00f1a o 21 de setembro de 1926 e finado o 30 de marzo de 2018, foi un militar e pol\u00edtico galego.\nTraxectoria.\nEstudou Dereito na Universidade de Santiago de Compostela. Foi coronel auditor do Corpo Xur\u00eddico-Militar de Terra e presidente da compa\u00f1\u00eda de Tranv\u00edas da Coru\u00f1a. Foi nomeado alcalde da Coru\u00f1a o 2 de febreiro de 1974 e cesou no posto o 15 de xaneiro de 1976. Nos dous anos que estivo de alcalde xestionou a construci\u00f3n do encoro de Cecebre.\nCasou con Mar\u00eda del Carmen Echevarr\u00eda Rodr\u00edguez en 1954."}
{"id": "223925", "revid": "89787", "url": "https://gl.wikipedia.org/wiki?curid=223925", "title": "Jos\u00e9 Manuel Lia\u00f1o Flores", "text": "Jos\u00e9 Manuel Lia\u00f1o Flores, nado en Monforte de Lemos o 15 de novembro de 1921 e finado na Coru\u00f1a o 5 de maio de 2022, foi un avogado e pol\u00edtico galego.\nTraxectoria.\nLia\u00f1o estudou o bacharelato no Instituto Eusebio da Guarda da Coru\u00f1a de 1931 a 1938. Cursou a licenciatura en Dereito na Universidade de Santiago de Compostela de 1939 a 1942, na que tam\u00e9n acadou o t\u00edtulo de Graduado Social en 1951. Ingresou por oposici\u00f3n na carreira xudicial en 1946, desempe\u00f1ando o cargo de xu\u00edz en varios partidos xudiciais ata pedir a excedencia voluntaria en 1953. Desde o 10 de setembro de 1945, con apenas 24 anos de idade \u00e9 avogado exercente do Colexio de Avogados da Coru\u00f1a.\nIniciou a s\u00faa carreira pol\u00edtica en 1946 cando entrou como concelleiro da Corporaci\u00f3n municipal da Coru\u00f1a. Volveu ser nomeado concelleiro en 1964, permanecendo no cargo ata que foi nomeado alcalde da Coru\u00f1a o 1 de febreiro de 1976. Cesou como alcalde o 30 de decembro de 1978. Como alcalde remodelou o parque de Santa Margarida, inaugurou a presa de Cecebre, iniciou as obras do cemiterio de Fe\u00e1ns, creou o Museo do Reloxo (con reloxos do seu propio t\u00edo pol\u00edtico Antonio R\u00edos Mosquera), e o Plan parcial de Durmideiras. Foi procurador en Cortes como representante da Familia (1967 e 1971).\nFoi elixido Acad\u00e9mico de N\u00famero da Real Academia Galega de Xurisprudencia e Lexislaci\u00f3n o 27 de marzo 1967, tomando posesi\u00f3n o 12 de xu\u00f1o de 1987 ao pronunciar o discurso \"Las presunciones en derecho privado\". Foi membro do Consello Social da Universidade da Coru\u00f1a desde 2003 a 2011. Pertence \u00e1s Asociaci\u00f3ns de Dereito do Traballo e de Dereito Agrario. Publicou artigos xur\u00eddicos e literarios en revistas especializadas e na prensa ordinaria. Acadou o Premio \"P\u00e9rez Lug\u00edn\" da Asociaci\u00f3n da Prensa da Coru\u00f1a. Pronunciou conferencias sobre distintas materias xur\u00eddicas e literarias, as\u00ed como o Premio \"Iurisgama\", da Asociaci\u00f3n de Juristas Gallegos en Madrid.\nFoi colaborador habitual de Foro Galego e da revista \"Fonte Limpa\", do Colexio de Avogados da Coru\u00f1a,"}
{"id": "223926", "revid": "23204", "url": "https://gl.wikipedia.org/wiki?curid=223926", "title": "Stephanie Gilmore", "text": "Stephanie Louise Gilmore, nada en Murwillumbah (Nova Gales do Sur) o 29 de xaneiro de 1988, \u00e9 unha surfista profesional australiana, seis veces campioa do mundo femenina do ASP World Tour (2007, 2008, 2009, 2010, 2012 e 2014). Actualmente reside en Tweed Heads, Nova Gales do Sur.\nTraxectoria.\nIniciouse coma surfista aos 10 anos, cando practicaba bodyboard. Con 17 anos comezou a participar en eventos do tour mundial como convidada, obtendo unha vitoria no Roxy Pro Gold Coast 2005.\nNa tempada seguinte ga\u00f1ou outro evento, o Havaianas Beachley Classic 2006. O \u00e9xito de Gilmore no WQS (World Qualifying Series) tour clasificouna para disputar no 2007 o ASP World Tour feminino e non decepcionou, ga\u00f1ou catro dos oito eventos nos que participou e conseguiu o T\u00edtulo Mundial ese mesmo ano. Repetiu \u00e9xito nos anos 2008, 2009, 2010, 2012 e 2014.\nGilmore tam\u00e9n ga\u00f1ou a primeira edici\u00f3n da Swatch Girls Pro France no 2010. Ese mesmo ano foi inclu\u00edda no Sal\u00f3n da Fama do Surf e ga\u00f1ou o Premio Laureus \u00e1 Mellor deportista de deportes alternativos do ano.\nApareceu espida no ESPN's 2011 \"Body Issue\".\nGilmore tam\u00e9n est\u00e1 na xunta de asesores (the Ocean Advocacy Advisory Board) da organizaci\u00f3n de conservaci\u00f3n mari\u00f1a Sea Shepherd Conservation Society.\nT\u00edtulo Mundial 2007.\nA\u00ednda que a tempada de 2007 foi o ano de debut de Gilmore, acadou o T\u00edtulo Mundial Foster's ASP feminino. Ga\u00f1ou tres eventos ese ano entrando no evento final, o \"Billabong Pro Maui\", ga\u00f1andoo tam\u00e9n.\nO t\u00edtulo f\u00edxoa chegar \u00f3 evento final da tempada, o \"Billabong Pro Maui\". Ela ga\u00f1ou tres eventos no 2007 para entrar no Billabong Pro Maui, e incluso ocupou o primeiro posto na final, por diante da ex-campioa do mundo Sofia Mulanovich e Silvana Lima."}
{"id": "223929", "revid": "56817", "url": "https://gl.wikipedia.org/wiki?curid=223929", "title": "Metro por segundo ao cadrado", "text": "O metro por segundo ao cadrado ou m/s2 \u00e9 unha unidade derivada do Sistema Internacional de Unidades (SI) para medir a aceleraci\u00f3n dun corpo. Mide o incremento da velocidade (en metros por segundos) conseguido en cada segundo.\nO s\u00edmbolo desta unidade tam\u00e9n pode verse escrito como m\u00b7s\u22122, ou simplemente m\u00a0s\u22122.\nUn metro por segundo ao cadrado equivale a 3,2808399 p\u00e9s por segundo ao cadrado.\nA aceleraci\u00f3n dun corpo influenciado pola gravidade na superficie terrestre equivale a aproximadamente 9.80665\u00a0m/s\u00b2."}
{"id": "223930", "revid": "1576", "url": "https://gl.wikipedia.org/wiki?curid=223930", "title": "Segunda lei de Newton", "text": ""}
{"id": "223942", "revid": "47527", "url": "https://gl.wikipedia.org/wiki?curid=223942", "title": "Chioglossa", "text": ""}
{"id": "223943", "revid": "1505", "url": "https://gl.wikipedia.org/wiki?curid=223943", "title": "Salamandrinos", "text": "A dos salamandrinos (\"Salamandrinae\") \u00e9 unha das d\u00faas subfamilias de anfibios urodelos que integran a famillia dos salam\u00e1ndridos (\"Salamandridadae\").\nAs especies dos seus catro x\u00e9neros enc\u00f3ntranse en Europa, \u00c1frica do Norte e o Oriente Medio.\nLista de x\u00e9neros.\nOs catro x\u00e9neros da subfamilia son, segundo \"Amph\u00ecbian Species of the World\" (12 de novembro de 2010):\nA subfamilia foi establecida por Georg August Goldfuss en 1820, o mesmo ano en que dito autor creou a familia."}
{"id": "223944", "revid": "22795", "url": "https://gl.wikipedia.org/wiki?curid=223944", "title": "Salamandrinae", "text": ""}
{"id": "223945", "revid": "89787", "url": "https://gl.wikipedia.org/wiki?curid=223945", "title": "Salamandra", "text": " \nSalamandra \u00e9 un x\u00e9nero de anfibios urodelos da familia dos salam\u00e1ndridos (\"Salamandridae\").\nAs sete especies deste x\u00e9nero \u00e1chanse en Europa central e meridional, \u00c1frica do Norte e Oriente Medio.\nLista das especies.\nAs especies do x\u00e9nero \"Salamandra\" son, segundo \"Amphibian Species of the World\" (16 de maio de 2011):\ne as especies f\u00f3siles \nDescrici\u00f3n.\nAs salamandras deste x\u00e9nero, denominadadas polos herpet\u00f3logos \"salamandras do grupo alpino\", dist\u00ednguense doutras especies pola tinci\u00f3n de negro dos individuos (fen\u00f3meno denominado \"melanismo\", coa excepci\u00f3n da subespecie \"Salamandra atra aurorae\" achado no \"Bosco del Dosso\" nos Alpes, que amosa diferentes graos de pigmentaci\u00f3n amarelada na cabeza e o tronco) e a s\u00faa particular estratexia reprodutiva: as femias dan a luz a individuos adultos completamente formados e non a larvas como outras especies de salamandras (viviparidade completa, contra a ovoviviparidade para o grupo das denominadas \"salamandras de fogo\" (do ingl\u00e9s \"fire salamanders\").\nTaxonom\u00eda.\nO xenenro \"Salamandra\" foi atribu\u00eddo durante moito tempo a Laurenti, 1768, pero Garsault xa o creara en 1764.\nTradicionalmente divid\u00edanse en dous grupos: as \"salamandras de fogo\", coas especies \"Salamandra salamandra\", \"Salamandra algira\", \"Salamandra corsica\" e \"Salamandra infraimmaculata\", e as \"salamandras alpinas\", con \"Salamandra atra\" e \"Salamandra lanzai\".\nEsta distinci\u00f3n non ten hoxe valor taxon\u00f3mico, e os dous grupos consid\u00e9ranse agora como de orixe non monofil\u00e9tica. A separaci\u00f3n nestes dous grupos, por\u00e9n, mant\u00e9n un car\u00e1cter pr\u00e1ctico e pedag\u00f3xico para presentar o x\u00e9nero \"Salamandra\"."}
{"id": "223946", "revid": "89787", "url": "https://gl.wikipedia.org/wiki?curid=223946", "title": "Ancylomenes pedersoni", "text": " \nAncylomenes pedersoni, tam\u00e9n chamado Camar\u00f3n Pedersoni, \u00e9 unha especie de camar\u00f3n aspirador. Forma parte do x\u00e9nero \"Ancylomenes\" e foi descrito en 1958 por Fenner A. Chace, Jr. como \"Periclimenes pedersoni\". \"Ancylomenes pedersoni\" at\u00f3pase na costa do Caribe, asociado \u00e1 anemone de mar, en profundidades de 1 a 15 metros. P\u00f3dense atopar nos arrecifes das Bermudas.\nDescrici\u00f3n.\nO camar\u00f3n Pedersoni \u00e9 un camar\u00f3n pequeno e transparente con marcas azuis e violetas polo corpo e as s\u00faas antenas son brancas e longas. Dentro do seu territorio \u00e9 pouco probable que se semelle con outras especies.\nEcolox\u00eda.\nO camar\u00f3n Pedersoni vive asociado a unha anemone mari\u00f1a, \"Bartholomea annulata\" ou \"Condylactis gigantea\", vivindo entre os tent\u00e1culos con impunidade. Antes de poder facelo precisa aclimatarse \u00e1 anemone progresivamente, presionando o seu corpo e ap\u00e9ndices contra os tent\u00e1culos por per\u00edodos crecentes de tempo. Despois diso, \u00e9 capaz de moverse entre os tent\u00e1culos sen ser picado, pero se \u00e9 separado do seu h\u00f3spede por uns d\u00edas, ser\u00e1 necesario repetir o procedemento de \"inmunizaci\u00f3n\". Ata 26 camar\u00f3ns se atoparon asociados a unha anemone do mar, pero xeralmente hai s\u00f3 un ou dous. O camar\u00f3n ofrece servizos de limpeza para os peixes. Os peixes visitan a estaci\u00f3n de limpeza e permanecen inm\u00f3biles mentres os seus parasitos externos son quitados e comidos polo camar\u00f3n, que mesmo limpa dentro da boca. Os investigadores demostraron que os peixes reco\u00f1ecen a anemone do mar \"Bartholomea annulata\" como un lugar no que os servizos dos camar\u00f3ns son susceptibles de estar dispo\u00f1ibles. Canto maior sexa a anemone, os peixes son m\u00e1is propensos a visitala."}
{"id": "223948", "revid": "22795", "url": "https://gl.wikipedia.org/wiki?curid=223948", "title": "Caveira", "text": ""}
{"id": "223949", "revid": "72012", "url": "https://gl.wikipedia.org/wiki?curid=223949", "title": "T\u00f3xico", "text": ""}
{"id": "223950", "revid": "12452", "url": "https://gl.wikipedia.org/wiki?curid=223950", "title": "Rugby Atl\u00e9tico de Madrid", "text": ""}
{"id": "223955", "revid": "98629", "url": "https://gl.wikipedia.org/wiki?curid=223955", "title": "Eddie Daniels", "text": "Eddie Daniels, nado o 19 de outubro de 1941 en Nova York, \u00e9 un m\u00fasico e compositor norteamericano. A s\u00faa faceta m\u00e1is co\u00f1ecida \u00e9 a de clarinetista de jazz, por\u00e9n tam\u00e9n toca o saxof\u00f3n soprano, alto e tenor. As\u00ed como compaxina o jazz coa m\u00fasica cl\u00e1sica.\nTraxectoria.\nDaniels naceu no seo dunha familia xud\u00eda, sendo a s\u00faa nai orixinaria de Roman\u00eda. Creceu no barrio Brighton Beach de Brooklyn.\nDe adolescente comezou a interesarse no jazz cando veu a m\u00fasicos que acompa\u00f1aban a cantantes como Frank Sinatra, nas s\u00faas gravaci\u00f3ns. O primeiro instrumento que tocou Eddie foi o saxof\u00f3n alto e, a idade de 15 anos, xa tocara no concurso xuvenil \"Newport Jazz Festival\".\nNa facultade foi cando comezou a tocar o clarinete.\nDaniel fixo varias xiras e gravaci\u00f3ns con diferenes bandas, pequenos grupos e orquestras, aparecendo en televisi\u00f3n nalgunha ocasi\u00f3n.\nA partir do ano 1980 c\u00e9ntrase principalmente no clarinete. Nesta d\u00e9cada, 1989, ga\u00f1ou o Grammy por tocar \"Memos fron Paradise\" de Roger Kellaway.\nEddie Daniels tam\u00e9n tocou con Thad Jones e recentemente foi o artista convidado na \"Big Path Band\" de Gordon Goodwin para participar no \u00e1lbum \"Swingin' for the fences\", o primeiro da banda. Participou no arranxo de Goodwin da \"40 Sinf\u00f3nica en sol menor\" de Mozart no \u00e1lbum \"XXL\" e no \u00e1lbum da Big Path Band \"The Path Pack\" a canci\u00f3n \"Under the wire\".\nNo ano 2009o compositor e saxofonista su\u00edzo Daniel Schnyder compuxo o \"Concerto para clarinete e orquestra MATRIX 21\" adicado a Eddie Daniels. Este concerto foi encargado pola \"Orchestre de Chambre de Lausana\" (Su\u00edza) e polo que foi premiada e mundialmente reco\u00f1ecida en xaneiro de 2010 en Lausana baixo a direcci\u00f3n de Christian Zacharias. En Estados Unidos estreouse o 18 de xullo de 2010 baixo a batuta de Jens Georg Bachmann.\nV\u00e9xase tam\u00e9n.\nLigaz\u00f3ns externas.\nP\u00e1xina oficial"}
{"id": "223968", "revid": "109216", "url": "https://gl.wikipedia.org/wiki?curid=223968", "title": "Castle Combe", "text": "Castle Combe \u00e9 unha pequena vila de Wiltshire, Inglaterra, cunha poboaci\u00f3n de 350 persoas. \u00c9 famosa polo seu atractivo e a s\u00faa tranquilidade, e polos seus fermosos edificios, inclu\u00edndo a s\u00faa igrexa medieval. O seu mercado do s\u00e9culo XIV, levantado cando se concedeu o privilexio de manter un mercado semanal en Castle Combe, est\u00e1 situado no lugar onde converxen as tres r\u00faas principais. Alg\u00fans pequenos chanzos de pedra est\u00e1n situados cerca do cruzamento para que os cabaleiros montasen e desmontasen, e moi preto est\u00e1n os restos do \"buttercross\" ou \"cruce de manteiga\", lugar no que se vend\u00eda este produto durante os mercados. Esta vila foi a anfitrioa d\u00faas veces do evento Domingo Combe, de m\u00fasica extravante que trouxo 4.000 visitantes \u00e1 vila en 2006.\nO hotel de 4 estrelas Manor House Hotel da vila, foi constru\u00eddo no s\u00e9culo XIV. Este ten 48 habitaci\u00f3ns e 365 acres (1,5\u00a0km\u00b2) de xard\u00edns.\nA vila prosperou durante o s\u00e9culo XV cando pertenc\u00eda a Millicent, a muller de Sir Stephen Le Scrope e despois a Sir John Fastolf (1380\u20131459), un cabaleiro Norfolk quen foi o m\u00e1is efectivo se\u00f1or feudal durante 50 anos. El promoveu a industria da l\u00e1, subministrando as s\u00faas propias tropas e as doutros para a guerra de Henrique V en Francia.\nCastle Combe \u00e9 a sede dun encontro de automobilismo deportivo, o Circu\u00edto de Castle Combe, situado no abandonado aer\u00f3dromo da Real Forza A\u00e9rea. Este foi tam\u00e9n utilizado para a rodaxe do filme musical \"Doctor Dolittle\" , pero son frecuentes as chuvias de ver\u00e1n neste clima, e a irritaci\u00f3n dos residentes cara as arbitrarias modificaci\u00f3ns dos produtores da \u00e1rea de filmaxe, que foron suficientes para incitar un intento de sabotaxe, frustrando a prodcci\u00f3n. Raymond Austin director/escritor puxo en acci\u00f3n o seu libro \"At\u00f3pame un esp\u00eda, C\u00f3lleme un traidor\", na vila e no distrito. Outras produci\u00f3ns incl\u00faen \"O asasinato de Roger Ckroyd\" un episodio de \"Poirot de Agatha Christie\", o filme \"Stardust\", \"O home lobo\" , e en 1967 a versi\u00f3n f\u00edlmica de Doutor Dolittle. Durante setembro de 2010 a vila usouse como lugar de filmaci\u00f3n clave para a produci\u00f3n de Steven Spielberg de \"Cabalo de Guerra\"\nA igrexa de St. Andrew \u00e9 a sede do Reloxo de Castle Combe, un dos moi poucos reloxos medievais ingleses a\u00ednda en uso.\nEsta vila est\u00e1 cerca das vilas de Grittleton, Ford, Nettleton, Tiddleywink, e a cidade de Chippenham.\nCastle Combe est\u00e1 representada no parlamento por James Gray, e no Consello de Wiltshire por Jane Scott, ambos conservadores."}
{"id": "223972", "revid": "89787", "url": "https://gl.wikipedia.org/wiki?curid=223972", "title": "Neil Costa", "text": "Neil Francis Costa \u00e9 un \"barrister\" e deputado de Xibraltar, membro do Partido Liberal de Xibraltar (GLP). En decembro de 2011, foi elixido para o Parlamento de Xibraltar e nomeado ministro de Turismo, transporte p\u00fablico, relaci\u00f3ns comerciais e do Porto.\nBiograf\u00eda.\nNacido en Xibraltar, procedente dunha familia de clase obreira, Costa foi creado nun apartamento gobernamental en \"Laguna Estate\", que seus pais compart\u00edan cos seus av\u00f3s e estudou na \"St. Anne's Middle School\". O seu pai era albanel e s\u00faa nai unha caixeira do supermercado \"Safeway\". Destacouse ao conseguir tres Advanced Levels na Bayside Comprehensive School. A continuaci\u00f3n, el foi estudar dereito e castel\u00e1n na Universidade de Gales, Cardiff, onde se graduou con distinci\u00f3n. El completou os seus estudos de dereito no Inns of Court School of Law en Londres e foi admitido na Orde dos Avogados en Londres en novembro de 2002, e en Xibraltar en xaneiro de 2003.\nCosta estivo involucrado na pol\u00edtica en Xibraltar desde os seus d\u00edas de estudante, e xuntouse ao Partido Liberal de Xibraltar en 1999. En 2007 foi elixido para o Parlamento e converteuse en ministro na sombra de Servizos de Sa\u00fade e Social. En 2011, xunto co Dr. Joseph Garcia e Steven Linares, formou o grupo de candidatos do GLP en colaboraci\u00f3n co Partido Socialista Laborista de Xibraltar (GSLP) para participar nas elecci\u00f3ns xerais de 2011.\nRe-elixido para o Parlamento, esta vez para o goberno, Costa foi nomeado polo ministro xefe Fabian Picardo, como o ministro de Turismo, transporte p\u00fablico, relaci\u00f3ns comerciais e do Porto."}
{"id": "223982", "revid": "12452", "url": "https://gl.wikipedia.org/wiki?curid=223982", "title": "CRC Pozuelo Madrid", "text": ""}
{"id": "223984", "revid": "98629", "url": "https://gl.wikipedia.org/wiki?curid=223984", "title": "Loucura", "text": "A loucura ou tolemia \u00e9 un trastorno mental grave polo que unha persoa perde a raz\u00f3n. No mundo occidental, a idea actual da loucura ten relaci\u00f3n estreita coa de enfermidade mental, a\u00ednda que na linguaxe popular designa estados de \u00e1nimo arrebatados ou f\u00f3ra do que se considera equilibrado. Por\u00e9n, \u00f3 longo da historia a idea de loucura ten estado m\u00e1is relacionada con transos m\u00edsticos, pr\u00e1cticas m\u00e1xicas ou supersticiosas ou mesmo con estados de exclusi\u00f3n social.\nEtimolox\u00eda.\nA orixe da palabra \"loucura\" \u00e9 incerta e sobre ela existen varias posibles hip\u00f3teses. Unha delas \u00e9 a que di que prov\u00e9n da palabra latina \"locus\", que significa lugar, pero tam\u00e9n de \"luce\", luz, \"per contrarium sensum\". Tam\u00e9n do lat\u00edn \"loquo\", que quere dicir \"conversar\". \u00c1 s\u00faa vez, a palabra \"tolo\" pode provir do celta \"*tullon\", furado, pero tam\u00e9n \u00e9 posible que do lat\u00edn \"tollere\", quitar .\nDefinici\u00f3n e l\u00edmites.\nToda cultura ten alg\u00fan tipo de categor\u00eda que se corresponde coa \"loucura\" actual occidental, pero \u00f3 mesmo tempo a loucura non sempre se distingue ben doutras categor\u00edas de pensamento e conduta: \u00e9 moi dif\u00edcil separar a loucura doutras perturbaci\u00f3ns que van unidas a estadios ou sucesos particulares da vida, tales como a enfermidade, a separaci\u00f3n, a morte, a adolescencia ou a vellez. De xeito an\u00e1logo, a consideraci\u00f3n de tolo res\u00e9rvase con frecuencia \u00f3s revolucionarios ou \u00f3s innovadores, sobre o principio de que calquera que se opo\u00f1a \u00f3 sistema \u00e9 un tolo, sexa por non crer na s\u00faa lexitimidade ou porque a oposici\u00f3n \u00f3 propio sistema resulta un acto suicida.\nDesde o momento en que se comezou a estudar a mente dende un punto de vista cient\u00edfico, a loucura pasou a ser vista como un d\u00e9ficit das facultades mentais que permiten a unha persoa desenvolver unha vida coti\u00e1 satisfactoria e plena. Pero incluso tras este avance da perspectiva cient\u00edfica permaneceu a idea popular de que o tolo \u00e9 aquel que padece un fallo na s\u00faa construci\u00f3n simb\u00f3lica. As\u00ed, o tolo non \u00e9 quen de constru\u00edr o modo de subxectividade que prevalece no seu momento hist\u00f3rico-cultural. Isto pode ser consecuencia da interacci\u00f3n cun contexto hostil que produce un esmagamento simb\u00f3lico do individuo (autismo), dunha construci\u00f3n subxectiva que non ten cabida nun contexto determinado e o aliena (psicose) ou dunha construci\u00f3n simb\u00f3lica que constit\u00fae un perigo para un modo de ser hist\u00f3rico social determinado que o illa (tolo en xeral, sociopat\u00eda, neurose). Nestes casos a persoa conserva a s\u00faa capacidade simb\u00f3lica intacta desde o nacemento.\nA relatividade dos criterios de normalidade d\u00e1 unha idea de como concibe cada sociedade o que \u00e9 a loucura ou o malestar psicol\u00f3xico, e as s\u00faas formas de tratamento. A Etnopsiquiatr\u00eda demostra que as persoas que se apartan da norma do seu grupo, e que ser\u00edan vistas como tolos por outras culturas, cumpren unha funci\u00f3n social no grupo \u00f3 que pertencen. Un mesmo s\u00edntoma pode ser ou non sinal de desequilibrio en funci\u00f3n dos esquemas imperantes no grupo social no que se d\u00e1, que \u00e9 quen define os seus propios criterios sobre o que \u00e9 \"normal\" e o que \u00e9 patol\u00f3xico. Os estudos transculturais demostran que hai que interpretar de formas moi diferentes os mesmos s\u00edntomas en \u00e1mbitos culturais distintos. Desde o punto de vista da Etnolox\u00eda e da Antropolox\u00eda cultural, deben comprenderse tanto os condicionamentos sociais como a relatividade dos s\u00edntomas. O que alg\u00fans grupos sociais consideran normal (\"autonormal\") pode ter un significado psicopatol\u00f3xico noutros (\"heteropatol\u00f3xico\"), e do mesmo modo, o que un grupo considera patol\u00f3xico (\"autopatol\u00f3xico\") pode ser visto con total normalidade (\"heteronormal\") por outro.\nDe feito hai cadros patol\u00f3xicos que son caracter\u00edsticos, e nalg\u00fans casos exclusivos, de certas culturas e que son dif\u00edciles ou imposibles de localizar noutras. Tal \u00e9 o caso do \"amok\", unha alteraci\u00f3n aguda violenta observada inicialmente en malaios. Tam\u00e9n a \"histeria \u00e1rtica\", forma de ecolalia observada inicialmente en Siberia, que foi descrita logo noutras zonas de Asia e recibe o nome de \"latah\" entre os malaios. Co\u00f1\u00e9cese tam\u00e9n o \"windigo\", un tipo de psicose canibal\u00edstica que se d\u00e1 entre os indios americanos, ou a chamada \"morte wud\u00fa\" ou morte por profec\u00eda, un tipo de morte por suxesti\u00f3n co\u00f1ecida en Hait\u00ed.\nA loucura na historia.\nDa m\u00e1is remota antig\u00fcidade te\u00f1en chegado ata n\u00f3s achados que invitan a pensar que as civilizaci\u00f3ns primitivas ti\u00f1an xa a loucura asimilada como unha condici\u00f3n de anormalidade en medio da normalidade. As\u00ed, t\u00e9\u00f1ense atopado restos arqueol\u00f3xicos entre os que figuran anacos de \u00f3so do cranio humano sobre os que foron practicadas operaci\u00f3ns de trepanaci\u00f3n. Xeralmente ac\u00e9ptase que estes restos datan de entre o Neol\u00edtico e o Bronce antigo. A carencia de fontes documentais obriga a manter a s\u00faa interpretaci\u00f3n nun nivel de hip\u00f3tese, das cales a m\u00e1is aceptada \u00e9 que se trataba de intervenci\u00f3ns encami\u00f1adas a po\u00f1er remedio \u00e1 loucura dun paciente, a\u00ednda que se admite que poder\u00edan ter un certo valor ritual ou mesmo m\u00e1xico. Chama a atenci\u00f3n o elevado grado de perfecci\u00f3n t\u00e9cnica na s\u00faa execuci\u00f3n, que permitir\u00eda a supervivencia da persoa \u00e1 que se lle practicaban estas trepanaci\u00f3ns, e incluso a existencia de cranios con varias trepanaci\u00f3ns non simult\u00e1neas. O achado de numerosas trepanaci\u00f3ns \"post mortem\" confirmar\u00eda o seu car\u00e1cter m\u00e1xico ou ritual.\n\u00c9poca cl\u00e1sica: a loucura como don divino.\nNas culturas grega e romana o concepto de loucura estivo emparentado cos de responsabilidade e culpabilidade en relaci\u00f3n coa \"polis\". No mundo cl\u00e1sico distingu\u00edase entre loucura mala e boa. A loucura mala era un esc\u00e1ndalo que hab\u00eda que deter, nela o tolo era aquel que perdeu a raz\u00f3n, volv\u00e9ndose outra persoa. Esta loucura tomaba d\u00faas formas: a da \"insania\", na cal o individuo manti\u00f1a o cumprimento dos seus deberes sociais, e a do \"furor\", que esix\u00eda a s\u00faa cura.\nEn tempos de Hip\u00f3crates as perturbaci\u00f3ns mentais non se consideraban doenzas, a\u00ednda que a mitolox\u00eda grega abonda en exemplos de loucura. Na tradici\u00f3n hom\u00e9rica o home enfermaba mentalmente porque os deuses lle quitaban o esp\u00edrito, de a\u00ed que en Grecia os tolos fosen tratados por sacerdotes por medio de cerimonias relixiosas. Plat\u00f3n defend\u00eda que existen d\u00faas clases de insania: a loucura e a ignorancia; e d\u00faas clases de loucura ou man\u00eda: unha era resultado da enfermidade e a outra a loucura celestial, que consideraba un don dos deuses e na que v\u00eda calidades prof\u00e9ticas. As\u00ed, o delirio dos profetas \u00e9 producido por Apolo, o dos \"iniciados\" por Dioniso, o dos poetas polas musas e o dos amantes por Afrodita e Eros.\nIdade Media: a loucura como intervenci\u00f3n do dia\u00f1o.\nNa Idade Media occidental a medicina non se diferenciaba esencialmente da relixi\u00f3n. Para a teolox\u00eda cristi\u00e1 a loucura era a expresi\u00f3n da loita entre Deus e Satan\u00e1s pola posesi\u00f3n da alma do tolo.\nDurante a Idade Media os tolos eran atendidos polas s\u00faas familias ou vagaban sen residencia estable. Ata o s\u00e9culo XIV non apareceron os primeiros establecementos de reclusi\u00f3n, que permitiron unha radicalizaci\u00f3n do sistema de exclusi\u00f3n baseado na separaci\u00f3n entre raz\u00f3n e loucura.\nAs primeiras instituci\u00f3ns para o tratamento da loucura apareceron nos pa\u00edses isl\u00e1micos, pero trat\u00e1banse maiormente de centros de reclusi\u00f3n nos que non faltaban internos particularmente perigosos para o poder vixente, que eran mantidos al\u00ed como modo de anulalos politicamente.\nIdade Moderna: a loucura como doenza.\nA consideraci\u00f3n da loucura como doenza mental \u00e9 algo relativamente recente dentro do noso eido cultural. A modo de exemplo, ata o s\u00e9culo XVII as alucinaci\u00f3ns auditivas consider\u00e1banse experiencias relixiosas e non s\u00edntomas de desequilibrio mental. As relixi\u00f3ns sempre mantiveron unha estreita relaci\u00f3n con todas as formas de loucura, por consideraren que estas estaban pr\u00f3ximas \u00e1s vivencias m\u00edsticas..\nO tratado de Paracelso \"Sobre as enfermidades que privan da raz\u00f3n\" inicia a diferenciaci\u00f3n te\u00f3rica das causas naturais das doenzas, entre elas as que afectan \u00f3 equilibrio ps\u00edquico. Nos asilos que comezan a aparecer nesta \u00e9poca in\u00edciase unha observaci\u00f3n m\u00e9dica sistematizada e deles xorden propostas para ordenar racionalmente o tratamento dos al\u00ed ingresados.\nEn Espa\u00f1a a transici\u00f3n cara \u00e1 consideraci\u00f3n da loucura como doenza tivo lugar entre os s\u00e9culos XV e XVII. Nesa \u00e9poca fund\u00e1ronse as chamadas \"casas de tolos\" de Sevilla (1436), Toledo (1483) e Valladolid (1493), e os hospitais de Barcelona, Zaragoza, Palma, Granada e C\u00f3rdoba abriron secci\u00f3ns separadas para enfermos mentais. Copiando o modelo espa\u00f1ol, en 1548 fundouse o hospital para tolos de Roma. M\u00e1is tarde Bernardino \u00c1lvarez fundou os hospitais de M\u00e9xico, Oaxtepec, Xalapa, Perote, San Juan de Ul\u00faa, Guatemala e outros entre 1567 e 1574. En Espa\u00f1a tomouse como modelo o Hospital de Inocentes de Valencia, que pasou a chamarse \"Casa de tolos\" en 1512, cando se lle anexionaron os outros hospitais da cidade para formar o Hospital Xeral. En todos eles separ\u00e1banse \u00f3s homes das mulleres e \u00f3s tolos violentos dos pac\u00edficos. Estes centros para tolos fund\u00e1ronse inicialmente con dous fins complementarios: un asistencial (protexer o tolo dos cidad\u00e1ns) e outro de polic\u00eda urbana (protexer os cidad\u00e1ns do tolo). A\u00ednda que se consideraba que a loucura ti\u00f1a dif\u00edcil soluci\u00f3n, as casas de tolos daban \u00f3s seus internos tratamento m\u00e9dico. Pero a s\u00faa funci\u00f3n principal non era terap\u00e9utica, sen\u00f3n hospitalaria, e consist\u00eda en \"recoller e curar os pobres faltos de xu\u00edzo que perdidos e lacaz\u00e1ns, impedidos do seu furor e impelidos da s\u00faa loucura, causaban e recib\u00edan grandes danos\", en palabras de Sebasti\u00e1n Arias (1699). A\u00ednda as\u00ed, a loucura seguiu sendo a perfecta escusa para desfacerse de persoas cuxa presenza resultaba inc\u00f3moda, como proba o feito de que en 1608 se mandase queimar a un home que dic\u00eda ser fillo do papa Paulo V, que en 1644 se encerrase no manicomio a outro que pretend\u00eda descender do infante don Carlos ou que en 1677 o buf\u00f3n \u00c1nima del Purgatorio fose mandado pechar no manicomio de Zaragoza por ser sospeitoso de espiar o rei Carlos II de Espa\u00f1a por orde do pr\u00edncipe Xo\u00e1n Xos\u00e9 de Austria.\nNa imaxiner\u00eda popular o tolo era, nese momento, aquel individuo co cal a comunicaci\u00f3n se fac\u00eda dif\u00edcil, dado que empregaba unha linguaxe opaca e incoherente. Por este motivo era considerado parvo ou, como diriamos hoxe, deficiente mental. Pero tam\u00e9n, noutros casos, desa mesma inintelixibilidade derivaba a s\u00faa consideraci\u00f3n de persoa con acceso a un saber oculto, que expresaba ese co\u00f1ecemento dunha forma cifrada. O tolo era considerado \u00f3 mesmo tempo enxe\u00f1oso, o cal se traduc\u00eda nunha capacidade extraordinaria para facer o mesmo grazas a versos, e mesmo adivi\u00f1ar o futuro.\nEn Francia foi creado no s\u00e9culo XVII o chamado \"H\u00f4pital G\u00e9n\u00e9ral\" (Hospital Xeral), como lugar destinado a recluir os pobres, as prostitutas, os tolos e os opositores \u00f3 r\u00e9xime absolutista sen necesidade de proceso. Tras a Revoluci\u00f3n de 1789, o novo r\u00e9xime pretende acabar co Hospital Xeral pola s\u00faa condici\u00f3n de s\u00edmbolo do absolutismo. Pouco despois, durante o per\u00edodo do Terror, Philippe Pinel, m\u00e9dico xefe do hospital de Bic\u00eatre, abre as s\u00faas portas para deixar en liberdade os seus recursos. Este hospital, destinado a reclu\u00edr indistintamente a enfermos e criminais, era unha dependencia do Hospital Xeral. Pinel ser\u00eda m\u00e1is adiante, xunto co seu alumno Esquirol, o fundador da Psiquiatr\u00eda. Pinel defend\u00eda que en cada tolo subsiste unha parte de raz\u00f3n, e \u00e9 nese resto de cordura no que hai que basear a terapia de curaci\u00f3n por medio do que el chamou \"tratamento moral\".\nNos Estados Unidos, a mediados do s\u00e9culo XIX, hab\u00eda gran cantidade de centros psiqui\u00e1tricos que, na pr\u00e1ctica, non proporcionaban coidados m\u00e9dicos efectivos, e s\u00f3 nalg\u00fans casos, alg\u00fan tipo de \"terapia moral\". Durante as primeiras d\u00e9cadas do s\u00e9culo XX consolidouse a Psiquiatr\u00eda como especialidade m\u00e9dica, pero as s\u00faas premisas de base nac\u00edan m\u00e1is do convencemento de que a Ciencia era capaz de curar as doenzas mentais que nunha pr\u00e1ctica verdadeiramente capaz de facelo. Na segunda d\u00e9cada do s\u00e9culo a Psican\u00e1lise foise estendendo a medida de se demostraba a s\u00faa capacidade no tratamento das neuroses, e mesmo acabaron por abrirse centros para o tratamento da esquizofrenia seguindo unha orientaci\u00f3n de tipo psicanal\u00edtico. Na d\u00e9cada de 1930 cobraron forza tratamentos de tipo org\u00e1nico para a esquizofrenia, tales como o electrochoque e o shock de insulina, ambos de limitada eficacia. A partir de 1950 o peso das terapias recaeu sobre os preparados qu\u00edmicos, contra a esquizofrenia e a depresi\u00f3n.\nEnfoques hist\u00f3ricos na comprensi\u00f3n da loucura.\nMichel Foucault define tres etapas hist\u00f3ricas diferenciadas polos seus diferentes modos de ver a loucura: o seu per\u00edodo de liberdade, o momento da \"grande internaci\u00f3n\" e a chegada da Psiquiatr\u00eda. Segundo Foucault, neste tr\u00e1nsito a loucura acabou por pasar a ser dominio da Medicina, pero ese longo itinerario, que comezou na Grecia Cl\u00e1sica, non rematou ata o s\u00e9culo XVII europeo.\nEnfoque mitol\u00f3xico-relixioso.\nAparece xa na antig\u00fcidade grega presocr\u00e1tica. As obras desta \u00e9poca nas que se pode detectar a concepci\u00f3n dun comportamento exc\u00e9ntrico son a Il\u00edada de Homero e os Traballos e d\u00edas de Hes\u00edodo. Nestes autores a loucura sup\u00f3n sempre a intervenci\u00f3n dos deuses sobre a vida dos mortais: son os deuses os que enlouquecen os homes roub\u00e1ndolles a raz\u00f3n. Desde esta \u00f3ptica, a loucura \u00e9 un estado de insensatez ou falta de raz\u00f3n na que o home perde o contacto coa realidade. A loucura enc\u00e1rnase nunha transgresi\u00f3n das normas sociais, nun comportamento violento e no delirio.\nEsta visi\u00f3n m\u00edstica da loucura volver\u00e1 aparecer na Idade Media na chamada doutrina demonista. Este pensamento foi elaborado por Tom\u00e9 de Aquino, quen se inspirou en Agosti\u00f1o de Hipona. Segundo os demonistas, non era a posesi\u00f3n polo dia\u00f1o a que causaba a loucura, sen\u00f3n \u00f3 contrario, un individuo pod\u00eda chegar a estar pose\u00eddo porque estaba tolo. O demonismo actualiza a visi\u00f3n cl\u00e1sica da loucura, imprim\u00edndolle agora a marca da imperfecci\u00f3n e da culpa. Ademais, o demonismo non restrinxe a concepci\u00f3n da loucura \u00e1 perda da raz\u00f3n, sen\u00f3n que pasa a abarcar tam\u00e9n a cobiza, a ambici\u00f3n desmedida, a luxuria e a falta de respecto \u00f3 sagrado.\nEnfoque psicol\u00f3xico.\nO enfoque psicol\u00f3xico aparece inicialmente nalgunhas traxedias gregas cl\u00e1sicas. Xa o \"Orestes\" de Esquilo mostra unha transici\u00f3n entre o enfoque mitol\u00f3xico e o psicol\u00f3xico. Pero ser\u00e1 na obra de Eur\u00edpides onde atopemos unha visi\u00f3n puramente psicol\u00f3xica da loucura. Desde esta \u00f3ptica, Eur\u00edpides constr\u00fae grandes personaxes conflitivos, entre os que destacan Fedra, no \"Hip\u00f3lito\", Medea e Orestes. Na Medea a loucura \u00e9 concibida como unha falta de control sobre os arrebatos da paix\u00f3n.\nNon volve aparecer unha visi\u00f3n da loucura como fen\u00f3meno psicol\u00f3xico ata o s\u00e9culo XIX, cando Pinel publica o seu \"Tratado m\u00e9dico-filos\u00f3fico sobre a alienaci\u00f3n mental\" en 1801.\nEnfoque organicista.\nO enfoque organicista aparece en Grecia entre os s\u00e9culos VI e V a.C. na obra de Hip\u00f3crates, que presenta a loucura como un desarranxo da natureza org\u00e1nica do home. A loucura ser\u00eda unha doenza que nacer\u00eda dun desequilibrio no sistema dos humores. Deste modo o cerebro pasa a ser o \u00f3rgano no que reside a loucura:\nTras Hip\u00f3crates, o enfoque org\u00e1nico da loucura atopar\u00eda outro defensor en Galeno, que viviu no s\u00e9culo II. A s\u00faa influencia perdurou ata o s\u00e9culo XVI, cando se formularon explicaci\u00f3ns sobre a loucura baseadas nas s\u00faas doutrinas e na filosof\u00eda plat\u00f3nica, entre eles Zacchias e Plater. Xa a partir do s\u00e9culo XIX a psiquiatr\u00eda senta os seus alicerces sobre unha concepci\u00f3n organicista da loucura que chega ata os nosos d\u00edas.\nA construci\u00f3n social da loucura.\nSegundo alg\u00fans autores, na sociedade burguesa de pensamento laico e cient\u00edfico, a figura do tolo resultou herdeira da que representaba o herexe na Europa medieval. Mentres este po\u00f1\u00eda en cuesti\u00f3n a orde social \u00f3 non aceptar a imposici\u00f3n dunha lei de base relixiosa, aquel pasaba a formar parte do grupo dos inconformistas que rexeitaban os valores dominantes na sociedade a partir do seu propio criterio individual. No s\u00e9culo XVII en Francia a loucura defin\u00edase como aquel estado que xustificaba o internamento do individuo nun asilo, fose por pobreza, por necesidade ou por sufrir o abandono da familia ou da sociedade. Trat\u00e1base dun criterio que fac\u00eda prevalecer a suposta perigosidade do tolo sobre calquera consideraci\u00f3n de tipo m\u00e9dico ou terap\u00e9utico. Deste modo o \"alienista\" pasaba a ocupar o lugar que antano ocupara xa o inquisidor, substitu\u00edndo unha tiran\u00eda de tipo clerical por outra de tipo m\u00e9dico.\nXa en datas m\u00e1is recentes, a institucionalizaci\u00f3n dos tratamentos terap\u00e9uticos para a curaci\u00f3n da loucura puxo nas mans dos psiquiatras a tarefa de retirar do grupo social a aqueles individuos cuxa conduta cuestionaba os seus alicerces. Especial atenci\u00f3n mereceron as condutas sexuais discordantes co modelo heterosexual reprodutivo. A modo de exemplo, a \"loucura masturbatoria\" era derivada da pr\u00e1ctica da masturbaci\u00f3n, que pod\u00eda producir \"desgaste corporal, deterioramento da vista, desordes dixestivas, impotencia e loucura\". Este paradigma foi elaborado polo m\u00e9dico su\u00edzo Simon-Andr\u00e9 Tissot no seu libro \"Onania, ou tratado sobre as desordes producidas pola masturbaci\u00f3n\", publicado en 1758, que foi seguido como dogma pola ciencia psiqui\u00e1trica posterior e serviu de base para todas as terapias que ti\u00f1an como obxectivo curar os onanistas, ou polo menos a alg\u00fans, normalmente pola v\u00eda da s\u00faa reclusi\u00f3n. Xa no s\u00e9culo XIX, o psiquiatra estadounidense Rush alerta sobre o perigo de que esta pr\u00e1ctica provoque no paciente \"debilidade seminal, impotencia, disuria, tabes dorsal, tuberculose, dispepsia, escurecemento da vista, vertixe, epilepsia, hipocondria, perda da memoria, manalxia, imbecilidade e morte\". O m\u00e9dico escoc\u00e9s David Skae foi o primeiro en reco\u00f1ecer que a masturbaci\u00f3n provoca un tipo espec\u00edfico de loucura, \"caracterizada por unha intensa arrogancia e ego\u00edsmo, unha extremada perversi\u00f3n de sentimentos e a correspondente desorde mental, durante os seus primeiros estadios; e m\u00e1is tarde pola perda da raz\u00f3n, alucinaci\u00f3ns nocturnas e propensi\u00f3n \u00f3 suicidio e \u00f3 homicidio\".\nEste empe\u00f1o en querer ver na loucura unha orixa som\u00e1tica levou a toda unha elaboraci\u00f3n te\u00f3rica iniciada polo propio Pinel e desenvolvida polo nutrido grupo de alienistas que el e Esquirol formaron en Par\u00eds. Comezou ent\u00f3n o intento de fundamentar a pr\u00e1ctica da exclusi\u00f3n e da moralizaci\u00f3n, que caracterizaban \u00e1s instituci\u00f3ns de reclusi\u00f3n para os tolos, nunha base que puidese ser presentada como de m\u00ednima racionalidade m\u00e9dica. No seu \"Trait\u00e9 m\u00e9dico-philosophique sur l'ali\u00e9nation mentale\" Pinel prop\u00f3n toda unha clasificaci\u00f3n dos pacientes en grupos nosogr\u00e1ficos e recomendaba un tratamento para cada un deles que hoxe tildar\u00edamos de moralista, pois se centraba en corrixir as condutas do paciente que o terapeuta consideraba inadecuadas. No tratado \"Des maladies mentales consider\u00e9es sous les rapports m\u00e9dical, hygi\u00e9nique et m\u00e9dico-l\u00e9gal\", escrito por Esquirol, alumno de Pinel, este bas\u00e9ase en substratos org\u00e1nicos para describir a \"lypeman\u00eda\", a \"monoman\u00eda\", a \"man\u00eda\", a \"demencia\" e a \"imbecilidade\" ou \"idiotia\". Cada un destes cadros identific\u00e1base pola extensi\u00f3n e polo tipo de delirio do paciente. A escola creada por Pinel e Esquirol foi f\u00e9rtil: en 1860 Morel identificou o que chamou demencia precoz, que se co\u00f1ecer\u00eda como esquizofrenia a partir de Bleuler, e m\u00e1is adiante Magnan fixo o mesmo coa chamada loucura hereditaria.\nA loucura en Galicia.\nCando se fala do tratamento das enfermidades mentais en Galicia \u00e9 obrigado facer menci\u00f3n do manicomio de Conxo, inaugurado o 1 de xullo de 1885 no edificio do antigo mosteiro. En Galicia, antes da fundaci\u00f3n deste manicomio, os tolos eran enviados \u00f3s que hab\u00eda noutros lugares de Espa\u00f1a, a\u00ednda que non semella que fose en n\u00famero significativo: en 1797 os tolos do Reino de Galicia acollidos en manicomios espa\u00f1ois ascend\u00edan a 38, e en 1847 hab\u00eda 41 tolos acollidos en hospitais da Coru\u00f1a e Santiago e outros dous en c\u00e1rceres de Ferrol e Ourense. En 1860 ascenden a 37 os dementes pechados no manicomio de Valladolid."}
{"id": "223985", "revid": "89787", "url": "https://gl.wikipedia.org/wiki?curid=223985", "title": "Fernando II de Habsburgo", "text": "Fernando II, nado en Graz o 9 de xullo de 1578 e finado en Viena o 15 de febreiro de 1637, foi un emperador do Sacro Imperio Romano (1619\u20131637) da casa de Habsburgo, as\u00ed como rei de Bohemia (1617\u20131619, 1620\u20131637) e rei de Hungr\u00eda (1618\u20131625)."}
{"id": "223986", "revid": "19415", "url": "https://gl.wikipedia.org/wiki?curid=223986", "title": "Fernando II, Emperador", "text": ""}
{"id": "223987", "revid": "12452", "url": "https://gl.wikipedia.org/wiki?curid=223987", "title": "Club de Rugby CRC Pozuelo Madrid", "text": ""}
{"id": "223988", "revid": "8899", "url": "https://gl.wikipedia.org/wiki?curid=223988", "title": "Intoxicaci\u00f3n", "text": "A intoxicaci\u00f3n consite nunha serie de s\u00edntomas que se producen por exposici\u00f3n, inxesti\u00f3n, incecci\u00f3n ou inhalaci\u00f3n dunha substancia t\u00f3xica.\nAs intoxicaci\u00f3ns accidentais ou as voluntarias debidas ao consumo de medicamentos son as m\u00e1is frecuentes. Pero practicamente calquera substancia inxerida en grandes cantidades pode ser t\u00f3xica. Por\u00e9n, entre os m\u00e1is de 12 mill\u00f3ns de produtos qu\u00edmicos co\u00f1ecidos, menos de 3 000 causan a maior parte das intoxicaci\u00f3ns. Os t\u00f3xicos m\u00e1is frecuentes son os produtos industriais, os de uso dom\u00e9stico, de xardinar\u00eda, as drogas, o mon\u00f3xido de carbono e o alcohol nun uso excesivo.\nOs sintomas da intoxicaci\u00f3n dependen do produto, da cantidade inxerida e de certas caracter\u00edsticas f\u00edsicas da persoa que o inxeriu. Algunhas substancias que non te\u00f1en toxicidade excesiva poden producir intoxicaci\u00f3n por exposici\u00f3n continua. Pero outros, m\u00e1is t\u00f3xicos, basta con que unha gota se deposite sobre a pel para causaren problemas graves.\nA gravidade da intoxicaci\u00f3n depende da toxicidade do produto, do modo de introduci\u00f3n, da dose inxerida e da idade da v\u00edtima. As persoas de idade avanzada e os nenos son particularmente vulner\u00e1beis \u00e1 intoxicaci\u00f3n accidental."}
{"id": "223989", "revid": "19415", "url": "https://gl.wikipedia.org/wiki?curid=223989", "title": "Otakar II", "text": "Otakar II pode referirse a:"}
{"id": "223990", "revid": "98629", "url": "https://gl.wikipedia.org/wiki?curid=223990", "title": "Otakar II de Bohemia", "text": "Otakar II (en checo P\u0159emysl Otakar II.), nado en M\u011bstec Kr\u00e1lov\u00e9 contra o ano 1233 e finado en D\u00fcnrnkrut o 26 de agosto de 1278, tam\u00e9n chamado o Rei de Aceiro e Ouro, foi o rei de Bohemia entre 1253 e 1278. Otakar II tam\u00e9n ostentou os t\u00edtulos de duque de Austria (1251\u20131276), duque de Estiria (1260\u20131276), duque de Carintia (1269\u20131276), duque de Carniola (1269\u20131276), e se\u00f1or de Pordenone."}
{"id": "223992", "revid": "23562", "url": "https://gl.wikipedia.org/wiki?curid=223992", "title": "Supercopa de Espa\u00f1a de Rugby", "text": ""}
{"id": "223993", "revid": "85894", "url": "https://gl.wikipedia.org/wiki?curid=223993", "title": "Agrelo, Noal, Porto do Son", "text": "Agrelo \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 47 habitantes (26 homes e 21 mulleres)."}
{"id": "223994", "revid": "22570", "url": "https://gl.wikipedia.org/wiki?curid=223994", "title": "A Becha, Noal, Porto do Son", "text": "A Becha \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia."}
{"id": "223995", "revid": "22570", "url": "https://gl.wikipedia.org/wiki?curid=223995", "title": "Bornas, Noal, Porto do Son", "text": "Bornas \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia."}
{"id": "223996", "revid": "85894", "url": "https://gl.wikipedia.org/wiki?curid=223996", "title": "Cabanela, Noal, Porto do Son", "text": "Cabanela \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 133 habitantes (67 homes e 66 mulleres)."}
{"id": "223997", "revid": "85894", "url": "https://gl.wikipedia.org/wiki?curid=223997", "title": "Cabeiro, Noal, Porto do Son", "text": "Cabeiro \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE\u00a02020) ten 26 habitantes (15 homes e 11 mulleres)."}
{"id": "223998", "revid": "895", "url": "https://gl.wikipedia.org/wiki?curid=223998", "title": "Castelo, Noal, Porto do Son", "text": "Castelo \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 24 habitantes (14 homes e 10 mulleres)."}
{"id": "223999", "revid": "85894", "url": "https://gl.wikipedia.org/wiki?curid=223999", "title": "O Catadoiro, Noal, Porto do Son", "text": "O Catadoiro \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 5 habitantes (3 homes e 2 mulleres)."}
{"id": "224000", "revid": "85894", "url": "https://gl.wikipedia.org/wiki?curid=224000", "title": "Laranga, Noal, Porto do Son", "text": "Laranga \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 29 habitantes (17 homes e 12 mulleres)."}
{"id": "224001", "revid": "22570", "url": "https://gl.wikipedia.org/wiki?curid=224001", "title": "As Laxelas, Noal, Porto do Son", "text": "As Laxelas \u00e9 un lugar da parroquia de Noal no concello coru\u00f1\u00e9s de Porto do Son, na comarca de Noia."}
{"id": "224003", "revid": "1131", "url": "https://gl.wikipedia.org/wiki?curid=224003", "title": "Una vita violenta", "text": ""}
{"id": "224006", "revid": "22795", "url": "https://gl.wikipedia.org/wiki?curid=224006", "title": "Peixes \u00f3seos", "text": ""}
{"id": "224008", "revid": "1987", "url": "https://gl.wikipedia.org/wiki?curid=224008", "title": "Shinya Yamanaka", "text": "Shinya Yamanaka\uff08\u5c71\u4e2d \u4f38\u5f25\uff09, nado en Higashi\u014dsaka o 4 de setembro de 1962, \u00e9 un m\u00e9dico e investigador xapon\u00e9s. Ga\u00f1ou o Premio Nobel de Fisiolox\u00eda ou Medicina no ano 2012 polas s\u00faas investigaci\u00f3ns con c\u00e9lulas nai.\nTraxectoria.\nLicenciouse na Universidade de Kobe en 1987 e realizou o seu doutoramento na Universidade da Cidade de Osaca en 1993. Yamanaka \u00e9 actualmente profesor do \"Institute for Frontier Medical Science\", e Director do \"Center for iPS Cell Research and Application (CiRA)\", o \"Institute for Integrated Cell-Material Sciences (iCeMS)\", na Universidade de Quioto. Foi cient\u00edfico visitante no Instituto Gladstone da Universidade de California, en 2007."}
{"id": "224009", "revid": "5863", "url": "https://gl.wikipedia.org/wiki?curid=224009", "title": "Fausto (Goethe)", "text": "Fausto (en alem\u00e1n, \"Faust\") \u00e9 un poema dram\u00e1tico de Johann Wolfgang von Goethe, publicado por primeira vez en d\u00faas partes: en 1808 a primeira parte, \"Faust: der Trag\u00f6die erster Teil\" (\"Fausto: Primeira parte da traxedia\") e en 1832 a segunda parte \"Faust: der Trag\u00f6die zweiter Teil\" (\"Fausto: Segunda parte da traxedia\"). \"Fausto\" est\u00e1 considerado o mellor poema longo da literatura moderna europea.\nGoethe terminou de escribir a \"Segunda parte de Fausto\" en 1832, o ano da s\u00faa morte. A diferenza da \"Primeira parte\", o foco da acci\u00f3n xa non est\u00e1 centrado na alma de Fausto, que fora vendida ao dia\u00f1o, sen\u00f3n m\u00e1is ben en fen\u00f3menos sociais como a psicolox\u00eda, a historia e a pol\u00edtica. A segunda parte constitu\u00edu a principal ocupaci\u00f3n de Goethe nos seus \u00faltimos anos e apareceu s\u00f3 postumamente en 1832.\nEdici\u00f3ns.\nA obra foi traducida ao galego por Lois Tob\u00edo, distinguida co premio Pl\u00e1cido Castro de traduci\u00f3n.\nEn 1932 Ram\u00f3n Otero Pedrayo traducira un anaco do \"Fausto\", o di\u00e1logo do protagonista co centauro Quir\u00f3n. O texto foi publicado xunto coa conferencia \"Lembranza de Goethe\", lida en Ourense o 6 de marzo dese ano."}
{"id": "224010", "revid": "55340", "url": "https://gl.wikipedia.org/wiki?curid=224010", "title": "Branquia", "text": "As branquias son os \u00f3rganos respiratorios de numerosos animais acu\u00e1ticos, mediante os cales extraen o os\u00edxeno (O2) disolvido na auga e transfiren a esta o di\u00f3xido de carbono (CO2).\nOs animais acu\u00e1ticos dotados de branquias captan o O2 que se encontra disolvido na auga, o cal pasa aos flu\u00eddos internos (sangue, linfa etc.) e \u00e9 transportado aos tecidos, onde as c\u00e9lulas requ\u00edreno para a respiraci\u00f3n celular, proceso que se realiza en org\u00e1nulos celulares denominados mitocondrias. Como resultado da respiraci\u00f3n celular prod\u00facese CO2, o cal debe ser eliminado para evitar a intoxicaci\u00f3n do medio interno.\nOs animais m\u00e1is pequenos e de menor taxa metab\u00f3lica realizan o intercambio de gases pola superficie corporal. Pero os m\u00e1is grandes necesitan unha superficie de intercambio m\u00e1is extensa, para o que adquiriron no curso da evoluci\u00f3n estruturas especializadas, as branquias. Para favorecer o intercambio, a circulaci\u00f3n de flu\u00eddos est\u00e1 sempre especialmente organizada nestes \u00f3rganos, incluso naqueles animais que carecen dun sistema vascular desenvolvido, como os moluscos.\nCaracter\u00edsticas.\nAs branquias son xeralmente finas placas ou excrecencias de tecido mucoso altamente irrigadas por vasos sangu\u00edneos, ou o seu equivalente para os animais sen este tipo de sistema circulatorio, a trav\u00e9s de cuxas paredes se realizan os intercambios gasosos. As galadas est\u00e1 sempre localizadas no corpo do animal de modo que te\u00f1an o m\u00e1ximo contacto coa auga e, ao mesmo tempo, quedar protexidas.\nNormalmente son \u00f3rganos externos, a diferenza dos pulm\u00f3ns ou as traqueas dos animais de vida a\u00e9rea, porque os \u00f3rganos en forma de cavidade complexa non son apropiados para o movemento intensivo dun l\u00edquido como a auga, de densidade moito maior que a do aire, e polo rozamento implicado. O intercambio eficaz de gases exixe un contacto sen barreiras entre as c\u00e9lulas epid\u00e9rmicas da branquia e a auga circundante, o mesmo, por outra parte, que nos pulm\u00f3ns, de forma que incluso en animais dotados de tegumentos reforzados, como a pel escamosa dos peixes, as branquias est\u00e1n sempre polo menos cubertas de tecidos brandos e fr\u00e1xiles.\nAnatomicamente as branquias pres\u00e9ntanse en d\u00faas formas. A m\u00e1is com\u00fan \u00e9 a de ap\u00e9ndices ramificados de gran superficie relativa. As\u00ed \u00e9 como se presentan, por exemplo, en moluscos, an\u00e9lidos e larvas acu\u00e1ticas de salamandras e trit\u00f3ns, ou nas larvas acu\u00e1ticas de insectos. A outra forma \u00e9 a que se observa no conxunto heterox\u00e9neo de vertebrados acu\u00e1ticos que se denomina peixes. Nestes as branquias son estruturas especializadas organizadas entre as fendeduras far\u00ednxeas, ou fendeduras branquiais, orificios que comunican lateralmente o tubo dixestivo co exterior. A auga que entra pola boca sae polas fendeduras, oxixenando o sangue que circula por vasos que percorren os tabiques situados entre elas (que son as branquias).\nNas d\u00faas modalidades anat\u00f3micas as branquias poden quedar m\u00e1is ou menos protexidas dentro dunha cavidade aberta pola que se fai circular a auga. \u00c9 o caso, por exemplo, dos moluscos (cefal\u00f3podos, gaster\u00f3podos, bivalvos etc.) onde a cavidade paleal que cont\u00e9n as branquias intercambia auga co ambiente s\u00f3 a trav\u00e9s de condutos chamados sif\u00f3ns. Tam\u00e9n \u00e9 o caso dos peixes \u00f3seos, onde as branquias quedan protexidas externamente por unha extensi\u00f3n da parede corporal chamada op\u00e9rculo. Nos elasmobranquios (raias e tibur\u00f3ns), pola contra, as fendeduras branquiais son vis\u00edbeis externamente.\nAs branquias nos peixes.\nNos peixes \u00f3seos a auga \u00e9 bombeada activamente, con movementos r\u00edtmicos, desde a cavidade bucofar\u00ednxea cara \u00e1 cavidade situada debaixo do op\u00e9rculo, pasando para iso entre as branquias. Dos tibur\u00f3ns tense dito, pero agora sabemos que non \u00e9 exacto, que se limitan a nadar coa boca aberta, de maneira que a auga fl\u00fae constantemente a trav\u00e9s das branquias.\nAs branquias nos invertebrados e nas larvas dos anfibios.\nNos vertebrados e insectos con fases xuven\u00eds acu\u00e1ticas, como os anfibios e as ef\u00e9meras, as larvas est\u00e1n equipadas con branquias, a\u00ednda que os adultos respiren por \u00f3rganos a\u00e9reos.\nOs insectos acu\u00e1ticos \u2014normalmente as s\u00faas larvas\u2014 as \"traqueas branquiais\" son tubos por onde circula o aire e a trav\u00e9s das s\u00faas paredes real\u00edzanse os intercambios gasosos. Por exemplo, na larva da \"lib\u00e9lula\" as paredes da extremidade do recto conte\u00f1en numerosas traqueas, que funcionan como \"branquia rectal\", onde a auga \u00e9 bombeada para dentro e para fora do tubo dixestivo, subministrando as\u00ed oxixeno ao animal.\nNas estrelas e ourizos de mar (equinodermos), as branquias son finas protuberancias na superficie do corpo que conte\u00f1en divert\u00edculos do seu sistema circulatorio. Nos crust\u00e1ceos, moluscos e alg\u00fans insectos, as branquias est\u00e1n formadas por unha serie de placas ou de filamentos, dentro dos que circula a linfa."}
{"id": "224011", "revid": "22795", "url": "https://gl.wikipedia.org/wiki?curid=224011", "title": "Galada", "text": ""}
{"id": "224012", "revid": "22795", "url": "https://gl.wikipedia.org/wiki?curid=224012", "title": "Galaxa", "text": ""}
{"id": "224013", "revid": "22795", "url": "https://gl.wikipedia.org/wiki?curid=224013", "title": "Guerla", "text": ""}
{"id": "224017", "revid": "89787", "url": "https://gl.wikipedia.org/wiki?curid=224017", "title": "Enuma Elish", "text": "O Enuma Elish \u00e9 un poema babil\u00f3nico que relata a creaci\u00f3n do mundo. Consta de sete tabo\u00ed\u00f1as que conte\u00f1en cada unha delas entre 115 e 170 li\u00f1as de escrita cuneiforme en lingua acadia escritas cara ao 1.200 a. C. Foron achadas entre as ru\u00ednas da biblioteca do rei Asurbanipal en N\u00ednive (669 a. C. - 627 a. C.).\nContido.\n\"Enuma elish\" son as d\u00faas primeiras palabras coas que d\u00e1 comezo o poema e que en acadio significan \"cando no alto\". Reflicte a loita entre a Orde, personificada no deus Marduk e o Caos, representada na deusa Tiamat, narrando o nacemento dos deuses e a creaci\u00f3n do universo, as\u00ed coma os inicios dos humanos na Terra. C\u00f3mpre enmarcar o poema no contexto da relevancia adquirida por Marduk como deus principal de Babilonia, constitu\u00edndo o poema unha exaltaci\u00f3n da figura deste deus levada a cabo por escribas babilonios.\nDescribe como a deusa das augas salgadas, Tiamat, e o deus da auga d\u00f3ce, Apsu, deron lugar a unha familia de deuses ao mesturaren as s\u00faas augas. Estes novos deuses amolaron a Apsu, que decidiu matalos, mais un daqueles, Ea, logrou anticiparse e deu morte ao seu pai. Ea enxendrou a Marduk, quen deber\u00e1 combater a Tiamat, decidida a vingar a morte de Apsu. Finalmente, Marduk derrota a Tiamat e co sangue de Kingu, o segundo esposo de Tiamat, Ea crea a Humanidade.\nNa honra de Marduk edificouse en Babilonia o \"Etenemanki\", cigurat de sete pisos de altura do que s\u00f3 se conserva a localizaci\u00f3n e que quizais se corresponda coa sonada Torre de Babel."}
{"id": "224023", "revid": "98510", "url": "https://gl.wikipedia.org/wiki?curid=224023", "title": "Anna Chlumsky", "text": "Anna Chlumsky, nada o 3 de decembro de 1980 en Chicago, Illinois, \u00e9 unha actriz co\u00f1ecida por interpretar a Vada Sultenfuss no filme de 1991 \"My Girl\" e na secuela de 1994 \"My Girl 2\", as\u00ed como polo seu papel protagonista na serie da HBO \"Veep\"."}
{"id": "224024", "revid": "98629", "url": "https://gl.wikipedia.org/wiki?curid=224024", "title": "L'Arroseur arros\u00e9", "text": "L'Arroseur arros\u00e9 \u00e9 un filme franc\u00e9s, mudo en branco e negro dirixido e producido por Louis Lumi\u00e8re e protagonizado por Fran\u00e7ois Clerc e Beno\u00eet Duval. Foi estreado por primeira vez o 10 de xu\u00f1o de 1895.\nTr\u00e1tase da m\u00e1is temper\u00e1 mostra de comedia co\u00f1ecida no cine, as\u00ed como o primeiro en representar unha historia ficticia. O filme foi orixinalmente co\u00f1ecido como \"Le Jardinier\" (O xardineiro) ou \"Le Jardinier et le petit espi\u00e8gle\" (O xardineiro e o pequeno p\u00edcaro).\nSinopse.\nRodado en Li\u00f3n na primavera de 1895, o filme amosa unha sinxela broma na que un xardineiro \u00e9 amolado por un rapaz que pisa a mangueira que o xardineiro est\u00e1 a empregar para regalas plantas, cortando dese xeito o fluxo de auga. Cando o regador olla no furado para inspeccionar que \u00e9 o que det\u00e9n a auga, o mozo ergue o p\u00e9, facendo que o xardineiro molle a cara. O xardineiro est\u00e1 atordado e o seu chapeu est\u00e1 no chan, pero axi\u00f1a se decata. Prod\u00facese ent\u00f3n unha persecuci\u00f3n, tanto dentro como f\u00f3ra da pantalla (a c\u00e1mara nunca se move da s\u00faa posici\u00f3n orixinal) ata que o home atrapa \u00f3 rapaz e d\u00e1lle unha tunda.\nPersonaxes.\nLouis Lumi\u00e8re usou \u00f3 seu propio xardineiro, Fran\u00e7ois Clerc, para interpretar o papel principal. Para o rapaz fedello, Lumi\u00e8re usou un aprendiz da factor\u00eda Lumi\u00e8re, que aparece nos cr\u00e9ditos como Daniel Duval e Beno\u00eet Duval. Mais parece que foi L\u00e9on Trotobas quen primeiro interpretou o papel en La Ciotat."}
{"id": "224027", "revid": "98629", "url": "https://gl.wikipedia.org/wiki?curid=224027", "title": "Feixoa", "text": " \nA feixoa (\"Acca sellowiana\", sin. \"Feijoa sellowiana\"), tam\u00e9n chamada goiaba do Brasil, \u00e9 unha especie bot\u00e1nica arbustiva ou arbori\u00f1a de flor da familia das mirt\u00e1ceas, nativa das zonas elevadas do sur do Brasil, leste de Paraguai, o Uruguai, o norte da Arxentina e mais de Colombia. Cult\u00edvase a mi\u00fado coma \u00e1rbore froiteira no sur de Galicia e noutras zonas coma Nova Zelandia ou California, as\u00ed coma \u00e1rbore ornamental en Australia, Acerbaix\u00e1n, Xeorxia, algunhas zonas do sur de Rusia e en Sur\u00e1frica.. En Galicia popularizouse nos \u00faltimos anos coma cultivo, especialmente nas R\u00edas Baixas.\nEtimolox\u00eda.\nO bot\u00e1nico alem\u00e1n Otto Karl Berg chamouna \"feijoa\" en honra a Jo\u00e3o da Silva Feij\u00f3, un bot\u00e1nico portugu\u00e9s nacido nas colonias do Brasil no s\u00e9culo XVIII que foi director do Museu de Hist\u00f3ria Natural de S. Sebasti\u00e3o, no Brasil. O nome galego de feixoa veu a trav\u00e9s do nome cient\u00edfico do x\u00e9nero, \"Feijoa\", en honor \u00f3 naturalista Jo\u00e3o da Silva Feij\u00f3, con ese apelido en homenaxe a Benito Xer\u00f3nimo Feijoo e Montenegro. Nada ten que ver co feix\u00f3n, a\u00ednda que o apelido Feij\u00f3, do que colleu o nome a planta, si ter\u00eda esta etimolox\u00eda. Tanto planta coma froita reciben o mesmo nome\nDescrici\u00f3n.\n\u00c9 un arbusto de folla perenne, cunha altura que vai de 1 a 7 m. Ten a casca de cor cinsenta p\u00e1lida, \u00e1spera e escamenta. As poli\u00f1as son rexas. As follas son perenne, duras, simples, opostas, pecioladas, cun pec\u00edolo de 4 a 8\u00a0mm, ovoides ou el\u00edpticas, de cor verde escura, brillantes pola face superior e abrancazadas pola face oposta. As flores son solitarias con 4 s\u00e9palos e 4 p\u00e9talos de cor branca ros\u00e1cea; os estames son numerosos coas anteras de cor amarela intensa ou avermelladas, que a fan ornamental. A polinizaci\u00f3n \u00e9 realizada por paxaros e por insectos, especialmente as abellas.\nA froitificaci\u00f3n require clima fresco. O froito \u00e9 unha baga oblonga de 4 a 6\u00a0cm \u00d7 3 a 5 cm, arredondado, do talle dun ovo de gali\u00f1a, verde escuro na madureza. \u00c9 comest\u00edbel, rico en vitamina C e serve para preparar bebidas, xeleas, xeados e marmeladas. Madura a finais do ver\u00e1n e no outono; ten un recendo e un sabor doce e arom\u00e1tico. A magalla \u00e9 zumarenta e fica dividida nunha polpa xelatinosa e chea de sementes e unha parte m\u00e1is firme, opaca e granular achegada \u00e1 codia. A froita cae no chan cando est\u00e1 m\u00e1is madura e saborosa, pero pode apa\u00f1arse antes da \u00e1rbore para evitar esmagaduras.\nA polpa da froita lembra a da goiabeira \"Psidium guajava\" L., especie achegada, cunha textura areenta. De feito, a magalla da feixoa empr\u00e9gase coma exfoliante nalg\u00fans produtos cosm\u00e9ticos. O ulido \u00e9 fino e perfumado, este aroma d\u00e1llo o \u00e9ster metil benzoato e outros compostos relacionados que ten a froita.\nH\u00e1bitat.\n\u00c9 unha planta que medra ben dende os climas temperados mornos a subtropicais, podendo medrar tam\u00e9n nos tr\u00f3picos, Require de alo menos 50 horas de fr\u00edo invernal. Resiste o fr\u00edo, a\u00ednda que non por debaixo dos -12\u00a0\u00b0C. Cando se planta de semente, medra moi de vagar os primeiros dous anos, e malia ser tolerante \u00e1s xeadas, pode ser moi sens\u00edbel ao vento.\nNo hemisferio norte, cult\u00edvase at\u00e9 o oeste de Escocia, mais nestas condici\u00f3ns non acostuma froitificar cada ano, xa que cando na primavera as temperaturas baixan dos -9\u00a0\u00b0C moitas das flores tenden a abortar o morren os bot\u00f3ns florais. \u00c9 sens\u00edbel a temperaturas moi elevadas e \u00e1 excesiva secura do ar; temperaturas no ver\u00e1n por riba dos 32\u00a0\u00b0C fan que o froito non calle. Adoitan ser resistentes \u00e1 seca e \u00e1 salinidade dos solos, por\u00e9n a produci\u00f3n pode verse diminu\u00edda. Aturan bem a sombra parcial, a rega regular \u00e9 esencial mentres a froita est\u00e1 a madurar.\nConsumo e usos.\nO froito ad\u00f3itase comer part\u00edndoo pola metade e despois tirando a polpa cunha culler. A froita ten unha polpa zumarenta, doce e chea de sementi\u00f1as cunha carne m\u00e1is areenta na parte achegada \u00e1 pela. Tam\u00e9n pode cortarse \u00e1 metade e espremirse ou cortarse en cachos e raspar cos dente at\u00e9 a pela, resultando menor desperdicio do froito.\nA feixoa pode tam\u00e9n usarse como un bo ingrediente nos batidos de froitas, tam\u00e9n para facer vi\u00f1o, sidra ou vodka de feixoa. O gusto \u00e9 arom\u00e1tico, forte e complexo, moi semellante ao da goiaba, a framboesa, o anan\u00e1s, ou as bagas de \"Gaultheria\", unha eric\u00e1cea. Tam\u00e9n existe nalg\u00fans pa\u00edses coma Nova Zelandia, o iogur, os zumes, a confeitura ou os xeados de feixoa. Outra opci\u00f3n \u00e9 usala en pratos coma froita cocida, chutney, mollos ou en combinaci\u00f3n con outras froitas e verduras para obtermos sabores fortes, creativos e complexos.\nMoitas veces non se pode saber aparentemente se a froita est\u00e1 ben chegada ou madurecida, xa que ten practicamente a mesma cor verde cando fica inmatura que cando est\u00e1 xa podre. Pode saberse se a froita est\u00e1 chegada se apachocamos con suavidade a pela e a presi\u00f3n responde do mesmo xeito que far\u00eda unha banana que est\u00e1 madura. Xeralmente podemos dicir que a froita est\u00e1 perfectamente chegada cando cae da \u00e1rbore, mentres estea na p\u00f3la adoita ter un sabor agre, que logo muda a doce cando cae no chan.\nCando a froita est\u00e1 a\u00ednda inmatura, a polpa ten un branco opaco que se torna claro e xelatinoso ao madurar. A froita est\u00e1 perfectamente chegada cando a polpa que ten as sementes se vira coma unha marmelada clara sen ningunha mancha escura. Unha vez que escurece, xa comeza a avelloarse, pero a\u00ednda pode consumirse, especialmente para facer zumes.\nOs p\u00e9talos das flores tam\u00e9n son comest\u00edbeis, cun sabor un chisco doce con notas de canela. Acost\u00famanse engadir as ensaladas. Os paxaros adoitan comelos.\nVenda e exportaci\u00f3n.\nA froita madura \u00e9 moi propensa as esmagaduras, polo que a vida post colleita \u00e9 curta; isto xunto ao curto per\u00edodo de maduraci\u00f3n \u00f3ptimo, explica que non sexa unha froita moi exportada, e que acostuma venderse soamente preto das zonas de cultivo.\nAs feixoas p\u00f3dense almacenar en fr\u00edo durante aproximadamente un mes e tam\u00e9n poden ser conxeladas durante un ano se que se perda calidade.\nCultivo.\nAlgunhas cultivares enxertadas de feixoa son autofecundadas. Mais moitas non, e requiren dun polinizador. As pl\u00e1ntulas poden ou non ser de calidade, e poden ou non ser autopolinizadas. As feixoas poden madurecer en arquitecturas prostradas e con moita ramallada, mais poden darse ben nun vaso grande, sempre que sexan dun tama\u00f1o acorde \u00e1 planta e que garante a produci\u00f3n de froita. Tam\u00e9n poden medrar ben en invernadoiros en rexi\u00f3ns temperadas-fr\u00edas, e en solo en moitas outras zonas, especialmente costeiras ou pouco extremas, coma as R\u00edas Baixas (Vigo, O Condado, O Baixo Mi\u00f1o, O Morrazo, O Saln\u00e9s). Nos Estados Unidos d\u00e1se ben na beiramar de Xeorxia, Carolina do Sur, California, na zona do Pac\u00edfico noroeste, na zona sur dos Montes Apalaches e nas costas dende Carolina do Norte at\u00e9 Delaware. En California, as abellas participan na polinizaci\u00f3n e moitas especies se alimentan dos p\u00e9talos e tam\u00e9n facilitan esa polinizaci\u00f3n como o esqu\u00edo gris (\"Sciurus griseus\") e moitos paxaros americanos como os paporrubios, os colibr\u00eds, os estorni\u00f1os, \"Aphelocoma californica\", \"Melozone crissalis\" etc.\nNo sur do C\u00e1ucaso, a feixoa cult\u00edvase na costa sur do Acerbaix\u00e1n dende 1928 e est\u00e1 a incrementar o seu cultivo na veci\u00f1a Xeorxia.\nEn Nova Zelandia, abellas, abesouros, e aves de tama\u00f1o medio son os polinizadores frecuentes. O paxaro \"Zosterops lateralis\" \u00e9 un polinizador habitual nas partes fr\u00edas do sur da illa, mentres que o merlo com\u00fan (\"Turdus merula\") ou o \"Acridotheres tristis\" son os habituais ao norte, aliment\u00e1ndose dos p\u00e9talos carnosos e doces.\nNalgunhas rexi\u00f3ns onde se introduciron as feixoas, estas son improdutivoas por mor da falla de polinizadores. Non adoita ter moitas pragas, ag\u00e1s alg\u00fans problemas f\u00fanxicos.\nVariedades.\nT\u00e9\u00f1ense desenvolvido numerosos cultivares de feixoa."}
{"id": "224028", "revid": "18868", "url": "https://gl.wikipedia.org/wiki?curid=224028", "title": "Acca sellowiana", "text": ""}
{"id": "224029", "revid": "18868", "url": "https://gl.wikipedia.org/wiki?curid=224029", "title": "Feijoa sellowiana", "text": ""}
{"id": "224030", "revid": "18868", "url": "https://gl.wikipedia.org/wiki?curid=224030", "title": "Goiaba do Brasil", "text": ""}
{"id": "224032", "revid": "98629", "url": "https://gl.wikipedia.org/wiki?curid=224032", "title": "La Sortie de l'usine Lumi\u00e8re \u00e0 Lyon", "text": "La Sortie de l'usine Lumi\u00e8re \u00e0 Lyon \u00e9 un filme franc\u00e9s mudo en branco e negro dirixido e producido por Louis Lumi\u00e8re que se estreou o 22 de marzo de 1895. A mi\u00fado \u00e9 referido como o primeiro filme da historia, a pesar de que \"Roundhay Garden Scene\" de Louis Le Prince \u00e9 sete anos anterior, \u00e9 dicir de 1888.\nSinopse.\nO filme consiste nunha \u00fanica escena na que os traballadores abandonan a f\u00e1brica dos Lumi\u00e8re. Os traballadores son na s\u00faa maior\u00eda mulleres que saen do edificio grande 25 rue St. Victor, Montplaisir nas arrabaldes de Li\u00f3n, Francia, como se acabasen de rematar un d\u00eda de traballo.\nExisten tres versi\u00f3ns distintas do filme, e hai numerosas diferenzas entre elas, como por exemplo o estilo de roupas que levan cambia, o cal \u00e9 unha proba das diferentes estaci\u00f3ns nas que foron rodadas. As versi\u00f3ns son comunmente referidas como \"un cabalo\", \"dous cabalos\" e \"sen cabalos\", o cal fai referencia \u00f3 carro de cabalos que aparece nas d\u00faas primeiras versi\u00f3ns (tirado por un cabalo na orixinal e dous na segunda versi\u00f3n)."}
{"id": "224034", "revid": "98629", "url": "https://gl.wikipedia.org/wiki?curid=224034", "title": "Le Repas de b\u00e9b\u00e9", "text": "Le Repas de b\u00e9b\u00e9 \u00e9 un filme franc\u00e9s mudo en branco e negro dirixido e producido por Louis Lumi\u00e8re que se estreou en 1895.\nO filme formou parte da primeira presentaci\u00f3n comercial do Lumi\u00e8re Cin\u00e9matographe o 28 de decembro de 1895 no Salon Indien, Grand Caf\u00e9, 14 Boulevard des Capucines, Par\u00eds.\nSinopse.\nO filme consiste nunha curta de Auguste Lumi\u00e8re, a s\u00faa muller e o seu beb\u00e9 tomando o almorzo."}
{"id": "224035", "revid": "23204", "url": "https://gl.wikipedia.org/wiki?curid=224035", "title": "Auguste Lumi\u00e8re", "text": ""}
{"id": "224036", "revid": "23204", "url": "https://gl.wikipedia.org/wiki?curid=224036", "title": "Louis Lumi\u00e8re", "text": ""}
{"id": "224037", "revid": "1987", "url": "https://gl.wikipedia.org/wiki?curid=224037", "title": "R\u00edo Clare", "text": "O r\u00edo Clare (en irland\u00e9s \"Abhainn an Chl\u00e1ir\") \u00e9 un r\u00edo de Irlanda. Nace \u00f3 norte da vila de Ballyhaunis, no condado de Mayo e pasa a car\u00f3n de Dunmore, xa no condado de Galway. Despois contin\u00faa pasando por varias vilas como Tuam e Claregalway ata que verte as s\u00faas augas no lago Corrib. De al\u00ed, segue o seu curso ata desembocar na Ba\u00eda de Galway mais baixo o nome de r\u00edo Corrib."}
{"id": "224038", "revid": "56817", "url": "https://gl.wikipedia.org/wiki?curid=224038", "title": "Glabro", "text": "Glabro (do lat\u00edn, \"glaber\", pelado) \u00e9 unha denominaci\u00f3n dada a organismos, ou \u00e1s s\u00faas partes, que non presentan pelos, tricomas ou estruturas semellantes na s\u00faa superficie externa.\nEn bot\u00e1nica.\nEn bot\u00e1nica e micolox\u00eda, glabro \u00e9 un adxectivo usado para describir unha caracter\u00edstica morfol\u00f3xica coma liso, brillante ou lustroso, non tendo pelo ning\u00fan ou glauco (v\u00e9xase tam\u00e9n o indumento). \u00c9 unha das claves dicot\u00f3micas de identificaci\u00f3n dos vexetais.\nNa pel humana.\nNo corpo humano, a pel glabra \u00e9 a pel sen pelo. At\u00f3pase nos dedos e dedas, nas palmas das mans e nas plantas dos p\u00e9s, os beizos, nas pregaduras carnosas menores da vulva e no pene.\nA \"Tinea corporis\" \u00e9 unha micose que produce pel glabra nos individuos brancos.\nHai catro tipos principais de mecanoreceptores na piel glabra dos seres humanos; Corp\u00fasculos de Pacini, corp\u00fasculos de Meissner, discos de Merkel, e corp\u00fasculos de Ruffini.\nO termo Acomoclitismo (do grego \u03ba\u03bf\u03bc\u03b7 = pelo, prefixo negativo \u03b1-, e \u03ba\u03bb\u03b9\u03c4\u03b9\u03ba\u03bf\u03c2 = tendo unha preferencia, do \u03ba\u03bb\u03b9\u03bd\u03b5\u03b9\u03bd = inclinarse, \u03ba\u03bb\u03b9\u03c4\u03c5\u03c2 = unha costa) \u00e9 o termo t\u00e9cnico para unha preferencia por \u00f3rganos xenitais sen pelo. O adxectivo relacionado para describir a algu\u00e9n con esta preferencia \u00e9 o de acomocl\u00edtico.\nOs atletas poden depilarse como resalte das s\u00faas capacidades. Por exemplo, os nadadores competitivos tanto var\u00f3ns coma mulleres, tiran o pelo do corpo mailo pelo p\u00fabico para axudar a adquirir aos seus corpos unha li\u00f1a aerodin\u00e1mica e permitir que os traxes de ba\u00f1o fiquen m\u00e1is axustados ao corpo. Os ciclistas tam\u00e9n quitan o pelo das pernas para facilitar a limpeza das feridas en caso de lesi\u00f3ns. Ademais outros moitos deportistas, doutras disciplinas, dep\u00edlanse para facilitar o labor do masaxista trala pr\u00e1ctica deportiva, xa que as t\u00e9cnicas de masaxe se aplican m\u00e1is facilmente sobre a pel depilada. Noutros moitos casos a depilaci\u00f3n \u00e9 s\u00f3 unha cuesti\u00f3n est\u00e9tica."}
{"id": "224039", "revid": "27155", "url": "https://gl.wikipedia.org/wiki?curid=224039", "title": "Tricoma", "text": "Os tricomas son ap\u00e9ndices da epiderme presentes en diversos \u00f3rganos das plantas, constitu\u00edndo o seu indumento. Poden ser estruturas unicelulares, ou formadas por c\u00e9lulas en serie, ou estruturas complexas con c\u00e9lulas especializadas, simples ou ramificadas. Poden ter orixe no mesofilo ou na epiderme. De xeito xeral son vistos como \"pelos\" ou pequenas \"escamas\" na superficie das follas e caules.\nFunci\u00f3n.\nOs tricomas poden ter funci\u00f3n de protecci\u00f3n contra predadores (dificultando o acceso de pequenos \u00e1caros e insectos aos tecidos mac\u00edos das follas ou causando unha sensaci\u00f3n desagrad\u00e1bel ao tacto nos labios e na lingua de herb\u00edvoros de maior porte); poden estar asociados \u00e1 secreci\u00f3n de substancias diversas (como nas ortigas e nas plantas carn\u00edvoras); poden auxiliar na regulaci\u00f3n de humidade e calor (como moitas plantas alpinas) ou at\u00e9 absorber directamente auga nas follas (coma nas bromel\u00e1ceas); os pelos radiculares aumentan a superficie de absorci\u00f3n de auga da ra\u00edz; poden axudar na dispersi\u00f3n das sementes (algod\u00f3n).\nA s\u00faa estrutura est\u00e1 asociada a cada unha destas funci\u00f3ns, e hai decenas de variaci\u00f3ns na s\u00faa forma. A s\u00faa presenza, densidade e morfolox\u00eda son caracter\u00edsticas \u00fatiles na identificaci\u00f3n de moitas especies.\nTipos de tricoma.\nExistem varios tipos de tricomas:\nNo tocante \u00e1 s\u00faa presenza e densidade, as plantas ou os seus \u00f3rganos poden ser clasificados coma:"}
{"id": "224049", "revid": "56817", "url": "https://gl.wikipedia.org/wiki?curid=224049", "title": "Declinaci\u00f3n (astronom\u00eda)", "text": "A declinaci\u00f3n ou latitude celeste \u00e9 a coordenada da esfera celeste, equivalente \u00e1 latitude sobre a Terra. M\u00edde a distancia angular dun astro respecto \u00f3 ecuador celeste e vale entre 0\u00ba e \u00b190\u00ba. \u00c9 positiva se vai cara ao Polo Norte, e negativa na direcci\u00f3n do Polo Sur celeste. A declinaci\u00f3n xunto coa ascensi\u00f3n recta son as d\u00faas coordenadas por medio das cales se determina e co\u00f1ece a posici\u00f3n dun astro no ceo. Unha vez obtida a declinaci\u00f3n, o valor obtido ser\u00e1 a declinaci\u00f3n aparente e se se desexa co\u00f1ecer a declinaci\u00f3n real \u00e9 preciso ter en conta as correcci\u00f3ns debidas \u00e1 paralaxe e aberraci\u00f3n anual, \u00e1 precesi\u00f3n e \u00e1 nutaci\u00f3n. Ademais, se o astro pertence ao Sistema Solar haber\u00e1 que ter en consideraci\u00f3n o valor da paralaxe di\u00farna. Repres\u00e9ntase por Dec ou \u03b4."}
{"id": "224050", "revid": "56817", "url": "https://gl.wikipedia.org/wiki?curid=224050", "title": "Alelopat\u00eda", "text": "En bot\u00e1nica ch\u00e1mase alelopat\u00eda ao fen\u00f3meno de interferencia qu\u00edmica que consiste na liberaci\u00f3n de susbstancias qu\u00edmicas por parte dunha planta que son dani\u00f1as para outras plantas competidoras.\nO mesmo concepto est\u00e9ndese \u00e1s relaci\u00f3ns de competencia bioqu\u00edmica entre os outros seres vivos.\nO termo alelopat\u00eda creouse no ano 1937 polo cient\u00edfico Hans Molisch base\u00e1ndose nas verbas gregas que significan \"dano mutuo\".\nA incompatibilidade que \u00e9 apreciada entre algunhas \u00e9 por mor da liberaci\u00f3n de substancias vol\u00e1tiles, xeralmente por parte das follas, ou pola excreci\u00f3n de toxinas a trav\u00e9s das ra\u00edces.\nAs interferencies alelop\u00e1ticas acostuman ser provocadas pola combinaci\u00f3n de diversas substancias.\nAs funci\u00f3ns prexudicadas m\u00e1is frecuentes son a asimilaci\u00f3n de nutrientes, o crecemento, a fotos\u00edntese, a respiraci\u00f3n, a s\u00edntese de prote\u00ednas, a permabilidade da membrana celular e mais a actividade encim\u00e1tica.\nEn moitos casos a acci\u00f3n inhibidora vai a cargo de compostos fen\u00f3licos coma por exemplo os que fan que o xirasol dificulte o crecemento da soia ou que as follas do pi\u00f1eiro interfiran no crecemento doutras plantas .\nNo chamado \"cansazo\" ou \"esgotamento dos solos\" despois de anos de monocultivo estar\u00eda implicado, entro outros factores, o fen\u00f3meno alelop\u00e1tico.\n\u00c9 moi sonado en Galicia a alelopat\u00eda que producen os compostos das follas do eucalipto, que dificultan a xermolaci\u00f3n de moitas outras especies no subsolo dos eucaliptais."}
{"id": "224057", "revid": "89787", "url": "https://gl.wikipedia.org/wiki?curid=224057", "title": "Ferrocarrils de la Generalitat Valenciana", "text": "Ferrocarrils de la Generalitat Valenciana (FGV) \u00e9 unha empresa p\u00fablica dependente da Generalitat Valenciana (segundo o artigo 20 do Estatuto de Autonom\u00eda da Comunidade Valenciana) que xestiona as li\u00f1as f\u00e9rreas de ancho m\u00e9trico que se estenden exclusivamente pola Comunidade Valenciana e que estaban anteriormente rexidas por Ferrocarriles Espa\u00f1oles de V\u00eda Estrecha (FEVE).\nFGV pos\u00fae d\u00faas grandes redes nas cidades de Valencia (MetroValencia) e Alacant (TRAM)."}
{"id": "224058", "revid": "89787", "url": "https://gl.wikipedia.org/wiki?curid=224058", "title": "Beji Caid el Sebsi", "text": "Beji Caid el Sebsi, nado en Sidi Bou Said, Tunisia, o 29 de novembro de 1926 e finado en Tunes o 25 de xullo de 2019, foi un pol\u00edtico e avogado tunisiano, que foi presidente de Tunisia de 2014 ata a s\u00faa morte en 2019. \nOcupou o posto de primeiro ministro desde o 27 de febreiro de 2011, trala dimisi\u00f3n de Mohamed Ghannouchi como consecuencia dunha forte presi\u00f3n popular, no contexto da revoluci\u00f3n que expulsou do poder ao presidente Zine el-Abidine Ben Ali. Foi sucedido o 24 de decembro de 2011 por Hamadi Jebali, logo de celebrarse elecci\u00f3ns.\nM\u00e1is tarde fundou o partido Nidaa Tounes, co que se presentou \u00e1s elecci\u00f3ns presidenciais de 2014, resultando vencedor en segunda volta.\nFoi decano do Colexio de Avogados da Tunisia e ministro das relaci\u00f3ns exteriores durante o goberno de Habib Bourguiba."}
{"id": "224059", "revid": "98629", "url": "https://gl.wikipedia.org/wiki?curid=224059", "title": "Pobo fula", "text": "Os fula ou fulani (tam\u00e9n chamados peul ou fulbe) (en fula: Ful\u0253e), son o pobo n\u00f3made m\u00e1is grande do mundo, cuxa orixe \u00e9 desco\u00f1ecida. Espallados pola \u00c1frica occidental, a maior\u00eda moran no Sahel, onde, xunto aos hausa, suman arredor de 30 mill\u00f3ns. At\u00f3panse tam\u00e9n no Mal\u00ed (1,6 mill\u00f3ns), en Nixeria, na Guinea (1,4 mill\u00f3ns), no Camer\u00fan (1,1 mill\u00f3ns), o Senegal (1 mill\u00f3n), o N\u00edxer (950.000), Burkina Faso (550.000), Guinea-Bissau (210.000) e en n\u00famero menor en Ghana, Mauritania, Serra Leoa, Togo e o Chad. Tam\u00e9n aparecen no sur de Exipto, Libia e o Sud\u00e1n. Os fulas non son o grupo maioritario en ning\u00fan destes pa\u00edses, ag\u00e1s na Guinea. Son pobos tradicionalmente n\u00f3mades que pratican o pastoreo. Falan fulfulde ou fula e estiveron entre os primeiros grupos africanos que acolleron o islam.\nEtimolox\u00eda.\nOs \"fulani\" son un dos pobos que m\u00e1is denominaci\u00f3ns recibe. Autodenom\u00ednase \"fulbe\" (en singular: \"pullo\" ou \"foulah\"), malia estar moi espallado o nome \"fulani\" co que lle chaman os hausa e os pobos do S\u00e1hara, as\u00ed coma exploradores e etn\u00f3grafos de fala inglesa. Tam\u00e9n \u00e9 frecuente a denominaci\u00f3n \"fulbe\" que lles dan os mand\u00e9 e mais a de \"peul\" que lle deron os wolof, a cal adoptaron os exploradores e etn\u00f3grafos de fala francesa.\nCaracter\u00edsticas f\u00edsicas.\nO fula, malia seren clasificados no complexo de pobos sudaneses, non comparten demasiadas caracter\u00edsticas f\u00edsicas con estes. Xeralmente, te\u00f1en a pel de cor caoba clara, a complexi\u00f3n espigada, o nariz recto ou algo curvo (xamais chato), os ollos amendoados e o pelo magro, non tan crecho como as tribos veci\u00f1as.\nOrixe.\nT\u00e9\u00f1ense estudado moitas hip\u00f3teses arredor da orixe desta etnia.\nPor mor \u00e1s citadas caracter\u00edsticas f\u00edsicas, ademais das manifestaci\u00f3ns art\u00edsticas, tr\u00e1tase dun pobo mestizo. Moitos consideraron a hip\u00f3tese dunha orixe afastada do continente africano. Alg\u00fans sit\u00faana no sur do C\u00e1ucaso, outros no actual Iemen.\nPor\u00e9n, a lingua dos fula clasif\u00edcase na rama ling\u00fc\u00edstica de N\u00edxer-Congo \u2014malia agupala outros nas linguas afroasi\u00e1ticas xunto idiomas achegados coma o hausa ou o b\u00e9rber\u2014. As\u00ed pois, moitos situar\u00edan as s\u00faas orixes nas marxes do Nilo; outros opinan que este pobo \u00e9 o resultado dunha mestizaxe entre pobos sudaneses e n\u00f3mades do S\u00e1hara.\nHistoria.\nOs primeiros datos sobre os fula rem\u00f3ntanse ao s\u00e9culo IX, cando moraban entre a curva do r\u00edo N\u00edxer e a conca do Volta Negro. A principios do s\u00e9culo XII, por mor da presi\u00f3n isl\u00e1mica (relixi\u00f3n que daquela rexeitaban) fuxiron cara distintas zonas, espall\u00e1ndose deste xeito por toda a \u00c1frica Occidental, mais os seus meirandes focos foron o macizo de Fouta Djallon, o Val do Senegal, Macina e mais a zona que corresponder\u00eda ao actual norte de Nixeria.\nDurante os dous s\u00e9culos a seguir, ficaron baixo o dominio do Imperio de Mal\u00ed, at\u00e9 comezaren a rivalidade co nacente Imperio songhay. Logo, os fulani, liderados por Tenguela I, conseguiron a autonom\u00eda do Estado de Bundu (localizado na actual Senegambia), a cal lles durou pouco, xa que o Imperio Shongai tivo tanta influencia que estendeu o seu poder at\u00e9 aquelas latitudes, sometendo as\u00ed a todos os pobos conquistados.\nA finais do s\u00e9culo XV reagrup\u00e1ronse de novo no Fouta Djallon, con capital en Timbo, liderados por Koli Tenguela, fillo do anterior, o cal creou a dinast\u00eda dos \"Siratigui\" e rematou convert\u00e9ndose ao islam. A partir do s\u00e9culo XVII, eetenderon o seu territorio por zonas achegadas ao Fouta Djallon e polo Macina, enfront\u00e1ndose as\u00ed coas poboaci\u00f3ns aut\u00f3ctonas de ditas terras.\nDurante os s\u00e9culos XV e XVII, pa\u00e1cticamente todos os fulani se converteran ao islam, m\u00e1is concretamente a un movemento relixioso chamado Kadiriya, convert\u00e9ndose as\u00ed na primeira etnia saheliana en acoller esta relixi\u00f3n. S\u00f3 durante aqueles s\u00e9culos chgaron a convivir pacificamente cos hausas nas terras do actual norte de Nixeria, aos cales lles serv\u00edan coma conselleiros relixiosos.\nEn Macina, durante o s\u00e9culo XVIII, fundouse outro reino fula, con capital en Hamdallayi, cuxa figura estelar foi \"cheik\u00fa\" Amad\u00fa, tam\u00e9n co\u00f1ecido coma o \"Emir dos crentes\".\nA\u00ednda que sen d\u00fabida algunha, o suceso hist\u00f3rico m\u00e1is importante protagonizado polos fulani ou peul foi a Xihad fulani, unha campa\u00f1a militar que libraron contra os seus veci\u00f1os hausas. Hab\u00eda problemas entrambos por mor de que os hausas ti\u00f1an pouca convici\u00f3n no islam, chegando a mesturar ritos musulm\u00e1ns con pr\u00e1cticas animistas. Os fulani eran moito m\u00e1is devotos, \u00e9 m\u00e1is, ti\u00f1an unha figura chamada Usman Dan Fodio. Este atra\u00eda a moitos crentes que ollaban escandalizados as pr\u00e1cticas dos xefes hausas e que admiraban o misticismo relixioso de Dan Fodio. Ser\u00edan estes fieis os que nomear\u00edan Comandante dos Crentes e lle acompa\u00f1ar\u00edan o 21 de febreiro de 1804 na s\u00faa viaxe de Gobir a Gudu, e, rememorando esta semellanza coa \"h\u00e9xira\" musulm\u00e1, declarou a xihad rebel\u00e1ndose contra os hausa. \u00c1 revolta un\u00edronse s\u00fabditos dos hausa que odiaban a estes reis, as\u00ed coma fulanis n\u00f3mades non musulm\u00e1ns (no bando dos hausa). Contodo, a yijad produciu unha alta conciencia isl\u00e1mica no norte do Camer\u00fan e serviu de factor unificador para os hausa cos fula.\nContra 1810, os fulani conquistaron o pa\u00eds hausa, espallando as\u00ed a xihad cara o leste, o que desembocar\u00eda nun imperio creado por Usman Dan Fodio e que se estend\u00eda en toda a zona saheliana comprendida entre o Camer\u00fan e o Macina, abranguendo a s\u00faa capial en Sokoto. De a\u00ed que se co\u00f1ecera co nome de Califato de Sokoto. Puxo en pr\u00e1ctica as\u00ed a s\u00faa teor\u00eda pol\u00edtica, con catro visires con funci\u00f3ns claramente diferenciadas.\nPara garantir unha mellor administraci\u00f3n do Imperio, Usman dividiuno en d\u00faas partes. A oriental, entregoulla a seu fillo Bello, e a occidental, a seu fillo Abdallah. A unidade imperial foise languidecendo co tempo, e, en 1860 xa non ficaba pegada ningunha desta unidade. A desaparici\u00f3n deste reino consagrar\u00eda que os fulani se ciscasen por gran parte do continente africano.\nOs fula na actualidade.\nSenegambia.\nOs fulani do Senegal e de Gambia moran na s\u00faa maior\u00eda na zona central do pa\u00eds.\nMal\u00ed e Guinea.\nEn Mal\u00ed moran principalmente no gran delta interior do r\u00edo N\u00edxer, na rexi\u00f3n de Mopti. Na Guinea moran principalmente na rexi\u00f3n de Fouta-Djallon. No proceso de descolonizaci\u00f3n os fulani formaron un propio partido pol\u00edtico, pero co xurdimento do Partido Democr\u00e1tico da Guinea, de Ahmed Seku Tour\u00e9, aquel perdeu gran parte do seu poder.\nCamer\u00fan.\nOs fulani do Camer\u00fan moran na parte setrentrional do pa\u00eds, que conquistaron durante a yijad do s\u00e9culo XIX. Foron influentes durante o per\u00edodo colonial e, trala independencia en 1960, apoiaron ao presidente do Camer\u00fan, Ajmad\u00fa Ajidyo. Coa dimisi\u00f3n de Ajidyo, en 1982, reduciuse a influencia social, econ\u00f3mica e pol\u00edtica dos fula.\nN\u00edxer, Burkina Faso e Guinea-Bissau.\nA meirande parte dos peul que moran en N\u00edxer emigraron a este pa\u00eds dende Nixeria durante o per\u00edodo colonial. Viven principalmente ao longo do r\u00edo N\u00edxer. En Burkina Faso conc\u00e9ntranse no norte e no leste, e na Guinea-Bissau moran unha extensa rexi\u00f3n entre as cidades de Gab\u00fa e Bafat\u00e1.\nXeito de vida.\nEconom\u00eda.\nBasicamente n\u00f3made e pastoral, a riqueza at\u00f3pase no n\u00famero de gando que un te\u00f1a. Cr\u00edan bois, vacas, cabras, ovellas... Parte dos produtos que elaboran son comercializados. Tradicionalmente, trocaban carne e leite por especias e froitas con outros pobos. Actualmente, os fulani poden chegar a comercializar a grande escala os seus produtos (l\u00e1cteos principalmente), alg\u00fans at\u00e9 os exportan a outros pa\u00edses africanos; o que demostra que te\u00f1en un sistema produtivo moi eficiente, que serviu de exemplo incluso para algunhas multinacionais occidentais.\nO xefe da familia decide o nivel de produci\u00f3n do leite e o seu sino, mentres que as mulleres deciden canto do leite destinado a elas (a que non \u00e9 destinada a elas, ser\u00e1 para alimentar as cr\u00edas do gado) se gardar\u00e1 para o autoconsumo e canta se vender\u00e1. \nAs mulleres xamais acostuman vender o leite fresco; previamente o procesan:\nEn tempada h\u00famida: Primeiro, fan a manteiga, e, co leite desnatado sobrante fan un l\u00edquido chamado \"nono\" (mestura de leite, azucre, e un gran mo\u00eddo chamado \"fura\"). Ademais, preparan un queixo tenro que cortan en cubos e friten.\nEn tempada seca: Ao \"nono\" eng\u00e1deselle auga e mais \"kuka\", que \u00e9 o \u00e1cido que se atopa no froito do baobab, moi rico en vitamina C.\nCostumes.\nAntes de adoptar o islam, os fulani dic\u00edan proceder dun para\u00edso chamado \"O Pa\u00eds de Heli e Yoyo\", unhas terras con abundantes recursos naturais e onde reinaba a fortuna e a vida (O equivalente ao Para\u00edso dos cristi\u00e1ns), lugar que creara Gueno, o deus creador. Conta a lenda que, con tanta abundancia, os habitantes do \"Pa\u00eds de Heli e Yoyo\" torn\u00e1ronse mesqui\u00f1os e ru\u00edns. As\u00ed Gueno, o deus creador, encheuse deles, decidindo as\u00ed crear a Njeddo Dewal, a nai de todas as calamidades (o equivalente ao demo).\nComo tense demostrado ao longo da historia africana, dende que adoptaron o islam, son bastante teoc\u00e9ntricos e moi devotos, os nenos van a escolas cor\u00e1nicas, onde aprenden o \u00e1rabe coma unha lengua sagrada. A\u00ednda que xa escasos, a\u00ednda existen casos de poligamia.\nContodo, a\u00ednda hai pr\u00e1cticas pre-isl\u00e1micas que non abandonaron (que adoitan estar prohibidas en bastantes pa\u00edses):\n-Ritos de iniciaci\u00f3n (circuncisi\u00f3n do pene en nenos, e, en menor medida, mutilaci\u00f3n do cl\u00edtoris nas nenas). Faise entre os 7 e os 14 anos, xa que os fulani dividen as fases da vida de 7 en 7.\n-\"Sharot\" ou proba de paus: Dous mozos danse mutuamente con paus por quendas.\n-As s\u00faas prioridades, sobre todo nos sungrupos bororo e fulb\u00e9 nai (a seguir) son: o gado, a beleza e a familia.\nOrganizaci\u00f3n social dos fulani.\nNon todos os fulani son gandeiros ou n\u00f3mades; moito menos na actualidade, onde circunstancias como a desertizaci\u00f3n ou a globalizaci\u00f3n poden chegar a persuadir para levares un xeito de vida sedentario ou urbano.\nOutrora posu\u00edan un sistema feudal, formado pola aristocracia, o \"rimbe\" ou persoas ceibas, os \"matchube\" ou escravos, os cales se divid\u00edan \u00e1 s\u00faa vez en dom\u00e9sticos ou servos. Os relixiosos e os artes\u00e1ns formaban castes a parte.\nHoxe en d\u00eda, pos\u00faen unha organizaci\u00f3n algo cambiada, este sistema social acent\u00faase a medida que nos despracemos cara o oriente o antigo califato de Sokoto (Nixeria, Camer\u00fan...)\nTorob\u00e9.\nEn fulfude, quere dicir \"o que reza con n\u00f3s\". Descendentes dos antiuos artist\u00f3cratas e do \"clan\" de Usman Dan Fodio; moitos mestur\u00e1ronse con hausas e con tukolor. Xa non son n\u00f3mades, mais conservan a terra e os seus numerosos raba\u00f1os, serv\u00edndose de vasalos e servos para os coidar. Pos\u00faen riquezas e te\u00f1en contacto co mundo occidental.\nAs mulleres destes non venden directamente os seus produtos l\u00e1cteos; v\u00e9ndenllo a un intermediario.\nFulb\u00e9 Sure.\n\"Peul de cidade\". Abandonaron totalmente o nomadismo gandeiro para se dedicar ao comercio.\nFulb\u00e9 Ladde.\n\"Peul de matogueira\". Non abandoron de todo a vida n\u00f3made. Recorren \u00e1 agricultura por mor a que non pos\u00faen gado de abondo. Combinan ciclos sedentarios agr\u00edcolas con desprazamentos na procura de pasteiros.\nFulb\u00e9 Nai.\nConservan o seu nomadismo tradicional e o seu fanatismo relixioso musulm\u00e1n, e desprezan os que perderon estas caracter\u00edsticas. Adoitan coidar o gado dos \"torob\u00e9\".\nBororo ou Woddab\u00e9.\n\u00c9 o banzo social m\u00e1is baixo, conservan todas as caracter\u00edsticas dos fulani pre-isl\u00e1micos (son animistas). Div\u00eddense por clans, e practican nomadismo estacional, despraz\u00e1ndose por zonas sahelianas. Levan ao extremo os coidados corporais. Alg\u00fans adoitan ser servos dos \"torob\u00e9\"."}
{"id": "224060", "revid": "1410", "url": "https://gl.wikipedia.org/wiki?curid=224060", "title": "Bohuslav Martin\u016f", "text": "Bohuslav Martin\u016f, nado o 8 de decembro de 1890 na localidade bohemia de Poli\u010dka (daquela no Imperio Austroh\u00fangaro) e finado o 28 de agosto de 1959 en Liestal (Su\u00edza), foi un compositor checo.\nTraxectoria.\nBohuslav Martin\u016f naceu na torre da Igrexa de San Xaime, na localidade de Poli\u010dka (actual Rep\u00fablica Checa) o 8 de decembro de 1959, fillo de Ferdinand Martin\u016f (zapateiro e vix\u00eda da torre) e Karolina Martin\u016f. Aos sete anos comeza a asistir a clase na escola de Poli\u010dka, onde nunca se graduar\u00eda; ese mesmo ano comeza a recibir clases de viol\u00edn da man do sastre local e profesor de m\u00fasica Josef Cernovsky."}
{"id": "224061", "revid": "23204", "url": "https://gl.wikipedia.org/wiki?curid=224061", "title": "Fulani", "text": ""}
{"id": "224062", "revid": "23204", "url": "https://gl.wikipedia.org/wiki?curid=224062", "title": "Fulbe", "text": ""}
{"id": "224063", "revid": "23204", "url": "https://gl.wikipedia.org/wiki?curid=224063", "title": "Peul", "text": ""}
{"id": "224064", "revid": "1131", "url": "https://gl.wikipedia.org/wiki?curid=224064", "title": "SimCity 2000", "text": "SimCity 2000, abreviado SC2K, \u00e9 un videoxogo de simulaci\u00f3n baseado na creaci\u00f3n de cidades. Foi a secuela do SimCity orixinal, e o segundo da serie SimCity. Maxis publicouno no ano 1993 para ordenadores Apple Macintosh e MS-DOS. Posteriormente, public\u00e1rono tam\u00e9n para Amiga (1994), Microsoft Windows (1995), SNES (1995), Sega Saturn (1995), PlayStation (1996), Nintendo 64 (1998), Pocket PC (1999) e Game Boy Advance (2003).\nEn 1995, SimCity 2000 recibiu o galard\u00f3n de \"Mellor Xogo de Estratexia\"."}
{"id": "224065", "revid": "23204", "url": "https://gl.wikipedia.org/wiki?curid=224065", "title": "Lingua fula", "text": "A lingua fula (tam\u00e9n chamada peul, fulani, pulaar, fulbe, fulfulde) \u00e9 unha lingua de \u00c1frica Occidental, especialmente da \u00c1frica subsahariana m\u00e1is pr\u00f3xima ao Sahel, falada pola etnia fula, que abrangue dende Senegal at\u00e9 o Camer\u00fan e o Sud\u00e1n. \u00c9 falada por unhas 10-16 mill\u00f3ns de persoas e ten un status de lingua oficial en Mauritania, Senegal, Mal\u00ed, Guinea, Burkina Faso, N\u00edxer, Nixeria e mais no Camer\u00fan.\nFonolox\u00eda.\nO inventario de consoantes do fula \u00e9 o seguinte:\nNalg\u00fans dialectos do fula non existe a serie de implosivas. Polo demais o inventario anterior \u00e9 moi semellante \u00e1 da lingua wolof, coa excepci\u00f3n de que nesa outra lingua atl\u00e1ntica non existe nin serie de implosivas nin a oclusiva glotal.\nXeitos de escritura.\nalfabeto latino.\nCando se escribe \u00fasase o alfabeto latino, con alg\u00fans caracteres adicionais para representais fonemas ou sons espec\u00edficos (ex. \"implosiva B, implosiva D, velar N [sons coma o grafo \"nh\" galego en \"unha\" por exemplo], palatal N, exectiva Y\"). O ap\u00f3strofo () \u00fasase coma unha pausa glotal. En Nixeria substit\u00fae , e no Senegal \u00f1 \u00fasase no canto de .\nAlfabeto fula.\na, aa, b, mb, \u0253, c, d, nd, \u0257, e, ee, f, g, ng, h, i, ii, j, nj, k, l, m, n, \u014b, ny (ou \u00f1 ou \u0272), o, oo, p, r, s, t, u, uu, w, y, \u01b4\nAs letras q, x, z s\u00f3 se empregan nalg\u00fans casos en estranxeirismos. No pular da Guinea atopamos unha letra adicional: \u0260.\nEscritura \u00e1rabe.\nO fula tam\u00e9n se escribiu no pasado con caracteres \u00e1rabes ou \"Ajami\" pero foi antes da colonizaci\u00f3n. Nalgunhas zonas da Guinea a\u00ednda os usan."}
{"id": "224066", "revid": "85894", "url": "https://gl.wikipedia.org/wiki?curid=224066", "title": "Jos\u00e9 Gonz\u00e1lez Marquina", "text": "Jos\u00e9 Gonz\u00e1lez Marquina, nado en Pontedeva o 8 de decembro de 1929, \u00e9 un pol\u00edtico galego do PPdeG.\nTraxectoria.\nFoi nomeado alcalde de Pontedeva en 1970. Nas primeiras elecci\u00f3ns democr\u00e1ticas presentouse \u00e1 alcald\u00eda de Pontedeva pola UCD, sendo elixido alcalde. Nas municipais de 1983 presentouse por Coalici\u00f3n Galega, volvendo ser elixido con maior\u00eda absoluta. Volveu ser elixido en 1987 por CPG e en 1991 por Centristas de Galicia. En 1995 presentouse polo PPdeG e foi reelixido con maior\u00eda absoluta, o mesmo que en 1999. Nas municipais de 2003 foi elixido alcalde grazas ao apoio dos independentes (un grupo escindido do PPdG). En 2007 deixou a alcald\u00eda."}
{"id": "224067", "revid": "1987", "url": "https://gl.wikipedia.org/wiki?curid=224067", "title": "R\u00edo Corrib", "text": "O r\u00edo Corrib (en irland\u00e9s \"Abhainn na Gaillimhe\") \u00e9 un r\u00edo de Irlanda. Nace no Lago Corrib, atravesa a cidade de Galway e desemboca na Ba\u00eda de Galway. Ten a peculiaridade de ser un dos r\u00edos m\u00e1is curtos de Europa, con s\u00f3 seis quil\u00f3metros de lonxitude dende o lago ata o Atl\u00e1ntico. O r\u00edo \u00e9 moi popular entre os caiaquistas debido \u00e1s boas condici\u00f3ns que ofrece para a pr\u00e1ctica deste deporte."}
{"id": "224069", "revid": "17467", "url": "https://gl.wikipedia.org/wiki?curid=224069", "title": "Elecci\u00f3ns Auton\u00f3micas de Galicia 2012", "text": ""}
{"id": "224070", "revid": "89787", "url": "https://gl.wikipedia.org/wiki?curid=224070", "title": "Fantas\u00eda heroica", "text": "Fantas\u00eda heroica ou fantas\u00eda \u00e9pica \u00e9 un subx\u00e9nero da fantas\u00eda, principalmente da literatura, e tam\u00e9n presente na historieta, o cinema fant\u00e1stico e os xogos de rol, caracterizado pola presenza de seres mitol\u00f3xicos ou fant\u00e1sticos, a ambientaci\u00f3n ficticia de car\u00e1cter medieval, antigo, indefinido ou, en calquera caso, sobre a base de sociedades tecnoloxicamente atrasadas, e un forte compo\u00f1ente m\u00e1xico e \u00e9pico. Difer\u00e9nciase do relato fant\u00e1stico en que os elementos claramente ficticios e os posibles ou reais harmonizan entre si, non creando tensi\u00f3ns, sen\u00f3n sendo unhas continuaci\u00f3ns coherentes dos outros.\nO x\u00e9nero est\u00e1 errroneamente asociado \u00e1 ciencia ficci\u00f3n, xa que pos\u00fae trazos moi distintos, debido \u00e1 denominaci\u00f3n inicial de \"science fantas\", pronto substitu\u00edda por fantas\u00eda heroica, intercambiable na maior\u00eda dos casos polo de \"espada e bruxar\u00eda\", inventado por Fritz Leiber en 1966. Nunha introduci\u00f3n a un libro de Conan deuse unha definici\u00f3n que, a\u00ednda que deixa f\u00f3ra os avances e as tramas de finais do s\u00e9culo pasado e do presente, d\u00e1 unha idea de como tivo a s\u00faa orixe:"}
{"id": "224071", "revid": "6939", "url": "https://gl.wikipedia.org/wiki?curid=224071", "title": "Xogos de rol", "text": ""}
{"id": "224072", "revid": "89787", "url": "https://gl.wikipedia.org/wiki?curid=224072", "title": "Fritz Leiber", "text": "Fritz Reuter Leiber Jr., nado o 24 de decembro de 1910 e finado o 5 de setembro de 1992, foi un popular novelista e contista norteamericano dos x\u00e9neros de fantas\u00eda, terror e ciencia ficci\u00f3n. As s\u00faas novelas de ciencia ficci\u00f3n \"The Big Time\" (1958) e \"The Wanderer\" (1964) e os contos \"Gonna Roll the Bones\" (1967), sobre un tah\u00far que xoga aos dados coa morte, e \"Ship of Shadows\" (1970) proporcion\u00e1ronlle varios premios Hugo e Nebula."}
{"id": "224073", "revid": "89787", "url": "https://gl.wikipedia.org/wiki?curid=224073", "title": "Tempada 2012-13 da KHL", "text": "A tempada 2012-2013 da Kontinental Hockey League \u00e9 a quinta tempada desta competici\u00f3n euroasi\u00e1tica de h\u00f3ckey sobre xeo. A liga est\u00e1 formada por 26 equipos, dous m\u00e1is ca na tempada anterior (na pr\u00e1ctica tres, xa que o Lokomotiv Yaroslavl retirouse da competici\u00f3n esa tempada a causa do accidente a\u00e9reo), repartidos en d\u00faas conferencias (leste e oeste) de d\u00faas divisi\u00f3ns cada unha. Nesta edici\u00f3n os equipos proceden de sete pa\u00edses distintos, sendo Rusia, ao igual que nas edici\u00f3ns pasadas, o pa\u00eds que m\u00e1is equipos achega con 20, mentres que Belar\u00fas, Casaquist\u00e1n, Eslovaquia, Letonia, Rep\u00fablica Checa e Ucra\u00edna achegan un equipo cada un. Cada equipo xogar\u00e1 un total de 52 partidos.\nA liga comezou o 4 de setembro de 2012 coa disputa da Lokomotiv Cup entre os finalistas da tempada anterior, e finalizar\u00e1 en abril do 2013, cando est\u00e1 previsto que se xogue a final.\nTrocos na liga.\nTrocos nos equipos.\nLogo dunha tempada sen competir a causa do accidente a\u00e9reo, o Lokomotiv Yaroslavl volveu \u00e1 competici\u00f3n. Por outra banda, o Lev Poprad disolveuse logo dunha tempada, cre\u00e1ndose un novo equipo co mesmo nome en Praga (Rep\u00fablica Checa), o Lev Praha, convert\u00e9ndose no primeiro equipo checo en disputar a KHL.\nAdemais do Lev Praha, dous equipos m\u00e1is conformaron a expansi\u00f3n da liga: o Slovan Bratislava uniuse \u00e1 liga e continuou a presenza de Eslovaquia na liga trala disoluci\u00f3n do equipo de Poprad, mentres que o HC Donbass de Donetsk converteuse no primeiro representante de Ucra\u00edna na competici\u00f3n.\nLiga regular.\nClasificaci\u00f3n das divisi\u00f3ns.\nConferencia Oeste\nConferencia Leste\nClasificaci\u00f3n das conferencias.\nAs clasificaci\u00f3ns das conferencias determinar\u00e1n os enfrontamentos do play-off. As d\u00faas primeiras prazas de cada conferencia est\u00e1n reservadas para os campi\u00f3ns de divisi\u00f3n.\nL\u00edderes da liga.\nM\u00e1ximos anotadores.\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"PX = Partidos xogados; Min = Minutos xogados; V = Vitorias; D = Derrotas; GC = Goles en contra; SO = Shutouts; SV% = Porcentaxe de paradas; GAA = Medias de goles en contra\"\nPlay-offs.\nOs play-offs comezaron o 20 de febreiro de 2013. O sexto e \u00faltimo partido das series finais da Copa Gagarin xogouse o 17 de abril de 2013.\nO campi\u00f3n da edici\u00f3n 2012-2013 da KHL foi o Dynamo Moscova.\nL\u00edderes do play-off.\nMellores porteiros.\n&lt;/small&gt;\n\"GP = Partidos xogados; Min = Minutos xogados; W = Vitorias; L = Derrotas; SOL = Derrota en \"Shootout\"; GA = Goles en contra; SO = Shutouts; SV% = Porcentaxe de paradas; GAA = Media de goles en contra\""}
{"id": "224080", "revid": "23562", "url": "https://gl.wikipedia.org/wiki?curid=224080", "title": "Abelles", "text": ""}
{"id": "224081", "revid": "23562", "url": "https://gl.wikipedia.org/wiki?curid=224081", "title": "C.R Liceo Franc\u00e9s", "text": ""}
{"id": "224082", "revid": "23562", "url": "https://gl.wikipedia.org/wiki?curid=224082", "title": "BUC", "text": ""}
{"id": "224084", "revid": "89787", "url": "https://gl.wikipedia.org/wiki?curid=224084", "title": "Marat\u00f3n Internacional de Praga", "text": "O Marat\u00f3n Internacional de Praga, co\u00f1ecido por motivos de patrocinio por Volkswagen Prague Marathon cel\u00e9brase anualmente na cidade de Praga (Rep\u00fablica Checa). A competici\u00f3n naceu en 1995 e medrou ata converterse nun importante marat\u00f3n, conseguindo o status de IAAF Gold Label. De acordo cos medios de comunicaci\u00f3n, \u00e9 o marat\u00f3n m\u00e1is internacional do mundo, con dous terzos dos seus corredores procedentes de 55 pa\u00edses. O marat\u00f3n de Praga \u00e9 tam\u00e9n o s\u00e9timo m\u00e1is r\u00e1pido e foi votado como o m\u00e1is fermoso do mundo.\nO Marat\u00f3n de Praga ten lugar durante unha fin de semana completa e comprende varios eventos, inclu\u00edndo o Volkswagen Prague Marathon, o Volkswagen Family Minimarathon 4,2\u00a0km, o Allianz Eco Walk 2\u00a0km, e o evento de patinaxe In-line party de 6,5\u00a0km. O Hervis Prague Half Marathon, que tam\u00e9n ten o status IAAF Gold Label, cel\u00e9brase cada mes de marzo ou abril.\nDende a s\u00faa creaci\u00f3n en 1995, a carreira masculina foi dominada polos atletas do leste de \u00c1frica, en particular cos atletas kenyatas, que ga\u00f1aron un total de 13 t\u00edtulos. O portugu\u00e9s H\u00e9lder Ornelas converteuse no primeiro e \u00fanico europeo en ga\u00f1ar o Marat\u00f3n de Praga en 2007. As campioas da carreira proceden principalmente de Rusia e Kenya, sendo a belarusa Elena Vinitskaya a corredora con m\u00e1is vitorias da historia da carreira con tres vitorias consecutivas entre 1996 e 1998. Eliud Kiptanui \u00e9 o atleta que pos\u00fae na actualidade o r\u00e9cord masculino cunha marca de 2:05:39 horas, mentres que Lydia Cheromei pos\u00fae o r\u00e9cord feminino cunha marca de 2:22:34 horas.\nGa\u00f1adores/as.\nLenda:"}
{"id": "224089", "revid": "22570", "url": "https://gl.wikipedia.org/wiki?curid=224089", "title": "Wolfram Alpha", "text": "Wolfram Alpha \u00e9 un motor computacional desenvolvido por Wolfram Research. Wolfram \u00e9 un servizo en li\u00f1a que atopa respostas concretas baseadas en c\u00e1lculos num\u00e9ricos e informaci\u00f3n gardada en bases de datos, non en p\u00e1xinas web ou documentos ligados.\nWolfram Alpha bas\u00e9ase na plataforma computacional Mathematica, escrita polo cient\u00edfico brit\u00e1nico Stephen Wolfram en 1988.\nVisi\u00f3n xeral.\nWofram ofrece respostas concretas a preguntas feitas como as far\u00eda un humano. A p\u00e1xina traballa como o far\u00eda unha investigaci\u00f3n baseada en datos, sen traballar con datos sem\u00e1nticos. Wolfram pode responder a preguntas en ingl\u00e9s como \"Cando naceu Obama?\". A p\u00e1xina d\u00e1 a data como resposta en diversos formatos.\nTam\u00e9n pode responder a preguntas como \"Que idade ti\u00f1a Picasso o 13 de xaneiro de 1945?\":\nage of picasso 1945 january 13\ndando como respota: \"63 years 2 months 19 days\" (63 anos, 2 meses e 19 d\u00edas).\nWolfram Alpha tam\u00e9n pode xerar c\u00f3digos QR:\nqr code http://gl.wikipedia.org/wiki/Portada\nC\u00e1lculos matem\u00e1ticos.\nWolfram incl\u00fae parte das posibilidades matem\u00e1ticas de Mathematica. O programa inform\u00e1tico no que se basea o seu dese\u00f1o.\nWolfram Alpha est\u00e1 escrito en 15 mill\u00f3ns de li\u00f1as de c\u00f3digo de Mathematica (empregando webMathematica e gridMathematica) o c\u00f3digo exec\u00fatase en 10.000 CPU (a\u00ednda que o n\u00famero est\u00e1 a medrar dende o lanzamento).\nWolfram Alpha \u00e9 quen de resolver c\u00e1lculos matem\u00e1ticos con integrais, derivadas, ecuaci\u00f3ns, operaci\u00f3ns con matrices, trigonometr\u00eda ou representaci\u00f3ns gr\u00e1ficas de funci\u00f3ns.\nA p\u00e1xina ten un servizo Pro de pago por subscrici\u00f3n que permite facer operaci\u00f3ns con t\u00e1boas, imaxes, son, XML e ducias de formatos cient\u00edficos especializados, formatos m\u00e9dicos, matem\u00e1ticos e de an\u00e1lise autom\u00e1tico."}
{"id": "224091", "revid": "5863", "url": "https://gl.wikipedia.org/wiki?curid=224091", "title": "Ferdinand Foch", "text": "Ferdinand Foch, nado o 2 de outubro de 1851 en Tarbes (Francia) e finado o 20 de marzo de 1929 foi un mariscal de campo franc\u00e9s, comandante en xefe dos ex\u00e9rcitos aliados durante a primeira guerra mundial. Tam\u00e9n fixo algunha publicaci\u00f3n especializada.\nTraxectoria.\nAlistouse na infanter\u00eda francesa no ano 1870, combatendo na guerra franco-prusiana. Un ano despois ingresou na academia militar dende onde foi destinado \u00e1 artiller\u00eda en 1873.\nEn agosto de 1914, tralo comezo da primeira guerra mundial, tomou o mando do XXX Corpo do ex\u00e9rcito en Nancy. Durante este servizo contivo o avance das forzas alem\u00e1s durante a ofensiva de primavera de 1918 na segunda batalla do Marne, lanzando o contraataque que ser\u00eda o comezo da derrota xermana.\nEn xullo de 1918 foi nomeado Mariscal de Francia, e como tal aceptou a rendici\u00f3n alem\u00e1 en novembro. Tanto polo seu consello durante a guerra polaco-bolxevique de 1920 como pola presi\u00f3n sobre Alema\u00f1a durante a revolta en Polonia de 1923 foi nomeado Mariscal de Polonia. No ano 1919 tam\u00e9n obtivo ese mesmo t\u00edtulo honor\u00edfico do Imperio Brit\u00e1nico.\nExpresou o seu descontento sobre o Tratado de Versalles coa famosa frase: \"Este non \u00e9 un tratado de paz, sen\u00f3n un armisticio de vinte anos\"\nCando o Armisticio de Compi\u00e8gne foi convertido en memorial nacional, foi erixida no lugar unha estatua na s\u00faa honra.\nPublicou \"Des Principes de la Guerre\" (\"Os Principios da Guerra\") en 1903 e \"De la Conduite de la Guerre\" (\"Sobre o Desenvolvemento da Guerra\") en 1904."}
{"id": "224092", "revid": "98629", "url": "https://gl.wikipedia.org/wiki?curid=224092", "title": "Palacio Arcebispal de Praga", "text": "O Palacio Arcebispal de Praga (en checo Arcibiskupsk\u00fd pal\u00e1c v Praze) \u00e9 un edificio de fachada barroca conclu\u00edda en 1765 polo arquitecto Jan Josef Wirch a instancias do arcebispo Anton\u00edn P\u0159ichovsk\u00fd, o edificio est\u00e1 situado na Praza do Castelo (\"Hrad\u010dansk\u00e9 n\u00e1m\u011bst\u00ed\") da capital checa.\nO Palacio tivo varias fases construtivas. Nun primeiro momento foi unha casa da nobreza, residencia, por decisi\u00f3n do emperador Fernando I de Habsburgo, do arcebispo de Praga Anton\u00edn Brus de Mohelnice, quen a reformou en 1564 en estilo renacentista checo. En 1599 constru\u00eduse no seu interior unha capela decorada con frescos de Daniel Alexius de Kv\u011btn\u00e1.\nNo Barroco foi reformado substancialmente por Jan Baptista Mathey entre 1675 e 1679, quen engadiu varias esculturas barrocas no portal, debidas a Ign\u00e1c Platzer o Vello. Ditas esculturas, non obstante, non se conservaron e no ano 1889 foron substitu\u00eddas por outras de Tom\u00e1\u0161 Seidan.\nPolo que respecta ao interior, salientan os sal\u00f3ns do piso nobre, situados no segundo andar, que acollen obras de gran valor, como por exemplo dous bustos g\u00f3ticos sobredourados de San Pedro e San Paulo que datan aproximadamente de 1413. Tam\u00e9n son salientables catro lenzos de Petr Brandl dos Padres da Igrexa, ou os tapices con motivos de indianos realizados a mediados do s\u00e9culo XVIII en talleres parisienses.\nO arquivo do Palacio Arcebispal de Praga garda tam\u00e9n un importante fondo de documentaci\u00f3n hist\u00f3rica relativa \u00e1 historia do arcebispado."}
{"id": "224093", "revid": "5863", "url": "https://gl.wikipedia.org/wiki?curid=224093", "title": "Cedilla", "text": "A cedilla (do castel\u00e1n: \u00abpequeno \"z\"\u00bb) \u00e9 un signo diacr\u00edtico.\nHistoricamente, a cedilla castel\u00e1 (e, por extensi\u00f3n xeogr\u00e1fica, a galegoportuguesa, a portuguesa, a catal\u00e1 e mais a francesa) col\u00f3case soamente baixo un \"c\" orixinado, entre outras posibilidades, dun \"c\" latino palatalizado. Forma, polo tanto, a letra \u00e7 (ce cedillado), pronunciada orixinalmente //, despois convertida en [s].\nA cedilla non forma parte do alfabeto galego da norma actual.\nHistoria.\nA cedilla (\"cedrilla\" na vern\u00e1cula) \u00e9 un pequeno \"z\". A graf\u00eda actual tivo orixe na escrita g\u00f3tica medieval (\u0292). A utilizaci\u00f3n do sinal g\u00f3tico \u00e9 debido \u00e1 limitaci\u00f3n do alfabeto latino. O nome da cedilla prov\u00e9n do castel\u00e1n onde apareceu contra o s\u00e9culo XVII.\nO castel\u00e1n abandonou o uso da cedilla no s\u00e9culo XVIII (o \"\u00e7\" foi substitu\u00eddo por \"z\" ou \"c\" simple antes de \"e\" e \"i\"). O galego tam\u00e9n tendeu ao seu abandono coa perda do seseo total en parte do territorio. No rexurdimento alg\u00fans autores, coma Rosal\u00eda de Castro a\u00ednda a empregaban para representar o seseo. Os outros idiomas pr\u00f3ximos, catal\u00e1n, franc\u00e9s e portugu\u00e9s, cons\u00e9rvana. A variante reintegracionista do galego tam\u00e9n contin\u00faa a empregala indistintamente para os diferentes sons das variedades dialectais [\u0275] ou [s].\nA introduci\u00f3n e a manutenci\u00f3n da cedilla \u00e9 un xeito eficaz e consensual de regular definitivamente o problema da pronuncia ambigua do \"c\" latino. De feito, se o ce cedillado precede un \"a\", un \"o\" ou un \"u\" \u00e9 pronunciado [s], ao contrario do ce non cedillado, que \u00e9 pronunciado [k], cando precede as mesmas vogais. Desta forma, o sinal permite evitar que se renuncie aos v\u00ednculos co pasado, preservando a coherencia gr\u00e1fica da lingua e tornando a escrita menos ambigua. A presenza da cedilla \u00e9 importante nunha palabra, pois deixa clara s\u00faa orixe etimol\u00f3xica, que co galego normativo \u00e9 impos\u00edbel adivi\u00f1ar.\nUso en galego.\nNo galego actual o \"\u00e7\" s\u00f3 se emprega en palabras de orixe estranxeira (\"cacha\u00e7a\") ou en top\u00f3nimos e antrop\u00f3nimos doutras linguas (\"Valen\u00e7a\", \"E\u00e7a\", \"Bar\u00e7a\"). No galego-portugu\u00e9s empregouse en palabras que hoxe se escriben con \"z\" ou \"ci\": (\"espa\u00e7o\": espazo; \"can\u00e7\u00e3o\"/\"can\u00e7om\": canci\u00f3n).\nEn galego reintegracionista \u00e9 utilizada baixo a letra \"c\" para xerar o son [s]/[\u0275] (segundo a variedade dialectal) antes de \"a\", \"o\" e \"u\"."}
{"id": "224094", "revid": "18868", "url": "https://gl.wikipedia.org/wiki?curid=224094", "title": "\u00c7", "text": ""}
{"id": "224095", "revid": "18868", "url": "https://gl.wikipedia.org/wiki?curid=224095", "title": "Ce cedillado", "text": ""}
{"id": "224096", "revid": "1987", "url": "https://gl.wikipedia.org/wiki?curid=224096", "title": "R\u00edo Erne", "text": "O r\u00edo Erne (en irland\u00e9s \"Abhainn na h\u00c9irne\") \u00e9 un r\u00edo de Irlanda que nace no Lago Gowna, no condado de Cavan e atravesa Irlanda do Norte a trav\u00e9s do condado de Fermanagh ata desembocar preto de Ballyshannon, no condado de Donegal. O Erne ten 120 quil\u00f3metros de lonxitude e \u00e9 apto para a pesca da troita. A maior parte da vila de Enniskillen at\u00f3pase nunha insua do Erne.\nO seu nome prov\u00e9n dunha princesa m\u00edtica irlandesa chamada \u00c9irne."}
{"id": "224100", "revid": "18868", "url": "https://gl.wikipedia.org/wiki?curid=224100", "title": "Glycine max", "text": ""}
{"id": "224101", "revid": "5863", "url": "https://gl.wikipedia.org/wiki?curid=224101", "title": "Serveis Ferroviaris de Mallorca", "text": "Serveis Ferroviaris de Mallorca (SFM) \u00e9 unha empresa p\u00fablica espa\u00f1ola que desde 1994 enc\u00e1rgase da explotaci\u00f3n das li\u00f1as de ferrocarril e metro de v\u00eda estreita da illa de Mallorca, coa excepci\u00f3n da li\u00f1a Palma-S\u00f3ller xestionada por Ferrocarril de S\u00f3ller S.A. A empresa est\u00e1 dirixida por un xerente de designaci\u00f3n directa do Goberno Balear.\nA lonxitude de li\u00f1as explotadas por esta empresa \u00e9 de 85\u00a0km, correspondendo 77\u00a0km \u00e1s li\u00f1as puramente ferroviarias e 8\u00a0km ao Metro de Palma.\nHistoria.\nA empresa fundouse en 1994 cando o Goberno Balear recibiu as competencias en materia de xesti\u00f3n e control dos ferrocarr\u00eds p\u00fablicos de v\u00eda estreita que naquel momento hab\u00eda en Mallorca. Ata ent\u00f3n a empresa estatal encargada destes ferrocarr\u00eds era Ferrocarriles Espa\u00f1oles de V\u00eda Estrecha (FEVE).\nDesde ent\u00f3n unha das prioridades da nova empresa foi a recuperaci\u00f3n do ferrocarril mellorando servizos e instalaci\u00f3ns e reabrindo li\u00f1as pechadas. Aumentouse o orzamento permitindo a creaci\u00f3n de novas v\u00edas e uns talleres de reparaci\u00f3n no Pol\u00edgono de Son Fuster (Palma). Restaurouse e reformouse a estaci\u00f3n de Palma e abr\u00edronse novas estaci\u00f3ns para dar servizo aos novos n\u00facleos de poboaci\u00f3n. Renovouse totalmente a frota de trens con unidades da marca CAF.\nEn 1997 comezaron as obras para reabrir o tramo Inca-Sa Pobla finalizando no ano 2000. Ese mesmo ano empezaron as obras de remodelaci\u00f3n da antiga li\u00f1a Inca-Manacor, sendo operativa en 2003.\nDurante estes anos o n\u00famero de usuarios foi crecendo de forma continuada. Actualmente calc\u00falase que o 10% dos desprazamentos realizados no corredor Palma-Inca fanse en ferrocarril e pret\u00e9ndese que alcance o 25%.\nLi\u00f1as.\nFerrocarril.\nAs tres li\u00f1as comparten un tramo com\u00fan de dobre v\u00eda (Palma-Enlla\u00e7), sendo o resto do traxecto de v\u00eda \u00fanica. Os 33\u00a0km deste tramo est\u00e1n electrificados, quedando para un futuro a medio prazo a electrificaci\u00f3n da estaci\u00f3n de Enlla\u00e7 a Manacor e Sa Pobla.\nMetro.\nAproveitando o inicio das obras do ferrocarril de SFM, o presidente das Illas Baleares, Jaume Matas, anunciou a construci\u00f3n da primeira li\u00f1a de metro de Palma. En agosto de 2005 empezaron as obras do t\u00fanel exclusivo do metro ao seu paso polo Pol\u00edgono Industrial de Son Castell\u00f3. A li\u00f1a ten a mesma amplitude de v\u00eda que o resto de li\u00f1as da compa\u00f1\u00eda, un metro, e \u00e9 a \u00fanica completamente electrificada. O metro foi inaugurado en abril de 2007 e pechado cinco meses m\u00e1is tarde, despois de que as instalaci\u00f3ns alag\u00e1sense debido a diversos fallos na construci\u00f3n e principalmente \u00e1 deficiente evacuaci\u00f3n de auga no pol\u00edgono de Son Castell\u00f3. O servizo renovouse en xullo de 2008."}
{"id": "224102", "revid": "89787", "url": "https://gl.wikipedia.org/wiki?curid=224102", "title": "Glycine", "text": "\"Para o amino\u00e1cido, ver o artigo glicina\".\n\"Para a planta rubideira do x\u00e9nero 'Wisteria', ver o artigo glicinia\".\nGlycine Willd. \u00e9 un x\u00e9nero da familia das leguminosas (Fabaceae). A especie m\u00e1is co\u00f1ecida \u00e9 a soia (\" Glycine max\").\nEtimolox\u00eda.\nO nome do x\u00e9nero \"Glycine\" foi introducido orixinalmente por Linneaus na primeira edici\u00f3n de \"Genera Plantarum.\" Deriva do grego \u00ab\"glykys\"\u00bb (doce) refer\u00edndose, probabelmente \u00e1 dozura dos tub\u00e9rculos comest\u00edbeis con forma de pera (\"apios\" en grego) producidos pola rubideira leguminosa ou herb\u00e1cea gateadora,\" Glycine apios\", que agora se co\u00f1ece coma \"Apios americana.\"\nComa outras colleitas de longa domesticaci\u00f3n, o parentesco da soia moderna coas especies de soia que medran de xeito bravo xa non pode ser trazada con ning\u00fan grao de veracidade. \u00c9 unha variedade cultural cun amplo n\u00famero de cultivares.\nTaxonom\u00eda.\nO x\u00e9nero \"Glycine\" div\u00eddese en dous subx\u00e9neros: \"Glycine\" e \"Soja\". \nO subx\u00e9nero \"Soja\" Moench incl\u00fae a soia cultivada, \"Glycine max\", e maila soia brava: \"Glycine soja\". Ambas as d\u00faas especies son anuais. A soia medra s\u00f3 baixo cultivo mentres que \"G. soja\" medra de xeito bravo na China, no Xap\u00f3n, en Corea, en Taiw\u00e1n e mais en Rusia.\nHoxe en d\u00eda, o sux\u00e9nero \"Glycine\" consiste alo menos en 16 especies silvestres perennes: por exemplo, \"Glycine canescens\" e G. tomentella que se distrib\u00faen en Australia e Pap\u00faa Nova Guinea.\nEspecies.\nSubx\u00e9nero \"Glycine\"\nSubx\u00e9nero \"Soja\" (Moench) F.J. Herm. "}
{"id": "224105", "revid": "1987", "url": "https://gl.wikipedia.org/wiki?curid=224105", "title": "R\u00edo Eske", "text": "O r\u00edo Eske (en irland\u00e9s \"Abhainn na hIascaigh\") \u00e9 un r\u00edo de Irlanda. Nace no Lago Eske, \u00f3 sueste do condado de Donegal e despois pasa a car\u00f3n da vila de Donegal antes de desembocar finalmente na Ba\u00eda de Donegal, no Oc\u00e9ano Atl\u00e1ntico. O r\u00edo conta s\u00f3 con 5 quil\u00f3metros de lonxitude, o que o converte, xunto co r\u00edo Corrib, nun dos r\u00edos de Europa m\u00e1is curtos. A pesar diso, o r\u00edo moi co\u00f1ecido pola pesca, sobre todo de troita e salm\u00f3ns."}
{"id": "224106", "revid": "88215", "url": "https://gl.wikipedia.org/wiki?curid=224106", "title": "Pablo Feijoo Ugalde", "text": "Pablo Feijoo Ugalde, nado en Donostia o 18 de maio de 1982, \u00e9 un ex xogador de rugby, capit\u00e1n das selecci\u00f3ns espa\u00f1olas de rugby a XV e VII, coas que debutou en 2002. \u00c9 o s\u00e9timo xogador con m\u00e1is encontros internacionais coa selecci\u00f3n de XV, e o primeiro coa de VII. Participou nos Xogos Ol\u00edmpicos de 2016. A s\u00faa posici\u00f3n no campo era a de medio de mel\u00e9. En 2017 foi nomeado seleccionador espa\u00f1ol de rugby a 7. O seu pa\u00ed, Alfonso Feijoo, tam\u00e9n foi xogador de rugby internacional, seleccionador e presidente da Federaci\u00f3n Espa\u00f1ola dende 2014.\nTraxectoria a nivel de clubs.\nA s\u00faa carreira en clubs transcorre entre Donostia, Madrid e Valladolid, cunha curta esperiencia en Inglaterra. Nos \u00faltimos anos adicouse principalmente \u00e1 selecci\u00f3n de VII, malia que ti\u00f1a ficha nalg\u00fan club e xogaba nel de xeito ocasional. As\u00ed foi en Bera Bera e Cisneros."}
{"id": "224108", "revid": "23204", "url": "https://gl.wikipedia.org/wiki?curid=224108", "title": "Mercadotecnia viral", "text": "A mercadotecnia viral \u00e9 un termo empregado para referirse \u00e1s t\u00e9cnicas de mercadotecnia que tentan explotar redes sociais e outros medios electr\u00f3nicos para producir incrementos exponenciais en \"reco\u00f1ecemento de marca\" (Brand Awareness), mediante procesos de autorreplicaci\u00f3n viral an\u00e1logos \u00e1 expansi\u00f3n dun virus inform\u00e1tico. Ad\u00f3itase basear na boca a boca mediante medios electr\u00f3nicos; usa o efecto de \"rede social\" creado por Internet e os modernos servizos de telefon\u00eda m\u00f3bil para chegar a unha gran cantidade de persoas rapidamente.\nCaracter\u00edsticas.\nTam\u00e9n se usa o termo mercadotecnia viral para describir campa\u00f1as de mercadotecnia encuberta baseadas en Internet, inclu\u00edndo o uso de blogs, de sitios aparentemente afeccionados, e doutras formas de astroturfing dese\u00f1adas para crear a boca a boca para un novo produto ou servizo. Frecuentemente, o obxectivo das campa\u00f1as de mercadotecnia viral \u00e9 xerar cobertura dos medios mediante historias \"infrecuentes\", por un valor moi superior ao orzamento para publicidade da compa\u00f1\u00eda anunciante.\nO termo publicidade viral ref\u00edrese \u00e1 idea que a xente se pasar\u00e1 e compartir\u00e1 contidos divertidos e interesantes. Esta t\u00e9cnica a mi\u00fado est\u00e1 patrocinada por unha marca, que busca xerar co\u00f1ecemento dun produto ou servizo. Os anuncios virales toman a mi\u00fado a forma de divertidos videoclips ou xogos flash interactivos, imaxes, e mesmo textos. A popularidade crecente da mercadotecnia viral d\u00e9bese \u00e1 facilidade de execuci\u00f3n da campa\u00f1a, o seu custo relativamente baixo, (comparado con campa\u00f1as de correo directo), bo \"targeting\", e unha taxa de resposta alta e elevada. A principal vantaxe desta forma de mercadotecnia consiste na s\u00faa capacidade de acadar unha gran cantidade de posibles clientes interesados, a un baixo custo.\nA tarefa m\u00e1is dif\u00edcil para calquera compa\u00f1\u00eda consiste en adquirir e reter unha gran base de clientes. Mediante o uso de internet e os efectos da publicidade por correo electr\u00f3nico, os esforzos de comunicaci\u00f3n negocio-a-cliente (business-to-consumer ou B2C) conseguen moito maior impacto ca moitas outras ferramentas. A mercadotecnia viral \u00e9 unha t\u00e9cnica que evita as molestias do spam: impulsa aos usuarios dun produto servizo espec\u00edfico a contarllo aos seus amigos. Esa \u00e9 unha recomendaci\u00f3n \"boca a boca\" positiva. Unha das perspectivas m\u00e1is exitosas que se atoparon \u00e1 hora de conseguir esa base de clientes \u00e9 as chamada Comunicaci\u00f3ns de Mercadotecnia Integradas (Integrated Mercadotecnia Communications, IMC)."}
{"id": "224109", "revid": "6939", "url": "https://gl.wikipedia.org/wiki?curid=224109", "title": "Tel\u00e9fon\u00eda m\u00f3bil", "text": ""}
{"id": "224110", "revid": "6939", "url": "https://gl.wikipedia.org/wiki?curid=224110", "title": "Telefon\u00eda", "text": ""}
{"id": "224111", "revid": "5863", "url": "https://gl.wikipedia.org/wiki?curid=224111", "title": "Videoclip", "text": "Un v\u00eddeo musical ou videoclip \u00e9 unha curtametraxe realizada principalmente para a s\u00faa difusi\u00f3n en v\u00eddeo e televisi\u00f3n, que ofrece unha representaci\u00f3n visual dunha canci\u00f3n. Os v\u00eddeos musicais ad\u00f3itanse realizar con multitude de efectos visuais e electr\u00f3nicos. Son produci\u00f3ns moi vivas que te\u00f1en por obxectivo chamar a atenci\u00f3n do telespectador. \u00c9 o medio audiovisual no que hai m\u00e1is creatividade e m\u00e1is experimentaci\u00f3n. Os profesionais que operan neste sector deben ter en conta numerosas consideraci\u00f3ns t\u00e9cnicas. O v\u00eddeo musical componse de campos, planos, movementos de c\u00e1mara m\u00e1is ou menos complexos e iluminaci\u00f3n.\nO videoclip estrut\u00farase en funci\u00f3n do tema musical que representa, \u00e9 dicir, a propia pertenza ao x\u00e9nero af\u00edrmase a trav\u00e9s dunha serie de elementos visuais aos que se ten que cinguir.\nHistoria.\nNa d\u00e9cada de 1920 Oskar Fischinger e unha corrente de creadores europeos sentaron as bases da m\u00fasica visual, creando pezas de imaxe para temas musicais preexistentes. En 1930 Carlos Gardel gravou dez canci\u00f3ns capturando ao tempo imaxe e son.\nEn 1940 Walt Disney creou a pel\u00edcula \"Fantasia\", mesturando animaci\u00f3n e m\u00fasica. En 1941 chegou o Paroram Soundie, aos bares e clubs dos Estados Unidos: unha rockola que reproduce filmes musicais xunto con m\u00fasica.\nEn 1956 rod\u00e1ronse en Hollywood varios filmes centrados na m\u00fasica, cunha vaga de pel\u00edculas sobre o rock and roll (\"Rock Around the Clock\", \"Don't Knock the Rock\", \"Shake, Rattle and Rock\", \"Rock Pretty Baby\", \"The Girl Can't Help It\") e varios filmes de Elvis Presley.\nEn 1960 chegou a Francia o Scopitone, unha versi\u00f3n do Soundie que permit\u00eda seleccionar entre varias pezas en soporte cinematogr\u00e1fico. En 1962 a BBC comezou a emitir unha nova forma de programaci\u00f3n musical, con espect\u00e1culos como \"Top Of The Pops\", \"Ready! Steady! Go!\" ou \"Oh, Boy\", que abriron cami\u00f1o a varios artistas e os converteron en grandes \u00e9xitos. Este formato pasou en 1964 \u00e1 televisi\u00f3n estadounidense, con \"Hullabaloo\", \"Shindig!\" (NBC) e \"American Bandstand\".\nEn 1966 retransmit\u00edronse os primeiros v\u00eddeos conceptuais, como \"Paperback Writer\" ou \"Rain\" de The Beatles. En 1967 film\u00e1ronse v\u00eddeos m\u00e1is ambiciosos como \"Penny Lane\" e \"Strawberry Fields Forever\", considerado este como o primeiro v\u00eddeo musical da historia.\nEn 1970 as industrias discogr\u00e1ficas empezaron a producir \"promos\", primeiros v\u00eddeos musicais que empezaron substitu\u00edndo as presentaci\u00f3ns en vivo dos artistas nos programas de televisi\u00f3n. Nese mesmo ano gravouse o primeiro videoclip en Espa\u00f1a, do grupo catal\u00e1n La Trinca coa canci\u00f3n \"Tots som pops\".\nEn 1974 o grupo sueco ABBA gravou os seus dous primeiros v\u00eddeos: \"Ring-Ring\" e \"Waterloo\"; pero non foi at\u00e9 o ano seguinte, co v\u00eddeo de \"Dancing Queen\", cando os v\u00eddeos comezaron a resultar rendibles para a promoci\u00f3n dos sinxelos do grupo. Tam\u00e9n en 1975 tivo lugar a gravaci\u00f3n de \"Bohemian Rhapsody\", de Queen.\nEn 1981 naceu MTV, a primeira canle dedicada a emitir 24 horas de v\u00eddeos musicais. A\u00ednda que nun inicio era emitido por poucos operadores de cable, converteuse axi\u00f1a nunha icona cultural. O primeiro v\u00eddeo emitido foi \"Video Killed the Radio Star\" de The Buggles.\nEn 1983 f\u00edxose \"Thriller\" de Michael Jackson, que marcou unha \u00e9poca na industria do videoclip, d\u00e1ndolle unha tem\u00e1tica propia e revolucionando a forma de facelos. En 1989 Madonna lanzou \"Like a Prayer\", un dos videoclips m\u00e1is pol\u00e9micos da historia musical, criticado principalmente pola igrexa.\nEn 2005 naceu o sitio web YouTube, que sup\u00f3n un acceso m\u00e1is f\u00e1cil e r\u00e1pido a v\u00eddeos musicais (e doutra \u00edndole) por medio de internet."}
{"id": "224112", "revid": "92340", "url": "https://gl.wikipedia.org/wiki?curid=224112", "title": "Trevor Horn", "text": "Trevor Charles Horn, nado en Durham o 15 de xullo de 1949, \u00e9 un m\u00fasico e produtor musical ingl\u00e9s. Na s\u00faa mocidade foi compo\u00f1ente e fundador da banda brit\u00e1nica The Buggles. A canci\u00f3n m\u00e1is significativa deste grupo \u00e9 o single \"Video killed the radio star\", do que se venderon mill\u00f3ns de copias por toda Europa e Am\u00e9rica. Posteriormente formou parte do grupo Yes. Na actualidade, Trevor Horn \u00e9 produtor discogr\u00e1fico. Destacan os seus traballos con Frankie Goes To Hollywood, Seal, Robbie Williams e Tina Turner."}
{"id": "224113", "revid": "6939", "url": "https://gl.wikipedia.org/wiki?curid=224113", "title": "V\u00eddeo musical", "text": ""}
{"id": "224114", "revid": "5863", "url": "https://gl.wikipedia.org/wiki?curid=224114", "title": "Crucifixi\u00f3n", "text": "A crucifixi\u00f3n \u00e9 un m\u00e9todo de execuci\u00f3n, onde o condenado \u00e9 atado ou cravado nunha cruz de madeira ou entre d\u00faas \u00e1rbores ou incluso nunha parede, deix\u00e1ndoo al\u00ed at\u00e9 a s\u00faa morte. Este xeito de execuci\u00f3n foi moi empregado na Antiga Roma e en culturas veci\u00f1as do Mediterr\u00e1neo. Tam\u00e9n m\u00e9todos semellantes foran inventados no Imperio Persa.\nA crucifixi\u00f3n foi utilizada polos romanos at\u00e9 o ano 337, ap\u00f3s a legalizaci\u00f3n do cristianismo no Imperio Romano no ano 313 grazas ao emperador Constantino I o Grande, pero antes da que se convertera na relixi\u00f3n oficial do imperio.\nMoi raramente se empregaba por raz\u00f3ns simb\u00f3licas ou rituais f\u00f3ra da cristiandade, e utilizouse en moitas ocasi\u00f3ns para expor \u00e1 v\u00edtima a unha morte particularmente lenta, horr\u00edbel (para disuadiren \u00e1 xente de cometer \"crimes\" semellantes) e p\u00fablica, utilizando todos os medios necesarios para a s\u00faa realizaci\u00f3n. Os m\u00e9todos de crucifixi\u00f3n variaban considerabelmente segundo o lugar e o tempo no cal se efectuaban.\nA maior crucifixi\u00f3n de que se ten noticia ocorreu no 71 a.C., no tempo de Pompeu, en Roma. Unha vez dominada a revolta de 200 mil escravos baixo o comando de Espartaco (a Terceira Guerra Servil ou guerra de Espartaco), as lexi\u00f3ns romanas, como escarmento, nun s\u00f3 d\u00eda crucificaron cerca de 6000 dos revolucionarios vencidos."}
{"id": "224116", "revid": "2520", "url": "https://gl.wikipedia.org/wiki?curid=224116", "title": "ECG", "text": ""}
{"id": "224117", "revid": "109216", "url": "https://gl.wikipedia.org/wiki?curid=224117", "title": "Holter", "text": "O test de Holter \u00e9 unha proba diagn\u00f3stica cardiol\u00f3xica baseada na monitorizaci\u00f3n ambulatoria continua do rexistro electrocardiogr\u00e1fico dunha persoa por un tempo de 24 ou 48 horas. A finalidade deste sistema, e as vantaxes que achega ao rexistro electrocardiogr\u00e1fico convencional, \u00e9 que o Holter permite rexistrar as variaci\u00f3ns ao longo do d\u00eda da funci\u00f3n cardi\u00e1ca, as\u00ed como as variaci\u00f3ns co exercico e outros h\u00e1bitos. \u00c9 unha proba din\u00e1mica.\nFoi denominada as\u00ed na honra do biof\u00edsico Norman Holter, que estableceu as bases da monitorizaci\u00f3n card\u00edaca no ano 1949.\nMetodolox\u00eda.\nPrimeiro, col\u00f3canse uns el\u00e9ctrodos no t\u00f3rax que son conectados a un monitor de rexistro, o cal funciona mediante enerx\u00eda obtida dalg\u00fan tipo de bater\u00eda. O aparello p\u00f3dese levar no peto ou nalg\u00fan portador que non altere o normal funcionamento do mesmo, coma unha bolsa portable.\nMentres se empregue o monitor, este ir\u00e1 rexistrando a actividade el\u00e9ctrica card\u00edaca e a persoa debe levar un rexistro diario das actividades que fai durante o per\u00edodo que dura o exame. Tras 24 horas desde o inicio do exame, a persoa debe devolver o monitor ao consultorio, laboratorio ou hospital onde se lle proporcionou o aparello. O cardi\u00f3logo observar\u00e1 ent\u00f3n os rexistros e poder\u00e1 constatar se houbo alg\u00fan tipo de ritmo card\u00edaco irregular durante todo ese tempo.\nUtilidade diagn\u00f3stica.\nEmpr\u00e9gase fundamentalmente no estudo das arritmias, da isquemia mioc\u00e1rdica e de extras\u00edstole. Para efectuar esta proba, basicamente neces\u00edtanse el\u00e9ctrodos, unha grabadora e un electrocardioanalizador. Os par\u00e1metros que rexistra son:\nTam\u00e9n \u00e9 utilizado en casos nos que o m\u00e9dico realizou con anterioridade unha serie de probas diagn\u00f3sticas previas sen obter ning\u00fan resultado conclu\u00ednte."}
{"id": "224119", "revid": "88215", "url": "https://gl.wikipedia.org/wiki?curid=224119", "title": "Santillana", "text": "Carlos Alonso Gonz\u00e1lez, m\u00e1is co\u00f1ecido como Santillana, nado o 23 de agosto de 1952 en Santillana del Mar (Cantabria), \u00e9 un ex-futbolista e actual empresario. O seu alcume prov\u00e9n da localidade c\u00e1ntabra na que naceu.\nTraxectoria.\nComezou a xogar profesionalmente no Racing de Santander, por\u00e9n cando ti\u00f1a 19 anos fichou polo Real Madrid.\nNo club madrile\u00f1o transcorreu o resto da s\u00faa carreira futbol\u00edstica, disputando 800 encontros oficiais, tras os cales se retirou do f\u00fatbol en activo xa comezada a tempada 1987/88, con 36 anos.\nFoi internacional coa Selecci\u00f3n de f\u00fatbol de Espa\u00f1a, disputando 56 encontros e marcando 15 goles. Coa selecci\u00f3n competiu en dous mundiais, Arxentina en 1978 e Espa\u00f1a en 1982, e na Eurocopa de 1984.\nTam\u00e9n participou no hist\u00f3rico encontro contra a Selecci\u00f3n de f\u00fatbol de Malta, no que Espa\u00f1a deb\u00eda ga\u00f1ar por 11 goles para clasificarse. Finalmente o encontro rematou cun 12-1, con catro goles de Santillana."}
{"id": "224120", "revid": "89787", "url": "https://gl.wikipedia.org/wiki?curid=224120", "title": "Faustino Ulloa Est\u00e9vez", "text": "Faustino Ulloa Est\u00e9vez, finado en Orazo (A Estrada) o 10 de outubro de 1909, foi un pol\u00edtico galego.\nTraxectoria.\nFilo de Juan Ram\u00f3n Ulloa Pimentel. Foi Recadador de contribuci\u00f3ns da Estrada, Lal\u00edn e Silleda en 1879, e en 1880 de Santiago de Compostela. Era o cacique liberal que controlaba o concello da Estrada para o Marqu\u00e9s de Riestra.\nCasou con Juana Villar Ulloa e foi pai de Ramiro Ulloa Villar."}
{"id": "224123", "revid": "98629", "url": "https://gl.wikipedia.org/wiki?curid=224123", "title": "\u00c1rbore froiteira", "text": "Unha \u00e1rbore froiteira \u00e9 calquera \u00e1rbore produtora de froitas; as estruturas formadas polo \u00f3vulo maduro dunha flor que cont\u00e9n unha ou m\u00e1is sementes. Por\u00e9n, xa que todas as plantas con flores producen froitos, o termo empregado na horticultura designa \u00e1s \u00e1rbores que fornecen froitas coma alimento do ser humano. Esta designaci\u00f3n incl\u00fae tam\u00e9n as \u00e1rbores que producen n\u00faculas (noces), os chamados \"froitos secos\". A\u00ednda con ser botanicamente incorrecto, ad\u00f3itase considerar \u00e1rbore froiteira a que produce unhas envolturas exteriores carnosas en certas sementes; que son chamadas arilos (falsos froitos).\nA disciplina cient\u00edfica e parte da agricultura que se ocupa do estudo dos froitos comest\u00edbeis denom\u00ednase pomolox\u00eda. C\u00e9ntrase no desenvolvemento das t\u00e9cnicas de cultivo e os estudos fisiol\u00f3xicos das \u00e1rbores froiteiras.\nA horta onde hai diferentes \u00e1rbores froiteiras recibe en Galicia o nome de pomar, especialmente cando son maceiras (de a\u00ed nome: pomo=maz\u00e1). En Galicia as froiteiras tradicionalmente cultivadas son a maceira, a ameixeira, a cerdeira e a pereira. No sur do pa\u00eds incl\u00faense tam\u00e9n a videira, a figueira, o pexegueiro e incluso o limoeiro e mais a oliveira (hoxe practicamente desaparecida). Recentemente entraron novas especies nas R\u00edas Baixas coma o kiwi ou a feixoa. Nas fragas tam\u00e9n aparecen \u00e1rbores foriteiras bravas: a cerdeira brava, a pereira brava, a maceira brava, o abru\u00f1eiro, a sorbeira, o sabugueiro e nas zonas m\u00e1is c\u00e1lidas o \u00e9rbedo. Tam\u00e9n son com\u00fans bravos ou cultivados o casti\u00f1eiro, a abeleira e a nogueira, coma froitos secos.\nFroiteiras de \u00f3so: x\u00e9nero \"Prunus\": pexego, ameixa... \nFroiteiras de carabu\u00f1a: pomos: maceira, pereira...\nC\u00edtricos: limeira, laranxeira, limoeiro, pomelo, mandarineira...\n\u00c1rbores de froitos secos: abeleira, amendoeira, casti\u00f1eiro, nogueira...\nFroiteiras tropicais: bananeira, mangueira, coco, anacardio etc."}
{"id": "224124", "revid": "89787", "url": "https://gl.wikipedia.org/wiki?curid=224124", "title": "Vinayaki", "text": "Vinayaki \u00e9 a representaci\u00f3n da deusa hind\u00fa Lord Ganesh: un corpo de muller cunha cabeza de elefante. Esta imaxe simboliza a dualidade da natureza. A s\u00faa iconograf\u00eda \u00e9 semellante \u00e1 de Ganesh, representada con dous ou catro brazos, en p\u00e9 ou sentada e \u00e1s veces bailando. Pouco se di sobre ela en escritos hind\u00fas e hai moi poucas imaxes desta divindade.\nOrixe.\nVinayaki nom\u00e9ase nas Puranas, este x\u00e9nero da literatura india ref\u00edrese a esta deusa como unha das duascentas nais celestes creadas por Lord Shiva coa intenci\u00f3n de matar un demo moi perigoso, Andhaka.\nDebido as s\u00faas caracter\u00edsticas elefantinas, a deusa, que xeralmente se asocia coa cabeza dun elefante, \u00e9 a deusa da sabedor\u00eda, Ganesha. O seu nome non \u00e9 estable: co\u00f1\u00e9cese por varios nomes Stri Ganesha (female Ganesha), Vainayaki, Gajanan\u0101 (rostro de elefante), Vighneshevari (amante dos obst\u00e1culos) e Ganeshani, todos estes son formas femininas dos ep\u00edtetos de Ganesha (Vinayaka, Gajanana, Vigheshvara e Ganesha). Estas identificaci\u00f3ns reco\u00f1ec\u00e9ronse como o Shakti (forma feminina ou c\u00f3nxuxe de Ganesha).\nRepresentaci\u00f3ns.\nVinayaki \u00e1s veces aparece como parte de sesenta e catro yogins ou como parte dos deuses matrika. Con todo, o erudito Krishan cre que as Vinayakis no inicio, con cabeza de elefante matrika, o conx\u00faxe de Ganesha, Brahamnaical, e o Tantric yogin son tres deuses distintos.\nComo deusa indepente, aparece en tradici\u00f3ns xainistas e budistas. Nas obras budistas ch\u00e1mana Ganapatihridaya (coraz\u00f3n de Ganesha)."}
{"id": "224125", "revid": "89787", "url": "https://gl.wikipedia.org/wiki?curid=224125", "title": "Conkers", "text": "Conkers \u00e9 un xogo tradicional infantil propio de Gran Breta\u00f1a e Irlanda. X\u00f3gase cunha casta\u00f1a, normalmente do casti\u00f1eiro de Indias (\"Aesculus hippocastaneum\"); de a\u00ed o seu nome: \"conker\" apl\u00edcase tanto \u00e1 semente como \u00e1 propia \u00e1bore. No xogo participan d\u00faas persoas, cada unha cun \"conker\" enroscado nun anaco de corda. Turn\u00e1nse golpeandose un o outro ata que un dos \"conkers\" rompe.\nOrixe.\nA primeira menci\u00f3n deste xogo foi nas memorias de Robert Southey, publicadas en 1821. Nelas describ\u00eda un xogo semellante no que se empregaban cunchas de caracois ou abel\u00e1s. Foi soamente a partir da d\u00e9cada de 1850 que, en determinadas rexi\u00f3ns, se comezaron a empregar as casta\u00f1as regularmente. O xogo aumentou a s\u00faa popularidade no s\u00e9culo XX, e espallouse m\u00e1is al\u00f3 de Inglaterra.\nNon hai certeza sobre as orixes do nome, pois hai tres posibles etimolox\u00edas. Pode que ve\u00f1a da variante dialectal \"conker\" que significa \"noz dura\", quizais relacionado co franc\u00e9s \"conque\", co valor de \"buguina\". Tam\u00e9n puido verse influenciado polo verbo \"conquer\" (\"conquistar\"), xa que outros xogos anteriores que incl\u00faen cunchas e abel\u00e1s tam\u00e9n se chamaban \"conquerors\" (\"conquistadores\"). Outra posibilidade \u00e9 a de que sexa unha onomatopea, representando o son emitido por unha casta\u00f1a que atinxe outro obxecto duro, como un cranio.\n\"Conkers\" son tam\u00e9n co\u00f1ecidos como \"obblyonkers\", \"cheesers\" ou \"chegger\". Un \"cheeser\" \u00e9 un \"conker\" cunha ou m\u00e1is caras planas, mentres que \"chegger\" se usaba en Lancaster, Reino Unido contra 1920.\nRegras.\nPerf\u00f3rase un \"conker\" duro suficientemente grande empregando un cravo, barrena o un desaparafusador pequeno, para despois enfiarlle polo oco un anaco de corda e po\u00f1erlle uns n\u00f3s. O xogo real\u00edzase entre d\u00faas persoas, cada unha cun \"conker\". Cada un usa o seu propio \"conker\" para bater o do outro. Un deixa o seu \"conker\" coa corda totalmente estendida mentres o outro o golpea. O que consegue romper o \"conker\" do contrario ga\u00f1a un punto. Normalmente ga\u00f1a o \"conker\" m\u00e1is duro.\nAlg\u00fans poden durar ata un ano se se mante\u00f1en en vinagre o en verniz de unllas claro. Isto non pod\u00eda realizarse e no campionato na Illa de Wight en outubro de 2005, os participantes tiveron prohibido traer os seus propios \"conkers\" por temor de que puidesen ir endurecidos.\nUn factor que afecta a resistencia dun \"conker\" \u00e9 a forma do buraco: un burato limpo e cil\u00edndrico \u00e9 m\u00e1is forte.\nSemellanzas con xogos doutros lugares.\nUn xogo semellante haino en Porto Rico chamado \"gallito\" no cal os adversarios se colocan no centro dun c\u00edrculo debuxado no chan.\nHistoria.\nO primeiro xogo de \"conkers\" con casta\u00f1as do que se ten constancia foi na Illa de Wight en 1848.\nEn 1965 creouse o Mundial de Competici\u00f3ns de \"Conker\" en Ashton, Inglaterra e a\u00ednda ocorre no segundo domingo de outubro de cada ano. En 2004, un p\u00fablico de 5.000 virou-se para asistir a m\u00e1is de 500 competidores de todo o mundo.\nEn 1976 foi a primeira vez que un competidor non brit\u00e1nico ga\u00f1ou o Campionato Mundial Masculino de \"Conker\". O mexicano Jorge Ram\u00edrez Carrillo tomou o lugar dun competidor que non conseguiu chegar a tempo a Ashton, e derrotou o campi\u00f3n de 1975 na final.\nEn 2000, Selma Becker, inglesa pero orixinaria de Austria, levou o t\u00edtulo. Unha vez m\u00e1is, o t\u00edtulo de Ra\u00ed\u00f1a do \"Conkers\" permaneceu no Reino Unido, excepto en 2001, cando ga\u00f1ou a francesa C\u00e9line Parachou."}
{"id": "224126", "revid": "88215", "url": "https://gl.wikipedia.org/wiki?curid=224126", "title": "Marcos Mata", "text": "Marcos Mata, nado o 1 de agosto de 1986 en Mar del Plata, Buenos Aires, \u00e9 un xogador de baloncesto profesional de nacionalidade arxentina que na actualidade milita nas filas do CB Sevilla da Liga ACB.\nTraxectoria.\nMarcos Mata foi xogador de f\u00fatbol antes de pasar ao baloncesto. Con dezaseis anos comezou a xogar no equipo Pera\u00f1ol. \nFoi internacional coa Selecci\u00f3n arxentina en numerosas ocasi\u00f3ns coa que conseguiu medallas nos Torneos Suramericanos: Porto Mont 2008 (ouro) e Neiva 2010 (prata). Tam\u00e9n, no ano 2010, logrou finalmente a s\u00faa convocatoria ao Mundial de Turqu\u00eda 2010, ao substitu\u00edr a Andr\u00e9s Nocioni, quen se lesionou pouco tempo antes do comezo do torneo. \nNo ano 2012, a Mata cit\u00e1rono para competir nos Xogos Ol\u00edmpicos de Londres, nos que realizou un gran torneo. Ademais, foi o primeiro baloncestista marplatense en participar nuns xogos ol\u00edmpicos."}
{"id": "224127", "revid": "98629", "url": "https://gl.wikipedia.org/wiki?curid=224127", "title": "D\u00e9molition d'un mur", "text": "D\u00e9molition d'un mur \u00e9 un filme franc\u00e9s mudo e en branco e negro, que foi dirixido e producido por Louis Lumi\u00e8re e protagonizado polo seu irm\u00e1n Auguste Lumi\u00e8re xunto con outros dous homes.\nSinopse.\nOutra cinta curta dos irm\u00e1ns Lumi\u00e8re, na que se amosa a demolici\u00f3n dun valado nos arredores da s\u00faa f\u00e1brica."}
{"id": "224129", "revid": "6128190", "url": "https://gl.wikipedia.org/wiki?curid=224129", "title": "Agust\u00edn Fern\u00e1ndez Gallego", "text": "Agust\u00edn Fern\u00e1ndez Gallego, nado en 1959 en Caracas, \u00e9 un pol\u00edtico galego, que en 2012 chegou \u00e1 alcald\u00eda de Ourense.\nTraxectoria.\nProfesionalmente \u00e9 funcionario do corpo de inspectores de Facenda, e preparador de oposici\u00f3ns. Nas elecci\u00f3ns de 2007 foi elixido concelleiro, ao figurar como independente nas listas do PSdeG. A partir dese momento, sendo alcalde Francisco Rodr\u00edguez, ocupa a carteira de Econom\u00eda e Facenda. En 2009 af\u00edliase ao PSdeG, e entra a formar parte da s\u00faa executiva, na \u00e1rea de Econom\u00eda.\nNos comicios locais de 2011 volveu sa\u00edr elixido. Mantense na carteira de Facenda ata que en outubro do 2012, logo da imputaci\u00f3n por prevaricaci\u00f3n do alcalde no marco da operaci\u00f3n Pok\u00e9mon, pasou a ocupar o cargo de alcalde grazas aos votos dos socialistas e do BNG."}
{"id": "224131", "revid": "98629", "url": "https://gl.wikipedia.org/wiki?curid=224131", "title": "Le D\u00e9barquement du congr\u00e8s de photographie \u00e0 Lyon", "text": "Le D\u00e9barquement du congr\u00e8s de photographie \u00e0 Lyon \u00e9 un filme franc\u00e9s mudo e en branco e negro, que foi dirixido e producido por Louis Lumi\u00e8re e protagonizado por P.J.C. Janssen. Foi estreado por primeira vez o 12 de xu\u00f1o de 1895.\nSinopse.\nO filme amosa un grupo de fot\u00f3grafos deixando a cuberta dun barco. O v\u00eddeo aborda un grupo que se reuniu en Neuville-sur-Sa\u00f4ne para o Congreso das Sociedades fotogr\u00e1ficos. O filme foi producido pola ma\u00f1\u00e1 e estreado no congreso aquela tarde."}
{"id": "224134", "revid": "98629", "url": "https://gl.wikipedia.org/wiki?curid=224134", "title": "Roger Taylor", "text": "Roger Meddows Taylor (nado o 26 de xullo de 1949), co\u00f1ecido como Roger Taylor, \u00e9 un cantautor e multiinstrumentista ingl\u00e9s. \u00c9 m\u00e1is co\u00f1ecido por ser o bater\u00eda, corista e cantante ocasional da banda de rock inglesa Queen. Como bater\u00eda \u00e9 co\u00f1ecido polo seu \"gran\" son \u00fanico e consid\u00e9rase un dos bater\u00edas de rock m\u00e1is influentes da d\u00e9cada dos setenta e dos oitenta. Como compositor, Taylor escribiu canci\u00f3ns para os \u00e1lbums da banda desde os comezos, compo\u00f1endo polo menos unha canci\u00f3n en cada \u00e1lbum, e (nos primeiro d\u00edas) acostumaba ser o vocalista principal das s\u00faas propias composici\u00f3ns. Tam\u00e9n escribiu catro dos \u00e9xitos da banda, \"Radio Ga Ga\", \"A Kind of Magic\", \"The Invisible Man\", e \"These Are the Days of Our Lives\". Toca m\u00faltiples instrumentos, inclu\u00edndo a guitarra, o baixo e o teclado,como se escoita no seu \u00e1lbum de debut en solitario no que toca todos os instrumentos e canta todas as voces. Tocou con tales artistas como Eric Clapton, Roger Waters, Roger Daltrey, Robert Plant, Phil Collins, Genesis, Jimmy Nail, Elton John, Gary Numan, Shakin' Stevens, Foo Fighters, Al Stewart, Steve Vai, Yoshiki Hayashi, Cherie, e Bon Jovi. Produciu \u00e1lbums para Virginia Wolf, Jimmy Nail e Magnum. Actualmente reside en Guildford, Surrey.\nAdemais do seu traballo como bater\u00eda, rutineiramente tocaba a guitarra e o baixo nas s\u00faas propias canci\u00f3ns. Durante os oitenta, ademais do seu traballo con Queen, formou unha banda paralela co\u00f1ecida como The Cross, na que era o cantante e guitarrista.\nEn 2005 foi escollido polos fans do Reino Unido no posto n\u00famero 8 dos mellores bater\u00edas de rock da historia nunha enquisa realizada por Planet Rock Radio. Segundo \"The Sunday Times\" Rich List ga\u00f1ou 65 mill\u00f3ns de libras en 2009.\nTraxectoria.\nNado en King's Lynn, Norfolk, Roger Taylor trasladouse a Truro, Cornwall, no sueste de Inglaterra, coa s\u00faa nai Winifred, co seu pai Michael e coa s\u00faa irm\u00e1 m\u00e1is nova Clare. Cando ti\u00f1a sete anos, el e alg\u00fans amigos formaron a s\u00faa primeira banda, os Bubblingover Boys, na que tocaba o ukelele. Asistiu \u00e1 Truro Cathedral School; despois, con 13 anos, uniuse \u00e1 Truro School como un rapaz normal. Con 15 anos, Taylor f\u00edxose membro de The Reaction, unha banda semiprofesional de rock formada principalmente por rapaces de Truro School. En 1967, foi a Londres para estudar odontolox\u00eda no London Hospital Medical College; pero pronto comezou a aburrirse da odontolox\u00eda e, despois de cambiar a biolox\u00eda, conseguiu a diplomatura en Ciencias.\nViviu coa s\u00faa moza, Dominique Beyrand, entre 1980-1987, e tiveron dous fillos; Felix Luther e Rory Eleanor. Decidiron casar por raz\u00f3ns relacionadas co seu estado, para protexer os intereses dos seus fillos no futuro. Ao mesmo tempo, Taylor v\u00edase con outra muller, Debbie Leng; foise a vivir con ela un mes despois do seu matrimonio por conveniencia con Dominique. Antes do falecemento de Freddie Mercury, Roger e Debbie tiveron o seu primeiro fillo, Rufus Tiger, que naceu en marzo de 1991. Chegou a ter dous fillos m\u00e1is con Debbie; Tiger Lily (1994) e Lola Daisy May (2000). A finales de 2002, decidiron separarse. Taylor casou outra vez o 3 de outubro de 2010, con Sarina Potgieter, que fora s\u00faa moza durante seis anos.\nSmile.\nTaylor co\u00f1eceu a Brian May e a Tim Staffell en 1968 despois de ver un anuncio no Imperial College sobre un posto de bater\u00eda. Smile estaba formada por May como guitarrista principal, Staffell como vocalista e baixo, e m\u00e1is tarde Taylor como bater\u00eda. A banda soamente durou dous anos, antes de que Staffell se unise a Humpy Bong, deix\u00e1ndoa con s\u00f3 nove canci\u00f3ns:\nQueen.\nEn 1969, Taylor estaba traballando con Freddie Mercury no Kensington Market (eles viv\u00edan xuntos sobre esa \u00e9poca). Mercury, ent\u00f3n co\u00f1ecido como Freddie Bulsara, era un seguidor de Smile. Despois de que a banda se separara en 1970, Bulsara convenceu aos dous membros que a\u00ednda continuaban a seguir, e finalmente acabouse unindo \u00e1 banda. En 1971, atoparon ao baixista John Deacon e incorpor\u00e1rono ao grupo, antes de lanzar o seu primeiro \u00e1lbum como debutantes en 1973. Taylor foi un destacado compositor da banda, normalmente contribu\u00edndo con d\u00faas canci\u00f3ns por \u00e1lbum.\nVocalmente Taylor posu\u00eda unha voz moi reco\u00f1ecible, pola s\u00faa gama alta e aspereza. O seu extremadamente alto falsete era caracter\u00edstico das harmon\u00edas vocais de Queen, e algunhas veces utiliz\u00e1base como voz de muller. O seu rango vocal abarca catro oitavas. Algunhas das s\u00faas composici\u00f3ns para Queen son:\nCareira en solitario.\nTaylor tivo unha produtiva carreira en solitario, lanzando catro discos. O seu primeiro sinxelo foi a versi\u00f3n, en 1977 de \"I Wanna Testify\". Gravouno durante as sesi\u00f3ns de Queen do \u00e1lbum \"News of the World\". A cara A, a\u00ednda que era unha versi\u00f3n, era completamente distinta da versi\u00f3n orixinal. A cara B era a canci\u00f3n escrita por el mesmo \"Turn On The TV\".\nO seu primeiro \u00e1lbum en solitario, \"Fun In Space\", gravouse en 1981. Taylor cantaba todas as voces e tocaba todos os instrumentos. Con Queen en plena xira, Taylor non tivo tempo suficiente para promocionar o seu \u00e1lbum, polo que apareceu nalg\u00fans programas europeos para promocionar o seu sinxelo, \"Future Management\".\nA s\u00faa seguinte aventura, \"Strange Frontier\", chegou en xullo de 1984. Os sinxelos do \u00e1lbum foron os que lle deron nome ao disco, \"Beautiful Dreams\" (s\u00f3 en Portugal) e \"Man On Fire\", este \u00falitmo convert\u00e9ndose no seu favorito en anos posteriores.\"Strange Frontier\" incl\u00fae a colaboraci\u00f3n dos seus compa\u00f1eiros de banda Freddie Mercury e John Deacon. Mercury fixo os coros en \"Killing Time\", Deacon fixo un remix da cara B de \"I Cry For You\" e Rick Parfitt coescribiu e tocou en \"It's An Illusion\". O \u00e1lbum incl\u00fae versi\u00f3ns de \"Racing in the Street\" de Bruce Springsteen e de \"Masters of War\" de Bob Dylan.\nDespois de acabar a xira de 1986 con Queen, Magic Tour, Taylor comezou a tocar nunha nova banda, The Cross, que publicou tres \u00e1lbums nos seus seis anos de existencia. En 1993 a banda desf\u00edxose, despois de realizar un \u00faltimo concerto no Gosport Festival.\nEn 1994 Taylor traballou con Yoshiki Hayashi, bater\u00eda e pianista de X Japan e publicaron a canci\u00f3n \"Foreign Sand\". O \u00e1lbum \"Happiness?\" estaba \"Dedicado para o tigre de tasmania \u2013 thylacinus cynocephalus-, pero m\u00e1is especialmente ... para Freddie\". \"Nazis 1994\", deste \u00e1lbum chegou o primeiro sinxelo con \u00e9xito en Inglaterra que veu seguido doutros dous Top 40 do Reino Unido, \"Happiness\" e \"Foreign Sand.\"\nEn 1998 publicou o seu cuarto \u00e1lbum en solitario \"Electric Fire\". Apoiouno cunha pequena xira na primavera de 1999, na que se uniu a el Brian May na actuaci\u00f3n de Wolverhampton. Taylor tam\u00e9n realizou unha das primeiras actuaci\u00f3ns por Internet, pola que se menciona no Guinness Book of World Records.\nEn 2010, despois de doce anos de carreira en solitario, Taylor planea publicar un novo \u00e1lbum titulado\"The Unblinking Eye (Everything Is Broken)\". O primeiro sinxelo, co mesmo nome, publicouse o 23 de novembro de 2009 nun formato dixital, pero pola demanda popular lanzouse unha edici\u00f3n limitada. \nNunha entrevista despois do concerto de Queen e Adam Lambert Concert en Polonia, Roger Taylor dixo que o seu novo \u00e1lbum 'The Unblinking Eye' deber\u00eda estar publicado en novembro . \nThe Cross.\nThe Cross foi un porxecto paralelo de Taylor que durou entre 1987 ata 1993 e que publicou tres \u00e1lbums (Shove It; Mad, Bad and Dangerous to Know e Blue Rock). Mentres continuaba sendo o bater\u00eda de Queen, Taylor liderou The Cross como guitarrista e vocalista principal. A banda nunca tivo moito \u00e9xito comercial, a excepci\u00f3n de en Alema\u00f1a."}
{"id": "224135", "revid": "98629", "url": "https://gl.wikipedia.org/wiki?curid=224135", "title": "L'Arriv\u00e9e d'un train en gare de La Ciotat", "text": "L'Arriv\u00e9e d'un train en gare de La Ciotat \u00e9 un filme franc\u00e9s mudo e en branco e negro que foi dirixido e producido polos irm\u00e1ns Lumi\u00e8re. Foi estreado publicamente en xaneiro de 1896.\nSinopse.\n\u00c9 unha curta de 50 segundos que amosa a chegada dun tren de locomotora na estaci\u00f3n da vila de La Ciotat. Como moitos dos primeiros filme dos Lumi\u00e8re, \"L'arriv\u00e9e d'un train en gare de La Ciotat\" consiste nunha \u00fanica vista sen editar que ilustra un aspecto da vida coti\u00e1. Non hai movementos intencionais de c\u00e1mara e o filme enteiro \u00e9 un toma continua sen cortar."}
{"id": "224136", "revid": "1093", "url": "https://gl.wikipedia.org/wiki?curid=224136", "title": "Alfonso Vilach\u00e1", "text": "Alfonso Vilach\u00e1 Rodr\u00edguez, nado en Cartelle en 1949, \u00e9 un adestrador de f\u00fatbol galego.\nTraxectoria.\nDe profesi\u00f3n mestre, e t\u00e9cnico nacional de f\u00fatbol. Adestrou o CD Arenteiro, entre outros clubs. O seu momento m\u00e1is destacado sucedeu na tempada 1995-96, cando codirixiu o CD Ourense, a canda Antonio Teixid\u00f3. O club ourensanista xogaba en Segunda Divisi\u00f3n espa\u00f1ola.\n\u00c9 membro dunha familia moi vinculada ao f\u00fatbol en Ourense. O seu irm\u00e1n foi presidente do FC Outomuro e levou o servizo de cafeter\u00eda do estadio do Couto, en Ourense. O seu curm\u00e1n Pepe Vilach\u00e1, tam\u00e9n \u00e9 adestrador de f\u00fatbol e dirixiu o CD Lemos e o Ver\u00edn CF, entre outros; tam\u00e9n o fillo del, Juanjo Vilach\u00e1, foi adestrador da Barbad\u00e1s, do Arnoia ou do Antela, entre outros.\nEn pol\u00edtica, figurou nas listas municipais do PSdeG \u00e1s elecci\u00f3ns locais de 2011 en Ourense e non sa\u00edu elixido concelleiro. Por\u00e9n, un ano m\u00e1is tarde, e logo da dimisi\u00f3n do que ata daquela fora alcalde, Francisco Rodr\u00edguez, no marco da operaci\u00f3n Pok\u00e9mon, accedeu ao pleno ourens\u00e1n."}
{"id": "224137", "revid": "56817", "url": "https://gl.wikipedia.org/wiki?curid=224137", "title": "R\u00edo Feale", "text": "O r\u00edo Feale (en irland\u00e9s \"Abhainn na F\u00e9ile\") \u00e9 un r\u00edo de Irlanda. Nace preto de Rockchapel, nas monta\u00f1as Mullaghareirk do condado de Cork. Despois atravesa o condado de Kerry e finalmente desemboca no oc\u00e9ano Atl\u00e1ntico preto de Ballyduff."}
{"id": "224138", "revid": "98629", "url": "https://gl.wikipedia.org/wiki?curid=224138", "title": "Une partie de cartes", "text": "Une partie de cartes \u00e9 un filme franc\u00e9s mudo e en branco e negro dirixido por Georges M\u00e9li\u00e8s que se estreou en 1896. Foi o primeiro filme de M\u00e9li\u00e8s, e \u00e9 unha versi\u00f3n do filme de Louis Lumi\u00e8re \"Partie de cartes\" que se estreou antes ese mesmo ano.\nSinopse.\nTres homes est\u00e1n sentados \u00e1 mesa, dous deles xogando \u00e1s cartas mentres o terceiro fuma e le o xornal. O home que non xoga chama a unha moza para que lle traia unha botella de vi\u00f1o. Serve o vi\u00f1o en vasos para el e para os seus amigos. Despois de beber, o home le unha historia que fai que os seus amigos r\u00edan."}
{"id": "224139", "revid": "85894", "url": "https://gl.wikipedia.org/wiki?curid=224139", "title": "Ramiro Ulloa Villar", "text": "Ramiro Ulloa Villar, nado en Orazo (A Estrada) e finado na mesma parroquia o 11 de xu\u00f1o de 1933, foi un avogado e pol\u00edtico galego.\nTraxectoria.\nFillo de Faustino Ulloa Est\u00e9vez. Membro da Federaci\u00f3n Agraria da Estrada, foi alcalde da Estrada do 11 de xaneiro de 1916 ao 25 de marzo de 1917. Foi elixido deputado provincial en 1917 e 1921. Durante a Rep\u00fablica foi Xu\u00edz municipal de Mar\u00edn."}
{"id": "224140", "revid": "1987", "url": "https://gl.wikipedia.org/wiki?curid=224140", "title": "R\u00edo Ferta", "text": "O r\u00edo Ferta (\u00e1s veces cartografado como r\u00edo Valentia en mapas antigos) \u00e9 un r\u00edo de Irlanda. Nace no sistema monta\u00f1oso co\u00f1ecido como Macgillycuddy's Reeks, no condado de Kerry. Ten unha lonxitude aproximada de 16 quil\u00f3metros e desemboca no oc\u00e9ano Atl\u00e1ntico."}
{"id": "224142", "revid": "1987", "url": "https://gl.wikipedia.org/wiki?curid=224142", "title": "R\u00edo Fergus", "text": "O r\u00edo Fergus (en irland\u00e9s \"An Forghas\") \u00e9 un r\u00edo de Irlanda. Nace en Loughnagowan, a poucos quil\u00f3metros \u00f3 oeste de Corofin, no condado de Clare. Destaca pola pesca de troita e salm\u00f3n e as principais vilas que se asentan \u00e1s s\u00faas beiras son Corofin, Ennis, Clarecastle e Newmarket-on-Fergus. Tam\u00e9n ten unha insua co\u00f1ecida como Trummer."}
{"id": "224143", "revid": "98629", "url": "https://gl.wikipedia.org/wiki?curid=224143", "title": "O imperio do sol", "text": "O imperio do sol (en ) \u00e9 un filme estadounidense dirixido por Steven Spielberg que se estreou en 1987. Bas\u00e9ase na novela de J.G. Ballard \"Empire of the Sun\". Estreouse en galego na TVG o 21 de marzo de 2002.\nSinopse.\nCando, en decembro de 1941, o ex\u00e9rcito xapon\u00e9s ocupa Shanghai, a privilexiada vida de James Graham, un neno ingl\u00e9s de clase alta, toca \u00e1 s\u00faa fin. \u00c9 separado dos seus pais e confinado nun campo de concentraci\u00f3n pr\u00f3ximo a un aeroporto militar xapon\u00e9s. Nun ambiente dominado pola tristura e a miseria, verase obrigado a madurar prematuramente, e isto condicionar\u00e1 a s\u00faa visi\u00f3n do mundo."}
{"id": "224144", "revid": "98629", "url": "https://gl.wikipedia.org/wiki?curid=224144", "title": "Ekaterina Gordeeva", "text": "Ekaterina \"Katia\" Alexandrovna Gordeeva (\u0415\u043a\u0430\u0442\u0435\u0440\u0438\u043d\u0430 \u0410\u043b\u0435\u043a\u0441\u0430\u043d\u0434\u0440\u043e\u0432\u043d\u0430 \u0413\u043e\u0440\u0434\u0435\u0435\u0432\u0430), nada en Moscova o 26 de maio de 1971, \u00e9 unha patinadora art\u00edstica rusa. Xunto co seu compa\u00f1eiro e defunto esposo Sergei Grinkov, foi campioa dos Xogos Ol\u00edmpicos de Inverno de 1988 e 1994 e catro veces campioa no Campionato Mundial de Patinaxe Art\u00edstica en patinaxe por parellas. Despois da morte do seu marido, continuou actuando como patinadora individual.\nTraxectoria.\nFilla de Elena Lvovna Gordeeva, unha operadora de teletipo da TASS, e Alexander Alexeyevich Gordeev, un bailar\u00edn da Alexandrov Song and Dance Ensemble. Gordeeva dixo, \"Meu pai traballou comigo no movemento cando eu era pequena\". Ten unha irm\u00e1 m\u00e1is nova, Mar\u00eda Alexandrovna Gordeeva nada en 1975, quen viv\u00eda en Moscova. Gordeeva comezou a patinar con catro anos na Escola de Deportes do CSKA Moscova con pat\u00edns de talles demasiado grandes, po\u00f1endo moitos pares de calcet\u00edns porque non se atopaban pat\u00edns para os seus pequenos p\u00e9s na Uni\u00f3n Sovi\u00e9tica.\nCarreira en parella.\nNon era unha saltadora especialmente forte, e en agosto de 1981, o adestrador Vladimir Zaharov uniu a Gordeeva, de 10 anos. con Sergei Grinkov, de 14. Dado que Grinkov a mi\u00fado faltaba aos adestramentos, o adestrador, finalmente, insistiu en que Gordeeva formase parella con outra persoa pero ela neg\u00e1base. No seu lugar, a parella cambiou de adestrador.\nGa\u00f1aron o Campionato Mundial J\u00fanior de Patinaxe Art\u00edstica de 1985, en Colorado Springs. Ao ano seguinte ga\u00f1aron o primeiro dos seus catro Campionatos Mundiais de Patinaxe Art\u00edstica. Son unha dos poucas parellas en ga\u00f1ar ambos os dous t\u00edtulos de campi\u00f3ns j\u00fanior e s\u00e9nior. Defenderon, con \u00e9xito, o seu t\u00edtulo mundial en 1987 e ga\u00f1aron o ouro nos Xogos Ol\u00edmpicos de Inverno de 1988 en Calgary (Canad\u00e1), a pesar dun desagradable accidente. En novembro de 1987 Grinkov caeu coa coitela dos seus pat\u00edns sobre a fronte de Gordeeva durante unha sesi\u00f3n de adestramento. Foi hospitalizada durante un tempo, pero a\u00ednda foron capaces de competir \u2014e ga\u00f1ar\u2014 nas Olimp\u00edadas, que se iniciaron en febreiro. Seguen sendo a parella m\u00e1is nova en ga\u00f1ar o ouro ol\u00edmpico. Despois dunha ca\u00edda no seu programa longo, levaron a prata no Campionato do Mundo de 1988, mais ga\u00f1aron o t\u00edtulo en 1989 e 1990. Convert\u00e9ronse en profesionais no outono de 1990, ga\u00f1ando o seu primeiro Campionato Mundial Profesional en 1991. Tam\u00e9n ga\u00f1aron o t\u00edtulo en 1992 e 1994.\nGordeeva e Grinkov ga\u00f1aron case todas as competici\u00f3ns nas que entraron. Nas 31 competici\u00f3ns das que se co\u00f1ecen os resultados nos niveis s\u00e9nior e profesional, quedaron primeiros 24 veces, e nunca por debaixo do segundo posto dende que ga\u00f1aron o seu primeiro t\u00edtulo s\u00e9nior do mundo. Son unha das poucas parellas da historia que superaron con \u00e9xito un xiro cu\u00e1druplo nunha competici\u00f3n internacional. Lograron sen problemas un elemento de dificultade no Campionato do Mundo de 1987. Tam\u00e9n completaron o elemento no Campionato Europeo en 1987, pero debido a un problema co arranque de Grinkov e un malentendido sobre as regras (o \u00e1rbitro sinalara que parasen, chegando a parar a s\u00faa m\u00fasica pero eles continuaron patinando), foron descualificados deste evento. Deixaron de realizar o cu\u00e1druplo xiro porque non melloraba significativamente as s\u00faas marcas, facendo innecesario o estr\u00e9s f\u00edsico engadido.\nEn 1989 comezaron como parella sentimental, e casaron en abril de 1991. A s\u00faa voda civil foi o 20 de abril, e a relixiosa o 28 de abril. Desde novembro de 1991 ata abril de 1992, viaxaron con Stars on Ice por primeira vez. O 11 de setembro de 1992, naceu a s\u00faa filla, Daria Sergeyevna Grinkova, en Morristown (Nova Jersey). Pouco despois do nacemento de Daria, Gordeeva retomou o adestramento para a nova tempada de Stars on Ice, que se estreou no novembro de 1992 e continuou ata o seguinte mes de abril.\nCando unha nova regra ISU permitiu aos patinadores profesionais recuperar a s\u00faa elixibilidade olimpica, a parella decidiu regresar \u00e1s competici\u00f3ns de afeccionados durante a tempada de 1993-94 e patinar nas Olimp\u00edadas. En 1994 ga\u00f1aron a s\u00faa segunda medalla de ouro ol\u00edmpica en Noruega. Chamados moitas veces simplemente \"G&amp;G\", eran co\u00f1ecidos pola calidade da s\u00faa t\u00e9cnica na patinaxe b\u00e1sica: \"Grinkov e Gordeeva ti\u00f1an algo especial que era m\u00e1is f\u00e1cil de apreciar en persoa. Non fac\u00edan ru\u00eddo cando patinaban. Mov\u00edanse con tanta fluidez que as follas dos seus pat\u00edns susurraban sobre o xeo en lugar de rascarse nel.\"\nDespois das Olimp\u00edadas, a parella regresou \u00e1 patinaxe profesional e mudouse a Simsbury (Connecticut). Durante a tempada de 1994-1995 viaxaron con Stars on Ice, esta vez como cabezas de cartel. Ese ano Gordeeva foi nomeada unha das \"50 persoas m\u00e1is fermosas\" pola revista \"People\". Ese ver\u00e1n, Gordeeva e Grinkov foron escollidos para a introduci\u00f3n do Mundial de Patinaxe Art\u00edstica, Mundial da Fama e planearon volver a Stars on Ice para a s\u00faa cuarta tempada.\nO 20 de novembro de 1995, Sergei Grinkov derrumbouse sobre o xeo e morreu aos 28 anos por un ataque ao coraz\u00f3n. A parella estaba no xeo en Lake Placid (Nova York) ensaiando para a noite da estrea da pr\u00f3xima xira. M\u00e1is tarde os m\u00e9dicos descubriron que Grinkov ti\u00f1a unha enfermidade conx\u00e9nita no coraz\u00f3n que lle causou a morte.\nCarreira en solitario.\nEn febreiro de 1996, Gordeeva volveu ao xeo, esta vez como patinadora solista. A s\u00faa actuaci\u00f3n en solitario foi un tributo ao seu falecido marido, patinando a secci\u00f3n 'Adagietto' da 5\u00aa Sinfon\u00eda de Gustav Mahler. O n\u00famero levouse a cabo soamente d\u00faas veces, primeiro nunha preestrea nun club de patinaxe en Ontario, Canad\u00e1, e despois o 27 de febreiro de 1996, nun tributo televisivo a Grinkov, chamado \"Celebraci\u00f3n dunha Vida\", no que tomaron parte numerosas estrelas de patinaxe. Gordeeva dixo que se sent\u00eda como se patinase con Sergei aquela noite, que era \"dobremente forte\" porque o sent\u00eda con ela. Ese mesmo ano coa axuda do autor E. M. Swift, contou a s\u00faa historia nun libro titulado \"\u041cy Sergei\" (en galego \"Meu Sergei\"). En febreiro de 1998, a CBS emitiu un docudrama do mesmo nome baseado no libro. Ela publicou un segundo libro en abril de 1998, titulado \"A Letter for Daria\". En 1998 d\u00edxolle a un entrevistador que \"a mi\u00f1a vida de boa patinaxe, e patinar con el, acabou... Agora non intentarei ir \u00e1s Olimpadas. Tomo a patinaxe como un traballo.\"\nGordeeva regresou a Stars on Ice como patinadora en solitario e estivo de xira co espect\u00e1culo todos os anos ata 2000, cando se tomou un tempo para dar a luz a s\u00faa segunda filla en xu\u00f1o de 2001. Regresou \u00e1 xira como estrela convidada en varias ocasi\u00f3ns, pero nunca volveu a tempo completo. Ademais de excursi\u00f3ns e expect\u00e1culos, Gordeeva competiu con \u00e9xito como patinadora profesional en solitario, terminando tan alto como o segundo lugar no Campionato Profesional do Mundo (en 1997). Parou de competir no 2000, pero contin\u00faa patinando en xiras profesionais de patinaxe, espect\u00e1culos e concursos. A\u00ednda que nunca volveu a patinar en parella de maneira profesional, presentouse en parella en numerosos espect\u00e1culos con patinadores entre os que se incl\u00faen Artur Dmitriev, Anton Sikharulidze, David Pelletier, e John Zimmerman. Para a tempada de 1998-99 con Stars on Ice, ela e os seus compa\u00f1eiros rusos Ilia Kulik, Elena Bechke, e Denis Petrov formaron un cuarteto que mostrou as s\u00faas habilidades en parella, en 1999-2000, ela e Kulik formaron un dueto rom\u00e1ntico durante a xira. Tam\u00e9n regresou cunha parella de patinaxe durante a tempada de 2008-2009, cando participou nun \"reality show\" de televisi\u00f3n chamado \"Ice Age 2\", unha versi\u00f3n de patinaxe art\u00edstica de \"Dancing with the stars\". Fixo parella co actor ruso Egor Beroev, e xuntos ga\u00f1aron o espect\u00e1culo.\nEkaterina Gordeeva firmou varios contratos de publicidade, o m\u00e1is importate dos cales foi con Target e deu lugar a dous perfumes (\"Katia\" e \"Katia Sport\") que se venden a trav\u00e9s das tendas Target. Gordeeva e a s\u00faa filla, Daria, apareceron na pel\u00edcula do ver\u00e1n de 1997 chamada \"Snowden on Ice\" e Gordeeva apareceu na secuela de 1998, \"Snowden's Raggedy Ann and Andy Holiday Show\". Representou Rolex e tam\u00e9n apareceu coa s\u00faa filla Daria no anuncio \"Got Milk?\" .\nEn 2001 fix\u00e9ronlle unha estatu\u00ed\u00f1a de Lenox chamada \"Katia's Celebration of Life\", que representaba a realizaci\u00f3n dun xiro inclinado cara a atr\u00e1s no tributo que lle fixo a Grinkov. Tam\u00e9n apareceu no 2003 en Sports Illustrated Swimsuit Issue como unha atleta destacada. En 2003, apareceu no xeo por primeira vez con Daria. A parella realizou un d\u00fao durante o espect\u00e1culo do D\u00eda da Nai e volveron xuntas ao xeo en varias ocasi\u00f3ns dende ent\u00f3n, inclu\u00edndo d\u00faas versi\u00f3ns diferentes de \"Children off the World\" de Amy Grant no espect\u00e1culo \"Family &amp; Friends\" de Kristi Yamaguchi en 2005 e 2006. Durante este espect\u00e1culo en 2007, o d\u00fao nai-filla converteuse nun tr\u00edo cando se lles uniu a filla m\u00e1is nova de Gordeeva, Lizza, e as tres patinaron xuntas con \"Homesick\" interpretada en directo por The Cheetah Girls. Daria renunciou \u00e1 patinaxe art\u00edstica en 2007.\nEn 2007, Ekaterina Gordeeva protagonizou \"Skate for the Heart\", un espect\u00e1culo para crear conciencia sobre as enfermidades do coraz\u00f3n. Patinou en honor a Sergei. En 2008, voou aos Estados Unidos dende Rusia durante a gravaci\u00f3n de \"Ice Age 2\" co fin de protagonizar \"Skate for the Heart\" por segunda vez. Esta vez dedicou o n\u00famero \u00e1 memoria do seu pai, Alexander Gordeev, quen morreu dun ataque card\u00edaco en 2008. Ademais da patinaxe, Gordeeva atreveuse co adestramento e a coreograf\u00eda.\nEn 2010 Gordeeva competiu co xogador de hockey Valeri Bure no programa de patinaxe art\u00edstica \"Battle of the Blades\". O 22 de novembro de 2010, finalmente ela e Bure ga\u00f1aron a competici\u00f3n. Gordeeva reincorporouse a Stars on Ice en novembro de 2010, para o 25\u00ba aniversario da xira.\nVida persoal.\nO 15 de xu\u00f1o de 2001, Gordeeva deu a luz a s\u00faa segunda filla, Elizaveta Ilinichna Kulik (tam\u00e9n chamada Lizza, un diminutivo ruso do nome Elizaveta, pronunciado LEE-za), cuxo pai \u00e9 o medallista de ouro dos Xogos Ol\u00edmpicos de Inverno de 1998, Ilia Kulik. Gordeeva e Kulik casaron nunha cerimonia privada en San Francisco o 10 de xu\u00f1o de 2002.\nResidiron en California, varios anos antes de mudarse a Avon (Connecticut) en 2003. A familia regresou aos \u00c1nxeles en 2007 e actualmente reside en Newport Beach (California). Gordeeva, Kulik, Daria e Elizaveta fixeron a s\u00faa primeira aparici\u00f3n en televisi\u00f3n como familia para \"Kristi Yamaguchi's Friends &amp; Family\" en 2005, e repetiron a s\u00faa aparici\u00f3n nas versi\u00f3ns do espect\u00e1culo de 2006 e 2007. Ela e a s\u00faa familia falan en ruso na casa, e viaxan frecuentamente a Rusia.\nEn 2012, Kulik e Gordeeva abriron unha pista de patinaxe en Lake Forest (California).\nObra.\nEscrito coa axuda do escritor E. M. Swift e publicado en 1996, esta historia dos seus anos xuntos encabezou a lista de m\u00e1is vendidos de Nova York e incl\u00fae moitas fotograf\u00edas en branco e negro e en color da colecci\u00f3n persoal de Gordeeva e Grinkov e fotos publicitarias das s\u00faas xiras, como \"Stars on Ice\". Tam\u00e9n se fixo unha versi\u00f3n cinematogr\u00e1fica do libro, protagonizada polo d\u00fao ruso de patinaxe Elena Berezhnaya e Anton Sikhuralidze, que inclu\u00edu entrevistas con familiares e amigos, e secuencias de patinaxe.\nO libro infantil \"A Letter for Daria\" foi escrito para a s\u00faa filla, Daria Sergeievna Grinkova.\nTr\u00e1tase dunha carta autobiogr\u00e1fica de nai a filla sobre recordos da infancia, patinaxe, diferenzas entre a cultura rusa e anericana, e a importancia da familia e incl\u00fae fotos da colecci\u00f3n persoal de Ekaterina Gordeeva."}
{"id": "224148", "revid": "98629", "url": "https://gl.wikipedia.org/wiki?curid=224148", "title": "Anquirina", "text": "As anquirinas (da palabra grega que significa \u00e1ncora; en ingl\u00e9s \"ankyrins\" ) son unha familia de prote\u00ednas adaptadoras que median a uni\u00f3n de prote\u00ednas integrais de membrana ao citoesqueleto asociado \u00e1 membrana baseado na espectrina-actina. As anquirinas te\u00f1en sitios de uni\u00f3n para a subunidade beta da espectrina e para polo menos 12 familias de prote\u00ednas integrais de membrana. Esta uni\u00f3n \u00e9 necesaria para manter a integridade da membrana plasm\u00e1tica e para ancorar canais i\u00f3nicos espec\u00edficos, intercambiadores i\u00f3nicos e transportadores de i\u00f3ns na membrana plasm\u00e1tica.\nEstrutura.\nAs anquirinas conte\u00f1en catro dominios estruturais: un dominio N-terminal que cont\u00e9n 24 repetici\u00f3ns de anquirina en t\u00e1ndem, un dominio central que se une \u00e1 espectrina, un dominio de morte (celular) que se une a prote\u00ednas implicadas na apoptose, e un dominio C-terminal regulatorio que \u00e9 moi variable entre os diferentes tipos de prote\u00ednas anquirina.\nSubtipos.\nAs anquirinas est\u00e1n codificadas por tres xenes (ANK1, ANK2 e ANK3) en mam\u00edferos. Cada xene \u00e1 s\u00faa vez produce m\u00faltiples prote\u00ednas por medio do splicing alternativo.\nANK1.\nO xene ANK1 codifica as prote\u00ednas anquirina-R. A anquirina-R foi caracterizada primeiro nos eritrocitos humanos, nos que esta anquirina se denominou anquirina do eritrocito ou banda 2.1. A anquirina-R permite aos eritrocitos resistir as forzas de cizalla \u00e1s que est\u00e1n sometidos na circulaci\u00f3n sangu\u00ednea. As persoas con anquirina-R reducida ou deficiente te\u00f1en unha forma de anemia hemol\u00edtica denominada esferocitose hereditaria. Nos eritrocitos, a anquirina-R \u00fanese ao esqueleto da membrana polo intercambiador ani\u00f3nico Cl-/HCO3-.\nA anquirina 1 l\u00edgase aos receptores de membrana CD44 polo receptor inositol trifosfato e o citoesqueleto.\nANK2.\nPosteriormente, identific\u00e1ronse as prote\u00ednas anquirina-B (produtos do xene ANK2) no cerebro e m\u00fasculo. A anquirina-B e a anquirina-G requ\u00edrense para a distribuci\u00f3n polarizada de moitas prote\u00ednas de membrana, como a ATPase Na+/K+, o canal de Na+ regulado por voltaxe e o intercambiador de Na+/Ca2+.\nANK3.\nAs prote\u00ednas anquirina-G (produtos do xene ANK3 ) identific\u00e1ronse nas c\u00e9lulas epiteliais e neuronas. Unha an\u00e1lise xen\u00e9tica a grande escala realizada en 2008 mostrou a posibilidade de que a ANK3 estea implicada no trastorno bipolar."}
{"id": "224149", "revid": "89787", "url": "https://gl.wikipedia.org/wiki?curid=224149", "title": "Marija \u0160erifovi\u0107", "text": "Marija \u0160erifovi\u0107, nada en Kragujevac o 14 de novembro de 1984, \u00e9 unha cantante serbia. Ga\u00f1ou o Festival de Eurovisi\u00f3n 2007 coa canci\u00f3n \"Molitva\" (en galego, \"Unha pregar\u00eda\"). \u00c9 filla de Verica \u0160erifovi\u0107, tam\u00e9n unha cantante co\u00f1ecida. Tam\u00e9n foi unha dos xu\u00edces en \"Eurosong\" para elixir a representaci\u00f3n de Irlanda no Festival de Eurovisi\u00f3n 2008 e cantou \"Molitva\" para cerrar o programa. Tam\u00e9n foi membro do xurado internacional do \"Melodifestivalen 2009\" , que seleccionou ao representante de Suecia no Festival de Eurovisi\u00f3n 2009.\nCarreira musical.\n\u00c1lbums.\nMarija \u0160erifovi\u0107 debutou co \u00e1lbum \"Naj, Najbolja\" que foi lanzado no ano 2003 e tivo unha boa acollida. O maior \u00e9xito do \u00e1lbum foi o seu primeiro sinxelo \"Znaj da znam\" composto por Darko Dimitro'. No ver\u00e1n de 2005, lanzou un novo sinxelo, \"Agonija\", que era unha versi\u00f3n da canci\u00f3n \"Olo Leipeis\", da superestrela grega Despina Vandi.\nO seu segundo \u00e1lbum de estudio, chamado \"Bez Ljubavi\" foi lanzado no ano 2006, e foi tan exitoso como o seu \u00e1lbum de estrea. A comezos de 2006, lanzou o primeiro sinxelo do \u00e1lbum, a canci\u00f3n principal. O 28 de xu\u00f1o de 2007 lanzou un \u00e1lbum chamado \"Marija \u0160erifovi\u0107: Molitva - The Best Of\".\nO terceiro \u00e1lbum de estudio de Marija, \"Nisam An\u0111eo\", foi lanzado na primavera de 2008, e conti\u00f1a nove novas canci\u00f3ns.\nFestivais.\nEn 2003 Marija participou no \"Festival de Budva\" coa canci\u00f3n \"Gorka \u010dokolada\" novamente composta por Darko Dimitrov. En 2004 volveu participar no mesmo festival cunha canci\u00f3n chamada \"Bol do ludila\" e ga\u00f1ou o primeiro premio. Para o \"Beovizija\" de 2005, ent\u00f3n era a semifinal Serbia, do antigo festival de pre-selecci\u00f3n de Serbia e Montenegro para o Festival de Eurovision, Evropesma, a canci\u00f3n foi chamada \"Ponuda\", e chegou ao posto 18. Ese mesmo ano, entrou como favorita e ga\u00f1ou o Festival Serbio de Radio coa canci\u00f3n \"U nedelju\", composta por Leontina Vukomanovi\u0107. Tam\u00e9n recibiu o premio \u00e1 mellor voz.\nConcertos.\nO 21 de febreiro, no ano 2007, \u0160erifovi\u0107 deu o seu primeiro concerto en solitario no \"Sava Centar\" de Belgrado, convert\u00e9ndose nunha ruptura no panorama musical serbio. Asistiron 4.000 espectadores.\nDurante as Elecci\u00f3ns parlamentarias croatas de 2007, Marija Serifovic cantou en Zagreb para o \"Partido Democratico Independente Serbio\".\nBeovizija e o Festival de Eurovision 2007.\n\u0160erifovi\u0107 ga\u00f1ou o \"Beovizija\" coa canci\u00f3n \"Molitva\" o 8 de marzo, proclamouse vencedora combiando os votos do xurado e o televoto, convert\u00e9ndose as\u00ed na primeira representante da recente independente Serbia no Festival de Eurovisi\u00f3n 2007 en Helsinqui, Finlandia. A canci\u00f3n tam\u00e9n foi grabada en ingl\u00e9s como \"Destiny\" e tam\u00e9n en fin\u00e9s como \"Rukoilen\". Tam\u00e9n hai unha versi\u00f3n en ruso da canci\u00f3n, chamada \"Molitva\" (\u041c\u043e\u043b\u0438\u0442\u0432\u0430).\nComo parte da s\u00faa xira promocional para o Festival de Eurovisi\u00f3n, \u0160erifovi\u0107 visitou Bosnia e Hercegovina, Croacia, a Macedonia do Norte, Su\u00edza e Grecia. A\u00ednda que se levou acabo unha promoci\u00f3n por v\u00eddeo, orixinalmente planeouse unha pel\u00edcula documental que deber\u00eda inclu\u00edr tanto o v\u00eddeo musical como os preparativos para o Festival da Canci\u00f3n de Eurovision.\nO 12 de marzo, foi realizado o sorteo para a orde de sa\u00edda da semifinal. Serbia foi o d\u00e9cimo quinto pa\u00eds en participar na semifinal, e clasificouse para a final, onde presentaron a s\u00faa canci\u00f3n no posto dezasete, despois de Alema\u00f1a e antes de Ucra\u00edna. A s\u00faa canci\u00f3n \"Molitva\" ga\u00f1ou o \"Festival de Eurovisi\u00f3n de 2007\".\nAnte a prensa despois de Eurovisi\u00f3n Marija dixo: \"Esta noite, eu estou moi orgullosa de ser serbia!\"\nCando ela aterrou no \"Aeroporto de Belgrado Nikola Tesla\", 70.000\u2013100.000 persoas prepararon unha festa para ela fronte a Asemblea C\u00edvica de Belgrado.\nDeu un concerto na s\u00faa cidade natal, Kragujevac, o 25 de maio en fronte do concello. Cantou diante de 60.000 persoas que acudiron a celebrar o triunfo en Eurovisi\u00f3n. Ela explicou que o concerto fora diferente en Kragujevac porque naquela vila cantou diante dos seus amigos, colegas, profesores, veci\u00f1os e aqueles que co\u00f1ece na s\u00faa vida diaria.\nPol\u00edtica.\nO 24 de decembro de 2007 en Kragujevac, e o 15 de xaneiro en Belgrado, \u0160erifovi\u0107 cantou a canci\u00f3n coa que ga\u00f1ou Eurovisi\u00f3n \"Molitva\" nun mitin electoral do \"Partido Radical Serbio\". Tam\u00e9n apoiou a candidatura presidencial de Tomislav Nikol\u00edc e agregou que a s\u00faa canci\u00f3n era \"unha plegaria para unha nova, diferente e m\u00e1is honesta Serbia\". Moitos dos seguidores de \u0160erifovi\u0107 quedaron decepcionados coa s\u00faa decisi\u00f3n de apoiar ao Tomislav Nikol\u00edc para presidente, considerando que a plataforma do Partido Radical Serbio est\u00e1 tradicionalmente baseada nunha \"Gran Serbia\" ideal (considerado perigoso por alg\u00fans pa\u00edses localizados preto de Serbia), e o feito de que o l\u00edder do Partido Radical Serbio, Vojislav \u0160e\u0161elj estea preso pola posguerra do TPIY na Haia. Houbo moitas especulaci\u00f3ns de que escritores de canci\u00f3ns como Sasa Milosevic Mare e Vladimir Graji\u0107 Graja, que escribiron a canci\u00f3n eurovisiva \"Molitva\", deixaron de traballar no novo \u00e1lbum de \u0160erifovi\u0107 polas s\u00faas opini\u00f3ns pol\u00edticas.\nA Uni\u00f3n Europea est\u00e1 considerando se Marija Serifovic debe seguir no seu papel como uns dos quince \"embaixadores interculturales\" nomeados polo \"Ano Europeo do Di\u00e1logo Intercultural\" (2008) debido \u00e1s s\u00faas inclinaci\u00f3ns nacionalistas.\nPor\u00e9n, antes de que \u0160erifovi\u0107 fora a Helsinqui, Marija participaba na \"Radio Televisi\u00f3n de Serbia\" nun programa chamado \"Avalski toranj\", onde cada un dos catro invitados daba os nomes dos tres serbios m\u00e1is importantes de todos os tempos; como unha das s\u00faas elecci\u00f3ns, \u0160erifovi\u0107 elixiu a Zoran \u0110in\u0111i\u0107, un ex Primeiro Ministro serbio e l\u00edder do \"Partido Dem\u00f3crata de Serbia\". Tam\u00e9n, a finais de 2007, \u0160erifovi\u0107 foi a Zagreb para apoiar a Milorad Pupovac, un l\u00edder do \"Partido Independente Democr\u00e1tico de Serbia\" nas elecci\u00f3ns parlamentarias de Croacia en 2007."}
{"id": "224151", "revid": "89787", "url": "https://gl.wikipedia.org/wiki?curid=224151", "title": "Pedro Varela Castro", "text": "Pedro Varela Castro, nado en Lema (Arz\u00faa) en agosto de 1879 e finado na Estrada o 6 de xu\u00f1o de 1958, foi un xornalista e pol\u00edtico galego.\nTraxectoria.\nFillo de Manuel Varela V\u00e1zquez, dunha familia vinculada ao goberno municipal de Arz\u00faa. Residiu en Pontevedra e trasladouse \u00e1 Estrada onde exerceu como procurador. Foi director de \"Eco de La Estrada\", presidente honorario da Federaci\u00f3n Agraria de Estrada, Silleda, Forcarey y Cerdedo, impulsor de asociaci\u00f3ns de emigrantes na Habana, Bos Aires e Montevideo. Foi un dos agraristas que accederon ao goberno municipal da Estrada en xaneiro de 1916, sendo primeiro tenente de alcalde e o 25 de marzo de 1917 foi elixido alcalde, ocupando o cargo at\u00e9 abril de 1920. Foi presidente do Casino da vila e dinamizador social e cultural do concello. \u00c9 o autor do libro \"La Estrada\" publicado en 1923.\nDurante a Rep\u00fablica militou no Partido Radical, foi concelleiro da Estrada e en xaneiro de 1934 foi nomeado deputado provincial polo distrito A Estrada-Lal\u00edn. Volveu ser nomeado deputado provincial en decembro de 1935. Nas elecci\u00f3ns de 1936 formou parte da candidatura de Centro encabezada por Manuel Portela Valladares. Instru\u00eddo expediente polo Tribunal de Responsabilidades Pol\u00edticas en 1940, foi condenado en 1941 a unha multa de 6.000 pesetas e 3 anos de inhabilitaci\u00f3n."}
{"id": "224153", "revid": "1131", "url": "https://gl.wikipedia.org/wiki?curid=224153", "title": "Augusto Fern\u00e1ndez", "text": "Augusto Mat\u00edas Fern\u00e1ndez, nado o 10 de abril de 1986 en Pergamino, provincia de Buenos Aires, \u00e9 un exfutbolista arxentino que xogaba na demarcaci\u00f3n de extremo dereito.\nTraxectoria.\nDebutou profesionalmente co River Plate no ano 2006, na vitoria do club \"millonario\" ante Tiro Federal por 5-0. Dous anos despois, no 2008, o club de Buenos Aires proclamouse campi\u00f3n do trofeo Clausura baixo as ordes de Diego Simeone, e disputando Augusto 15 dos 19 encontros do campionato.\nO 28 de agosto de 2009 foi cedido ao AS Saint-Etienne franc\u00e9s polo propietario dunha parte dos seus dereitos federativos, o empresario israel\u00ed Pinhas Zahavi. Por\u00e9n non chega a ter continuidade no equipo franc\u00e9s polo que ao rematar a tempada volve a Arxentina.\nO 9 de xullo de 2010, o V\u00e9lez Sarsfield mercou a totalidade dos dereitos do xogador por mill\u00f3n e medio de d\u00f3lares. No seu primeiro ano na disciplina o club rematou subcampi\u00f3n do trofeo Apertura, xogando 12 encontros como titular. No trofeo Clausura do ano 2011 V\u00e9lez proclamouse campi\u00f3n, coa achega de Augusto de catro goles en 17 encontros disputados.\nO 9 de agosto de 2012, Augusto fichou polo Celta de Vigo, recentemente ascendido a Primeira Divisi\u00f3n."}
{"id": "224156", "revid": "89787", "url": "https://gl.wikipedia.org/wiki?curid=224156", "title": "Nicolas Klotz", "text": "Nicolas Klotz, nado en Neuilly-sur-Seine o 22 de xu\u00f1o de 1954, \u00e9 un director de cine franc\u00e9s.\nTraxectoria.\nNos \u00faltimos anos do ensino secundario fundou un cine-club e un club-teatro, partillando a programaci\u00f3n de pel\u00edculas e postas en escena de obras de autores como Ingmar Bergman, Pier Paolo Pasolini, August Strindberg ou Jean-Luc Godard. En 1975 co\u00f1ece a Klaus Michael Gruber, que prepara a adaptaci\u00f3n ao teatro de \"Faust Salp\u00e9tri\u00e8re\", de Goethe. Co\u00f1ece \u00e1 actriz Elisabeth Perceval, que fundara xunto a Bruno Bayen a Fabrique de Th\u00e9\u00e2tre. Con ela ten dous fillos: H\u00e9l\u00e9na e Ulysse.\nComezou a traballar de asistente de montaxe e como montador, e co\u00f1eceu a Robert Bresson nos Studios de Boulogne, onde montaba a s\u00faa obra \"l'Argent\". Despois da lectura dunha reportaxe de Serge Daney no bar dos Studios de Billancourt sobre a viaxe a Calcuta para co\u00f1ecer o cineasta bengal\u00ed Satyajit Ray, Nicolas Klotz marcha \u00e1 India a realizar o seu primeiro documental, \"Pandit Ravi Shankar\", retrato do c\u00e9lebre tocador de sitar a trav\u00e9s das s\u00faas viaxes polo pa\u00eds. Filma a Satyajit Ray na s\u00faa propia casa, e este ax\u00fadalle a organizar a rodaxe da s\u00faa primeira longametraxe (\"La nuit bengali\", 1988), nas r\u00faas e no seu estudio de Calcuta. A pel\u00edcula est\u00e1 producida por Philippe Diaz, o mozo que xa producira \"Mauvais Sang\" e \"Amants du Pont-Neuf\" de Leos Carax. Os actores son ingleses, franceses e bengal\u00eds.\nEn 1991 Jean-Luc Ormi\u00e8res prop\u00faxolle gravar \"La Nuit sacr\u00e9e\" a partir de d\u00faas obras de Tahar Ben Jelloun: o libro ep\u00f3nimo et \"L'Enfant de sable\". A adaptaci\u00f3n foi escrita por Elisabeth Perceval. Durante a rodaxe Nicolas Klotz decidiu romper co cinema de ficci\u00f3n.\nCo prop\u00f3sito de reconducir o seu traballo, en 1995 funda xunto con Elisabeth Perceval a compa\u00f1\u00eda l'Asile, cunha adaptaci\u00f3n feita por ela de \"Belle du Seigneur\", de Albert Cohen, na que amais ela fai o papel de Ariane. A obra foi representada m\u00e1is dun cento de veces no festival d'Avignon e a trav\u00e9s de Europa. Despois fixeron \"Roberto Zucco\" e \"Quai Ouest\" de Bernard-Marie Kolt\u00e8s, onde Nicolas Klotz e Elisabeth Perceval se volven xuntar cos membros do Grupo T'ChanG - a compa\u00f1\u00eda de Didier-Georges Gabily que morrera pouco antes. O reencontro con T'Chang e os textos de Didier-Georges Gabily son un novo choque est\u00e9tico para Nicolas Klotz, que decide radicalizar a s\u00faa obra de cine.\nAo mesmo tempo, renovou o seu traballo como documentalista para o canal Arte unha pel\u00edcula sobre os cantos da m\u00fasica tradicional xud\u00eda, \"Chants de sable et d'\u00e9toiles\" (1996), e dous filmes adicados ao jazz, un sobre James Carter en 1998 e outro sobre Brad Mehldau en 1999.\nParalelamente aos documentais, Klotz e Perceval traballan de coa s\u00faa compa\u00f1\u00eda de teatro con textos de Heiner M\u00fcller, Didier-Georges Gabily, Sarah Kane, do historiador da arte Georges Didi-Huberman e do fil\u00f3sofo Jean-Luc Nancy, de quen adaptan \"L'Intrus\".\nVolveron unirse a Fran\u00e7ois Tanguy e Th\u00e9\u00e2tre du Radeau e establec\u00e9ronse na Fonderie au Mans, onde seguen a explorar o laboratorio de escrita con obradoiros. A pesar das condici\u00f3ns precarias en que viven, a expulsi\u00f3n do seu apartamento cos seus dous fillos, Elisabeth Perceval comezou a escribir os gui\u00f3ns para os dous primeiros filmes da trilox\u00eda \"Tempes Modernes\" (\"Paria\" e \"La Blessure]]\") a partir dunha serie de reuni\u00f3ns que fixo con persoas sen fogar e demandantes de asilo africanos. Rodaron \"Paria\" con Pierre Chevalier entre 1999 e 2000, pel\u00edcula que recibiu o premio especial do xurado no Festival Internacional de Cine de Donostia de 2000.\nEn 2002, Nicolas Klotz e Pedro Costa ofrecen a Pierre Chevalier un proxecto titulado \"Deux films fr\u00e8res\", gravando Klotz e Perceval unha pel\u00edcula en Par\u00eds e Pedro Costa outra en Lisboa. Nicolas e Elisabeth comezaron ent\u00f3n a preparaci\u00f3n de \"La blessure\" e Pedro Costa comezou \"Juventude em marcha\". Como cumpr\u00eda unha mesma produtora para as d\u00faas pel\u00edculas, Pedro Costa propuxo Capricci Films, pero algunhas semanas despois de chegar a un acordo a relaci\u00f3n complicouse. Logo dun ano para resolver os problemas xur\u00eddicos creados por Capricci Films, que puxeron en perigo os dous filmes, Capricci Films foi expulsada do proxecto. Nicolas Klotz e Elisabeth Perceval crearon a produtora Petits et Grands Oiseaux, para coproducir \"La Blessure\" co fin de completar a versi\u00f3n de 163 minutos que chegou aos cines. Pedro Costa retomou \"Juventude em marcha\" con Unit\u00e9 Fiction e un produtor portugu\u00e9s. Finalmente \"La Blessure\" foi presentada no Festival de Cannes en 2004, na Quinzaine des r\u00e9alisateurs, antes de ser levada por todo o mundo en festivais internacionais.\nPatrocinados polo canal Arte de Francia, experimentaron con d\u00faas p\u00e1xinas web: \"Asile de nuit\" e \"Asile de jour\". Elisabeth Perceval escribiu o ensaio \"La Blessure\" (editado por Les Petits Matins), sobre os dous anos de reuni\u00f3ns con persoas chegadas de \u00c1frica de forma clandestina para escribir a pel\u00edcula.\nNo 2006 fixeron \"La Question humaine\", o terceiro filme da trilox\u00eda, adaptaci\u00f3n do libro hom\u00f3nimo de Fran\u00e7ois Emmanuel, con actores como Mathieu Amalric, Michael Lonsdale, Jean-Pierre Kalfon, Lou Castel, Edith Scob ou Valerie Dr\u00e9ville. A pel\u00edcula aborda os temas da historia e a memoria, narrando as andanzas dun home novo que traballa de psic\u00f3logo nunha empresa, esmagado por un sistema sen regras. Tam\u00e9n presentado na Quinzaine des r\u00e9alisateurs de Cannes en 2007, sa\u00edu \u00e1s pantallas francesas en setembro de 2007 e foi distribu\u00edda en m\u00e1is de 20 pa\u00edses.\nAo tempo, a s\u00faa filla Helena Klotz dirixiu a pel\u00edcula \"Les Amants Cin\u00e9ma\", un filme de 60 minutos sobre a parella no traballo.\nEn 2012 Nicolas Klotz e Elisabeth Perceval fixeron \"Low Life\", un filme sobre a mocidade confrontada cun mundo enfeitizado polo control. O seu fillo Ulysse Klotz compuxo xunto a Roman Turzi a banda sonora da pel\u00edcula, de estilo witchhouse. Foi presentada en competici\u00f3n no Festival de Cine de Locarno en 2011 e posteriormente en Toronto, Vancouver, Londres, S\u00e3o Paulo, Xix\u00f3n, na Semana do Cinema Franc\u00e9s en Nova York no 2012, no BAFICI de Bos Aires e no Festival de Jeonju. \"Low Life\" foi distribu\u00f1ida en Francia poe Les Films du Losange o 4 de abril de 2012. Despois de rematar a pel\u00edcula, Nicolas Klotz e Elisabeth seguiron co seu traballo sobre de \"Low Life\" desenvolvendo unha p\u00e1xina web xunto coa revista \"Lumi\u00e8re\", publicando unha serie de v\u00eddeos feitos pola parella e entrevistas co fil\u00f3sofo Jean-Luc Nancy, ademais de textos e montaxes feitas polos cr\u00edticos de \"Lumi\u00e8re\".\nTam\u00e9n en colaboraci\u00f3n con Elisabeth Perceval, houbo diversas instalaci\u00f3ns -inclu\u00edndo as do CCCB de Barcelona, na Ferme du Buisson e en escolas de arte. No 2012 estaban a traballar en dous filmes sobre a Revoluci\u00f3n Francesa: \"Ceremony\", filmada en Barcelona, e \"Les Talons Rouges\", con gui\u00f3n de Yannick Haenel.\nNicolas Klotz preparou \"Mademoiselle Julie\" de Strindberg para France T\u00e9l\u00e9visions e o Festival d'Avignon, con Juliette Binoche.\nFilmograf\u00eda.\nTrilox\u00eda dos Tempos Modernos:"}
{"id": "224157", "revid": "23562", "url": "https://gl.wikipedia.org/wiki?curid=224157", "title": "Hernani CRE", "text": ""}
{"id": "224164", "revid": "23204", "url": "https://gl.wikipedia.org/wiki?curid=224164", "title": "Peg Entwistle", "text": "Peg Entwistle, nada en Port Talbot o 5 de febreiro de 1908 e finada en Hollywood o 16 de setembro de 1932, foi unha actriz de teatro galesa e, por un curto per\u00edodo de tempo, actriz de Hollywood, que alcanzou notoriedade tras o seu suicidio, que fixo saltando do letreiro de Hollywood.\nTraxectoria.\nPeg Entwistle, cuxo nome verdadeiro era Millicent Lilian Entwistle, foi criada en West Kensington, Londres. M\u00e1is tarde, adoptou \"Peg\" como pseud\u00f3nimo e proseguiu con el durante o resto da s\u00faa vida. Cando a\u00ednda era unha rapaza nova, en marzo do ano de 1916, Entwistle abandonou Liverpool e foise para Am\u00e9rica, acompa\u00f1ada de seu pai (Robert), t\u00edo (Charles Harold), e esposas de ambos, Lauretta e Jane, a bordo do \"SS Philadelphia\". Despois do seu pai ser morto nun accidente no ano de 1922, Entwistle e os seus dous medio-irm\u00e1ns foron criados polo t\u00edo, Charles Entwistle.\nDefunci\u00f3n.\nNo d\u00eda 16 de setembro de 1932 Peg Entwistle chimpou da letra \"H\" do famoso sinal de Hollywood (naquela \u00e9poca era a\u00ednda \"Hollywoodland\"). O seu corpo rolou metros e metros no barranco, at\u00e9 ser encontrado dous d\u00edas despois. Un detective e dous oficiais encontraron o corpo dunha muller nova loira, ollos azuis, que estaba moderadamente ben vestida. Non foi identificada at\u00e9 seu t\u00edo relacionar a descrici\u00f3n dada do corpo coas iniciais \"P.E.\" na nota de suicidio. A causa da s\u00faa morte foi listada polo m\u00e9dico forense como \"m\u00faltiples fracturas de pelve\".\nA nota de suicidio de Peg Entwistle di:\nO seu funeral celebrouse en Hollywood e o corpo foi cremado. As s\u00faas cinzas foron enviadas despois para Glendale, Ohio, para ser enterrado preto de seu pai, no \"Cemiterio Oak Hill\". As s\u00faas cinzas foron enterradas no d\u00eda 5 de xaneiro de 1933."}
{"id": "224165", "revid": "1131", "url": "https://gl.wikipedia.org/wiki?curid=224165", "title": "Priego", "text": "Priego \u00e9 un municipio de Espa\u00f1a, na provincia de Cuenca, en Castela-A Mancha. Segundo o INE en 2009 ti\u00f1a 1138 habitantes. Ten unha \u00e1rea de 80,91 km\u00b2, cunha densidade de 14,47 hab./km\u00b2.\nHistoria.\nPriego fundouse na Idade Media, conta cun castelo, unha fonte e unha ponte romana. En Priego trab\u00e1llase sobre todo o vimbio."}
{"id": "224166", "revid": "23204", "url": "https://gl.wikipedia.org/wiki?curid=224166", "title": "Juan Antonio Canta", "text": "Juan Antonio Canta, nado en C\u00f3rdoba en 1966 e finado o 22 de decembro de 1996 en C\u00f3rdoba, nome art\u00edstico de Juan Antonio Castillo Madico, e tam\u00e9n co\u00f1ecido como El Patuchas, foi un cantautor, poeta e escritor de relatos espa\u00f1ol dos anos 90. Formou parte do grupo \"Pabell\u00f3n Psiqui\u00e1trico\". En solitario, saltou \u00e1 fama en 1996 coa s\u00faa canci\u00f3n \"El Rap de los 40 limones\". Matouse con 30 anos por problemas de depresi\u00f3n."}
{"id": "224167", "revid": "1131", "url": "https://gl.wikipedia.org/wiki?curid=224167", "title": "Dicionario etimol\u00f3xico galego", "text": "O Dicionario etimol\u00f3xico galego (t\u00edtulo orixinal en alem\u00e1n, \"Galicisches etymologisches W\u00f6rterbuch\") \u00e9 un dicionario etimol\u00f3xico do galego comezado nos anos sesenta polo romanista e etim\u00f3logo Harri Meier e a\u00ednda en proceso de elaboraci\u00f3n.\nElaboraci\u00f3n.\nNa d\u00e9cada de 1960 Harri Meier comezou a elaborar, xunto cos seus disc\u00edpulos, entre outros a doutora Sigrid Buschmann, un dicionario etimol\u00f3xico do galego que case rematou en vida pero que non puido publicar.\nNo ano 2005, o Seminario de Filolox\u00eda Rom\u00e1nica da Universidade de Tubinga, onde o catedr\u00e1tico e estudoso do galego Johannes Kabatek reinaugurara pouco antes o Centro de Estudos Galegos, puido acceder, grazas \u00e1 axuda de dous disc\u00edpulos de Harri Meier, \u00f3 catedr\u00e1tico de Marburgo Dieter Woll e \u00e1 doutora Sigrid Buschmann, \u00f3s ficheiros do dicionario e trasladalos a Tubinga. O material do profesor Harri Meier estaba case completo pero o problema que se atopou foi que todo o proxecto se atopaba en fichas soltas manuscritas.\nO primeiro traballo a realizar consistiu na dixitalizaci\u00f3n de t\u00f3dalas fichas. Despois deste traballo comezouse a crear unha base de datos engadindo algunha informaci\u00f3n adicional. A\u00ednda que algunha informaci\u00f3n contida nas fichas non estaba actualizada coas \u00faltimas informaci\u00f3ns lexicogr\u00e1ficas optouse por conservala como documentaci\u00f3n historiogr\u00e1fico-ling\u00fc\u00edstica.\nEn abril de 2010 o dicionario conti\u00f1a 5000 fichas electr\u00f3nicas correspondentes a 20000 termos galegos.\nBase\u00e1ndose na base de datos creada est\u00e1n previstos unha serie de traballos que se ir\u00e1n desenvolvendo ao longo do tempo."}
{"id": "224171", "revid": "5863", "url": "https://gl.wikipedia.org/wiki?curid=224171", "title": "Venceslau IV de Bohemia", "text": "Venceslau VI (tam\u00e9n \"Wenceslas\"; en checo: \"V\u00e1clav\"; en alem\u00e1n: \"Wenzel\"), nado o 26 de febreiro de 1361 en N\u00fcrnberg (Sacro Imperio Romano) e finado o 16 de agosto de 1419 en Nov\u00fd hrad (Kunratice, Praga), foi un monarca europeo que ostentou os t\u00edtulos de rei de Bohemia (1378-1419), rei de Alema\u00f1a (Rei de romanos) (1376-1400), Elector e Margrave de Brandeburgo (1373-1378) e Duque de Luxemburgo (1383-1388)."}
{"id": "224172", "revid": "98629", "url": "https://gl.wikipedia.org/wiki?curid=224172", "title": "Nespereira (\u00e1rbore)", "text": "\"Para a \u00e1rbore tam\u00e9n chamada nespereira nativa de Europa ver o artigo: Nespereira europea.\nA nespereira do Xap\u00f3n ou simplemente nespereira (Eriobotrya japonica), \u00e9 unha \u00e1rbore froiteira pertencente \u00e1 familia das ros\u00e1ceas, nativa do centro da China (Chongqing e provincia de Hubei ). Pensouse nun principio que estaba moi emparentada co x\u00e9nero \"Mespilus\", e por iso en Galicia se lle co\u00f1ece co nome de nespereira, que veu, aos poucos, a substitu\u00edr o cultivo e mesmo o nome da aut\u00e9ntica nespereira aut\u00f3ctona, a nespereira europea. En ingl\u00e9s tam\u00e9n lle chaman ameixa do Xap\u00f3n. e na China co\u00f1\u00e9cese coma \"pipa\" (\u6787\u6777). Foi introducido no Xap\u00f3n onde se naturalizou e leva cultiv\u00e1ndose m\u00e1is de 1000 anos. Tam\u00e9n se naturalizou na India, na Conca mediterr\u00e1nea, no Paquist\u00e1n e moitas outras \u00e1reas. Menci\u00f3nase a mi\u00fado na antiga literatura chinesa, por exemplo, nos poemas de Li Bai e na literatura portuguesa \u00e9 co\u00f1ecida dende a \u00e9poca de colonizaci\u00f3n. Probabelmente chegou dende o norte de Portugal a Galicia, onde hoxe \u00e9 unha especie com\u00fan nos pomares, especialmente nas R\u00edas Baixas.\nTaxonom\u00eda.\n\"Eriobotrya japonica\" foi descrita por (Thunb.) Lindl. e publicado en \"Transactions of the Linnean Society of London 13(1): 102\", no ano 1821.\nEtimolox\u00eda.\nO nome com\u00fan chin\u00e9s que tomou o ingl\u00e9s \"loquat\" deriva de \"lou4 gwat1\", a pronuncia en canton\u00e9s do seu vello nome chin\u00e9s cl\u00e1sico (\u82a6\u6a58, \u8606\u6a58, literalmente \"cana laranxa\"). En chin\u00e9s moderno, \u00e9 m\u00e1is comunmente co\u00f1ecido coma \"pipa\"(\u6787\u6777, \"p\u00edp\u00e1\"), pola s\u00faa semellanza na forma ao instrumento musical chin\u00e9s \"pipa\" (\u7435\u7436). E as\u00ed, en xapon\u00e9s \u00e9 \"biwa\", polo correspondente instrumento musical, a \"biwa\".\nEn galego o froito ch\u00e1mase n\u00e9spera, igualmente que en portugu\u00e9s: \"n\u00easpera\" ou \"magn\u00f3rio\"; \"n\u00edspero\" en castel\u00e1n, \"nespola\" en italiano, \"naspla\" en malt\u00e9s, naspolya en h\u00fangaro, \"nespra\" en catal\u00e1n, n\u00e8fle du Japon ou \"bibasse\" en franc\u00e9s; \"sheseq\" en hebreo, \"askidinya\", \"akkidinya\", \"igadinya\" ou \"bashmala\" en \u00e1rabe, \"akkadeneh\" ou \"akka dhuniya\" en liban\u00e9s, \"zger\" ou \"nor ashkhar\" en arm\u00e9nico, \"mushmala\" en xeorxiano, \"mousmoula\" ou \"mespilia\" en grego, \"musmula\", \"yeni dunya\", \"yedi dunya\", ou \"Malta erigi\" en turco. Tanto en arm\u00e9nico coma en turco literalmente significa \"novo mundo.\"\nDescrici\u00f3n.\n\u00c9 un arbustoou arbori\u00f1a perennifolia, cunha copa arredondada, toro corto e casca cinsenta e fendada. Pode ter unha altura de 5 a 10 m, mais frecuentemente \u00e9 moito m\u00e1is baixo, arredor dos 3 ou 4 m.\nAs follas, de 10 a 25\u00a0cm de lonxitude, curtamente pecioladas e coas marxes aserradas, son simples, de forma oblonga el\u00edpticas co \u00e1pice acuminado e nerviaci\u00f3n prominente; disp\u00f3\u00f1ense de forma alterna ao longo do talo. Textura cori\u00e1cea e de cor verde escura na face superior, mentres que cubertas cunha mesta pubescencia aveludada na face inferior, pubescencia que tam\u00e9n se presentan a face das follas novas.\nA diferenza das demais \u00e1rbores froiteiras, esta especie florece no outono ou comezos do inverno, e os froitos maduran a finais do inverno ou comezos da primavera. As flores, de 2\u00a0cm de di\u00e1metro, son brancas, con 5 p\u00e9talos, en pan\u00edculas de tres a dez flores. Ped\u00fanculos tomentosos e c\u00e1liz que persiste no froito.\nOs froitos, as n\u00e9speras, son tipo pomo, xeralmente agrupados en gran n\u00famero, ovais, arredondados ou en forma de pero, de 3 a 5\u00a0cm de lonxitude. Presentan unha cut\u00edcula lisa ou pilosa, amarela ou alaranxada, \u00e1s vecesencarnada. A polpa \u00e9 suculenta; aceda, doce ou subaceda, dependendo da cultivar; branca, amarela ou laranxa. Cada froito cont\u00e9n cinco \u00f3vulos, dos cales de tres a cinco maduran dando grandes sementes pardas. A pel, malia ser dura, p\u00f3dese deluvar de xeito doado cando a froita est\u00e1 ben madura.\nUsos e cultivo.\nCulinario.\nA froita \u00e9 compar\u00e1bel \u00e1 maz\u00e1 en moitos aspectos, con altos contidos de azucre, \u00e1cido e pectina. Cons\u00f3mese fresca, e mesturada con outras froitas en ensaladas ou copas frutais. A froita lixeiramente inmatura, firme, \u00e9 mellor para facer tortas e pudins. Tam\u00e9n se elaboran xeleas, doces e almibres ou caldos de azucre. P\u00f3dese empregar tam\u00e9n para facer vi\u00f1o.\nUsos medicinais.\nUn tipo de xarope de n\u00e9spera \u00fasase na medicina chinesa para temperar a gorxa. Combinado con outros ingredientes e co\u00f1ecido coma \u6787\u6777\u818f (\"nin jiom pei pa koa\": \"p\u00edp\u00e1g\u0101o\", pasta de n\u00e9spera), act\u00faa coma demulcente e expectorante, tam\u00e9n \u00e9 beneficiosa para o aparello dixestivo e o sistema respiratorio.\nComo outras plantas emparentadas, as sementes e follas novas son t\u00f3xicas, polo seu pequeno contido de glic\u00f3cidos cianoxen\u00e9ticos liberadores de cianuro cando son dixeridas, a\u00ednda que a s\u00faa baixa concentraci\u00f3n e amargor normalmente preve\u00f1en a inxesta accidental.\nDende a d\u00e9cada de 2000 achouse no extracto das follas un principio activo que estimula o crecemento do fol\u00edculo piloso, polo que se utiliza en loci\u00f3ns antialopecia rexeneradoras e para o crecemento do cabelo.\nEn investigaci\u00f3ns obtidas en laboratorio dos callus a partir das follas, achouse unha substancia triterp\u00e9nica capaz de inhibir o desenvolvemento das c\u00e9lulas cancerosas da pel en ratos de investigaci\u00f3n.\nCultivo.\n\u00c9 unha \u00e1rbore doada de cultivar, e frecuente coma \u00e1rbore ornamental; foi plantada na California dende a d\u00e9cada de 1870 e no clima h\u00famido do sueste de Texas (Houston), as\u00ed como en todo Israel. En M\u00e9xico \u00e9 moi com\u00fan. En Galicia abunda nos xard\u00edns e pomares das R\u00edas baixas. A textura da s\u00faa follaxe d\u00e1 un toque tropical aos xard\u00edns, contrastando ben con moitas outras plantas. A s\u00faa grande vantaxe \u00e9 a sombra permanente.\nA multiplicaci\u00f3n faise por sementes, por\u00e9n algunhas variedades o proceso l\u00e9vase a cabo por enxerto do tipo chamado \"enxerto en T\". \u00c9 unha especie moi adapt\u00e1bel, tolerando ben o fr\u00edo, a seca e diversos tipos de substrato. A utilizaci\u00f3n dos froitos desta \u00e1rbore para fins comerciais require fertilizaci\u00f3n e acernaduras peri\u00f3dicas.\nProduci\u00f3n.\nXap\u00f3n lidera a produci\u00f3n, seguido por Israel e o Brasil. Nas Bermudas, \u00e9 unha froita moi popular, normalmente dispo\u00f1\u00edbel de febreiro at\u00e9 abril, e comunmente consumida coma marmelada. Tam\u00e9n en Turqu\u00eda, Siria, L\u00edbano, Grecia, Xeorxia, Armenia, sur de Italia, Malta, Portugal, Espa\u00f1a, sur de Francia, Nova Zelandia, norte de \u00c1frica, o Uruguai, Chile e a Arxentina."}
{"id": "224173", "revid": "18868", "url": "https://gl.wikipedia.org/wiki?curid=224173", "title": "Eriobotrya japonica", "text": ""}
{"id": "224177", "revid": "27155", "url": "https://gl.wikipedia.org/wiki?curid=224177", "title": "ARN polimerase", "text": "A ARN polimerase ou RNA polimerase (abreviada como ARNpol, RNApol, RNAP ou ARNP), tam\u00e9n chamada ARN polimerase ADN-dependente (EC 2.7.7.6), \u00e9 un tipo de encima que produce ARN. Nas c\u00e9lulas a ARN polimerase \u00e9 necesaria para formar cadeas de ARN utilizando como molde os xenes do ADN, nun proceso chamado transcrici\u00f3n xen\u00e9tica. Os encimas ARN polimerases son esenciais para a vida e enc\u00f3ntranse en todos os organismos e en moitos virus. En termos qu\u00edmicos, a ARN polimerase \u00e9 unha nucleotidil transferase que polimeriza ribonucle\u00f3tidos no extremo 3' dun transcrito de ARN.\nHistoria.\nA ARN polimerase descubr\u00edrona independentemente Samuel B. Weiss, Audrey Stevens, e Jerard Hurwitz en 1960. Naquela \u00e9poca, d\u00e9ranlle o premio Nobel de Medicina compartido de 1959 a Severo Ochoa polo descubrimento do que se pensaba que era a ARN polimerase, pero en realidade resultou ser a polinucle\u00f3tido fosforilase.\nO premio Nobel de Qu\u00edmica de 2006 recibiuno Roger D. Kornberg por elaborar imaxes moleculares detalladas da ARN polimerase durante varias fases do proceso de transcrici\u00f3n.\nControl da transcrici\u00f3n.\nO control do proceso da transcrici\u00f3n dun xene afecta aos patr\u00f3ns de expresi\u00f3n x\u00e9nica e permite \u00e1 c\u00e9lula adaptarse ao cambio de ambientes, realizar funci\u00f3ns especializadas nun organismo, e manter os procesos metab\u00f3licos b\u00e1sicos necesarios para a supervivencia. Por tanto, non \u00e9 sorprendente que a actividade da ARN polimerase sexa longa, complexa e moi regulada. Na bacteria \"Escherichia coli\", foron identificados m\u00e1is de 100 factores de transcrici\u00f3n que modifican a actividade da ARN polimerase.\nA ARN polimerase pode iniciar a transcrici\u00f3n en secuencias espec\u00edficas de ADN co\u00f1ecidas como promotores. Despois produce unha cadea de ARN, que \u00e9 complementaria do molde da cadea do ADN. O proceso de engadir nucle\u00f3tidos \u00e1 cadea do ARN co\u00f1\u00e9cese como elongaci\u00f3n. Nos eucariotas, a ARN polimerase pode fabricar cadeas de ata 2,4 mill\u00f3ns de nucle\u00f3tidos (a lonxitude total do longo xene da distrofina). A ARN polimerase libera preferentemente o seu transcrito de ARN cando chega a secuencias de ADN espec\u00edficas situadas ao final dos xenes chamadas terminadores.\nOs produtos da ARN polimerase son:\nA ARN polimerase realiza a s\u00edntese \"de novo\", grazas \u00e1s interacci\u00f3ns espec\u00edficas co nucle\u00f3tido de iniciaci\u00f3n que mante\u00f1en \u00e1 ARN polimerase firmemente na s\u00faa posici\u00f3n, facilitando o ataque qu\u00edmico ao seguinte nucle\u00f3tido. Estas interacci\u00f3ns espec\u00edficas explican por que a ARN polimerase prefire empezar a transcrici\u00f3n con ATP (seguido de GTP, UTP, e despois CTP). A diferenza da ADN polimerase, a ARN polimerase ten tam\u00e9n unha actividade helicase, polo que non se necesita outro encima para desenrolar o ADN.\nAcci\u00f3n da ARN polimerase.\nA uni\u00f3n da ARN polimerase ao xene en bacterias implica o reco\u00f1ecemento por parte do factor sigma da rexi\u00f3n central (\"core\") do promotor, que cont\u00e9n os elementos -35 e -10 do promotor e, nalg\u00fans promotores, tam\u00e9n o dominio C-terminal da subunidade \u03b1 ten que reco\u00f1ecer os elementos que est\u00e1n \"augas arriba\" (cara ao extremo 5' ou \"upstream\") do promotor. Hai moitos factores sigma intercambiables, cada un dos cales reco\u00f1ece un conxunto diferente de promotores. Por exemplo, en \"E. coli\", o factor \u03c370 expr\u00e9sase en condici\u00f3ns normais e reco\u00f1ece os promotores dos xenes que se requiren nas condici\u00f3ns normais (\"xenes de mantemento\"), e o \u03c332 reco\u00f1ece os promotores dos xenes requiridos en condici\u00f3ns de altas temperaturas (\"xenes de choque t\u00e9rmico\").\nDespois de unirse ao ADN, a ARN polimerase cambia de formar un complexo pechado a formar un complexo aberto. Este cambio implica a separaci\u00f3n das d\u00faas cadeas do ADN para formar unha secci\u00f3n non enroscada do ADN de aproximadamente 13 pb, chamada burbulla de transcrici\u00f3n. Os ribonucle\u00f3tidos est\u00e1n apareados complementariamente coa cadea molde do ADN, segundo os apareamentos de bases de Watson e Crick. O superenrolamento desempe\u00f1a un importante papel na actividade da polimerase debido ao desenrolamento e re-enrolamento do ADN. Como as rexi\u00f3ns do ADN situadas diante da ARN polimerase est\u00e1n desenroladas, hai superenrolamentos positivos compensatorios. As rexi\u00f3ns situadas detr\u00e1s da ARN polimerase son re-enroladas e prod\u00facense superenrolamentos negativos.\nComo se indicou antes, a ARN polimerase fai contacto coa rexi\u00f3n promotora. Por\u00e9n, estes contactos estabilizantes inhiben a capacidade do encima de acceder ao ADN situado m\u00e1is en direcci\u00f3n \"augas abaixo\" (cara ao extremo 3') e impide as\u00ed a s\u00edntese do produto en toda a s\u00faa lonxitude. Unha vez que se estabiliza o complexo aberto, a ARN polimerase sintetiza un filamento de ARN para estabilizar un heterod\u00faplex de ADN-ARN (~8-9 pb) no centro activo, o cal estabiliza o complexo de elongaci\u00f3n. Para realizar a s\u00edntese de ARN, a ARN polimerase debe manter contacto co promotor mentres desenrola m\u00e1is ADN \"augas abaixo\" para a s\u00edntese, \"estrullando\" m\u00e1is ADN de augas abaixo no complexo de iniciaci\u00f3n. Durante a transici\u00f3n de escape do promotor, a ARN polimerase consid\u00e9rase un \"intermediato estresado\". Termodinamicamente o estr\u00e9s acum\u00falase na mol\u00e9cula polas actividades de desenrolamento e compactaci\u00f3n do ADN. Unha vez que o heterod\u00faplex ADN-ARN \u00e9 longo dabondo, a ARN polimerase solta os seus contactos augas arriba e consegue finalmente a transici\u00f3n de escape do promotor na fase de elongaci\u00f3n. Por\u00e9n, o escape do promotor non \u00e9 o \u00fanico resultado. A ARN polimerase pode tam\u00e9n aliviar o estr\u00e9s soltando os seus contactos augas abaixo, detendo a transcrici\u00f3n. O complexo de transcrici\u00f3n parado ten d\u00faas opci\u00f3ns: (1) liberar o transcrito nacente e empezar de novo no promotor ou (2) restablecer un novo 3'OH no transcrito nacente no sitio activo por medio da actividade catal\u00edtica da ARN polimerase e recomezar a estrrullar o ADN para conseguir escapar do promotor. Acu\u00f1ouse o termo \"iniciaci\u00f3n abortiva\" para explicar os ciclos improdutivos da ARN polimerase antes da transici\u00f3n de escape do promotor. O alcance da iniciaci\u00f3n abortiva depende da presenza de factores de transcrici\u00f3n e da forza dos contactos co promotor.\nElongaci\u00f3n.\nA elongaci\u00f3n da transcrici\u00f3n implica m\u00e1is adici\u00f3ns de ribonucle\u00f3tidos e o cambio do complexo aberto ao complexo transcricional. A ARN polimerase non pode empezar a formar transcritos de lonxitude completa porque est\u00e1 fortemente unida ao promotor. Nesta fase a transcrici\u00f3n principalmente orixina curtos fragmentos de ARN de arredor de 9 pb nun proceso co\u00f1ecido como transcrici\u00f3n abortiva. Unha vez que a ARN polimerase empeza a formar transcritos m\u00e1is longos deixa libre o promotor. Neste momento, desfanse os contactos cos elementos -10 e -35, e o factor \u03c3 sae da ARN polimerase. Isto permite que o resto do complexo da ARN polimerase se mova cara a adiante, mentres que o factor \u03c3 ment\u00e9n ao complexo da ARN polimerase no seu sitio.\nO complexo transcricional de 17 pb ten un h\u00edbrido ADN-ARN de 8 pb, \u00e9 dicir, hai 8 pares de bases que est\u00e1n implicadas na uni\u00f3n do transcrito de ARN \u00e1 cadea molde de ADN. A medida que progresa a transcrici\u00f3n, eng\u00e1dense os ribonule\u00f3tidos ao extremo 3' do transcrito de ARN e o complexo da ARN polimerase m\u00f3vese ao longo do ADN. A\u00ednda que a ARN polimerase non parece ter a actividade 3'-exonuclease que caracteriza a actividade de \"correcci\u00f3n de probas\" da ADN polimerase, hai evidencias de que a ARN polimerase pode pararse nos pares de bases que se aparearon incorrectamente e corrixilos.\nOs residuos aspartil (de \u00e1cido asp\u00e1rtico) da ARN polimerase \u00fanense aos i\u00f3ns Mg2+, os cales, \u00e1 s\u00faa vez, coordinan os fosfatos dos ribonucle\u00f3tidos. O primeiro Mg2+ \u00fanese ao fosfato \u03b1 do nucle\u00f3sido trifosfato (NTP) que vai ser engadido. Isto permite o ataque nucleof\u00edlico do 3'OH do transcrito de ARN, engadindo outro nucle\u00f3tido \u00e1 cadea. O segundo Mg2+ \u00fanese ao pirofosfato do nucle\u00f3sido trifosfato. A ecuaci\u00f3n da reacci\u00f3n global \u00e9:\n(NMP)n + NTP \u2192 (NMP)n+1 + PPi\nTerminaci\u00f3n.\nNos procariotas, a terminaci\u00f3n da transcrici\u00f3n do ARN pode ser independente do factor rho ou dependente de rho:\nA terminaci\u00f3n da transcrici\u00f3n independente de rho real\u00edzase sen a axuda da prote\u00edna factor rho. A transcrici\u00f3n dunha rexi\u00f3n palindr\u00f3mica do ADN causa a formaci\u00f3n dunha estrutura en \"forquita\" a partir do transcrito de ARN que fai un bucle e se une a si mesmo. Esta estrutura en forquita \u00e9 xeralmente rica nos pares de bases G-C, o que a fai m\u00e1is estable ca o propio h\u00edbrido ADN-ARN. Como resultado, o h\u00edbrido ADN-ARN de 8 pb do complexo de transcrici\u00f3n cambia a un h\u00edbrido de 4 pb. Estas \u00faltimas 4 pares de bases son pares A-U, que se unen m\u00e1is feblemente, e todo o transcrito de ARN sae do ADN.\nARN polimerases bacterianas.\nNas bacterias a mesma ARN polimerase cataliza a s\u00edntese do ARN mensaxeiro e do ARN non codificante (ARNnc).\nA ARN polimerase \u00e9 unha mol\u00e9cula grande. O n\u00facleo (\"core\") do encima ten cinco subunidades (de ~400 kDa), que son:\nPara unirse aos promotores o n\u00facleo (\"core\") da ARN polimerase as\u00f3ciase co factor de iniciaci\u00f3n da transcrici\u00f3n sigma (\u03c3) para formar o holoencima ARN polimerase. O factor sigma reduce a afinidade da ARN polimerase polo ADN non espec\u00edfico e incrementa a especificidade para os promotores, permitindo que a transcrici\u00f3n se inicie nos lugares correctos. O holoencima completo ten, pois, 6 subunidades: \u03b2'\u03b2\u03b1I e \u03b1II\u03c9\u03c3 (~450 kDa).\nARN polimerases eucari\u00f3ticas.\nOs eucariotas te\u00f1en varios tipos de ARN polimerases nucleares, cada un responsable da s\u00edntese dun tipo diferente de ARN. Todos est\u00e1n relacionados en estrutura e mecanismo de acci\u00f3n entre si e tam\u00e9n coa ARN polimerase bacteriana:\nOs cloroplastos eucari\u00f3ticos conte\u00f1en unha ARN polimerase moi similar estruturalmente e en mecanismo de acci\u00f3n \u00e1 ARN polimerase bacteriana, chamada \"polimerase codificada nos plastidios\".\nNos cloroplastos tam\u00e9n se encontra un segundo encima ARN polimerase, non relacionado estruturalmente nin en mecanismo co bacteriano, chamado \"polimerase codificada no n\u00facleo\", que \u00e9 membro da familia proteica da \"ARNP dunha soa subunidade\".\nA mitocondria eucari\u00f3tica cont\u00e9n unha ARN polimerase non relacionada estruturalmente nin en mecanismo coa bacteriana, membro da familia proteica da \"RNAP dunha soa subunidade\".\nDado que as ADN polimerases e as ARN polimerases levan a cabo ambas unha polimerizaci\u00f3n de nucle\u00f3tidos dependente do molde, poder\u00eda agardarse que estes dous tipos de encimas estivesen estruturalmente relacionados. Por\u00e9n, os estudos de cristalograf\u00eda de raios X indican que, malia conteren ambas as d\u00faas un i\u00f3n Mg2+ cr\u00edtico no sitio catal\u00edtico, son encimas virtualmente non emparentados, polo que os encimas polimerizadores de nucle\u00f3tidos dependentes de patr\u00f3n parece que evolucionaron independentemente d\u00faas veces durante a evoluci\u00f3n temper\u00e1 das c\u00e9lulas. Unha li\u00f1a evolutiva orixinou as modernas ADN polimerases e as [[reversotranscriptase]s, xunto cunhas poucas ARN polimerases dunha soa subunidade v\u00edricas. A outrra li\u00f1a evolutiva deu lugar \u00e1s ARN polimerases celulares modernas.\nARN polimerases de arqueas.\nAs [[arqueas]] te\u00f1en un s\u00f3 tipo de ARN polimerase, responsable da s\u00edntese de todos os ARN. As ARN polimerases arqueanas son estruturalmente e en mecanismo de funcionamento similares \u00e1s bacterianas e \u00e1s ARN polimerases I-V nucleares euc]ari\u00f3ticas, e est\u00e1n especialmente relacionadas coa ARN polimerase II nuclear eucari\u00f3tica.\nO descubrimento da ARN polimerase das arqueas \u00e9 bastante recente. As primeiras an\u00e1lises deste encima realiz\u00e1ronse en 1971, cando se purificou a ARN polimerase da arquea [[hal\u00f3filo|hal\u00f3fila]] extrema \"[[Halobacterium]] cutirubrum\". As estruturas cristalinas obtidas das ARN polimerases de \"[[Sulfolobus]] solfataricus\" e \"Sulfolobus shibatae\" sit\u00faan o n\u00famero total de subunidades arqueanas identificadas en trece.\nARN polimerases v\u00edricas.\n[[Ficheiro:RNA pol.jpg|miniatura|[[ARN polimerase T7]] formando un ARNm (verde) a partir dun molde de ADN. A prote\u00edna m\u00f3strase como unha fita p\u00farpura. A imaxe procede de PDB 1MSW.]]\nOs [[ortopoxvirus]] sintetizan o ARN utilizando unha ARN polimerase codificada polo propio virus que est\u00e1 realacionada coas ARN polimerases bacteriana, arqueana, e coas ARN polimerases I-V nucleares eucari\u00f3ticas. \nNa maior\u00eda do resto dos virus que sintetizan ARN utilizando unha ARN polimerase codificada no seu propio xenoma, esta non est\u00e1 relacionada coa bacteriana nin coa arqueana nin coas eucari\u00f3ticas I-V nucleares. \nMoitos virus utilizan unha ARN polimerase ADN dependente dunha soa subunidade que est\u00e1 relacionada estruturalmente e en mecanismo coa ARN polimerase dunha soa unidade dos cloroplastos e mitocondrias eucari\u00f3ticos e, en menor medida, coas [[ADN polimerase]]s e as [[reversotranscriptase]]s. Probablemente a m\u00e1is estudada \u00e9 a do [[bacteri\u00f3fago T7]] ([[ARN polimerase T7]]).\nOutros virus utilizan unha [[ARN polimerase ARN dependente]] (unha RNAP que emprega o ARN como molde en vez de ADN). Aparecen en virus de ARN de fibra negativa e en virus con ARN bicatenario, os cales te\u00f1en ambos durante parte do seu ciclo de vida ARN bicatenario. Por\u00e9n, alg\u00fans virus con ARN de cadea positiva, como o [[virus da polio]], tam\u00e9n conte\u00f1en unha ARN polimerase ARN dependente.\nPurificaci\u00f3n da ARN polimerase.\nA ARN polimerase pode illarse das seguintes maneiras:\nE tam\u00e9n combinando varias das t\u00e9cnicas anteriores.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Transferases]]\n[[Categor\u00eda:Expresi\u00f3n xen\u00e9tica]]\n[[Categor\u00eda:\u00c1cidos nucleicos]]"}
{"id": "224179", "revid": "27155", "url": "https://gl.wikipedia.org/wiki?curid=224179", "title": "RNA polimerase", "text": ""}
{"id": "224180", "revid": "27155", "url": "https://gl.wikipedia.org/wiki?curid=224180", "title": "ARN polimerasa", "text": ""}
{"id": "224185", "revid": "89787", "url": "https://gl.wikipedia.org/wiki?curid=224185", "title": "Stephenie Meyer", "text": "Stephenie Meyer, nada Morgan o 24 de decembro de 1973, \u00e9 unha autora estadounidense de literatura xuvenil e produtora de cine co\u00f1ecida pola serie rom\u00e1ntica de vampiros \"Twilight\".\nPrimeiros anos.\nStephenie Meyer naceu en Hartford, Connecticut, filla de Stephen e Candy Morgan. Creceu en Phoenix (Arizona) con cinco irm\u00e1ns e irm\u00e1s: Seth, Emily, Jacob, Paul e Heidi. Asistiu \u00e1 escola secundaria Chaparral en Scottsdale (Arizona). Asistiu \u00e1 Universidade Brigham Young en Provo, Utah, onde recibiu un B.A. en ingl\u00e9s en 1997. Meyer co\u00f1eceu o seu marido Christian en Arizona cando ti\u00f1a catro anos, e casou con el en 1994 cando ambos ti\u00f1an 21 anos. Xuntos tiveron tres fillos: Gabe, Seth e Eli. Christian Meyer, anteriormente auditora, agora retirouse para coidar dos seus fillos.\n\"Twilight\".\nA novela \"Twilight\" ga\u00f1ou reco\u00f1ecemento mundial vend\u00e9ndose m\u00e1is de 100 mill\u00f3ns de copias en todo o mundo. A novela conta con traduci\u00f3ns a m\u00e1is de 37 linguas diferentes. Meyer foi a autora m\u00e1is vendida en Am\u00e9rica en 2008 e 2009, con m\u00e1is de 29 mill\u00f3ns de libros no 2008 e 26,5 mill\u00f3ns no 2009. \"Twilight\" foi o libro m\u00e1is vendido do ano 2008 nas librer\u00edas estadounidenses.\nMeyer ocupou o posto 49 na lista da revista \"Time\" das 100 persoas m\u00e1is influentes en 2008, e foi inclu\u00edda na lista de Forbes Celebrity 100 das celebridades m\u00e1is poderosas do mundo no 2009, entrando no posto 26. Os seus ingresos anuais superan os 50 mill\u00f3ns. En 2010, Forbes clasificouna como a celebridade m\u00e1is poderosa con ingresos anuais de 40 mill\u00f3ns de d\u00f3lares estadounidenses."}
{"id": "224189", "revid": "23204", "url": "https://gl.wikipedia.org/wiki?curid=224189", "title": "Nespereira europea", "text": "A nespereira europea (Mespilus germanica) \u00e9 unha \u00e1rbore froiteira que d\u00e1 un froito chamado \"n\u00e9spera\". Malia ter un nome con referencia a Xermania, \u00e9 orixinario de Asia Menor e o sueste de Europa, e foi levado a Alema\u00f1a polos romanos e de a\u00ed ao resto de Europa occidental. O cultivo da nespereira do Xap\u00f3n (\"Eriobotrya japonica\") foi aos poucos substitu\u00edndo a n\u00e9spera europea, que xa non se atopa nos mercados.\nDescrici\u00f3n.\nA nespereira europea acada os 6 m de altura, malia que en \u00f3ptimas condici\u00f3ns de cultivo pode superar os 8 m. Pos\u00fae unha copa baixa e estendida poboada de p\u00f3las tortas. Require climas temperados, con c\u00e1lidos ver\u00e1ns e inviernos mac\u00edos. Prefire exposici\u00f3ns asolladas, vexetando ben nos solos acedos e secos. Nestas condici\u00f3ns comp\u00f3rtase coma perennifolio, cunha expectativa de vida de entre 30 e 50 anos. As follas da nespereira europea son oblongas e longas (15 x 5\u00a0cm), el\u00edpticas e apuntadas con marxes dentados ou lisos. Adoitan ser pubescentes, verde brillante e lustrosas, a\u00ednda que en climas fr\u00edos t\u00f3rnanse douradas polo outono.\nFlorea entre maio e xu\u00f1o, ofrecendo flores solitarias de 5 p\u00e9talos, brancas ou rosadas. Os froitos, as \"n\u00e9speras\", son globulares, van pasando do verde ao pardo amarelento ao madurar, acadando uns 2 ou 3\u00a0cm. Pos\u00fae un sabor agridoce e cons\u00f3mese directamente (se non est\u00e1 ben chegado \u00e9 moi indixesto) ou en preparados a base de vi\u00f1o ou xeleas.\nHistoria.\nA nespereira xa se cultivaba hai uns 3 000 anos na rexi\u00f3n do Mar Caspio. Contra o ano 700 aC chegou a Grecia, espall\u00e1ndose por Roma arredor do ano 200\u00a0a.\u00a0C., convert\u00e9ndose nunha importante cultura froiteira durante o Imperio romano e maila Idade Media. Na actualidade veuse naturalizado en case toda Europa e, en ocasi\u00f3ns, at\u00f3pase ventureiro, en cuxo caso \u00e9 unha arbori\u00f1a mi\u00fada e espi\u00f1enta. En Galicia hoxe non \u00e9 com\u00fan nin cultivado nin bravo, debido \u00e1 substituci\u00f3n pola nespereira do Xap\u00f3n.\nUsos.\nAdemais do seu car\u00e1cter coma froiteira c\u00f3mpre engadir a s\u00faa capacidade ornamental. A elegante copa aberta e mais o s\u00faa mesta ramallada de lustrosas e grandes follas conv\u00e9rteno nun fermoso elemento decorativo plantado s\u00f3 no c\u00e9spede. Especialmente indicada para este uso \u00e9 a variedade \"Dutch\", de menor rendemento froiteiro por\u00e9n m\u00e1is vizoso.\nA madeira \u00e9 a base para a fabricaci\u00f3n do caxato tradicional vasco chamado \"makila\", con cuxa entrega r\u00e9ndense honras \u00e1s personalidades.\nTaxonom\u00eda.\n\"Mespilus germanica\" foi descrita por Linneaus e publicado en \"Species Plantarum 1: 478\", no ano 1753."}
{"id": "224193", "revid": "23204", "url": "https://gl.wikipedia.org/wiki?curid=224193", "title": "Snake River Plain", "text": "A chaira do r\u00edo Snake \u00e9 un espazo xeol\u00f3xico situado na s\u00faa maior parte no interior do estado de Idaho, nos Estados Unidos. Est\u00e9ndese arredor de 640\u00a0km do oeste ao noroeste de Wyoming ata a fronteira Idaho-Oreg\u00f3n.\nCaracter\u00edsticas.\nA chaira \u00e9 unha gran depresi\u00f3n en forma de arco plano, e cobre aproximadamente un cuarto de Idaho. Tres grandes montes salpican a chaira ao oeste de Arco, a m\u00e1is grande \u00e9 Big Southern Butte. Moitas das principais cidades de Idaho est\u00e1n na chaira do r\u00edo Snake, como gran parte da s\u00faa terra agr\u00edcola. A chaira do r\u00edo Snake pode dividirse en tres secci\u00f3ns: oeste, central e oriental. O occidente da chaira \u00e9 un gran graben arquitect\u00f3nico ou val en greta cuberto con varios quil\u00f3metros de sedimentos; os sedimentos est\u00e1n formados por ri\u00f3lito e basalto, e recubertos por este \u00faltimo. A chaira occidental comezou a formarse en torno a 11-12 mill\u00f3ns de anos coa erupci\u00f3n de lavas e ignimbritas. A chaira occidental non \u00e9 paralela ao movemento da placa norteamericana, e at\u00f3pase nun \u00e1ngulo elevado cara as chairas centrais e orientais do Snake River.\nMorfolox\u00eda.\nA s\u00faa morfolox\u00eda \u00e9 semellante a mesetas volc\u00e1nicas como Chilcotin Group no centro-sur de Columbia Brit\u00e1nica, no Canad\u00e1. A parte leste do r\u00edo Snake traza o cami\u00f1o da placa norteamericana sobre a zona activa de Yellowstone, agora centrado a Parque Nacional de Yellowstone. A chaira oriental \u00e9 unha depresi\u00f3n topogr\u00e1fica que atravesa as estruturas monta\u00f1osas de Basin e Range, m\u00e1is ou menos paralelas ao movemento da placa norteamericana. \u00c9 sostida case por completo por basalto expulsado por volc\u00e1ns de grandes dimensi\u00f3ns. Baixo o basalto hai ri\u00f3lito e ignimbritas que estouparon debido a que a litosfera pasa sobre a zona activa. O centro da chaira do r\u00edo Snake \u00e9 semellante \u00e1 chaira oriental pero difire por espesas secci\u00f3ns de lacustres intercalados e sedimentos fluviais, inclu\u00edndo as camas f\u00f3siles de Hagerman. Island Park e Calderas Yellowstone foi formada como resultado de enormes erupci\u00f3ns de ignimbrita e ri\u00f3lito. Island Park Calderas, de 18 por 23 millas, pode ser a maior caldeira sim\u00e9trica do mundo. A caldeira formouse cando unha c\u00fapula de magma foi constru\u00edda e despois drenada. O centro da c\u00fapula colapsouse formando unha caldeira. O bordo \u00e9 visible nesta imaxe como un anel verde. Os volc\u00e1ns m\u00e1is novos que entraron en erupci\u00f3n despois de pasar a zona activa cubriron a chaira con lava de basalto, inclu\u00edndo Craters da Moon National Monument.\nClima.\nA chaira do r\u00edo Snake ten un efecto significativo no clima de Parque Nacional de Yellowstone e nas \u00e1reas adxacentes ao sur e oeste de Yellowstone. Como a zona activa de Yellowstone queimou o seu cami\u00f1o polo sur de Idaho deixou unha canle de 70 quil\u00f3metros de ancho a trav\u00e9s das Monta\u00f1as Rochosas. Esta canle est\u00e1 de acordo co burato entre Cascada Range e Serra Nevada. O resultado \u00e9 unha canle de humidade que se estende dende o Oc\u00e9ano Pac\u00edfico ata Yellowstone. A humidade dos fluxos do Oc\u00e9ano Pac\u00edfico entra \u00e1 terra en forma de nubes e aire h\u00famido. Pasa a trav\u00e9s da brecha entre a serra e Cascader e na chaira do r\u00edo Snake na cal se canaliza a trav\u00e9s da maior\u00eda das Monta\u00f1as Rochosas, sen altas mesetas nin serras que impidan o seu avance. Finalmente enc\u00f3ntrase coas condici\u00f3ns de ladeira na cabeza do Snake River Valley en Ashton, Idaho e en Island Park, Idaho, na Cordilleira de Teton este de Drigs, Idaho, e na meseta do Parque Nacional de Yellowstone onde a humidade se precipita canalizada en forma de choiva e neve. O resultado \u00e9 un clima localizado no lado leste das Monta\u00f1as Rochosas que se asemella a un clima na ladeira oeste das cascadas ou as Serras do Norte. A cabeza do Snake River Valley, Teton, e a meseta de Yellowstone, reciben moitas m\u00e1is precipitaci\u00f3ns que noutras zonas da rexi\u00f3n. \u00c9 co\u00f1ecida por ser h\u00famida, verde, con moitas correntes e por ter abundante neve no inverno. A chaira ten un alto nivel de desenvolvemento da agricultura e das casas da maior\u00eda da poboaci\u00f3n de Idaho, por\u00e9n, tam\u00e9n cont\u00e9n unha das maiores potencias de enerx\u00eda renovable en forma de calor xeot\u00e9rmica dos EEUU. A chaira do r\u00edo Snake formouse a partir de sucesivas erupci\u00f3ns volc\u00e1nicas da zona c\u00e1lida de Yellowstone. A chaira bas\u00e1ltica que resultou a\u00ednda conserva unha gran cantidade de fluxo de calor a nivel superficial. Idaho permite ser un dos cinco estados dos Estados Unidos que actualmente te\u00f1en a xeraci\u00f3n de electricidade xeot\u00e9rmica funcional. Mentres a enerx\u00eda xeot\u00e9rmica \u00e9 accesible con t\u00e9cnicas en cadea en profundidades planas, debido \u00e1 presenza dos Snake River Aquifer e a un soto altamente fracturado, o potencial de enerx\u00eda moito m\u00e1is amplo en profundidade, est\u00e1 pechado dentro de rocha seca clasificada como Avanzadas Fontes Xeot\u00e9rmicas."}
{"id": "224198", "revid": "15490", "url": "https://gl.wikipedia.org/wiki?curid=224198", "title": "Mo Yan", "text": "Guan Moye (en chin\u00e9s tradicional \u7ba1\u8b28\u696d, en chin\u00e9s simplificado \u7ba1\u8c1f\u4e1a, en pidgin Gu\u01cen M\u00f3y\u00e8), nado en Gaomi (Shandong) o 17 de febreiro de 1955, \u00e9 un escritor chin\u00e9s, m\u00e1is co\u00f1ecido co pseud\u00f3nimo de Mo Yan (en chin\u00e9s tradicional \u83ab\u8a00, en pidgin M\u00f2 Y\u00e1n), que significa \"Non fales\". Foi galardoado co Premio Nobel de Literatura en 2012.\nAcadou sona en occidente especialmente pola adaptaci\u00f3n cinematogr\u00e1fica que o director Zhang Yimou fixo dunha das s\u00faas novelas, co t\u00edtulo de \"Hang gao Liang\" (\"Sorgo vermello\").\nTraxectoria.\nNaceu na provincia de Shandong, nunha familia de granxeiros. Deixou a escola durante a Revoluci\u00f3n Cultural para traballar nunha f\u00e1brica de petr\u00f3leo. Con 20 anos alistouse no Ex\u00e9rcito Popular de Liberaci\u00f3n, as actuais forzas armadas do seu pa\u00eds, e nesa \u00e9poca comezou a escribir. En 1981 publicou a s\u00faa primeira novela. En 1984 obtivo un posto na Escola de Arte e Literatura do Ex\u00e9rcito, o que lle permitiu dedicar m\u00e1is tempo a escribir. En 1996 publicou \"\u4e30\u4e73\u80a5\u81c0\" (\"Grandes peitos anchas cadeiras\"), novela que foi prohibida na China, e no que desde unha visi\u00f3n feminina revisa case un s\u00e9culo da historia do seu pa\u00eds.\nEstilo.\nO seu estilo foi comparado co realismo m\u00e1xico de Gabriel Garc\u00eda M\u00e1rquez ou mesmo con Franz Kafka, William Faulkner ou Fi\u00f3dor Dostoievski debido \u00e1 s\u00faa introspecci\u00f3n e a an\u00e1lise que fai da crueza do home e a sociedade. Realismo alucinatorio segundo a \"Academia Sueca\". Emprega unha lingua cruel e elegante ao tempo. Inzada de imaxes imposibles por veces estremadamente violentas e en ambientes rurais, onde as mulleres sofren inxustizas e a sociedade abondas mostras de abuso de poder, corrupci\u00f3n e submisi\u00f3n. E resulta especialmente h\u00e1bil en contar historias desta sorte evitando a peneira da censura chinesa.\nAdaptaci\u00f3ns.\nVarias das s\u00faas novelas foron levadas ao cine:"}
{"id": "224200", "revid": "7596", "url": "https://gl.wikipedia.org/wiki?curid=224200", "title": "Goma", "text": "A palabra galega goma, do lat\u00edn vulgar \"g\u016dmma\", a s\u00faa vez do lat\u00edn \"cummi\" e este do grego \"\u03ba\u03cc\u03bc\u03bc\u03b9\", pode referirse a:"}
{"id": "224201", "revid": "89787", "url": "https://gl.wikipedia.org/wiki?curid=224201", "title": "Goma 2 (explosivo)", "text": "\"Para obter informaci\u00f3n sobre a banda de rock galega ver o artigo Goma 2\".\nA Goma-2 \u00e9 un explosivo do tipo dinamita de fabricaci\u00f3n espa\u00f1ola para uso industrial (sobre todo en minar\u00eda) pola \"Uni\u00f3n Espa\u00f1ola de Explosivos, S.A.\" (actualmente MAXAM). Comercial\u00edzase alo menos en d\u00faas variantes, a Goma-2 EC e mais a Goma-2 ECO.\nFoi empregada pola ETA en atentados cometidos nas d\u00e9cadas dos 80 e 90 do s\u00e9culo XX."}
{"id": "224202", "revid": "23204", "url": "https://gl.wikipedia.org/wiki?curid=224202", "title": "Ingo Schwichtenberg", "text": "Ingo Schwichtenberg, nado en Hamburgo o 18 de maio de 1965 e finado no mesmo lugar o 8 de marzo de 1995, foi un dos fundadores da banda alem\u00e1 de \"heavy metal\" Helloween, en 1984, e o seu bater\u00eda at\u00e9 1993. \u00c9 o autor da idea e dos dese\u00f1os do \"ex-libris\" da banda: \"The Pumpkin\" (a cabaza).\nTras case unha d\u00e9cada tocando en Helloween, comezou a ter problemas de esquizofrenia e de depresi\u00f3n man\u00edaca, desencadeados pola inxesti\u00f3n abusiva de bebidas alcoh\u00f3licas, drogas, o que, segundo a banda, foi o factor respons\u00e1bel do seu suicidio.\nA situaci\u00f3n chegou ao l\u00edmite no final dun concerto, no Xap\u00f3n, en 1993, cando Ingo tivo unha forte crise psic\u00f3tica, o que levou a que fose suspenso de actuar con Helloween at\u00e9 tratar a s\u00faa dependencia de drogas, tendo que ser substitu\u00eddo por Richie Abdel Nabi (que tocou s\u00f3 at\u00e9 ao final da xira) en plena digresi\u00f3n de promoci\u00f3n do traballo \"Chameleon\".\nDespois de deixar o grupo, e ser substitu\u00eddo por Uli Kusch, abandonou tam\u00e9n a medicaci\u00f3n psiqui\u00e1trica. O seu estado de sa\u00fade agravouse tras a morte repentina do seu pai, o que fixo que se mergullase na s\u00faa tristeza e que as crises esquizofr\u00e9nicas se tornasen m\u00e1is frecuentes.\nEn marzo de 1995, con 29 anos, puxo fin \u00e1 s\u00faa vida tir\u00e1ndose \u00e1s v\u00edas do metro, na estaci\u00f3n de \"Friedrichsberg\", en Hamburgo.\nEst\u00e1 enterrado no cemiterio de \"Waldfriedhof Volksdorf\", en Hamburgo.\nEn 1996, o seu ex-colega de banda, Michael Kiske (ex-Helloween), dedicoulle algunhas m\u00fasicas, como \"Always\" e \"Do I Remember a Life?\", do \u00e1lbum \"Instant Clarity\". Foi en 1996, tam\u00e9n, cando Helloween lle dedicou o \u00e1lbum \"The Time of the Oath\".\nDiscograf\u00eda.\nComo bater\u00eda, participou nos seguintes \u00e1lbums de Helloween:\nParticipou tam\u00e9n como co-autor dalg\u00fans temas dos \u00e1lbums arriba referidos."}
{"id": "224204", "revid": "89787", "url": "https://gl.wikipedia.org/wiki?curid=224204", "title": "Goma de mascar", "text": "A goma de mascar \u00e9 unha goma para mastigar con sabor doce. Se ben a maior\u00eda das actuais te\u00f1en unha base de pl\u00e1stico neutro, o acetato polivin\u00edlico, at\u00e9 hai relativamente pouco tempo empreg\u00e1base un pol\u00edmero gomoso que se obti\u00f1a do zume dunha \u00e1rbore tropical, a \"Manilkara zapota\" (\"Manilkara chicle\"), especie da familia das Sapot\u00e1ceas orixinaria de M\u00e9xico e Am\u00e9rica Central. Polo seu sabor doce e arom\u00e1tico, numerosos pobos amerindios utiliz\u00e1bana para mastigar.\nHistoria e orixe da goma de mascar.\nA \u00e9poca de creaci\u00f3n da goma de mascar non se sabe con exactitude. Pero as investigaci\u00f3ns f\u00e1lannos dun elemento semellante \u00e1 goma de mascar actual presente na Prehistoria. Na antig\u00fcidade as tribos mascaban resinas dalgunhas \u00e1rbores e plantas que conti\u00f1an propiedades medicinais.\nA orixe da goma de mascar actual aparece no sueste de M\u00e9xico, coa existencia da tribo maia. Os maias sac\u00e1bana da resina da \u00e1rbore chicozapote facendo incisi\u00f3ns nas codias para que a resina sa\u00edse. Despois de secar obt\u00ed\u00f1ase unha forma gomosa que se empregaba principalmente para lavar os dentes ou nos rituais de xax\u00fan.\nAo pasar o tempo a goma de mascar comezouse a comercializar como un produto de hixiene polo estadounidense John B.Curtis ata que no ano 1880 un vendedor de flocos de millo mesturou saborizantes con xarope de millo e despois engadiuno \u00e1 mestura da goma de mascar, marcando o inicio da comercializaci\u00f3n da goma de mascar de sabores. A partir dese momento a goma de mascar foi considerada como un produto de ocio ata a nosa \u00e9poca, onde se crea principalmente mediante gomas elaboradas a partir de pl\u00e1sticos neutros aos que se lles engade saborizante."}
{"id": "224205", "revid": "18868", "url": "https://gl.wikipedia.org/wiki?curid=224205", "title": "Froiteira", "text": ""}
{"id": "224207", "revid": "1410", "url": "https://gl.wikipedia.org/wiki?curid=224207", "title": "Lista de estaci\u00f3ns do metro de Barcelona", "text": "Lista das estaci\u00f3ns do Metro de Barcelona cos seus enlaces e servizos.\nCambios de nome.\nO metro de Barcelona, do mesmo xeito que outros, viu cambios na nomenclatura das estaci\u00f3ns ao longo do tempo, especialmente en 1982, momento en que se creou a denominaci\u00f3n actual das li\u00f1as.\nAs estaci\u00f3ns sufriron dous tipos de cambio na s\u00faa nomenclatura, unhas cambiaron de nome de forma notoria, outras adoptaron a forma catal\u00e1 do nome no canto da castel\u00e1. As estaci\u00f3ns seguintes son as que cambiaron de nome xa sexa na reorganizaci\u00f3n de nomenclatura de 1982 ou noutro momento:"}
{"id": "224211", "revid": "56817", "url": "https://gl.wikipedia.org/wiki?curid=224211", "title": "Enfant terrible", "text": "L'enfant terrible (en galego, \"rapaz tem\u00edbel\") \u00e9 unha expresi\u00f3n francesa para se referir a rapaces particularmente inxenuos que fan preguntas terribelmente embarazosas aos adultos, especialmente aos seus pais. Por\u00e9n, o seu uso m\u00e1is estendido \u00e9 o referido a unha persoa, xeralmente moza, que pos\u00fae opini\u00f3ns ou actitudes f\u00f3ra da ortodoxia, son innovadoras ou vangardistas.\nOrixe da expresi\u00f3n.\nO termo foi acu\u00f1ado por Thomas Jefferson para describir a Pierre Charles L'Enfant, arquitecto de Washington, un enxe\u00f1eiro militar franc\u00e9s h\u00e1bil, idealista, e moi obstinado.\nLiteratura.\nNa obra de Lev Tolstoy titulada Anna Karenina (parte tres, cap\u00edtulo XVII), a princesa Betsy Tverskaya utiliza a frase para describir a Liza Merkalova e Anna Karenina no contexto de discutir as s\u00faas actitudes como esposas infieis.\n\"Les Enfants Terribles\" \u00e9 tam\u00e9n unha novela cl\u00e1sica da literatura francesa escrita por Jean Cocteau."}
{"id": "224212", "revid": "98629", "url": "https://gl.wikipedia.org/wiki?curid=224212", "title": "Socalco", "text": "Un socalco ou bancal \u00e9 un termo agr\u00edcola referido \u00e1 t\u00e9cnica de conter un determinado terreo de cultivo cun valado de pedra nun terreo moi pendente. A t\u00e9cnica agr\u00edcola denom\u00ednase terraceamento, e \u00e9 amplamente utilizada en Galicia por ser un recurso apropiado para terreos con relevo irregular. Unha das zonas con socalcos de m\u00e1is sona do Pa\u00eds son os socalcos do Sil, onde son empregadas para o cultivo da vide.\nO socalco bas\u00e9ase no parcelamento de ramplas niveladas, requirindo moita man de obra, elevados co\u00f1ecementos t\u00e9cnicos e aceptan pouca mecanizaci\u00f3n. Se est\u00e1n ben formulados e constru\u00eddos, reducen as perdas do solo e auga pola erosi\u00f3n e prev\u00e9n a formaci\u00f3n de sulcos e grutas. Son com\u00fans en rexi\u00f3ns do sur e sueste da Asia, na China e no Xap\u00f3n, e utilizados principalmente na produci\u00f3n de arroz.\nEsta t\u00e9cnica de cultivo en socalcos tam\u00e9n \u00e9 utilizada na rexi\u00f3n portuguesa do Douro para o cultivo da vide, de onde \u00e9 producido o famoso vi\u00f1o do Porto.\nTipos de socalcos.\nA tipolox\u00eda de terraceamento pode abarcar tres tipos:"}
{"id": "224213", "revid": "6939", "url": "https://gl.wikipedia.org/wiki?curid=224213", "title": "Refinar\u00eda da Coru\u00f1a", "text": ""}
{"id": "224214", "revid": "1131", "url": "https://gl.wikipedia.org/wiki?curid=224214", "title": "Blairmore School", "text": "A escola Blairmore foi un internado independente situado en Glass preto de Huntly, Aberdeenshire, ata que pechou en 1993.\nHistoria.\nA escola Blairmore foi establecida en 1947 como unha escola de preparaci\u00f3n independente para rapaces de entre 8 e 13 anos polo Coronel D.R. Ainslie D.S.O., B.A., un educador entusiasta, graduado en Cambridge e retirado de Seaforth Highlander. A escola converteuse en co-educativa en 1975.\nO m\u00e1ximo n\u00famero de alumnos matriculados nun curso foron 90 en 1989, pero a recesi\u00f3n econ\u00f3mica de comezos dos anos 90 causou unha diminuci\u00f3n nas subscrici\u00f3ns na escola de preparaci\u00f3n do Reino Unido e en xu\u00f1o de 1993, con menos de 30 alumnos matriculados para o seguinte curso, a Blairmore f\u00edxoselle imposible manterse economicamente e viuse forzada a pechar.\nCultura.\nA escola era pequena e estaba illada da capital do pa\u00eds. Os alumnos foron animados a pasar tempo f\u00f3ra, aproveitando os amplos terreos da escola e os arredores rurais. Os diarios deportivos eran unha parte esencial do curr\u00edculo, mentres que os Scouts e a acampada eran unha parte clave de vida en Blairmore. Blairmore tivo escola de equitaci\u00f3n e cortes no seu momento, unha pista de asalto no bosque, unha pista de esqu\u00ed e a \u00fanica escola de Breta\u00f1a de remolcadores de esqu\u00ed.\nNas tardes e nas fins de semana, os bosques de arredor da escola proporcionaron un patio ideal para os mozos e mozas. Vestidos coas s\u00faas \"roupas de bosque\" (eran co\u00f1ecidas como roupas casuais), os alumnos xogaban a \"conkers\", escalaban \u00e1rbores e constru\u00edan goridas, co\u00f1ecidas como \"cols\" (abreviatura de colonias), dende as cales lanzaban ataques aos grupos rivais.\nCaracter\u00edsticas.\nA escola estaba dividida en catro edificios, chamados despois coma catro r\u00edos situados no Noroeste de Escocia: Deveron (vermello), Dee (verde), Spey (amarelo) e Don (azul).\nOs alistados durm\u00edan no edificio principal da escola, a\u00ednda que por alg\u00fan tempo foron acomodados na casa veci\u00f1a Glebe House. Os dormitorios ti\u00f1an nomes de topograf\u00eda ou ornitolox\u00eda.\nBlairmore ti\u00f1a o seu propio tart\u00e1n.\nA escola ti\u00f1a unha longa rivalidade con Aberlour House. Outros opo\u00f1entes deportivos regulares eran Drumtochty Castle, Rannoch, Croftinloan, Lathallan, Gordonstoun, a Academia Peterhead, Ardvreck, a Academia Aberdeen, Aberdeen Grammar e as Escolas Gordon, Huntly.\nCasa Blairmore.\nCasa Blairmore \u00e9 unha mansi\u00f3n Vitoriana situada no medio de 200,000 m\u00b2 de bosque xunto ao r\u00edo Deveron. At\u00f3pase a 6 millas (9.7\u00a0km) de Huntly, a 40 millas (64\u00a0km) de Aberdeen e a 60 millas (97\u00a0km) de Inverness. A casa foi dese\u00f1ada polo arquitecto Alexander Marshall Mackenzie e foi constru\u00edda como edificio privado en 1884 por Alexander Geddes, un importante home de negocios e o tataratatarav\u00f3 do Primeiro Ministro do Reino Unido e l\u00edder do partido conservador David Cameron. O pai de Cameron, Ian Donald Cameron, naceu nesta casa en 1932. Geddes fixo a s\u00faa fortuna en Chicago nos Estados Unidos no comercio de grans en 1850s, e unha caixa forte que sobreviviu ao Gran Lume de Chicago foi instalada na sala de billar da s\u00faa casa. Durante a 2\u00aa Guerra Mundial, a casa foi usada como cuartel por un grupo de voluntarios auxiliares.\nDespois do peche da escola, Casa Blairmore \u00fasase como pavill\u00f3n de caza privado durante varios anos. A construci\u00f3n \u00fasase agora como escola cat\u00f3lica,os Miniterios Ellel.\nA Casa Blairmore ten unha categor\u00eda C na lista de edificios."}
{"id": "224216", "revid": "98629", "url": "https://gl.wikipedia.org/wiki?curid=224216", "title": "O final da escaleira", "text": "O final da escaleira (en ingl\u00e9s, The Changeling) \u00e9 un filme canadense de terror dirixido por Peter Medak e protagonizado por George C. Scott e Trish Van Devere que se estreou en 1980.\nFoi emitido na TVG o 26 de agosto de 1991.\nSinopse.\nUn compositor co coraz\u00f3n esnaquizado pola morte da s\u00faa muller e filla, m\u00fadase a unha antiga casa onde ocorren cosas moi estra\u00f1as, visi\u00f3ns de morte e contactos co m\u00e1is al\u00f3."}
{"id": "224219", "revid": "98629", "url": "https://gl.wikipedia.org/wiki?curid=224219", "title": "Casanova (filme de 2005)", "text": "Casanova \u00e9 un filme estadounidense dirixido por Lasse Hallstr\u00f6m e protagonizado por Heath Ledger que se estreou no 2005. Est\u00e1 vagamente baseado na vida de Giacomo Casanova.\nSinopse.\nCasanova, o sedutor m\u00e1is famoso do mundo, o mestre do disfrace e da seduci\u00f3n, \u00f3 que ningunha muller se lle resiste, co\u00f1ece a Francesca, unha fermosa veneciana, que o rexeita sen contemplaci\u00f3ns. Por medio dunha serie de estrataxemas e cambios de identidade, consegue finalmente que Francesca se interese por el. Mais, nesta ocasi\u00f3n, non s\u00f3 est\u00e1 en xogo a s\u00faa vida e a s\u00faa reputaci\u00f3n, sen\u00f3n tam\u00e9n a s\u00faa \u00fanica oportunidade de atopar o amor."}
{"id": "224220", "revid": "1987", "url": "https://gl.wikipedia.org/wiki?curid=224220", "title": "R\u00edo Moy", "text": "O r\u00edo Moy (en irland\u00e9s \"Abhainn na Muaidhe\") \u00e9 un r\u00edo de Irlanda. Nace nas monta\u00f1as Ox, no condado de Sligo e ten unha lonxitude aproximada de 110 quil\u00f3metros. Despois fl\u00fae a trav\u00e9s do condado de Mayo e desemboca no Oc\u00e9ano Atl\u00e1ntico preto da localidade de Ballina. Estaba considerado como un dos mellores r\u00edos para a pesca de salm\u00f3n de toda Europa, por\u00e9n, hoxe en d\u00eda as s\u00faas poboaci\u00f3ns est\u00e1n en declive."}
{"id": "224222", "revid": "23204", "url": "https://gl.wikipedia.org/wiki?curid=224222", "title": "Pr\u00edncipe de Xirona", "text": "O t\u00edtulo de Pr\u00edncipe de Xirona prov\u00e9n da Coroa de Arag\u00f3n, concretamente do ano 1351, en que o rei Pedro IV de Arag\u00f3n nomeou o seu herdeiro e outorgoulle o t\u00edtulo de Duque de Xirona, o cal abarcaba territorios dos condados de Xirona, Besal\u00fa, Emp\u00faries e Osona.\nActualmente o t\u00edtulo de Princesa de Xirona \u00e9 ostentado por Leonor de Borb\u00f3n, tam\u00e9n Princesa de Asturias e Viana, e herdeira \u00e1 Coroa espa\u00f1ola.\nHistoria.\nNo volume I das \"Constituci\u00f3ns e outros dereitos de Catalu\u00f1a\" (\"Constitucions i Altres Drets de Catalunya\") dentro do apartado de xenealog\u00eda dos Reis de Arag\u00f3n e Condes de Barcelona c\u00edtase que Xo\u00e1n I de Arag\u00f3n, fillo de Pedro IV de Arag\u00f3n, tivo un fillo, Xaime, ao que concederon o t\u00edtulo de Delf\u00edn de Xirona.\nO 19 de febreiro do 1416, o rei Fernando I de Antequera considerou que o t\u00edtulo de duque era insuficiente, e enalteceuno erixindo o Principado de Xirona.\nO primeiro Pr\u00edncipe de Xirona foi o futuro Afonso V de Arag\u00f3n, por ser o herdeiro da Coroa de Arag\u00f3n, quedando o t\u00edtulo ligado \u00e1 condici\u00f3n de herdeiro da Coroa de Arag\u00f3n, e logo, cos Austria, \u00e1 de Espa\u00f1a. Afonso V foi o \u00fanico que asumiu o t\u00edtulo, nunha cerimonia oficial celebrada en Zaragoza.\nO t\u00edtulo seguiu ligado \u00e1 condici\u00f3n de herdeiro da Coroa de Arag\u00f3n primeiro, e logo \u00e1 de Espa\u00f1a ata a Guerra de Sucesi\u00f3n, por mor da cal, e en aplicaci\u00f3n dos decretos de Nova Planta, o t\u00edtulo deixa de ser utilizado polo herdeiro da Coroa de Espa\u00f1a.\nDon Juan de Borb\u00f3n, conde de Barcelona e Xefe da Casa Real Espa\u00f1ola no exilio, decide que o seu fillo Xo\u00e1n Carlos utilice o t\u00edtulo de Pr\u00edncipe de Xirona no seu pasaporte. En 1961, no comunicado da Casa Real do Compromiso de Xo\u00e1n Carlos de Borb\u00f3n con Sof\u00eda de Grecia, nom\u00e9ase ao ent\u00f3n pr\u00edncipe como Pr\u00edncipe de Asturias, Xirona e Viana, recuperando as\u00ed Don Juan a tradici\u00f3n dos Austria."}
{"id": "224223", "revid": "19415", "url": "https://gl.wikipedia.org/wiki?curid=224223", "title": "Tempada 2012-2013 da OK Liga", "text": "A 44\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga iniciouse o 5 de outubro de 2012 e finalizou o 15 de xu\u00f1o de 2013 coa disputa da \u00faltima xornada. Os equipos ascendidos foron o C.H. Lloret (campi\u00f3n), CH Sant Feliu (subcampi\u00f3n) e o Lleida Llista Blava (finalizou a liga na 4\u00aa posici\u00f3n, mais debido aos problemas econ\u00f3micos do GEiEG pasou a ocupar praza que lle corresponder\u00eda como terceiro clasificado. O campi\u00f3n desta edici\u00f3n da liga foi o HC Liceo da Coru\u00f1a, que conseguiu o seu 7\u00ba t\u00edtulo de liga despois de 20 anos.\nAo finalizar a tempada, o equipo m\u00e1is goleador foi o Coinasa Liceo con 160 goles, mentres que o menos goleador foi o Enrile PAS Alcoi con 70 goles. O equipo menos goleado foi o Barcelona Sorli Discau con 59 goles encaixados, mentres que o Enrile PAS Alcoi foi o equipo m\u00e1is goleado da competici\u00f3n con 155. Raul Pelicano Plaza (C.H. Lloret) foi o \"pichichi\" con 44 goles.\nAo final da competici\u00f3n os tres equipos descendidos foron o SHUM Ma\u00e7anet, o CH Sant Feliu e o PAS Alcoi."}
{"id": "224224", "revid": "98629", "url": "https://gl.wikipedia.org/wiki?curid=224224", "title": "Pr\u00edncipe de Viana", "text": "Pr\u00edncipe de Viana \u00e9 o t\u00edtulo que ostenta o herdeiro do Reino de Navarra. Foi institu\u00eddo por Carlos III \"O Nobre\" para o seu neto Carlos, chamado desde ent\u00f3n \"de Viana\", nacido do matrimonio entre a s\u00faa filla Branca e Xo\u00e1n, pr\u00edncipe de Arag\u00f3n. Tras a conquista do Reino de Navarra por Castela en 1512, devandito t\u00edtulo transmitiuse a devandita coroa e posteriormente aos monarcas espa\u00f1ois, unido ao de Pr\u00edncipe de Asturias, Xirona, Duque de Montblanc, Conde de Cervera e Se\u00f1or de Balaguer.\nActualmente ostenta o t\u00edtulo a herdeira da Coroa espa\u00f1ola, Leonor de Borb\u00f3n.\nAntecedentes.\nFoi un reflexo do que vi\u00f1a ocorrendo en Europa, onde os pr\u00edncipes herdeiros recib\u00edan un t\u00edtulo que os dotaba dunhas rendas para o seu beneficio persoal. As\u00ed existen, entre outros, o Pr\u00edncipe de Asturias, en Castela; o Pr\u00edncipe de Xirona, en Arag\u00f3n; o Delf\u00edn, en Francia; o Pr\u00edncipe de Gales, en Inglaterra; ou xa en \u00e9pocas m\u00e1is recentes, o Pr\u00edncipe de Beira, en Portugal ou o Pr\u00edncipe de Orange en Holanda."}
{"id": "224228", "revid": "1987", "url": "https://gl.wikipedia.org/wiki?curid=224228", "title": "R\u00edo Robe", "text": "O r\u00edo Robe (en irland\u00e9s \"Abhainn an R\u00f3ba\") \u00e9 un r\u00edo de Irlanda. Nace a car\u00f3n da vila de Ballyhaunis, no condado de Mayo e ten unha lonxitude total de 64 quil\u00f3metros. Finalmente desemboca no Lago Mask."}
{"id": "224229", "revid": "98629", "url": "https://gl.wikipedia.org/wiki?curid=224229", "title": "Artrose", "text": "A artrose ou osteoartrose (\"na literatura anglosaxoa, osteoartrite\"), \u00e9 a doenza articular e reum\u00e1tica m\u00e1is prevalente, sobre todo en persoas de idade avanzada. \u00c9 unha enfermidade de causa desco\u00f1ecida e que se d\u00e1 pola alteraci\u00f3n mec\u00e1nica das propiedades da cartilaxe e do \u00f3so subcondral, provocando o deterioramento e desgaste das articulaci\u00f3ns. Pres\u00e9ntase de xeito prematuro en persoas con enfermidades xen\u00e9ticas que afectan ao tecido conectivo, como a s\u00edndrome de Ehlers-Danlos e a s\u00edndrome de hiperlaxitude articular.\nClasificaci\u00f3n.\nIdiop\u00e1tica.\nA artrose idiop\u00e1tica \u00e9 aquela da que non se co\u00f1ece a s\u00faa causa. Son a maior\u00eda das artroses. \u00c1 s\u00faa vez, podemos clasificalas en localizadas ou xerais:\nPode afectar \u00e1s mans, aos p\u00e9s, ao xeonllo, ao cadril, \u00e1 columna vertebral, e tam\u00e9n a outras articulaci\u00f3ns at\u00edpicas.\nSon as artroses que afectan a tres ou m\u00e1is articulaci\u00f3ns.\nSecundarias a outras doenzas.\nNeste caso, existe unha doenza subxacente que, como consecuencia, provoca no organismo desgaste articular, dando lugar a unha artrose secundaria. Poden dar lugar a artrose as lesi\u00f3ns postraum\u00e1ticas, as alteraci\u00f3ns conx\u00e9nitas e do desenvolvemento, o dep\u00f3sito de cristais de calcio, a enfermidade de Paget ou a acromegalia.\nS\u00edntomas.\nO principal s\u00edntoma da artrose \u00e9 a dor articular, localizada na parte do corpo onde se atope a articulaci\u00f3n afectada. Tr\u00e1tase dunha dor de tipo mec\u00e1nica que cede ao repouso e empeora ao facer exercicio f\u00edsico. En artroses evolucionadas pode dar lugar a dor nocturna e dor en repouso. Cursa tam\u00e9n cunha sensaci\u00f3n de crepitaci\u00f3n, coma se se escoitase estalar a articulaci\u00f3n. Outro dos s\u00edntomas \u00e9 a limitaci\u00f3n do movemento, que pode chegar ao punto de non permitir realizar acci\u00f3ns coti\u00e1s como subir os chanzos dunha escaleira ou agacharse ao chan.\nNos dedos das mans poden aparecer pequenos n\u00f3dulos, chamados n\u00f3dulos de Heberden e Bouchard.\nTratamento.\nO tratamento da artrose \u00e9 individualizado e depende da zona corporal afectada. Medidas hixi\u00e9nicas e diet\u00e9ticas poden ser \u00fatiles para mellorar o progn\u00f3stico. As\u00ed, o control do peso, a utilizaci\u00f3n de bast\u00f3ns de descarga ou o exercicio f\u00edsico e a fisioterapia poden axudar a reducir o desgaste articular. \u00c9 importante tam\u00e9n adoptar posturas adecuadas.\nPara tratar a dor ad\u00f3itanse empregar analx\u00e9sicos non esteroideos (AINES), paracetamol ou opi\u00e1ceos menores, normalmente tramadol. Tam\u00e9n \u00e9 \u00fatil a aplicaci\u00f3n de calor local e a parafina.\nO tratamento con f\u00e1rmacos condroprotectores evitan a degradaci\u00f3n do condroit\u00edn sulfato articular. Os m\u00e1is empregados son o propio condroit\u00edn sulfato, o sulfato de glicosamina e a dicare\u00edna (un inhibidor da interleucina 1).\nOutra estratexia terap\u00e9utica son as infiltraci\u00f3ns de f\u00e1rmacos corticoides ou de \u00e1cido hialur\u00f3nico.\nNos casos m\u00e1is graves, o tratamento de elecci\u00f3n \u00e9 a cirurx\u00eda. Os tratamentos cir\u00farxicos m\u00e1is empregados son as osteotom\u00edas, as artroplastias e as artrodeses."}
{"id": "224230", "revid": "22570", "url": "https://gl.wikipedia.org/wiki?curid=224230", "title": "Gran Premio de Corea de 2012", "text": "O Gran Premio de Corea de 2012 est\u00e1 programado foi a d\u00e9cimo sexta carreira da tempada de F\u00f3rmula Un de . Celebrouse no Circu\u00edto Internacional de Corea, Yeongam, Jeolla do Sur., Corea do Sur o 14 de outubro de 2012."}
{"id": "224239", "revid": "6939", "url": "https://gl.wikipedia.org/wiki?curid=224239", "title": "Viralidade", "text": ""}
{"id": "224246", "revid": "89787", "url": "https://gl.wikipedia.org/wiki?curid=224246", "title": "Dominique Searle", "text": "Dominique Searle, MBE, nado o 2 de abril de 1960 \u00e9 un xornalista de Xibraltar, fillo do tam\u00e9n xornalista Jon Morgan Searle. Est\u00e1 casado e ten tres fillos.\nBiograf\u00eda.\nSearle naceu en Xibraltar, no vello \"St. Bernard's Hospital\", onde a s\u00faa nai traballaba. Foi un dos primeiros alumnos admitidos na \"Bayside Comprehensive School\". O seu primeiro traballo foi na cafetar\u00eda \"House of Sacarello\".\nTras o seu tempo en Bayside, Searle viaxou ao Reino Unido para estudar na Universidade de Essex, onde se formou en Literatura, e ga\u00f1ou un m\u00e1ster en Sociolox\u00eda da Literatura. Essex tam\u00e9n foi onde co\u00f1eceu \u00e1 s\u00faa esposa, Sattie. En 1984, a parella volveu para Xibraltar, onde Searle comezou a traballar para o \"Gibraltar Chronicle\". En 1996, converteuse en editor do xornal, substitu\u00edndo a Francisco Cantos.\nEn 2004, durante o tricentenario do Xibraltar brit\u00e1nico, Searle recibiu un MBE polo seu traballo no \"Chronicle\"."}
{"id": "224252", "revid": "5863", "url": "https://gl.wikipedia.org/wiki?curid=224252", "title": "Caball\u00e9", "text": ""}
{"id": "224253", "revid": "27155", "url": "https://gl.wikipedia.org/wiki?curid=224253", "title": "P\u00e9ptido sinal", "text": "Un p\u00e9ptido sinal (tam\u00e9n chamado secuencia sinal) \u00e9 un curto p\u00e9ptido de 5-30 amino\u00e1cidos de longo, xeralmente hidr\u00f3fobos, presente no extremo N-terminal da maior\u00eda das prote\u00ednas acabadas de sintetizar que est\u00e1n destinadas \u00e1 v\u00eda secretora . \nEstas prote\u00ednas son as que residen dentro de certos org\u00e1nulos (o ret\u00edculo endoplasm\u00e1tico, aparato de Golgi ou endosomas), ou son segregadas pola c\u00e9lula ao exterior, ou inseridas na maior\u00eda das membranas celulares. Debe terse en conta que a\u00ednda que a maior\u00eda das prote\u00ednas unidas \u00e1s membranas de tipo I te\u00f1en p\u00e9ptidos sinal, a maior\u00eda das prote\u00ednas transmembrana de tipo II e as prote\u00ednas unidas \u00e1 membrana con dominios que abranguen varias veces a membrana son destinadas \u00e1 v\u00eda secretora polo seu primeiro dominio transmembrana, o cal bioquimicamente lembra un p\u00e9ptido sinal, coa excepci\u00f3n de que non \u00e9 clivado (cortado).\nTranslocaci\u00f3n.\nEn procariotas, os p\u00e9ptidos sinal dirixen as prote\u00ednas recentemente sintetizadas ao canal condutor de prote\u00ednas SecYEG, que est\u00e1 presente na membrana plasm\u00e1tica. Nos eucariotas existe un sistema hom\u00f3logo, no cal o p\u00e9ptido sinal dirixe a prote\u00edna acabada de sintetizar ao canal Sec61, que comparte homolox\u00eda estrutural e de secuencia co SecYEG, pero est\u00e1 presente no ret\u00edculo endoplasm\u00e1tico . Tanto o canal SecYEG coma o Sec61 denom\u00ednanse xeralmente transloc\u00f3ns, e o tr\u00e1nsito de mol\u00e9culas por eles denom\u00ednase translocaci\u00f3n. As prote\u00ednas segregadas son introducidas polo canal, pero os dominios transmembrana poden difundir a trav\u00e9s dunha porta lateral do transloc\u00f3n para repartirse na membrana que o rodea.\nEstrutura do p\u00e9ptido sinal.\nO n\u00facleo do p\u00e9ptido sinal cont\u00e9n unha longa extensi\u00f3n con amino\u00e1cidos hidrof\u00f3bicos que te\u00f1en a tendencia a formar unha soa h\u00e9lice alfa. Ademais, moitos p\u00e9ptidos sinal empezan cun tramo curto de amino\u00e1cidos cargados positivamente, que pode axudar a forzar a que o polip\u00e9ptido adopte a correcta topolox\u00eda durante a translocaci\u00f3n, polo que se co\u00f1ece como o regra do \"positivo dentro\". Ao final do p\u00e9ptido sinal hai xeralmente un grupo de amino\u00e1cidos que \u00e9 reco\u00f1ecido e clivado (cortado) por unha sinal peptidase. Por\u00e9n, este sitio de clivaxe est\u00e1 ausente nos dominios transmembrana que serven como p\u00e9ptidos sinal, os cales se denominan \u00e1s veces secuencias \u00e1ncora sinal. O encima sinal peptidase pode clivar durante ou despois de que se complete a translocaci\u00f3n para xerar un p\u00e9ptido sinal libre e a prote\u00edna madura. Os p\u00e9ptidos sinal cortados que quedan libres son dixeridos por proteases espec\u00edficas.\nTranslocaci\u00f3n cotraducional e postraducional.\nTanto en procariotas coma en eucariotas os p\u00e9ptidos sinal poden actuar de xeito cotraducional ou postraducional.\nA v\u00eda cotraducional in\u00edciase cando o p\u00e9ptido sinal asoma do ribosoma e \u00e9 reco\u00f1ecido pola part\u00edcula de reco\u00f1ecemento do sinal (SRP). A SRP despois det\u00e9n a traduci\u00f3n nese estadio e dirixe o complexo secuencia sinal-ribosoma-ARNm ao receptor da SRP, o cal est\u00e1 presente na superficie da membrana plasm\u00e1tica (nos procariotas) ou do ret\u00edculo endoplasm\u00e1tico (nos eucariotas) . Unha vez que se completa a uni\u00f3n \u00e1 membrana, a secuencia sinal ins\u00edrese no transloc\u00f3n. Os ribosomas son despois acoplados fisicamente na cara citopl\u00e1smica do transloc\u00f3n e rean\u00fadase a s\u00edntese proteica .\nA v\u00eda postraducional in\u00edciase despois de que se completa a s\u00edntese proteica. Nos procariotas, a secuencia sinal dos substratos postraducionais \u00e9 reco\u00f1ecida pola prote\u00edna chaperona SecB, que transfire a prote\u00edna \u00e1 ATPase SecA, a cal \u00e1 s\u00faa vez bombea a prote\u00edna a trav\u00e9s do transloc\u00f3n. A\u00ednda que se sabe que a translocaci\u00f3n postraducional ten lugar tam\u00e9n en eucariotas, co\u00f1\u00e9cese peor. Por\u00e9n, s\u00e1bese que nos l\u00e9vedos a translocaci\u00f3n postraducional require d\u00faas prote\u00ednas unidas \u00e1 membrana, a Sec62 e a Sec63.\nCaracter\u00edsticas a nivel nucleot\u00eddico.\nNos vertebrados, a rexi\u00f3n do ARNm que codifica o p\u00e9ptido sinal (\u00e9 dicir, a rexi\u00f3n codificante da secuencia sinal, ou SSCR) pode funcionar como un elemento do ARN con actividades espec\u00edficas. O SSCRs promove a exportaci\u00f3n desde o n\u00facleo celular do ARNm e a s\u00faa correcta localizaci\u00f3n na superficie do ret\u00edculo endoplasm\u00e1tico. Ademais o SSCRs ten caracter\u00edsticas espec\u00edficas na s\u00faa secuencia: ten un baixo contido en adenina, est\u00e1 enriquecido en certos motivos, e tende a estar presente no primeiro ex\u00f3n nunha frecuencia maior do agardado .\nOutras secuencias de sinalizaci\u00f3n.\nAdemais do p\u00e9ptido sinal que te\u00f1en as prote\u00ednas da v\u00eda secretora, as prote\u00ednas poden ter outras secuencias de sinalizaci\u00f3n distintas, con outras caracter\u00edsticas, que as destinan a outras partes da c\u00e9lula. Todas estas secuencias reciben en conxunto \u00e1s veces o nome de sinais ou p\u00e9ptidos de destino (\"target peptides\"), e entre eles est\u00e1n, ademais do p\u00e9ptido sinal, o sinal de retenci\u00f3n no ret\u00edculo endoplasm\u00e1tico, o sinal de localizaci\u00f3n nuclear, o sinal de localizaci\u00f3n nucleolar, o sinal de destino mitocondrial, os sinais de destino peroxis\u00f3mico ou o sinal de exportaci\u00f3n nuclear."}
{"id": "224256", "revid": "27155", "url": "https://gl.wikipedia.org/wiki?curid=224256", "title": "Secuencia sinal", "text": ""}
{"id": "224260", "revid": "89787", "url": "https://gl.wikipedia.org/wiki?curid=224260", "title": "Elecci\u00f3ns presidenciais de Venezuela de 2012", "text": "As elecci\u00f3ns presidenciais de Venezuela para o per\u00edodo 2013-2019 foron o proceso electoral levado a cabo o 7 de outubro de 2012 en Venezuela, no que foi reelecto o presidente Hugo Ch\u00e1vez para un terceiro mandato consecutivo.\nAs principais coalici\u00f3ns que disputaron a elecci\u00f3n foron o Gran Polo Patri\u00f3tico (GPP), que apoiaba a reelecci\u00f3n de Hugo Ch\u00e1vez, e a Mesa da Unidade Democr\u00e1tica (MUD) que estivo representada por Henrique Capriles Radonski, candidato electo en elecci\u00f3ns primarias, celebradas o 12 de febreiro de 2012.\nHugo Ch\u00e1vez puido ser por terceira vez consecutiva presidente logo de que fose aprobada en referendo en 2009 a Emenda N\u00ba 1 \u00e1 Constituci\u00f3n, que elimina as restrici\u00f3ns \u00e1 postulaci\u00f3n sucesiva para os cargos de elecci\u00f3n popular.\nPola s\u00faa parte, a oposici\u00f3n, conformada principalmente pola Mesa da Unidade Democr\u00e1tica (MUD) e pola Fronte Constitucional buscaron a trav\u00e9s dunha candidatura unitaria derrotar o oficialismo. Logo dos \u00faltimos resultados electorais, que foran cualificados por este sector como positivos, entre eles, o m\u00e1is recente no ano 2010, as elecci\u00f3ns para \u00e1 Asemblea Nacional (Elecci\u00f3ns parlamentarias de Venezuela de 2010), na cal esta coalici\u00f3n obtivo o 47,22 % dos votos v\u00e1lidos.\nO Consello Nacional Electoral, m\u00e1ximo \u00f3rgano do Poder Electoral encargado constitucionalmente do desenvolvemento de todos os procesos electorais en Venezuela, convocou formalmente o proceso o 29 de marzo de 2012.\nO domingo 2 de setembro realizouse un simulacro previo das elecci\u00f3ns co fin de que a poboaci\u00f3n venezolana puidese familiarizarse co sistema e asesorarse coas papeletas electorais a utilizar, sen totalizaci\u00f3n de votos nin recontos, e sen testemu\u00f1as das diferentes coalici\u00f3ns pol\u00edticas. O Consello Nacional Electoral declarou que o proceso foi un \u00e9xito e que transcorreu con normalidade destacando que o proceso de votaci\u00f3n dura entre 1 minuto 5 segundos e un 1 minuto 30 segundos. O proceso foi acompa\u00f1ado por observadores nacionais con acreditaci\u00f3n e contou coa participaci\u00f3n de pouco m\u00e1is de 1 mill\u00f3n 890 mil venezolanos e venezolanas.\nCoalici\u00f3ns e precandidatos.\nGran Polo Patri\u00f3tico.\nA coalici\u00f3n liderada polo Partido Socialista Unido de Venezuela e integrada polo Partido Comunista de Venezuela, Podemos, PPT, a Unidad Popular Venezolana, Tupamaro, MEP, PSOEV, JOVEN, IPCN e outras organizaci\u00f3ns pol\u00edticas e sociais de esquerda e independentes, apoiou a reelecci\u00f3n de Hugo Ch\u00e1vez Fr\u00edas como presidente de Venezuela. Esta alianza agrupa m\u00e1is de 34\u00a0000 organizaci\u00f3ns.\nNo GPP converxen diversos movementos sociais: entre os que destacan o Colectivo cultural Nuevo Nuevo Circo, \"Movimiento del Rock Nacional\" de Paul Gillman, Colectivo \"Conocimiento Libre para el Socialismo\" (COLIBRIS), Colectivo Hip-Hop revoluci\u00f3n, Frente Nacional Campesino \"Ezequiel Zamora\", entre outros.\nCh\u00e1vez anunciou a s\u00faa intenci\u00f3n de presentarse novamente como candidato presidencial o 4 de marzo de 2011 durante un evento onde se xuramentaban equipos rexionais do PSUV.\nO 4 de setembro, poucos d\u00edas despois do simulacro electoral, Jorge Rodr\u00edguez xefe do Comando de Campa\u00f1a Carabobo informou que en base \u00e1s proxecci\u00f3ns obtidas polas s\u00faas sondaxes a p\u00e9 de urna, o 86 % dos votos corresponderon a Hugo Ch\u00e1vez, mais o reitor do Consello Nacional Electoral Vicente D\u00edaz desmentiu as declaraci\u00f3ns emitidas e resaltou que o acto s\u00f3 constitu\u00edu un simulacro para probar a plataforma tecnol\u00f3xica e a capacidade lox\u00edstica do organismo e que os votos non foron totalizados nin contados, polo que as cifras emitidas polos comandos, tanto oficial como o opositor, foron desestimadas. Non obstante, unha nota de prensa de \"ABC\" datada o 3 de setembro que titula \"Capriles gana el simulacro de las elecciones en Venezuela, seg\u00fan un sondeo oficialista\" explica que unha enquisa encargada ao IVAD (Instituto Venezolano de An\u00e1lise de Datos) por Odebrecht d\u00e1lle ao candidato opositor o 53 % dos votos sobre o 45 % do presidente Hugo Ch\u00e1vez. Seguidamente medios locais e internacionais fanse eco da noticia.\nMesa da Unidade Democr\u00e1tica.\nA MUD ou Unidade Nacional estivo integrada por unha trintena de organizaci\u00f3ns de distintos espectros pol\u00edticos e apoiada por diversas organizaci\u00f3ns estudant\u00eds, de traballadores, sindicatos, intelectuais, artistas, profesionais, grupos sociais e deportivos, as\u00ed como por diversas comunidades ind\u00edxenas que apoiaban o cambio de goberno en 2012. O candidato da MUD para a elecci\u00f3n presidencial foi Henrique Capriles Radonski logo de resultar electo nunha elecci\u00f3n primaria o 12 de febreiro de 2012.\nA oposici\u00f3n discut\u00eda a posibilidade de participar na elecci\u00f3n cunha forza \u00fanica, para evitar a dispersi\u00f3n do voto. Entre os principais defensores desta idea encontr\u00e1banse Copei, MAS, La Causa R, Acci\u00f3n Democr\u00e1tica, Alianza Bravo Pueblo; mentres que Un Nuevo Tiempo e Primero Justicia, os dous partidos opositores con maior votaci\u00f3n nas \u00faltimas elecci\u00f3ns non apoiaron a proposta, mais, o 30 de xullo de 2011, anunciaron que por unanimidade acordaron utilizar unha posici\u00f3n unitaria, s\u00f3 para a elecci\u00f3n presidencial. Pese a ese anuncio, no momento de realizar as inscrici\u00f3ns das candidaturas os partidos Primero Juticia, Un Nuevo Tiempo, Voluntad Popular e outros m\u00e1is pequenos decidiron non pregarse \u00e1 tarxeta unitaria xunto ao resto de organizaci\u00f3ns da colaci\u00f3n.\nPrimarias opositoras.\nA Mesa da Unidade resolveu que o candidato para a elecci\u00f3n presidencial de 2012 deb\u00eda resultar electo nunhas elecci\u00f3ns primarias, e para iso present\u00e1ronse os seguintes candidatos:\nResultados.\nO d\u00eda 12 de febreiro de 2012 realiz\u00e1ronse as elecci\u00f3ns primarias en Venezuela. En total rexistr\u00e1ronse 2\u00a0904\u00a0710 votos co 95 % das actas escrutadas, o que representa o 17 % dos electores rexistrados no CNE. Resulta ga\u00f1ador o candidato Henrique Capriles Radonski con 1\u00a0806\u00a0860 votos, fronte ao candidato Pablo P\u00e9rez \u00c1lvarez, con 867\u00a0601. Pola s\u00faa parte, Mar\u00eda Corina Machado obt\u00e9n 103\u00a0500, Diego Arria 35\u00a0070 e Pablo Medina 14\u00a0009.\nO 13 de febreiro de 2012 a Comisi\u00f3n Electoral da Mesa da Unidade ofreceu un novo balance co 99 % das actas escrutadas para un total de 3\u00a0040\u00a0449 votos emitidos, dos cales 2\u00a0959\u00a0413 foron votos v\u00e1lidos.\nEse total distribu\u00eduse do seguinte xeito: Henrique Capriles Radonski, 1\u00a0900\u00a0528 votos (64,2 %); Pablo P\u00e9rez, 896\u00a0070 (30,3 %); Mar\u00eda Corina Machado 110\u00a0420 (3,7 %); Diego Arria 37\u00a0834 (1,3 %) e Pablo Medina, 14\u00a0456 (0,5 %).\nO 14 de febreiro, o Tribunal Supremo de Xustiza ordenou \u00e1 Mesa da Unidade entregar os cadernos de votaci\u00f3n para revisalos debido a unha petici\u00f3n de impugnaci\u00f3n de resultados. A oposici\u00f3n alegou que isto violar\u00eda un acordo entre a MUD e o CNE, e que o mesmo tribunal declarara dous anos antes que os datos dos cadernos electorais son confidenciais. Pola s\u00faa parte, nunha entrevista a Presidenta do CNE declarou que o proceso electoral non acabara, pois estaba pendente a fase de impugnaci\u00f3n.\nEse mesmo d\u00eda na noite no acto de proclamaci\u00f3n do candidato ganador, a Presidenta da Comisi\u00f3n Electoral de Primarias Teresa Alban\u00e9s destacou que o total de votos emitidos foi 3\u00a0059\u00a0024. Isto incl\u00fae os 18 mil votos de venezolanos no exterior. E resaltou que dese total, 1\u00a0913\u00a0190 votos foron para Henrique Capriles Radonski.\nOutros candidatos.\nOs outros candidatos que terzaron nestas elecci\u00f3ns son: polo Partido Democr\u00e1tico Unidos por la Paz Mar\u00eda Bol\u00edvar, por Partido Socialismo y Libertad Orlando Chirinos, por Poder Laboral Reina Sequera, e por Organizaci\u00f3n Renovadora Aut\u00e9ntica Luis Reyes Castillo. Estes candidatos representan unha minor\u00eda en comparaci\u00f3n cos dous principais candidatos que son Henrique Capriles Radonski e Hugo Ch\u00e1vez Fr\u00edas.\nO candidato polo partido Vanguardia Bicentenaria Republicana, Yoel Acosta Chirinos declinou as s\u00faas aspiraci\u00f3ns presidenciais a falta de tres semanas para que se efect\u00faen os comicios e a favor da candidatura da coalici\u00f3n oficial a\u00ednda que aos seus partidarios lles indicou que eran libres de sufragar pola opci\u00f3n que desexen sen presi\u00f3n ningunha.\nCampa\u00f1a.\nDiscurso e estratexia.\nO discurso do presidente Ch\u00e1vez na campa\u00f1a caracterizouse, en parte, polo uso de ataques en contra do seu principal opo\u00f1ente, Henrique Capriles. \"Burgu\u00e9s\", \"ap\u00e1trida\", as\u00ed como pexorativos como \"majunche\" (pouca cosa), \"jalabola\" (adulador).\nA resposta de Capriles foi a de evadir a confrontaci\u00f3n, solicitando ao Presidente que non use tales adxectivos durante a campa\u00f1a electoral. Aseguraba tam\u00e9n, que se encontraba m\u00e1is preocupado en co\u00f1ecer os distintos problemas que enfronta cada rexi\u00f3n.\nA campa\u00f1a de Capriles consistiu en paseos realizados en certas cidades venezolanas, no que el denominou como \"casa por casa\". O candidato e os partidos de coalici\u00f3n da Mesa da Unidade enfocaron a s\u00faa estratexia na visita progresiva dunha serie de municipios de at\u00e9 dous estados por d\u00eda, visitando habitantes dos mesmos de barrios con poboaci\u00f3ns con altas precariedades en canto a servizos p\u00fablicos. O seu percorrido alcanzou o 1 de setembro duascentas poboaci\u00f3ns visitadas.\nO discurso de Capriles baseouse na atenci\u00f3n dos problemas do pa\u00eds, que describ\u00eda en cada unha das concentraci\u00f3ns, onde repet\u00eda a s\u00faa intenci\u00f3n de manter e mellorar os programas sociais ou \"misi\u00f3ns\" (iniciados na administraci\u00f3n de Hugo Ch\u00e1vez).\nA campa\u00f1a do Gran Polo Patri\u00f3tico baseouse na idea de defender os logros e a direcci\u00f3n do proxecto bolivariano pois anunciaban que, de ga\u00f1ar Capriles a presidencia, o rumbo da naci\u00f3n cambiar\u00eda completamente. Neste sentido, o groso da comunicaci\u00f3n dos medios estatais enfocouse na divulgaci\u00f3n dos logros (acci\u00f3ns, reformas e programas) do goberno actual.\nRespecto aos discursos, non se pode obviar o uso de descualificaci\u00f3ns por parte do candidato oficial de maneira reiterada cara ao seu rival, en canto aos medios de comunicaci\u00f3n, foi m\u00e1is dura debido \u00e1s propagandas en ofensa ao candidato opositor por parte dos televisores e radios p\u00fablicos, encargados de divulgar as acci\u00f3ns e programas do goberno de Ch\u00e1vez. Tam\u00e9n se pode resaltar que de acordo a cifras da ONG Espacio P\u00fablico, citadas polo periodista Nels\u00f3n Bocaranda, as agresi\u00f3ns contra o \"SNMP\" s\u00f3 constit\u00faen o 9 % do total reportado en 2012, sendo o resto dirixido contra os medios independentes e opositores.\nO 17 de xullo as diferentes coalici\u00f3ns a participar nos comicios asistiron \u00e1 sede do Consello Nacional Electoral para definir a s\u00faa posici\u00f3n na lista electoral. O representante Francisco Ameliach do Gran Polo Patri\u00f3tico sinalou que esta opci\u00f3n, ao ser a que opta \u00e1 reelecci\u00f3n ocupar\u00e1 as d\u00faas primeiras filas da papeleta; mentres que o dirixente principal Juan Carlos Caldera que representaba a Mesa da Unidade Democr\u00e1tica informou que a opci\u00f3n de Henrique Capriles e os partidos acompa\u00f1antes era po\u00f1erse no centro e zona inferior da mesma, e deste xeito evitar confusi\u00f3ns ao electorado.\nFeitos violentos.\nEn xeral, a campa\u00f1a electoral foi pac\u00edfica con incidentes illados de violencia. Cara ao final da campa\u00f1a, d\u00e9ronse falecidos por causa da violencia pol\u00edtica.\nO 2 de setembro, catro persoas identificadas coa oposici\u00f3n foron tiroteadas preto dun centro de votaci\u00f3n onde se realizaba un simulacro electoral, no municipio Francisco Javier Pulgar, ao Sur do Lago de Maracaibo. Un voceiro da oposici\u00f3n responsabilizou os escoltas do alcalde Luis Ruda, quen \u00e9 membro do principal partido chavista, o PSUV.\nO 12 de setembro, catorce persoas resultaron feridas cando simpatizantes do chavismo bloquearon unha autov\u00eda pola que o candidato Capriles planeaba chegar a Puerto Cabello, onde \u00eda facer un mitin. Un autom\u00f3bil identificado con propaganda do partido opositor Un Nuevo Tiempo foi vandalizado, e rexistr\u00e1ronse pedradas dun bando contra o outro. De todas as maneiras, Capriles, desviou a s\u00faa ruta, sen facer presenza no lugar de conflito, e chegou \u00e1 cidade carabobe\u00f1a a bordo dunha pequena embarcaci\u00f3n pesqueira.\nO 29 de setembro, dous dirixentes opositores morreron tiroteados en Barinitas; as v\u00edtimas foron identificadas como Antonio Valero de Primero Justicia, e Omar Fern\u00e1ndez de Acci\u00f3n Democr\u00e1tica. De acordo \u00e1 \u00fanica versi\u00f3n dada, que non foi confirmada nin negada polas autoridades, unha caravana a favor de Capriles foi parada por un grupo de chavistas usando camionetas propiedade do Estado. Cando os opositores se baixaron dos seus veh\u00edculos para negociar o pase da caravana, foron tiroteados, sendo ferido de gravidade un fot\u00f3grafo. Posteriormente, o ministro de Interior, Tareck El Aissami, informou que detiveran tres persoas, a\u00ednda que sen dar detalles de como ocorreran os feitos. O deputado de Primero Justicia, Julio Borges, asegurou que os tres detidos eran empregados p\u00fablicos, especificamente do Ministerio de Interior e da Polic\u00eda Estatal de Barinas, esta \u00faltima baixo o mando de Ad\u00e1n Ch\u00e1vez, irm\u00e1n de Hugo Ch\u00e1vez. O deputado chavista Diosdado Cabello cualificou de \"irresponsable e bobo\" a Borges polas s\u00faas declaraci\u00f3ns. O deputado opositor Julio Cesar Reyes criticou que Nelson Quintero, director Rexional de Ambiente no estado Barinas e xefe do Comando Carabobo en Barinitas, onde ocorreron as mortes, non fora detido, posto que o seu carn\u00e9 foi encontrado no lugar dos feitos, e supostamente os tiros realiz\u00e1ronse desde unha camioneta estatal asignada a el, e que quedou abandonada no sitio.\nEnquisas.\nA maior\u00eda das enquisas realizadas no pa\u00eds d\u00e9ronlle vantaxe a Ch\u00e1vez. Esta diferenza sufriu poucas variaci\u00f3ns desde a proclamaci\u00f3n de Capriles como contrincante seu, a\u00ednda que se pode constatar un lixeiro crecemento da intenci\u00f3n de voto para Capriles a partir de xullo. A seriedade dalgunhas empresas enquisadoras foi tildada de dubidosa polos dous bandos, no que se catalogou como unha gran \"guerra de enquisas\". Persoeiros da oposici\u00f3n sinalaron que algunhas das enquisas eran feitas por entes do mesmo goberno e outras por compa\u00f1\u00edas dirixidas por achegados e incluso ex funcionarios da administraci\u00f3n de Hugo Ch\u00e1vez; tal \u00e9 o caso do exministro Jesse Chac\u00f3n quen dirixe o Grupo de Investigaci\u00f3n Social, Siglo XXI (GISXXI). En cambio, representantes do goberno e medios estatais sinalaron algunhas enquisadoras de estar coa oposici\u00f3n. Tal \u00e9 o caso, por exemplo, de Datan\u00e1lisis e Hinterlaces. A axencia de noticias EFE tildou de \"antichavistas\" as enquisadoras Datan\u00e1lisis e IVAD. O analista pol\u00edtico uruguaio-venezolano Aram Aharonian cualificou o director de Datan\u00e1lisis como \"libretista da oposici\u00f3n\".\nComo reacci\u00f3n \u00e1s enquisas de Hinterlaces de maio de 2012, que deron como ga\u00f1ador a Hugo Ch\u00e1vez, o pol\u00edtico opositor do partido Primero Justicia (PJ), Tom\u00e1s Guanipa, acusou a enquisadora de recibir financiamento por parte do goberno. Tal acusaci\u00f3n foi rexeitada enerxicamente polo presidente do Instituto, Oscar Schemel.\nEntre as principais firmas, est\u00e1n Datan\u00e1lisis, Hinterlaces, GIS XXI e IVAD, as cales outorgaron diferenzas notables a favor do actual presidente Hugo Ch\u00e1vez por marxes de at\u00e9 35 puntos, e tam\u00e9n as de Consultores 21, Predicm\u00e1tica, JDP, DatinCorp, Interdata, entre outras, que lle deron vantaxe ao candidato Henrique Capriles, ou incluso, que hab\u00eda un empate t\u00e9cnico entre estes.\nA continuaci\u00f3n dest\u00e1canse os estudos e sondaxes das firmas principais do escrutinio pol\u00edtico e p\u00fablico venezolano.\nResultados.\nSete dos oito candidatos en disputa."}
{"id": "224262", "revid": "6939", "url": "https://gl.wikipedia.org/wiki?curid=224262", "title": "Conde Roa", "text": ""}
{"id": "224264", "revid": "27249", "url": "https://gl.wikipedia.org/wiki?curid=224264", "title": "Fundamentalista", "text": ""}
{"id": "224265", "revid": "56817", "url": "https://gl.wikipedia.org/wiki?curid=224265", "title": "S\u00e1ga", "text": "Na mitolox\u00eda n\u00f3rdica, S\u00e1ga (posiblemente signifique \"vidente\") \u00e9 unha deusa asociada coa localizaci\u00f3n de S\u00f6kkvabekkr (antigo n\u00f3rdico \"banco afundido\" ou \"tesouro afundido\"). En S\u00f6kkvabekkr, S\u00e1ga e Od\u00edn beberon alegremente. Ambos, S\u00e1ga e S\u00f6kkvabekkr est\u00e1n atestados na \"Edda po\u00e9tica\", compilada no s\u00e9culo XIII de fontes tradicionais, e na \"Edda prosaica\", escrito no s\u00e9culo XIII por Snorri Sturluson."}
{"id": "224266", "revid": "23204", "url": "https://gl.wikipedia.org/wiki?curid=224266", "title": "S\u00e1ga e S\u00f6kkvabekkr", "text": ""}
{"id": "224267", "revid": "85894", "url": "https://gl.wikipedia.org/wiki?curid=224267", "title": "Hispasat", "text": "HISPASAT \u00e9 un operador de servizos por sat\u00e9lite espa\u00f1ol con sede en Madrid que ofrece servizos de telecomunicaci\u00f3ns en Am\u00e9rica (norte, centro e sur), Europa e Norte de \u00c1frica nas posici\u00f3ns 30\u00b0 Oeste e 61\u00b0 Oeste.\nHISPASAT permite distribu\u00edr m\u00e1is de mil canles de televisi\u00f3n e radio (anal\u00f3xica e dixital) a m\u00e1is de trinta mill\u00f3ns de fogares, as\u00ed como servizos de banda larga en contornas fixas e m\u00f3biles.\nHistoria.\nO primeiro sat\u00e9lite posto en \u00f3rbita foi o Hispasat 1A en setembro de 1992 a bordo dun veh\u00edculo lanzador Ariane 4, dende o Centro Espacial de Kourou na G\u00fciana Francesa e situouse en \u00f3rbita xeoestacionaria na posici\u00f3n 30\u00ba Oeste a 36.000\u00a0km de altura, onde se sit\u00faan dende ent\u00f3n t\u00f3dolos sat\u00e9lites da serie Hispasat (1A, 1B, 1C, 1D e o novo 1E), centrados principalmente no mercado espa\u00f1ol e europeo.\nA serie dos sat\u00e9lites Amazonas (61\u00ba Oeste) inaugurouse en 2004 co lanzamento do primeiro Amazonas, c\u00e9ntrase no mercado americano (principalmente latinoamericano). Amazonas 2, \u00e9 o sat\u00e9lite de comunicaci\u00f3ns de maior potencia con cobertura panamericana, lanzouse o 1 de outubro de 2009 e permitiu a HISPASAT duplicar a s\u00faa capacidade no continente. A seguinte ampliaci\u00f3n ser\u00e1 o Amazonas 3 en 2013.\nAccionistas.\nHISPASAT est\u00e1 considerada pola administraci\u00f3n unha empresa estrat\u00e9xica para o Goberno Espa\u00f1ol e o Ministerio de Defensa, parte dos seus servizos son empregados con fins militares.\nConstelaci\u00f3n de sat\u00e9lites.\nTDT Universal por sat\u00e9lite: HISPASAT \u00e9 o coordenador do proxecto Profit de I+D+i TDT Universal v\u00eda sat\u00e9lite, co obxectivo principal de avaliar e investigar distintas alternativas tecnol\u00f3xicas para ofrecer cobertura de TDT ao 100% da poboaci\u00f3n en Espa\u00f1a, cunha plataforma v\u00eda sat\u00e9lite."}
{"id": "224268", "revid": "23204", "url": "https://gl.wikipedia.org/wiki?curid=224268", "title": "Sif", "text": "Na mitolox\u00eda n\u00f3rdica, Sif \u00e9 unha deusa asociada coa terra. Sif aparece na \"Edda po\u00e9tica\", compilada no s\u00e9culo XIII a partir de distintas fontes , e a \"Edda prosaica\", escrita no s\u00e9culo XIII por Snorri Sturluson. En \u00e1mbalas d\u00faas Eddas, Sif \u00e9 a muller do deus Thor e \u00e9 reco\u00f1ecida polo seu cabelo dourado\nNa \"Edda prosaica\", Sif \u00e9 a nai de \u00der\u00fa\u00f0r (con Thor) e de Ullr cun home cuxo nome non se lembra."}
{"id": "224269", "revid": "23204", "url": "https://gl.wikipedia.org/wiki?curid=224269", "title": "Sigyn", "text": "Sigyn (antigo n\u00f3rdico \"moza vitoriosa\") \u00e9 unha deusa da Mitolox\u00eda n\u00f3rdica, e a muller de Loki. Sigyn aparece na \"Edda po\u00e9tica\", compilada no s\u00e9culo XIII a partir de fontes tradicionais, e a \"Edda prosaica\", escrita no s\u00e9culo XIII por Snorri Sturluson. Na \"Edda po\u00e9tica\", pouca informaci\u00f3n hai sobre Sigyn ag\u00e1s o seu papel de axudar a Loki durante o seu cativerio. Na \"Edda prosaica\", o seu papel axudando \u00f3 seu marido en catividade \u00e9 constatado de novo."}
{"id": "224270", "revid": "23204", "url": "https://gl.wikipedia.org/wiki?curid=224270", "title": "Sj\u00f6fn", "text": "Sj\u00f6fn \u00e9 unha das \u00c1synjur da mitolox\u00eda n\u00f3rdica. \u00c9 mencionada brevemente na \"Edda prosaica\" de Snorri Sturluson.\nO nome de Sj\u00f6fn non \u00e9 mencionado de novo na Edda prosaica, e en ning\u00fan momento na Edda po\u00e9tica. Si aparece unhas poucas veces en kenningars como un nome xen\u00e9rico de deusa (ex. \"Sj\u00f6fn seims\" significa \"Sj\u00f6fn de ouro\", i.e. \"muller\"). Non est\u00e1 claro se Sj\u00f6fn foi algunha vez unha deusa maior. \u00c9 posible que, desco\u00f1ecida para Snorri, fora simplemente outro nome para Freia."}
{"id": "224271", "revid": "98629", "url": "https://gl.wikipedia.org/wiki?curid=224271", "title": "Ska\u00f0i", "text": "Na mitolox\u00eda n\u00f3rdica, Ska\u00f0i (transcrito o ingl\u00e9s en ocasi\u00f3ns como Skadi, Skade ou Skathi) era unha xigante e deusa asociada coa caza con arco, o esqu\u00ed, o inverno e as monta\u00f1as. Ska\u00f0i aparece na \"Edda po\u00e9tica\", compilada no s\u00e9culo XIII dende fontes tradicionais, as\u00ed como na \"Edda prosaica\" e na saga \"Heimskringla\", escritas no s\u00e9culo XIII por Snorri Sturluson, e en diversas obras dos escaldos.\nEn t\u00f3dalas fontes Ska\u00f0i \u00e9 a filla do falecido \u00dejazi, e Ska\u00f0i casa co deus Nj\u00f6r\u00f0r como parte da compensaci\u00f3n recibida polo feito de que os deuses matasen o seu pai \u00dejazi. Na saga \"Heimskringla\" c\u00f3ntase como Ska\u00f0i sep\u00e1rase de Nj\u00f6r\u00f0r e casa posteriormente co deus Od\u00edn, co que ten m\u00faltiples fillos. Tanto na \"Edda po\u00e9tica\" como na \"Edda prosaica\" Ska\u00f0i descr\u00edbese como a responsable de colocar a serpe que verte veleno por riba do capturado Loki. Existen tam\u00e9n referencias a Ska\u00f0i baixo os nomes alternativos de \u00d6ndurgu\u00f0 'deusa do esqu\u00ed' e \u00d6ndurd\u00eds 'dama do esqu\u00ed'.\nA etimolox\u00eda do nome \"Ska\u00f0i\" \u00e9 incerta, pero segundo alg\u00fans investigadores poder\u00eda estar conectada coa forma orixinal de \"Escandinavia\". Alg\u00fans nomes de lugares en Escandinavia, particularmente en Suecia, fan referencia a Ska\u00f0i. Varios investigadores teorizaron tam\u00e9n sobre unha potencial conexi\u00f3n entre Ska\u00f0i e o deus Ullr, as\u00ed como unha relaci\u00f3n particular co j\u00f6tunn Loki. Ska\u00f0i tam\u00e9n inspirou diversas obras de arte e representaci\u00f3ns, particularmente a finais do s\u00e9culo XIX e comezos do s\u00e9culo XX.\nEtimolox\u00eda.\nO nome \"Ska\u00f0i\" en n\u00f3rdico antigo, xunto con \"Sca(n)dinavia\" e \"Sk\u00e1ney\", poder\u00eda estar relacionado co g\u00f3tico \"skadus\", co ingl\u00e9s antigo \"sceadu\", co sax\u00f3n antigo \"scado\" e co antigo alto alem\u00e1n \"scato\". Segundo John McKinnell, esta etimolox\u00eda suxire que Ska\u00f0i poder\u00eda ter sido unha personificaci\u00f3n da rexi\u00f3n xeogr\u00e1fica de Escandinavia e estar asociada co inframundo.\nPor outra banda, Georges Dum\u00e9zil non concorda coa noci\u00f3n de que \"Scadin-avia\" signifique etimoloxicamente 'a illa da deusa Ska\u00f0i'. Dum\u00e9zil indica que o primeiro elemento \"Scadin\" poder\u00eda ter unha conexi\u00f3n coa 'escuridade' ou outro significado desco\u00f1ecido. Tam\u00e9n indica que \u00e9 o nome \"Ska\u00f0i\" o que deriva do nome da rexi\u00f3n xeogr\u00e1fica, facendo un paralelismo co caso da deusa irlandesa \u00c9riu, da que di que o seu nome prov\u00e9n de Irlanda no lugar de provir o nome do territorio do da deusa.\nOutra alternativa proposta \u00e9 que o nome \"Ska\u00f0i\" pode estar conectado co substantivo en n\u00f3rdico antigo \"ska\u00f0i\" 'dano', fonte do island\u00e9s e fero\u00e9s \"ska\u00f0i\" 'dano' e co\u00e9timo do termo obsoleto en ingl\u00e9s \"scathe\", que sobrevive nos termos tam\u00e9n en ingl\u00e9s \"unscathed\" 'ileso' e \"scathing\" 'feroz, cruel'.\nAtestaci\u00f3ns.\nSka\u00f0i aparece en varios poemas da \"Edda po\u00e9tica\", en dous libros da \"Edda prosaica\" e un libro da saga \"Heimskringla\".\n\"Edda po\u00e9tica\".\nNo poema \"Gr\u00edmnism\u00e1l\" o deus Od\u00edn (disfrazado como \"Gr\u00edmnir\") rev\u00e9lalle a Agnarr a existencia de doce lugares. Menciona o lugar \u00derymheimr no sexto lugar nunha \u00fanica estrofa. Nesta estrofa Od\u00edn revela con detalle que o j\u00f6tunn \u00dejazi viv\u00eda nese lugar, e que agora faino a s\u00faa filla Ska\u00f0i. Od\u00edn describe \u00derymheimr como un lugar de \"tribunais antigos\" e ref\u00edrese a Ska\u00f0i como \"a brillante noiva dos deuses\". Na introduci\u00f3n en prosa do poema \"Sk\u00edrnism\u00e1l\", o deus Frey s\u00e9ntese co coraz\u00f3n roto por mor dunha muller, a j\u00f6tunn Ger\u00f0r, que viu en Jotunheim. O deus Njord p\u00eddelle a Sk\u00edrnir, servente de Freyr, que vaia falar con el, e na primeira estrofa do poema Ska\u00f0i dille tam\u00e9n a Sk\u00edrnir que lle pregunte a Freyr por que est\u00e1 tan molesto.\nNa introduci\u00f3n en prosa do poema \"Lokasenna\", Ska\u00f0i aparece como a muller de Njord, e c\u00edtase como unha das deusas que asiste \u00f3 fest\u00edn de \u00c6gir. Tras unha discusi\u00f3n entre Loki e Heimdallr, Ska\u00f0i interr\u00f3mpeos, dic\u00edndolle a Loki que \"non \u00e9 serio\" e que non seguir\u00e1 moito tempo \"a xogar libremente coa s\u00faa cola\", xa que os deuses atar\u00edan a Loki a unha rocha afiada coas entra\u00f1as fr\u00edas coma o xeo do seu fillo. Loki resp\u00f3ndelle que a\u00ednda sendo as\u00ed, el foi o \"primeiro e principal responsable\" da morte de \u00dejazi. Ska\u00f0i resp\u00f3ndelle que de ser as\u00ed, dos seus \"santuarios e chairas\" sair\u00e1 sempre \"consello prexudicial\". Loki resp\u00f3ndelle de novo dicindo que Ska\u00f0i amos\u00e1base m\u00e1is amistosa cando estaba na s\u00faa cama, acusaci\u00f3n que lle fai \u00e1 maior\u00eda das deusas do poema e que non aparece en ningunha outra parte do texto. Tras este intercambio, Loki contin\u00faa a discusi\u00f3n coa deusa Sif.\nNa secci\u00f3n en prosa \u00f3 final de \"Lokasenna\", os deuses atrapan a Loki e \u00e1tano coas entra\u00f1as do seu fillo Nari, e converten o seu fillo Narfi nun lobo. Ska\u00f0i coloca unha serpe velenosa sobre a cara de Loki. Segundo vai caendo o veleno da serpe, Sigyn, a muller de Loki, ten que recollelo cunha almof\u00eda e vaciala cando se enche. Ent\u00f3n, cando ela retira a almof\u00eda e o veleno corre pola cara de Loki, este ret\u00f3rcese de furia chegando \u00f3 punto de provocar terremotos.\nNo poema \"Hyndlulj\u00f3\u00f0\", a j\u00f6tunn Hyndla c\u00f3ntalle \u00e1 deusa Freia varias xenealox\u00edas mitol\u00f3xicas. Nunha estrofa, Hyndla indica que \u00dejazi \"amaba disparar [con arco]\" e que Ska\u00f0i era a s\u00faa filla.\n\"Edda prosaica\".\nNa \"Edda prosaica\" Ska\u00f0i aparece en dous libros: \"Gylfaginning\" e \"Sk\u00e1ldskaparm\u00e1l\".\n\"Gylfaginning\".\nNo cap\u00edtulo 23 do libro \"Gylfaginning\", H\u00e1r detalla que a muller de Njord \u00e9 Ska\u00f0i, que \u00e9 a filla do j\u00f6tunn \u00dejazi, e contan unha historia que incl\u00fae \u00e1mbolos dous. H\u00e1r conta que Ska\u00f0i quer\u00eda vivir no fogar do seu pai, chamado \u00derymheimr, pero Njord quer\u00eda vivir m\u00e1is preto do mar. Subsecuentemente, os dous chegaron a un acordo no que pasar\u00edan nove noites en \u00derymheimr e as tres seguintes no fogar costeiro de Njord en N\u00f3at\u00fan (ou nove invernos en \u00derymheimr e outros nove en N\u00f3at\u00fan segundo o manuscrito \"Codex Regius\"). Por\u00e9n, cando Njord volve das monta\u00f1as cara a N\u00f3at\u00fan, di:\nSka\u00f0i resp\u00f3ndelle:\nAs fontes destas estrofas non se fornecen na \"Edda prosaica\" nin noutro escrito. H\u00e1r indica que posteriormente Ska\u00f0i volve \u00e1s monta\u00f1as a vivir en \u00derymheimr, mov\u00e9ndose sobre esqu\u00eds, levando un arco e cazando animais. H\u00e1r ademais indica que tam\u00e9n se fai referencia a Ska\u00f0i como \"\u00d6ndurgud\" 'deusa do esqu\u00ed' ou \"\u00d6ndurdis\" 'dama do esqu\u00ed', citando unha estrofa do poema \"Gr\u00edmnism\u00e1l\" da \"Edda po\u00e9tica\". No seguinte cap\u00edtulo H\u00e1r indica que Nj\u00f6r\u00f0r \"tivo dous fillos tras isto: Frey e Freia\", pero non se indica o nome da nai.\n\u00d3 final do cap\u00edtulo 51 de \"Gylfaginning\", H\u00e1r describe como os deuses prenden a Loki, e como Ska\u00f0i ata unha serpe velenosa sobre el, para que o veleno caia pola s\u00faa cara. A muller de Loki, Sigyn, s\u00e9ntase \u00f3 seu car\u00f3n cunha pota para recoller o veleno, pero cando esta se enche e o veleno cae na cara de Loki, este ret\u00f3rcese de extrema dor provocando un tremor.\n\"Sk\u00e1ldskaparm\u00e1l\".\nNo cap\u00edtulo 56 do libro \"Sk\u00e1ldskaparm\u00e1l\", Bragi c\u00f3ntalle a \u00c6gir como os deuses mataron a \u00dejazi, e como a s\u00faa filla Ska\u00f0i colleu un helmo, unha cota de malla e \"t\u00f3dalas armas de guerra\" e viaxou ata Asgard, o fogar dos deuses. Cando chegou os deuses quixeron reparar o dano causado e ofrec\u00e9ronlle unha compensaci\u00f3n. Ska\u00f0i ofreceulles os termos do acordo, e os deuses acordaron que Ska\u00f0i poder\u00eda escoller un marido de entre eles, coa condici\u00f3n de que Ska\u00f0i deber\u00eda escoller o seu marido mirando s\u00f3 para os p\u00e9s. Ska\u00f0i viu un par de p\u00e9s que lle pareceron particularmente atractivos e dixo: \"Escollo a ese; hai poucas cousas feas en Baldr\". Mais o dono dos p\u00e9s que ela escolleu resultou ser finalmente Njord.\nSka\u00f0i inclu\u00edu nas s\u00faas condici\u00f3ns que os deuses deber\u00edan facer algo que ela consideraba imposible para eles: facela rir. Para isto, Loki atou un extremo dunha corda \u00e1 barba dunha cabra e o outro a un dos seus test\u00edculos. A cabra e Loki tiraron o un do outro mentres gritaban. Loki deixouse caer ent\u00f3n no regazo de Ska\u00f0i e ela r\u00eduse, completando as\u00ed esa parte do acordo. Finalmente, como compensaci\u00f3n para Ska\u00f0i, Od\u00edn colleu os ollos de \u00dejazi e lanzounos cara \u00f3 ceo, convert\u00e9ndose as\u00ed en d\u00faas estrelas.\nM\u00e1is adiante en \"Sk\u00e1ldskaparm\u00e1l\" c\u00edtase unha obra do escaldo \u00de\u00f3r\u00f0r Sj\u00e1reksson. Este poema fai referencia a Ska\u00f0i como \"a sabia noiva-deusa\" e indica que \"non pod\u00eda amar o Vanir\". Un texto baixo a cita clarifica que esta \u00e9 unha referencia a que Ska\u00f0i deixa a Njord. No cap\u00edtulo 16 danse varios nomes para Loki, inclu\u00edndo o de \"adversario de Heimdall e Skadi\". No cap\u00edtulo 22, Ska\u00f0i es\u00e1 referenciada no poema do s\u00e9culo X \"Haustl\u00f6ng\", e no cap\u00edtulo 23 o escaldo Bragi Boddason ref\u00edrese a \u00dejazi como o \"pai da dama do esqu\u00ed\". No cap\u00edtulo 32 Ska\u00f0i aparece nomeada entre as seis deusas que asisten a unha festa organizada por \u00c6gir, e finalmente no cap\u00edtulo 75 incl\u00faese nunha lista de 27 nomes \u00e1synjur.\n\"Heimskringla\".\nNo cap\u00edtulo 8 da saga \"Ynglinga\" do libro \"Heimskringla\", Ska\u00f0i aparece nun reconto que detalla como Ska\u00f0i estaba casada con Njord pero que non quer\u00eda ter relaci\u00f3ns sexuais con el, e que posteriormente Ska\u00f0i casou con Od\u00edn, co que tivo \"moitos fillos\". S\u00f3 se fornece un dos nomes destes fillos, o de S\u00e6mingr, un rei de Noruega. O escaldo Eyvindr sk\u00e1ldaspillir presenta d\u00faas estrofas como referencia. Na primeira delas descr\u00edbese a Ska\u00f0i como unha j\u00f6tunn e unha \"dama xusta\". A segunda estrofa est\u00e1 incompleta, e di o seguinte:\nLee Hollander explica que \"osos do mar\" \u00e9 un \"kenning\" para \"rochas\", e indica que esta estrofa incompleta ref\u00edrese sen lugar a d\u00fabidas a Ska\u00f0i como unha \"moradora das rochas\" en conexi\u00f3n coa s\u00faa asociaci\u00f3n coas monta\u00f1as e o esqu\u00ed.\nTeor\u00edas.\n\"Saga V\u00f6lsunga\".\nOutra figura co nome de Ska\u00f0i aparece no primeiro cap\u00edtulo da \"Saga V\u00f6lsunga\". Aqu\u00ed Ska\u00f0i \u00e9 de x\u00e9nero masculino e \u00e9 o dono dun \"thrall\" chamado Bre\u00f0i. Sigi, un dos fillos de Od\u00edn, vai cazar un d\u00eda de inverno xunto a este thrall. Os dous pasan o d\u00eda de caza ata que chega a noite, e p\u00f3\u00f1ense a comparar as s\u00faas habilidades. Sigi d\u00e1se conta que o thrall capturou m\u00e1is presas ca el, polo que o mata e soterra o seu cad\u00e1ver baixo a neve.\nEsa mesma noite Sigi vovle a casa e declara que Bre\u00f0i escapara cara \u00f3 bosque, perd\u00e9ndoo de vista e sen saber que fora del. Ska\u00f0i dubida da veracidade desta explicaci\u00f3n, sospeitando que Sigi est\u00e1 mentindo e que realmente matou o thrall. Ska\u00f0i xunta a un grupo de homes para ir na procura de Bre\u00f0i e o grupo finalmente atopa o seu corpo baixo a neve. Sigi pasa a ser considerado un criminal, e marcha da terra de mans de Od\u00edn. Ska\u00f0i non volve a mencionarse na saga.\nO investigador Jesse Byock indica que a deusa Ska\u00f0i tam\u00e9n se asocia co inverno e coa caza, e que o episodio nesta saga que involucra o var\u00f3n Ska\u00f0i, a Sigi e a Bre\u00f0i ter\u00eda a s\u00faa orixe noutro mito diferente de orixe desco\u00f1ecida.\nOutras.\nSegundo John Lindow o episodio en \"Gylfaginning\" no que se detallan as brincadeiras de Loki cunha cabra poder\u00eda ter asociaci\u00f3ns coa castraci\u00f3n e alg\u00fan tipo de ritual no que se procura facer rir a unha deusa. Lindow indica que Loki e Ska\u00f0i semellan ter unha relaci\u00f3n especial, dando como exemplo o feito de que sexa Ska\u00f0i quen coloca a serpe sobre a cara de Loki en \"Lokasenna\" e \"Gylfaginning.\"\nAlg\u00fans estudosos propuxeron a existencia dunha conexi\u00f3n particular entre Ullr e Ska\u00f0i, xa que \u00e1mbolos dous comparten unha asociaci\u00f3n co esqu\u00ed e que os lugares que fan referencia a estes dous deuses danse con maior frecuencia en Suecia. Por outra banda, \"Ska\u00f0i\" poder\u00eda ter potencialmente unha forma masculina, e como resultado alg\u00fans investigadores propuxeron a teor\u00eda de que Ska\u00f0i foi orixinalmente unha deidade masculina.\nHilda Ellis Davidson indicou que o culto a esta deusa puido ter florecido en H\u00e5logaland, unha provincia do norte de Noruega:\nInfluencia moderna.\nExisten diversas obras de arte modernas que representan a Ska\u00f0i, inclu\u00edndo \"Skadi und Niurd\" (1883) de K. Ehrenberg e \"Skadi\" (1901) de E. Doepler d. J. Ska\u00f0i aparece tam\u00e9n no poema de A. Oehlenschl\u00e4ger de 1819 titulado \"Skades Giftermaal\". Representaci\u00f3ns Art d\u00e9co de Ullr (1928) e Ska\u00f0i (1929) aparecen nas cubertas da publicaci\u00f3n anual sueca de esqu\u00ed \"P\u00e5 Skidor\", tanto esquiando coma suxeitando un arco. E. John B. Allen indicou que as deidades aparecen representadas de forma que \"dan autoridade hist\u00f3rica a este o m\u00e1is importante das publicaci\u00f3ns suecas de esqu\u00ed, que comezou a publicarse en 1893\". Unha l\u00faa de Saturno, Skathi, toma o seu nome da deusa, e o \"mons\" de Venus chamado Skadi recibe o seu nome tam\u00e9n desta deusa."}
{"id": "224272", "revid": "89787", "url": "https://gl.wikipedia.org/wiki?curid=224272", "title": "White Collar", "text": "White Collar \u00e9 unha serie de televisi\u00f3n da canle estadounidense USA Network creada por Jeff Eastin e protagonizada por Matt Bomer coma o convicto \"Neal Caffrey\" e Tim Dekay como o axente especial \"Peter Burke\". Emitiuse por primeira vez o 23 de outubro de 2009. En decembro dese mesmo ano \"White Collar\" foi renovada por unha segunda temporada que comezou o 13 de xullo do 2010. En 2010, a USA Network renovou a serie por unha terceira tempada que constou de 16 episodios que comezaron a emitirse o 7 de xu\u00f1o de 2011. A serie foi renovada por unha cuarta temporada o 25 de agosto de 2011, que se estrenou o 10 de xullo do 2012. O 25 de setembro, a serie foi renovada por unha quinta temporada doutros 16 episodios.\nSinopse.\nNeal Caffrey, un convicto, falsificador e ladr\u00f3n, \u00e9 capturado tras escapar do FBI durante tres anos. Falt\u00e1ndolle s\u00f3 uns meses para rematar de cumprir unha condena de catro anos, escapa dunha prisi\u00f3n federal de m\u00e1xima seguridade para atoparse con Kate, a s\u00faa moza. Peter Burke, o axente do FBI que inicialmente capturou a Caffrey, at\u00f3pao e l\u00e9vao de volta ao c\u00e1rcere. Esta vez, Caffrey d\u00e1lle a Burke informaci\u00f3n sobre probas atopadas doutro caso, pero a cambio desta informaci\u00f3n p\u00eddelle que te\u00f1a unha reuni\u00f3n con el. Neste encontro, Caffrey proponlle un trato: el axudar\u00edalle a coller outros criminais sempre e cando que se lle concedese o terceiro grao. A trav\u00e9s da captura con \u00e9xito de varios ladr\u00f3ns de guante branco, Caffrey dem\u00f3stralle a Burke que ten verdadeira intenci\u00f3n de axudalo e que non tratar\u00e1 de escapar outra vez. Este \u00e9 o comezo dunha asociaci\u00f3n pouco convencional, pero que resultar\u00e1 ter \u00e9xito."}
{"id": "224273", "revid": "23204", "url": "https://gl.wikipedia.org/wiki?curid=224273", "title": "Snotra", "text": "Na mitolox\u00eda n\u00f3rdica, Snotra (antigo n\u00f3rdico \"intelixente\") \u00e9 unha deusa asociada coa sabedor\u00eda. Snotra soamente aparece na \"Edda prosaica\", escrita no s\u00e9culo XIII polo island\u00e9s Snorri Sturluson.\nDebido \u00e1 falta de evidencias noutras fontes, suxeriuse que Snotra ben poder\u00eda ser unha invenci\u00f3n de Snorri Sturluson, a\u00ednda que tam\u00e9n \u00e9 probable que Snorri tivese acceso a unha aut\u00e9ntica tradici\u00f3n oral que non se recollese en ningunha outra fonte."}
{"id": "224274", "revid": "23204", "url": "https://gl.wikipedia.org/wiki?curid=224274", "title": "S\u00f3l", "text": "S\u00f3l era, na mitolox\u00eda n\u00f3rdica, a deusa do Sol, filla de Mundilfari e Glaur, e esposa de Glenr. O seu nome correspondente en anglosax\u00f3n \u00e9 Sigel ou Si\u021del (/siyel/) e en protoxerm\u00e1nico, *S\u00f4wil\u00f4 ou *Saewel\u00f4.\nDescrici\u00f3n xeral do mito.\nA deusa S\u00f3l cada d\u00eda dirixe a s\u00faa carroza a trav\u00e9s dos ceos, tirada por dos corceis chamados Arvak e Alsvid. Mentres, \u00e9 perseguida durante todo o d\u00eda por un lobo, Sk\u00f6ll ou Fenrir segundo os distintos relatos, que quere devorala. As eclipses solares significar\u00edan que Skoll case a alcanzou e fai sombra momentaneamente. O destino ditamina que Skoll finalmente alcanzar\u00e1 a S\u00f3l e a devorar\u00e1. E ent\u00f3n ser\u00e1 substitu\u00edda pola s\u00faa filla na tarefa de guiar o Sol. A Terra era protexida do exceso de calor do Sol por Svalin, un escudo situado entre a Terra e o Sol. Na mitolox\u00eda n\u00f3rdica, o sol non proporcionaba luz; esta emanaba das crinas de Alsvid e Arvak.\nS\u00f3l tam\u00e9n era chamada Sunna e Sunne, e \u00e1s veces Frau Sunne, que son derivaci\u00f3ns das palabras para Sol e domingo en ingl\u00e9s antigo. O sol en si era chamado Alfrodull, que significa \"gloria dos elfos\"."}
{"id": "224276", "revid": "56817", "url": "https://gl.wikipedia.org/wiki?curid=224276", "title": "Bleed Together", "text": "\"Bleed Together\" \u00e9 unha canci\u00f3n da banda estadounidense de grunge Soundgarden. Foi editado como primeiro sinxelo do grupo en xu\u00f1o do ano 1987 como parte do seu EP de estrea \"Screaming Life\". A canci\u00f3n foi inclu\u00eddo no \u00e1lbum recompilatorio do ano 2010 \"Telephantasm\".\nListaxe de canci\u00f3ns.\nTodos os temas compostos por Chris Cornell e Kim Thayil."}
{"id": "224277", "revid": "1987", "url": "https://gl.wikipedia.org/wiki?curid=224277", "title": "R\u00edo Swilly", "text": " \nO r\u00edo Swilly (en irland\u00e9s \"An tS\u00faileach\") \u00e9 un r\u00edo de Irlanda. Nace preto do Glendore, un monte do condado de Donegal, e ten unha lonxitude total de 41,8 quil\u00f3metros. A principal poboaci\u00f3n pola que pasa \u00e9 a de Letterkenny e desemboca no Oc\u00e9ano Atl\u00e1ntico. \nDe entre os r\u00edos do norte de Irlanda, o Swilly est\u00e1 considerado como un dos m\u00e1is aptos para a pesca de salm\u00f3n, cunhas capturas anuais que oscilan entre os trescentos e os catrocentos exemplares."}
{"id": "224278", "revid": "17467", "url": "https://gl.wikipedia.org/wiki?curid=224278", "title": "Guinea Bissau", "text": ""}
{"id": "224279", "revid": "98629", "url": "https://gl.wikipedia.org/wiki?curid=224279", "title": "Harry Patch (In Memory Of)", "text": "\"Harry Patch (In Memory Of)\" \u00e9 unha canci\u00f3n da banda inglesa de rock alternativo Radiohead. O grupo compuxo e gravou o tema como tributo ao supercentenario brit\u00e1nico Harry Patch, o derradeiro soldado vivo que loitou nas trincheiras da primeira guerra mundial. A canci\u00f3n foi auto-editada o 5 de agosto do 2009 como sinxelo descargable e vendido por 1 libra na p\u00e1xina web de Radiohead. Todos os cartos ga\u00f1ados foron doados \u00e1 organizaci\u00f3n caritativa The Royal British Legion.\nGravada nunha abad\u00eda pouco despois da morte de Patch, o tema consiste na voz Thom Yorke e un arranxo de cordas composto por Jonny Greenwood, sen a t\u00edpica instrumentaci\u00f3n de Radiohead que mestura rock e electr\u00f3nica. A familia Patch aprobou a mensaxe da canci\u00f3n e o uso caritativo dos beneficios."}
{"id": "224280", "revid": "1131", "url": "https://gl.wikipedia.org/wiki?curid=224280", "title": "Escola Universitaria Polit\u00e9cnica de Ferrol", "text": "Os estudos de Enxe\u00f1ar\u00eda T\u00e9cnica Naval cr\u00e9anse por orde ministerial de decembro de 1963. As orixes da Escola Universitaria Polit\u00e9cnica de Ferrol en Serantes est\u00e1n no Instituto Concepci\u00f3n Arenal de Ferrol xa que ent\u00f3n non hab\u00eda outro edificio dispo\u00f1ible.\nHistoria.\nO edificio actual en Serantes da Escola Universitaria Polit\u00e9cnica inaug\u00farase en 1972 para acoller os estudos de Enxe\u00f1ar\u00eda T\u00e9cnica Naval, no curso 1972-73 iniciaron estudos os primeiros titulados de peritos navais. A construci\u00f3n do edificio orzouse en 35\u00a0600\u00a0000 pesetas e o arquitecto encargado da redacci\u00f3n do proxecto foi D. F. Garc\u00eda-Escudero y Torroba.\nNos anos oitenta faise a transformaci\u00f3n da Escola de Enxe\u00f1eiros T\u00e9cnicos Navais en Escola Universitaria Polit\u00e9cnica (EUP) coa incorporaci\u00f3n dos estudos de Enxe\u00f1er\u00eda T\u00e9cnica Industrial. A EUP foi creada pola Xunta de Goberno en novembro de 1987, recibiu informe favorable do Consello de Universidades en abril de 1988 e a creaci\u00f3n da EUP pola Xunta de Galicia foi publicada no DOG do 19 de agosto de 1988. No curso 1988-89 inici\u00e1ronse os estudos do primeiro curso de Enxe\u00f1er\u00eda T\u00e9cnica Industrial en Electricidade, especialidade en Autom\u00e1tica e Electr\u00f3nica. Posteriormente a Xunta de Escola de xu\u00f1o de 1989 solicitou a especialidade de Centrais e Redes, que foi aprobada pola Xunta de Goberno da Universidade en marzo de 1990.\nEn xaneiro do 1990 a Escola de Serantes, co total do seu profesorado, foi transferida por Decreto da Xunta de Galicia \u00e1 Universidade da Coru\u00f1a. Ata ent\u00f3n a Escola depend\u00eda da Universidade de Santiago de Compostela.\nDesde ent\u00f3n e ata estes d\u00edas realiz\u00e1ronse diversas ampliaci\u00f3ns, modificaci\u00f3ns e melloras no Centro fundamentalmente para dar capacidade \u00e1s novas demandas de laboratorios e espazo para o alumnado. Transformouse o ximnasio en aula magna, melloras nas instalaci\u00f3ns de t\u00f3dolos departamentos, a ampliaci\u00f3n de aulas e despachos na zona do corredor entre o edificio central e a zona de obradoiros, o pintado e subdivisi\u00f3n da zona de obradoiros, creaci\u00f3n das aulas CAD, aula NET e distintos laboratorios de Electricidade e Electr\u00f3nica, instalaci\u00f3n do servizo contraincendios ou escaleiras de emerxencia. Mellora de todo o mobiliario das aulas, ampliaci\u00f3n da biblioteca e a cafeter\u00eda, servizo de reprograf\u00eda e sal\u00f3n de actos.\nEn 1993 cr\u00e9ase no Campus de Esteiro a Escola Polit\u00e9cnica Superior primeiro para impartir estudos para enxe\u00f1eiro naval e m\u00e1is tarde tam\u00e9n de enxe\u00f1eiro industrial.\nEn conformidade co disposto no apartado 2 do artigo 10 do Real decreto 1497/1987 de 27 de novembro, a Escola de Serantes comezou no ano 96 a renovaci\u00f3n dos Planos de Estudo para os adaptar \u00e1s novas titulaci\u00f3ns e homologaci\u00f3ns cos da CE e as\u00ed ao longo do ano 1998 f\u00f3ronse publicando os acordos do Consello de Universidades homologando os Planos de Estudo conducentes \u00e1s titulaci\u00f3ns oficiais de Enxe\u00f1eiro T\u00e9cnico Industrial en Electricidade, Enxe\u00f1eiro T\u00e9cnico Industrial en Electr\u00f3nica, Enxe\u00f1eiro T\u00e9cnico Naval en Estruturas Mari\u00f1as e Enxe\u00f1eiro T\u00e9cnico Naval en Propulsi\u00f3n e Servizos."}
{"id": "224281", "revid": "77437", "url": "https://gl.wikipedia.org/wiki?curid=224281", "title": "Direccionalidade (biolox\u00eda molecular)", "text": "En biolox\u00eda molecular e bioqu\u00edmica, a direccionalidade \u00e9 a orientaci\u00f3n qu\u00edmica con respecto aos extremos dunha cadea de \u00e1cido nucleico. Os dous extremos dunha cadea de \u00e1cido nucleico denom\u00ednanse extremo 5 prima (5') e extremo 3 prima (3'). A convenci\u00f3n qu\u00edmica para numerar os \u00e1tomos de carbono nun anel de furanosa dun nucle\u00f3tido \u00e9 utilizar \"primas\" cos n\u00fameros (e nas bases nitroxenadas n\u00fameros sen \"primas\"), polo que se fala de carbono 1' (un prima), 2' (2 prima), 3', 4' e 5'. Como os nucle\u00f3tidos se unen uns a outros polos substitu\u00edntes unidos aos seus \u00e1tomos 5' (onde est\u00e1 o fosfato) e 3' (onde hai un OH), os \u00e1cidos nucleicos te\u00f1en extremos 5' (onde est\u00e1 o fosfato terminal libre) e 3' (onde est\u00e1 o OH terminal libre). As posici\u00f3ns relativas das estruturas situadas ao longo da cadea do \u00e1cido nucleico, como os xenes e diversos sitios de uni\u00f3n de prote\u00ednas, xeralmente se di que est\u00e1n en direcci\u00f3n ao extremo 5' (o que se chama augas arriba ou upstream) ou en direcci\u00f3n ao extremo 3' (o que se chama augas abaixo ou downstream).\nEsta convenci\u00f3n \u00e9 importante porque os \u00e1cidos nucleicos s\u00f3 se poden sintetizar in vivo en direcci\u00f3n 5'-3', porque a polimerase utilizada para sintetizar as novas cadeas une os novos nucle\u00f3tidos ao extremo 3'-OH. Por convenci\u00f3n, as secuencias de cada cadea de ADN e ARN escr\u00edbense en direcci\u00f3n 5'-3'.\nAs d\u00faas cadeas que forman un ADN dise que son antiparalelas, porque unha vai en direcci\u00f3n 5'-3' e a outra na contraria.\nExtremo 5'.\nO extremo 5 prima (5') \u00e9 o extremo dunha cadea de ARN ou de ADN no que est\u00e1 o 5\u00ba carbono do azucre (ribosa ou desoxirribosa, respectivamente) co fosfato libre. O fosfato do carbono 5' poder\u00eda unirse ao grupo 3'-OH doutro nucle\u00f3tido formando un enlace fosfodi\u00e9ster. A eliminaci\u00f3n do 5'-fosfato impide o enlace. Para impedir ligaz\u00f3ns de \u00e1cidos nucleicos non desexadas (por exemplo, a autoligaz\u00f3n dun pl\u00e1smido usado como vector na clonaci\u00f3n do ADN), os investigadores xeralmente eliminan o grupo 5'-fosfato cunha fosfatase.\nO extremo 5' dun ARNm nacente \u00e9 o sitio onde se coloca a \"carapucha\" (\"capping\") despois da transcrici\u00f3n, un proceso que \u00e9 vital para a maduraci\u00f3n do ARNm. Esta modificaci\u00f3n incrementa a estabilidade do ARN durante o seu traslado ao citoplasma. Consiste na uni\u00f3n dun nucle\u00f3tido metilado, a metilguanosina no extremo 5' do ARN por medio dun enlace pouco habitual 5'-5'-trifosfato.\nNa rexi\u00f3n que flanquea a un xene no extremo 5' hai secuencias que non se transcriben a ARN. Esa rexi\u00f3n situada en direcci\u00f3n 5' cont\u00e9n o promotor do xene, e pode tam\u00e9n conter amplificadores (\"enhancers\") ou sitios de uni\u00f3n de prote\u00ednas.\nA rexi\u00f3n 5' UTR (\"Untranslated Region\", Rexi\u00f3n Non Traducida) \u00e9 a rexi\u00f3n inicial dun xene no seu extremo 5' que se transcribe a ARNm, pero que non se traduce a prote\u00ednas no ribosoma. A ela \u00fanese a carapucha 5' durante a maduraci\u00f3n do ARNm. Acaba no cod\u00f3n de inicio da s\u00edntese proteica AUG. A\u00ednda que non se traduza, esta rexi\u00f3n ten secuencias, como o sitio de uni\u00f3n ao ribosoma e a secuencia Kozak, que determinan a eficiencia da traduci\u00f3n do ARNm, ou afectan \u00e1 estabilidade do ARNm.\nExtremo 3'.\nO extremo 3 prima (3') dunha cadea de \u00e1cido nucleico \u00e9 o extremo que cont\u00e9n o grupo 3'-OH (hidroxilo) terminal no 3\u00ba carbono do azucre. O extremo 3'-OH \u00e9 necesario para a s\u00edntese de novas mol\u00e9culas de \u00e1cido nucleico, xa que se engaden a el nucle\u00f3tidos, que se enlazan polo fosfato do extremo 5' destes, orixinando un enlace fosfodi\u00e9ster, que alonga a cadea.\nOs bi\u00f3logos poden utilizar nucle\u00f3tidos que carecen do grupo 3'-OH (chamados didesoxirribonucle\u00f3tidos) para interromper a replicaci\u00f3n do ADN. Esta t\u00e9cnica co\u00f1\u00e9cese como o m\u00e9todo de terminaci\u00f3n da cadea didesoxi ou m\u00e9todo de Sanger, e util\u00edzase na secuenciaci\u00f3n do ADN.\nO extremo 3' dun ARNm nacente \u00e9 o sitio onde se produce a poliadenilaci\u00f3n postranscricional, na cal se engade unha cola de 50 a 250 residuos de adenosina durante a maduraci\u00f3n do ARNm eucari\u00f3tico. Esta cadea axuda a determinar a duraci\u00f3n da vida do ARN na c\u00e9lula, o que afecta \u00e1 cantidade de prote\u00edna que se traduce a partir del.\nA rexi\u00f3n que flanquea ao xene en direcci\u00f3n 3' non se traduce. Antes pens\u00e1base que esta rexi\u00f3n non se transcrib\u00eda en absoluto, pero descubriuse que se transcribe a ARN pero rapidamente se elimina durante o procesamento do transcrito primario para formar o ARNm maduro. Esta rexi\u00f3n a mi\u00fado cont\u00e9n secuencias que afectan \u00e1 formaci\u00f3n final do extremo 3' e pode conter amplificadores (\"enhancers\") e sitios de uni\u00f3n de prote\u00ednas.\nA rexi\u00f3n 3' UTR situada inmediatamente despois do xene \u00e9 unha rexi\u00f3n que \u00e9 transcrita a ARNm pero que non se traduce a prote\u00edna no ribosoma. \u00c9 a zona situada entre o cod\u00f3n de terminaci\u00f3n e a cola poli(A). A rexi\u00f3n 3'-UTR pode afectar \u00e1 eficiencia da traduci\u00f3n do ARNm ou \u00e1 estabilidade do ARNm. Tam\u00e9n ten secuencias necesarias para a adici\u00f3n da cola poli(A) durante a maduraci\u00f3n do ARNm, como o hexanucle\u00f3tido AAUAAA.\nAugas arriba e augas abaixo.\nOutra forma de indicar direccionalidade nos \u00e1cidos nucleicos con respecto aos seus extremos \u00e9 utilizar as expresi\u00f3ns \"augas arriba\" (en ingl\u00e9s upstream) e \"augas abaixo\" (en ingl\u00e9s downstream).\nAugas arriba quere dicir en direcci\u00f3n ao extremo 5' (\u00e9 dicir, mov\u00e9ndonos de 3' a 5'). Por exemplo, o promotor dun xene est\u00e1 situado augas arriba. O termo procede da comparaci\u00f3n cun r\u00edo, xa que se considera por convenci\u00f3n que os \u00e1cidos nucleicos empezan (\"nacen\") no extremo 5', polo que ese ser\u00eda o nacemento do r\u00edo e ir nesa direcci\u00f3n denominouse ir \"upstream\", augas arriba, corrente arriba, r\u00edo arriba ou contracorrente.\nAugas abaixo quere dicir en direcci\u00f3n 3' (\u00e9 dicir, mov\u00e9ndonos de 5' a 3'), cara ao final da cadea do \u00e1cido nucleico (a desembocadura do r\u00edo). Por esa raz\u00f3n esta direcci\u00f3n denominouse \"downstream\", augas abaixo, corrente abaixo, r\u00edo abaixo ou a favor da corrente. Por exemplo a cola poli(A) nun ARNm maduro est\u00e1 augas abaixo.\nComo as d\u00faas cadeas do ADN son antiparalelas, se nunha delas o extremo 5' est\u00e1 \u00e1 esquerda, moverse \u00e1 esquerda por ela ser\u00eda ir augas arriba (\"upstream\"). Pero na cadea complementaria, ao ser antiparalela, ter\u00eda o extremo 5' \u00e1 dereita, polo que nela ir augas arriba ser\u00eda ir cara \u00e1 dereita.\nEn transduci\u00f3n de sinais.\nNa transduci\u00f3n de sinais nas que se producen fervenzas de reacci\u00f3ns tam\u00e9n se utilizan os termos augas arriba (\"upstream\") e augas abaixo (\"downstream\") para ordenar os sucesivos eventos e reacci\u00f3ns e indicar se te\u00f1en lugar ao principio (\"upstream\") da fervenza ou ao final (\"downstream\").\nDireccionalidade e sentido.\nNon ten nada que ver a direccionalidade con respecto aos extremos 3' e 5' co sentido e antisentido das cadeas de ADN en cada xene, que se refiren a cal das cadeas \u00e9 a que leva a mensaxe xen\u00e9tica e cal se transcribe, xa que son complementarias en bases, pero s\u00f3 unha delas se transcribe. A cadea antisentido \u00e9 a que se transcribe, polo que non \u00e9 igual sen\u00f3n complementaria en bases ao ARN transcrito. A cadea sentido non se transcribe pero \u00e9 id\u00e9ntica ao ARN transcrito (pero con T en vez de U)."}
{"id": "224282", "revid": "1987", "url": "https://gl.wikipedia.org/wiki?curid=224282", "title": "R\u00edo Brosna", "text": "O r\u00edo Brosna (en irland\u00e9s \"An Bhrosnach\") \u00e9 un r\u00edo de Irlanda que fl\u00fae a trav\u00e9s dos condados de Westmeath e Offaly.\nNace no Lago Owel, preto da vila de Mullingar, e ten unha lonxitude aproximada de 122 quil\u00f3metros. Verte as s\u00faas augas no r\u00edo Shannon, o cal desemboca no Oc\u00e9ano Atl\u00e1ntico."}
{"id": "224283", "revid": "56817", "url": "https://gl.wikipedia.org/wiki?curid=224283", "title": "God &amp; Satan", "text": "\"God &amp; Satan\" \u00e9 o sexto sinxelo do quinto \u00e1lbum da banda escocesa de rock alternativo Biffy Clyro, \"Only Revolutions\". Foi editado o d\u00eda 23 de agosto do 2010, xusto un ano despois de que fose publicado o primeiro sinxelo do disco, \"That Golden Rule\"."}
{"id": "224284", "revid": "56817", "url": "https://gl.wikipedia.org/wiki?curid=224284", "title": "Between the Lines", "text": "\"Between the Lines\" \u00e9 o primeiro sinxelo do sexto \u00e1lbum de estudio da banda estadounidense de rock alternativo Stone Temple Pilots, editado o 22 de marzo do 2010. \"Between the Lines\" foi nomeada ao premio pola Mellor interpretaci\u00f3nhard rock nos 53 premios Grammy."}
{"id": "224327", "revid": "56817", "url": "https://gl.wikipedia.org/wiki?curid=224327", "title": "Lesson Learned", "text": "\"Lesson Learned\" \u00e9 unha canci\u00f3n da banda estadounidense de metal alternativo Alice in Chains, editada como cuarto sinxelo do seu cuarto \u00e1lbum de estudio , \"Black Gives Way to Blue\", o 22 de xu\u00f1o do 2010."}
{"id": "224328", "revid": "56817", "url": "https://gl.wikipedia.org/wiki?curid=224328", "title": "Ty Cobb (canci\u00f3n)", "text": "\"Ty Cobb\" \u00e9 unha canci\u00f3n da banda estadounidense de grunge Soundgarden. Foi editada en abril de 1997 como cuarto sinxeo do quinto \u00e1lbum de estudio do grupo, \"Down on the Upside\". O tema foi inclu\u00eddo no recompilatorio de grandes \u00e9xitos de 1997 \"A-Sides\".\nListaxe de canci\u00f3ns.\nTodos os temas compostos por Matt Cameron e Chris Cornell, ag\u00e1s onde se indique."}
{"id": "224329", "revid": "27155", "url": "https://gl.wikipedia.org/wiki?curid=224329", "title": "Extremo 5'", "text": ""}
{"id": "224333", "revid": "27155", "url": "https://gl.wikipedia.org/wiki?curid=224333", "title": "Extremo 3'", "text": ""}
{"id": "224336", "revid": "23204", "url": "https://gl.wikipedia.org/wiki?curid=224336", "title": "Good Song", "text": "\"Good Song\" \u00e9 unha canci\u00f3n da banda inglesa de rock alternativo Blur, editada como terceiro sinxelo do seu \u00e1lbum \"Think Tank\" o 6 de outubro do 2003. O tema chegou ao n\u00famero 22 da lista brit\u00e1nica de sinxelos. \"Good Song\" foi chamada orixinalmente \"De La Soul\" polo grupo de hip hop do mesmo nome. Damon Albarn posteriormente colaborar\u00eda con membros de De La Soul para os sinxelos de Gorillaz \"Feel Good Inc.\" e \"Superfast Jellyfish\". Graham Coxon, que deixara abanda anteriormente, toca na cara-b do sinxelo, \"Morricone\"."}
{"id": "224339", "revid": "1131", "url": "https://gl.wikipedia.org/wiki?curid=224339", "title": "Parques e\u00f3licos en Galicia", "text": "A explotaci\u00f3n e\u00f3lica en Galiza a nivel industrial para a produci\u00f3n de enerx\u00eda el\u00e9ctrica iniciouse en Cabo Vil\u00e1n, Camari\u00f1as. Instal\u00e1ronse 22 aeroxeradores en 1989. A potencia el\u00e9ctrica e\u00f3lica total instalada nos parques e\u00f3licos en Galiza a 2012 era de m\u00e1is de 3,3 xiga vatios."}
{"id": "224341", "revid": "23204", "url": "https://gl.wikipedia.org/wiki?curid=224341", "title": "Jon Morgan Searle", "text": "Jon Morgan Searle, nado en Buckfast (Devon) o 22 de xu\u00f1o de 1930 e finado en Xibraltar o 13 de marzo de 2012, foi un xornalista xibraltare\u00f1o e editor do \"Gibraltar Chronicle\". Tam\u00e9n foi correspondente da axencia de noticias Reuters e do \"The Times\" de Londres.\nTraxectoria.\nNa s\u00faa infancia, mudouse para o Canad\u00e1 despois da morte de s\u00faa nai, e foi creado por amigos da familia. Formouse en artes pl\u00e1sticas na Universidade McGill, no Quebec, antes de regresar ao Reino Unido, onde serviu no Royal Army Educational Corps.\nDurante o servizo militar, foi enviado a Xibraltar, por primeira vez, onde ensinou arte e co\u00f1eceu a s\u00faa futura esposa, Lina. A parella volveu a Inglaterra, onde Lina estudou fisioterapia en Manchester e Jon graduouse en sociolox\u00eda en Liverpool. Despois de completar os seus estudos, a parella viviu por alg\u00fan tempo en Coventry, antes de regresar a Xibraltar.\nNo Pe\u00f1\u00f3n, Searle traballou como oficial de xustiza e profesor na Escola St. Jago, en finais dos anos 1950. Neste momento, apareceu unha oportunidade para integrar o equipo de xornalistas do \"Gibraltar Chronicle\", e en 1966, Searle converteuse en editor do xornal, cargo que ocupou ata 1986. Durante este tempo el tam\u00e9n foi correspondente da \"Reuters\" e \"The Times\" de Londres, informando sobre Xibraltar e toda a rexi\u00f3n.\nSearle tam\u00e9n actuou como secretario da Biblioteca Garrison por moitos anos. O seu fillo, Dominique tam\u00e9n se fixo editor do \"Chronicle\" en 1996.\nJon Searle morreu o 13 de marzo de 2012."}
{"id": "224343", "revid": "23204", "url": "https://gl.wikipedia.org/wiki?curid=224343", "title": "Goethe-Institut", "text": "O Goethe-Institut (en galego Instituto Goethe) \u00e9 unha instituci\u00f3n alem\u00e1 sen \u00e1nimo de lucro cuxo obxectivo \u00e9 divulgar polo mundo, en especial en pa\u00edses non falantes de alem\u00e1n, a lingua e a cultura de Alema\u00f1a. A s\u00faa principal actividade \u00e9 o ensino da lingua alem\u00e1 como segundo idioma, mentres que o seu segundo obxectivo \u00e9 o de fortalecer as relaci\u00f3ns culturais internacionais de Alema\u00f1a.\nO instituto recibe o seu nome en homenaxe ao poeta alem\u00e1n Johann Wolfgang von Goethe.\nHistoria.\nO Instituto Goethe foi fundado en 1951 como sucesor da \"Deutschen Akademie\" (fundada en 1925). Inicialmente o obxectivo principal foi o ensino da lingua alem\u00e1 a profesores estranxeiros. A partir de 1953 o instituto comezou tam\u00e9n a ofrecer cursos de alem\u00e1n a estudantes, e no mesmo ano iniciou un programa para divulgar a lingua alem\u00e1 noutros pa\u00edses. Entre 1959 e 1960 t\u00f3dalas instituci\u00f3ns culturais gobernamentais de Alema\u00f1a que exist\u00edan ata aquela noutros pa\u00edses, foron unificadas, pasando a formar parte do Goethe-Institut na actualidade.\nDurante o goberno de Willy Brandt, a importancia do Goethe-Institut creceu a nivel internacional durante os anos '70, pois formaba parte da pol\u00edtica exterior alem\u00e1 nesa \u00e9poca, a forte divulgaci\u00f3n da lingua e cultura alem\u00e1.\nEn 1976 realizouse un \"contrato de colaboraci\u00f3n\" entre o Goethe-Institut e o Ausw\u00e4rtiges Amt (similar \u00e1 Secretar\u00eda de Negocios Estranxeiros). A partir de 1980 elaborouse un novo concepto v\u00e1lido a nivel nacional, polo cal cidades grandes e cidades con universidades pasar\u00edan a estar no \u00e1mbito de interese do Instituto para o estabelecemento dos seus centros de ensino.\nLogo da ca\u00edda do pano de aceiro en 1989 o instituto intensificou as s\u00faas actividades cara ao Europa do Leste, fundando al\u00ed novos centros de ensino.\nLogo da fusi\u00f3n coa \"Inter Nationes\" o d\u00eda 21 de setembro de 2000, unha instituci\u00f3n fundada en 1952 polo Ministerio de Asuntos Exteriores para a divulgaci\u00f3n de Alema\u00f1a no exterior, o Instituto pasou a denominarse Instituto Goethe Inter Nationes entre xaneiro de 2001 ata xullo de 2003.\nEn 2004 o Instituto abriu un centro de informaci\u00f3ns en Pyongyang, ou sexa a primeira instituci\u00f3n cultural occidental localizada en Corea do Norte.\nOrganizaci\u00f3n.\nO instituto \u00e9 unha organizaci\u00f3n sen \u00e1nimo de lucro con sede en M\u00fanic. Actualmente existen 13 centros do Instituto Goethe en Alema\u00f1a e 129 centros espallados en 81 pa\u00edses.\nExames.\nO instituto desenvolveu diversos exames para estudantes de alem\u00e1n como idioma estranxeiro (\"Deutsch als Fremdsprache\" - DaF) en t\u00f3dolos niveis: do A1 ata C2. Estes exames poden ser realizados en t\u00f3dolos Institutos Goethe. Os exames b\u00e1sicos son:"}
{"id": "224353", "revid": "89787", "url": "https://gl.wikipedia.org/wiki?curid=224353", "title": "Eclipse solar do 20 de maio de 2012", "text": "A eclipse solar do 20 de maio de 2012 foi un evento astron\u00f3mico que tivo lugar dito d\u00eda da hora 20:53 UTC \u00e1s 02:49 UTC.\nVisibilidade.\nFoi visible desde Asia Oriental, gran parte do Oc\u00e9ano Pac\u00edfico e de Am\u00e9rica do Norte.\nA fase anular percorreu a costa sur da China, a parte norte da illa de Taiw\u00e1n, o sur do Xap\u00f3n e a parte occidental dos Estados Unidos. Cidades importantes como Cant\u00f3n, Taipei, Kioto, Toquio, Shizuoka, Reno e Albuquerque estiveron dentro da fase anular.\nA eclipse maior foi visible nas coordenadas 49.1N 176.3E, no Oc\u00e9ano Pac\u00edfico Norte, fronte \u00e1s Illas Aleutianas, \u00e1s 23:53."}
{"id": "224354", "revid": "89787", "url": "https://gl.wikipedia.org/wiki?curid=224354", "title": "Coco (folclore)", "text": "O coco \u00e9 un ser m\u00edtico, unha especie de pantasma, meiga ou monstro co que se asusta nenos. A\u00ednda que non ten unha aparencia definida, este ser ti\u00f1a unha representaci\u00f3n figurada: a s\u00faa cabeza era unha especie de cabaza da que sa\u00eda luz ou lume. A representaci\u00f3n do coco adoit\u00e1base facer mediante unha cabaza con tres ou catro buratos cos que se imitaban os ollos, o nariz e a boca. Unha vez baleirada a cabaza, proced\u00edase a colocar unha luz dentro e deix\u00e1base durante a noite nun lugar escuro para arredar \u00f3s nenos e outras persoas que por al\u00ed pasaran.\nO coco \u00e9 un ser masculino e o seu equivalente feminino \u00e9 a coca, a\u00ednda que \u00e1mbolos dous sexan, \u00f3 cabo, aspectos do mesmo ser. \u00c9 doado que se produzan confusi\u00f3ns, xa que ning\u00fan dos dous ten unha forma definida e \u00e1s veces t\u00f3mase a un polo outro.\nEtimolox\u00eda.\nO mito do Coco ten a s\u00faa orixe en Portugal. Segundo o dicionario da Real Academia Espa\u00f1ola, \"o coco\" (tam\u00e9n chamado \"o cuco\" en Am\u00e9rica Latina) ten orixe na pantasma portuguesa: \u201c(\"Do portug\u00e9s. c\u00f4co, pantasma que leva unha cabaza baleira, a modo de cabeza). Pantasma con que se mete medo \u00f3s nenos\"\u201d. A palabra coco \u00e9 usada na linguaxe coloquial para referirse \u00e1 cabeza humana en portugu\u00e9s e espa\u00f1ol. Coco tam\u00e9n significa cranio. A palabra \"cocuruto\" en portugu\u00e9s significa a coroa da cabeza e o lugar m\u00e1is alto. \"Gogo\" en \u00e9uscaro significa esp\u00edrito. En Galiza \"crouca\" significa cabeza, deriva do proto-celta *krowk\u0101-, e ten a variante \"croca\"; e coco ou coca tam\u00e9n significan cabeza. Son conatos o c\u00f3rnico \"crogen\", o bret\u00f3n \"krogen ar penn\" e o irland\u00e9s \"clocan\", palabras todas elas que significan cranio.\nNa mitolox\u00eda galaico-lusitana, Crouga (do proto-celta *krowk\u0101-) \u00e9 o nome dunha divindade a\u00ednda con contornas escuras, a quen son feitas ofrendas, mais na inscrici\u00f3n de Xinzo de Limia \u00e9 a Crouga a que \u00e9 ofrecida.\nNas \"Ordenaci\u00f3ns e Leis Extravagantes\", \"dar coca a algu\u00e9n\" significa \"trae-lo suxeito \u00e1 s\u00faa disposici\u00f3n con caricias e afagos, trae-lo parvo, manso e con amav\u00edas\" \nCoco e coca son nomes dos bugallo dos carballos. Tam\u00e9n en portugu\u00e9s, coa e cuca \nLenda.\nO nome do coco \u00e9 usado frecuentemente como aviso dun mal eminente nos pa\u00edses de lingua castel\u00e1, tal como acontec\u00eda en Portugal, cando os nenos desobedecen \u00f3s seus pais, por non querendo durmir ou comer, ou para disuadilos de ir a lugares perigosos e de se afastar de casa. O coco \u00e9 un comedor de nenos (un papa-meni\u00f1os) e un secuestrador. El inmediatamente devora \u00f3 cativo e non deixa rastro del, l\u00e9vao a un lugar sen volta. M\u00e1is s\u00f3 fai iso \u00f3s desobedientes. A coca fica a vixiar \u00f3s nenos fedellos dende o tellado. O coco toma a forma de calquera sombra escura e queda tam\u00e9n de garda. Son atra\u00eddos pola desobediencia. Ambos representan o oposto do anxo da garda e son frecuentemente comparados con dia\u00f1o. Hai a\u00ednda quen ve o coco como unha representaci\u00f3n dos defuntos da comunidade local.\nCabezas.\nNo Minho a m\u00e1scara que se fai coa casca dunha cabaza \u00e9 chamada coco. Na antiga Beira Alta era costume que os rapaces a levaran espetada nun pau, como s\u00edmbolo das almas do outro mundo, unha cabaza esculpida en forma de cara, cunha candea acesa dentro, lembrando unha caveira.\nSegundo Rafael Loureiro, a tradici\u00f3n de esculpir cabazas con rostros \u00e9 unha tradici\u00f3n milenaria na Pen\u00ednsula Ib\u00e9rica que se remonta \u00f3 tempo dos celtiberos, un costume semellante \u00f3 que Diodoro S\u00edculo atribu\u00eda \u00f3s guerreiros Iberos na batalla de Selinunte en -469, que penduraban nas lanzas as cabezas dos inimigos.\nEsta tradici\u00f3n estar\u00eda a\u00ednda relacionada co culto celta das \"cabezas cortadas\" na pen\u00ednsula Ib\u00e9rica.\nNas \"D\u00e9cadas da \u00c1sia\" (1563), Jo\u00e3o de Barros describe como o nome do coco (froito), ten orixe nesta tradici\u00f3n :\nRafael Bluteau, no primeiro dicionario da lingua portuguesa, o Vocabulario Portuguez e Latino (1712) define o coco e a coca como caveiras: \nNa primeira metade do s\u00e9culo XX a coca era parte integrante de festexos como o do D\u00eda de T\u00f3dolos Santos:\nEn Galiza comez\u00e1base a tallar as cabazas con cara de caveiras preto do d\u00eda de San Miguel (29 de setembro), e continuaba polo outono. Toda a estaci\u00f3n do outono era tempo de facer caveiras coas cabazas.\nA representaci\u00f3n da coca, cunha cabaza iluminada, forma parte do patrimonio inmaterial galego-portugu\u00e9s. En Galiza \u00e9 tema na festa do sama\u00edn, e ten varios nomes: calac\u00fas, caveiras de mel\u00f3n, calabazotes, colondros etc.\nOs rituais en torno da Nossa Senhora das Cabe\u00e7as, en Portugal, incl\u00faen a oferta de ex-votos coa forma de cabezas de cera, rezar a Ave Mar\u00eda cunha estatua da Nossa Senhora enriba da cabeza, e rezar coa cabeza dentro dun burato aberto na parede da capela.\nA capela de Nossa Senhora das Cabe\u00e7as local\u00edzase a 50 m das ru\u00ednas dun templo romano (en Orjais, Covilh\u00e3). Evidencia unha continuidade no uso dun espazo sagrado que pasou dunha \u00e1rea de culto pag\u00e1n \u00e1 dun culto cristi\u00e1n e que continuou a ser un local culto nos s\u00e9culos seguintes at\u00e9 o d\u00eda de hoxe. De acordo con Pedro Carvalho os achados pre-romanos e a localizaci\u00f3n das ru\u00ednas romanas dentro das murallas dun castro do s\u00e9culo -VIII suxiren a posibilidade de que fose inicialmente parte dun culto pre-romano.\nAnimais m\u00edticos.\nA m\u00e1is antiga referencia \u00e1 Coca v\u00e9n no \"Livro 3 de Doa\u00e7\u00f5es\" de Afonso III de Portugal, do ano 1274:\nNo norte de Portugal, a \"coca\" \u00e9 representada por un drag\u00f3n con escamas. Na vila de Mon\u00e7\u00e3o, co\u00f1ecida como a terra da \"coca\"\", \u00e9 chamada \"santa coca\" ou \"coca rabixa\". Na festa do d\u00eda do Corpus Christi a \"coca\" \u00e9 o drag\u00f3n que loita con San Xurxo na representaci\u00f3n da lenda de \"San Xurxo e o drag\u00f3n\". Hai referencias \u00e1 \"Festa da Coca\" dende o s\u00e9culo XVI.\nSegundo a lenda, cando o cabaleiro ga\u00f1a o torneo, \u00f3 cortar unha das s\u00faas orellas cun brinco e a lingua, o ano agr\u00edcola ser\u00e1 f\u00e9rtil; cando \u00e9 a Coca a que vence, arrepiando \u00f3 cabalo, o ano agr\u00edcola ser\u00e1 mao e haber\u00e1 fame.\nEn Galiza a\u00ednda hai d\u00faas cocas, unha en Betanzos e outra en Redondela onde se celebra o d\u00eda da Coca durante o Corpus Christi. Conta a lenda que o drag\u00f3n chegou polo mar e devoraba \u00e1s rapazas da vila, mais acabou por morrer en combate a mans dos rapaces do lugar. En Mon\u00e7\u00e3o, a lenda conta que a coca vive no r\u00edo Mi\u00f1o; en Redondela vive na R\u00eda de Vigo.\nNa fase inicial da s\u00faa vida a coca \u00e9 unha cobra, despois transf\u00f3rmase nun drag\u00f3n. O drag\u00f3n ti\u00f1a o mesmo nome que o barco medieval chamado coca, destinado \u00f3 transporte de carga e pasaxeiros, pero que tam\u00e9n participaba nos frecuentes ataques dos piratas \u00e1s vilas costeiras.\nEn Catalu\u00f1a, este ser \u00e9 chamado \"cuca\" ou \"cucafera\" e a s\u00faa m\u00e1is antiga referencia foi documentada en 1457. \u00c9 unha figura zoom\u00f3rfica co corpo dunha tartaruga e chifres \u00f3 longo da columna, ten gadoupas e cabeza de drag\u00f3n. A lenda conta que ela ti\u00f1a que comer todas as noites \u00f3 xantar tres gatos e tres nenos.\nO papel de asustar nenos estendeuse at\u00e9 o Brasil, levado polos primeiros colonizadores, onde a \"coca\" \u00e9 co\u00f1ecida por outro nome, \"Cuca\".\nCapa (traxe).\nCoca \u00e9 o nome que se daba \u00e1 capa ou traxe cunha carapucha que cubr\u00eda o rostro. Era tam\u00e9n o nome do vestido de noiva, tradicionalmente de cor escura, con carapucha, que a\u00ednda se usaba a comezos do s\u00e9culo XX. Camilo Castelo Branco relembraba con saudade o poder sedutor da coca:\nEn Portim\u00e3o, nas celebraci\u00f3ns da Semana Santa durante a \"Procesi\u00f3n dos Pasos\", organizada pola Misericordia, o arauto, un home vestido de negro cunha capa e unha carapucha, que ti\u00f1a tres buratos correspondentes \u00f3s ollos e \u00e1 boca, que lideraba a procesi\u00f3n e anunciaba a morte de Cristo, era chamado coca, farnicoco (farricunco, farricoco do lat\u00edn far, farris e coco) ou morte. D\u00e1base o nome de coca \u00e1 capa do home que a vest\u00eda.\nEn 1498, o rei Manuel I deu permiso \u00f3s irm\u00e1ns da Misericordia para que todos os anos no D\u00eda de T\u00f3dolos Santos recollesen os \u00f3sos e os restos mortais, deixados no cadafalso, daqueles que ti\u00f1an sido condenados a morte, e lles desen unha sepultura. A irmandade, durante a Procesi\u00f3n dos \u00d3sos, era seguida polos farricocos que levaban as tumbas e recoll\u00edan os \u00f3sos dos condenados. O \"farricoco\" era o sepultureiro da Misericordia que leva os defuntos para a sepultura.\nLiteratura.\nNa literatura oral a \"coca\" \u00e9 tema das cantigas de embalar, tal como o chupasangues que rouba os cativos ou a Mariamanta que ten lume nos ollos, un ser que asusta \u00f3s nenos, est\u00e1 sempre \u00e1 espreita (\"est\u00e1 sempre \u00e1 coca\"), e impide que o sono chegue. O sono \u00e9 moitas veces personificado por outro ser m\u00edtico, o Pedro Chosco.\nNo \"Auto da Barca do Purgat\u00f3rio\" (1518), de Gil Vicente, un neno identifica \u00f3 dia\u00f1o como o \"coco\" :\nA novela de Stephen King \"O visitante\" (The outsider, 2018) est\u00e1 baseada no mito do coco.\nXigantes.\nEn Ribadeo, o coco e a coca son representados por dous xigantes. O mito do \"coco\" tam\u00e9n se espallou polos pa\u00edses de lingua castel\u00e1.\nNos Estados Unidos, a cabaza decorada \u00e9 chamada \"Jack-o'-lantern\", nome dun personaxe do folclore europeo de pa\u00edses de lingua inglesa."}
{"id": "224355", "revid": "56817", "url": "https://gl.wikipedia.org/wiki?curid=224355", "title": "Machines", "text": "\"Machines\" \u00e9 unha canci\u00f3n da banda escocesa de rock alternativo Biffy Clyro, editada como cuarto sinxelo do seu \u00e1lbum \"Puzzle\" o 8 de outubro do 2007.\nListaxe de canci\u00f3ns.\nCanci\u00f3ns e letras por Simon Neil. M\u00fasica por Biffy Clyro."}
{"id": "224356", "revid": "56817", "url": "https://gl.wikipedia.org/wiki?curid=224356", "title": "Who's Got a Match?", "text": "\"Who's Got a Match?\" \u00e9 unha canci\u00f3n da banda escocesa de rock alternativo Biffy Clyro, editada como sexto sinxelo do seu \u00e1lbum \"Puzzle\" o 4 de febreiro do 2008. Foi sinxelo da semana para o DJ da BBC Radio 1 Colin Murray, e estreouse no n\u00famero 91 dalista brit\u00e1nica de sinxelos, acadando o posto 27 despois do lanzamento f\u00edsico do sinxelo.\nListaxe de canci\u00f3ns.\nCanci\u00f3ns e letras por Simon Neil. M\u00fasica por Biffy Clyro."}
{"id": "224357", "revid": "56817", "url": "https://gl.wikipedia.org/wiki?curid=224357", "title": "Mountains", "text": "\"Mountains\" \u00e9 unha canci\u00f3n da banda escocesa de rock alternativo Biffy Clyro, editada como sinxelo o 18 de agosto do 2008. Orixinalmente foi publicado como sinxelo independente, pero posteriormente a canci\u00f3n foi inclu\u00edda no quinto \u00e1lbum do grupo, \"Only Revolutions\". O tema conseguiu o mellor posto de Biffy Clyro nas listas de sinxelo brit\u00e1nicas ao acadar o posto n\u00famero 5.\n\"Mountains\" orixinalmente chamouse \"Teeth or Mountains\", e foi interpretada ao vivo por vez primeira no Electric Festival en Xetafe, o 30 de maio do ano 2008. O tema \u00e9 a 40 canci\u00f3n de rock con m\u00e1is vendas do s\u00e9culo XXI no Reino Unido, ao venderse ao redor das 200.000 unidades.\nListaxe de canci\u00f3ns.\nCanci\u00f3ns e letras por Simon Neil. M\u00fasica por Biffy Clyro."}
{"id": "224359", "revid": "56817", "url": "https://gl.wikipedia.org/wiki?curid=224359", "title": "That Golden Rule", "text": "\"That Golden Rule\" \u00e9 unha canci\u00f3n da banda escocesa de rock alternativo Biffy Clyro, editada como sinxelo do seu \u00e1lbum \"Only Revolutions\" o 23 de agosto do 2009. Estreouse no n\u00famero 10 da lista brit\u00e1nica de sinxelos."}
{"id": "224360", "revid": "23204", "url": "https://gl.wikipedia.org/wiki?curid=224360", "title": "Coca (folclore)", "text": ""}
{"id": "224361", "revid": "31997", "url": "https://gl.wikipedia.org/wiki?curid=224361", "title": "Embaixador", "text": "Un embaixador \u00e9 o funcionario diplom\u00e1tico de m\u00e1is alto nivel acreditado diante dun Estado estranxeiro ou organizaci\u00f3n internacional. Na linguaxe com\u00fan, o termo \u00e9 aplicado ao representante situado na capital dun pa\u00eds estranxeiro. O pa\u00eds anfitri\u00f3n onde se acredita unha embaixada concede ao embaixador, \u00e1s dependencias e alg\u00fans semoventes un status funcional especial. O status especial implica certa extraterritorialidade sobre a situaci\u00f3n e dependencias espec\u00edficas da chamada embaixada, pola que o territorio, persoal e veh\u00edculos gozan de inmunidade diplom\u00e1tica, conforme a normas internacionais (convenci\u00f3ns). No caso dunha diplomacia bilateral, o embaixador e a embaixada atenden os asuntos de interese estatal entre o pa\u00eds representado e ante o pa\u00eds acreditante. Os devanditos asuntos diplom\u00e1ticos son de \u00edndole pol\u00edtica, econ\u00f3mica, financeira, comercial, cultural, tur\u00edstica, ou calquera tema de relaci\u00f3ns internacionais, tales como tratados, acordos, intercambio de votaci\u00f3ns para certas candidaturas de interese etc. Cada Pa\u00eds ten o seu propio embaixador.\nSe o Estado acreditante ten unha escasa colonia de concidad\u00e1ns, ademais das funci\u00f3ns mencionadas, agr\u00e9ganse as dunha secci\u00f3n consular dentro da mesma misi\u00f3n diplom\u00e1tica onde se tratan os asuntos e eventuais problemas que os cidad\u00e1ns residentes ou de paso no pa\u00eds estranxeiro, e con nacionalidade do pa\u00eds propio, poidan ter. Velar\u00e1 pola seguridade e integridade dos cidad\u00e1ns do seu pa\u00eds no pa\u00eds estranxeiro e actuar\u00e1 como mensaxeiro entre o goberno do seu pa\u00eds e aquel receptor."}
{"id": "224362", "revid": "29398", "url": "https://gl.wikipedia.org/wiki?curid=224362", "title": "Nacho Fern\u00e1ndez", "text": ""}
{"id": "224363", "revid": "2074", "url": "https://gl.wikipedia.org/wiki?curid=224363", "title": "White Collar (serie de televisi\u00f3n)", "text": ""}
{"id": "224365", "revid": "25871", "url": "https://gl.wikipedia.org/wiki?curid=224365", "title": "The Captain", "text": "\"The Captain\" \u00e9 unha canci\u00f3n da banda escocesa de rock alternativo Biffy Clyro, editada como sinxelo do seu quinto \u00e1lbum \"Only Revolutions\" o d\u00eda 26 de outubro do 2009.\nListaxe de canci\u00f3ns.\n7\" Red Vinyl"}
{"id": "224366", "revid": "17467", "url": "https://gl.wikipedia.org/wiki?curid=224366", "title": "Eurocopa de 1996", "text": ""}
{"id": "224367", "revid": "27155", "url": "https://gl.wikipedia.org/wiki?curid=224367", "title": "Augas arriba", "text": ""}
{"id": "224368", "revid": "23204", "url": "https://gl.wikipedia.org/wiki?curid=224368", "title": "Sants", "text": "Sants \u00e9 un barrio de Barcelona, situado na zona sur da cidade, no distrito de Sants-Montju\u00efc. Foi o n\u00facleo principal do antigo municipio de Sants independente ata 1897, ao que lle daba nome, e que comprend\u00eda a zona central do actual distrito de Sants-Montju\u00efc exclu\u00edndo Montju\u00efc, el Poble Sec e Hostafrancs, que pertenc\u00edan a Barcelona e a maior parte da Zona Franca que pertenc\u00eda a L'Hospitalet.\nO barrio \u00e9 atravesado pola Ronda del Mig e polas v\u00edas do tren. No barrio at\u00f3pase a estaci\u00f3n ferroviaria de Barcelona-Sants, a m\u00e1is importante da cidade. Ten un importante eixo comercial, co\u00f1ecido como estrada de Sants, formado polas r\u00faas da Creu Coberta, en Hostafrancs, e a r\u00faa de Sants.\nNo s\u00e9culo XIX, foi un barrio obreiro con varias f\u00e1bricas t\u00e9xtiles, entre outras hai que destacar as do Vapor Vell, convertida en biblioteca e escola en 2001, e a Espanya Industrial ou Vapor Nou, convertida en parque en 1983.\nA festa maior cel\u00e9brase cara o 24 de agosto, festividade de San Bartolomeu, patr\u00f3n do barrio."}
{"id": "224370", "revid": "27155", "url": "https://gl.wikipedia.org/wiki?curid=224370", "title": "Augas abaixo", "text": ""}
{"id": "224371", "revid": "2074", "url": "https://gl.wikipedia.org/wiki?curid=224371", "title": "Fringe (serie de televisi\u00f3n)", "text": ""}
{"id": "224372", "revid": "27155", "url": "https://gl.wikipedia.org/wiki?curid=224372", "title": "Upstream", "text": ""}
{"id": "224373", "revid": "27155", "url": "https://gl.wikipedia.org/wiki?curid=224373", "title": "Downstream", "text": ""}
{"id": "224374", "revid": "27155", "url": "https://gl.wikipedia.org/wiki?curid=224374", "title": "Corrente arriba", "text": ""}
{"id": "224375", "revid": "27155", "url": "https://gl.wikipedia.org/wiki?curid=224375", "title": "Corrente abaixo", "text": ""}
{"id": "224376", "revid": "56817", "url": "https://gl.wikipedia.org/wiki?curid=224376", "title": "Many of Horror", "text": "\"Many of Horror\" \u00e9 unha canci\u00f3n da banda escocesa de rock alternativo Biffy Clyro, editada como cuarto sinxelo do seu \u00e1lbum \"Only Revolutions\" o d\u00eda 18 de xaneiro do 2010."}
{"id": "224377", "revid": "1131", "url": "https://gl.wikipedia.org/wiki?curid=224377", "title": "Efecto Coand\u0103", "text": "O efecto Coand\u0103 \u00e9 o fen\u00f3meno f\u00edsico procucido en mec\u00e1nica dos flu\u00eddos, no que unha corrente de flu\u00eddo, gasosa ou l\u00edquida, tende a ser atra\u00edda por unha superficie veci\u00f1a a s\u00faa traxectoria. O termo foi acu\u00f1ado por Albert Metral en homenaxe ao enxe\u00f1eiro aeron\u00e1utico roman\u00e9s Henri Coand\u0103, que descubriu o efecto no seu prototipo de avi\u00f3n a reacci\u00f3n.\nExplicaci\u00f3n.\nAo verter algo s\u00f3lido nunha superficie curva, como un cilindro, rebotar\u00e1 cara a un lado; o cilindro, polo principio de acci\u00f3n-reacci\u00f3n, tender\u00e1 a ir cara ao outro lado. Mais ao verter un l\u00edquido, debido \u00e1 s\u00faa viscosidade, tender\u00e1 a \"pegarse \u00e1 superficie curva\". O flu\u00eddo sair\u00e1 en direcci\u00f3n oposta. Neste caso, o flu\u00eddo ser\u00e1 atra\u00eddo cara ao cilindro.\nImaxinando o l\u00edquido que cae como miles de capas de auga, as capas que tocan o cilindro pegaranse. As capas contiguas, polo rozamento, pegaranse a esta e desviaranse un pouco. As seguintes capas, igualmente, desviaranse algo m\u00e1is.\nDescubrimento.\nO efecto Coand\u0103 foi descuberto en 1910 por Coand\u0103 (1885-1972), que se interesou no fen\u00f3meno despois de destru\u00edr un prototipo de aeroplano desenvolvido por el, o (Coand\u0103-1910). Tras observar como as chamas e os gases queimados que sa\u00edan dos motores se aproximaban \u00e1 fuselaxe, Coand\u0103 notou que un flu\u00eddo tende a seguir o contorno da superficie sobre a que incide, se a curvatura desta, ou o \u00e1ngulo de incidencia do flu\u00eddo coa superficie, non son demasiado acentuados.\nEfecto Coand\u0103 no mundo das carreiras.\nNo automobilismo, e en especial na F\u00f3rmula 1, este efecto util\u00edzase para canalizar o fluxo de aire onde se desexe en certas partes do chasis do monopraza sen ter que deflectalo en demas\u00eda, evitando gran resistencia aerodin\u00e1mica."}
{"id": "224378", "revid": "98629", "url": "https://gl.wikipedia.org/wiki?curid=224378", "title": "Canoa", "text": "Unha canoa \u00e9 unha embarcaci\u00f3n pequena de forma alongada que se move mediante a forza humana. Habitualmente \u00e9 dunha peza, a proa e a popa son puntiagudas, adoitan non ter leme nin quilla e a propulsi\u00f3n \u00e9 a base de remos ou pas cuxo n\u00famero depende do tama\u00f1o da embarcaci\u00f3n. Os padexeiros enc\u00f3ntranse de cara \u00e1 direcci\u00f3n desexada, xa sexan sentados en soportes sobre o casco ou fincados directamente nela. Deste xeito padexar unha canoa difer\u00e9nciase co remo, xa que os remeiros enc\u00f3ntranse de costas \u00e1 direcci\u00f3n desexada. As pas poden ser dunha soa folla ou de dobre folla\nEntre as canoas p\u00f3dense diferenciar varios tipos como por exemplo as de tipo monocasco, de buque aberto (a mi\u00fado constru\u00eddas a partir dun madeiro dunha \u00e1rbore baleirada) que adoitan chamarse piraguas e caiucos, ou as de buque pechado, habitualmente constru\u00eddas con pel, como os kaiaks do \u00e1rtico.\nAs protoembarcacions m\u00e1is antigas (duns 10.000 anos) descubertas en sitios arqueol\u00f3xicos foron caiucos cortados con ferramentas de pedra a partir de madeiros de \u00e1rbores resinosas.\nDese\u00f1o e construci\u00f3n.\nMateriais.\nCon todo, o aluminio \u00e9 m\u00e1is denso que a auga, as\u00ed que unha canoa que se voltee afundirase a menos que ambas as terminaci\u00f3ns se atopen cheas de material de flotaci\u00f3n.\nDependendo do uso da canoa, cada un dos tipos ten as s\u00faas vantaxes. Por exemplo, unha canoa de lona \u00e9 m\u00e1is fr\u00e1xil que unha de aluminio, xa que logo \u00e9 menos apropiada para o seu uso en augas turbias, pero \u00e9 m\u00e1is silenciosa, e xa que logo mellor para observar a fauna silvestre. Con todo, as canoas feitas con materiais naturais requiren mantemento frecuente, e non son moi durables.\nConsideraci\u00f3ns no dese\u00f1o do casco.\nAs canoas con fondo redondo presentan pobre resistencia a graos pequenos de inclinaci\u00f3n, pero son dif\u00edciles de voltear (\u00e9 dicir, a s\u00faa estabilidade inicial \u00e9 pobre, pero a s\u00faa estabilidade final \u00e9 boa). Unha canoa de fondo plano ten unha excelente estabilidade, pero se \u00e9 inclinada ata certo punto, v\u00f3lvese inestable e se voltear\u00e1. Os dese\u00f1os de fondo redondo son capaces de pasar sobre obst\u00e1culos moito m\u00e1is facilmente, debido a unha menor \u00e1rea de contacto co obst\u00e1culo, a\u00ednda que te\u00f1en mellor calado n\u00e1utico.\nAs quillas nas canoas incrementan a facilidade de seguir en li\u00f1a recta con vento en popa, pero dimin\u00faen a facilidade para virar rapidamente para evitar un obst\u00e1culo. As canoas con fondo en forma de \"V\" te\u00f1en unha sa\u00ednte integrada no casco similar a unha quilla, o cal incrementa a estabilidade inicial. As quillas te\u00f1en beneficios cando se navega a mar aberto con vento en popa, pero o aumento en calado asociado con isto non \u00e9 desexable na navegaci\u00f3n en auga doce.\nRealmente, as quillas non axudan \u00e1s canoas a navegar en li\u00f1a recta. As canoas son embarcaci\u00f3ns de dislocaci\u00f3n. Os seus cascos, mov\u00e9ndose pola auga, son m\u00e1is grandes a\u00ednda que as quillas, e te\u00f1en un efecto m\u00e1is considerable na traxectoria dunha canoa a trav\u00e9s da auga. En canoas de aluminio, as quillas son artefactos de manufactura, onde as d\u00faas metades do casco son unidas. En canoas de madeira e lona, as quillas son tiras que protexen ao bote das rocas e ao ser tiradas na costa. As canoas de pl\u00e1stico presentan quillas para endurecer ao casco permitindo ao armaz\u00f3n tubular interno ser izado coa tapa da canoa. A forma do casco, particularmente o grao de proa e popa, determinan de que forma (ou non) unha canoa segue o curso.\nAs canoas con punta redonda son f\u00e1ciles de manobrar. As canoas puntiagudas son un pouco resistentes de virar e te\u00f1en m\u00e1is facilidade para seguir un curso. As puntas altas non te\u00f1en m\u00e1is prop\u00f3sito que o de atrapar o vento.\nOs cascos das canoas son usualmente abertos na parte de arriba. Con todo, as canoas sl\u00e1lom son pechadas cunha saia de aerosol, como moitos kaiaks.\nDese\u00f1os tradicionais ao redor do mundo.\nAs primeiras canoas en moitas partes do mundo foron canoas atrincheiradas, formadas de troncos ocos.\nNas illas do Oc\u00e9ano Pac\u00edfico, as canoas atrincheiradas te\u00f1en mastros laterais para incrementar a estabilidade no oc\u00e9ano. Estas canoas poden ser moi grandes, e algunha vez foron usadas para viaxes a longas distancias. En Hawai, as canoas son tradicionalmente manufacturadas con troncos de acacia koa. Tipicamente levan unha tripulaci\u00f3n de seis persoas; un navieiro e cinco padexeiros.\nNas rexi\u00f3ns amornadas de Norteam\u00e9rica, as canoas son tradicionalmente fabricadas cunha armaz\u00f3n de madeira de cortiza de bidueiro con resina para facelas resistentes \u00e1 auga. M\u00e1is tarde, foron fabricadas dunha armaz\u00f3n, costelas e outras partes de madeira (asentos etc.) e cascos con lona co tama\u00f1o adecuado e pintada para obter suavidade e protecci\u00f3n contra a auga."}
{"id": "224379", "revid": "1987", "url": "https://gl.wikipedia.org/wiki?curid=224379", "title": "R\u00edo Deel", "text": "O r\u00edo Deel (en irland\u00e9s \"An Daoil\") \u00e9 un r\u00edo de Irlanda que fl\u00fae a trav\u00e9s dos condados de Cork e Limerick.\nNace preto de Dromina, \u00f3 norte do Condado de Cork e fl\u00fae en direcci\u00f3n norte intern\u00e1ndose no Condado de Limerick uns sesenta quil\u00f3metros ata que verte as s\u00faas augas no r\u00edo Shannon, que desemboca no Oc\u00e9ano Atl\u00e1ntico."}
{"id": "224380", "revid": "2074", "url": "https://gl.wikipedia.org/wiki?curid=224380", "title": "Efecto Coanda", "text": ""}
{"id": "224381", "revid": "89787", "url": "https://gl.wikipedia.org/wiki?curid=224381", "title": "John Terry", "text": "John George Terry, nado o 7 de decembro de 1980, \u00e9 un futbolista profesional ingl\u00e9s. Terry xoga na posici\u00f3n de central no Chelsea, equipo da Premier League. Tam\u00e9n foi capit\u00e1n da selecci\u00f3n de f\u00fatbol de Inglaterra dende agosto de 2006 ata febreiro de 2010, e dende marzo de 2011 ata febreiro de 2012.\nTerry foi nomeado pola UEFA o mellor defensa do ano en 2005, 2008 e 2009. Levou o premio PFA ao mellor xogador do ano en 2005, e foi inclu\u00eddo no equipo do ano FIFPro durante catro anos consecutivos, dende 2005 ata 2008.\nAdemais, foi nomeado membro do equipo estelar da copa Mundial de f\u00fatbol de 2006, o \u00fanico xogador ingl\u00e9s que accedeu a este equipo. Leva o n\u00famero 26 na camiseta do Chelsea.\nTerry \u00e9 o capit\u00e1n m\u00e1is exitoso do Chelsea, xa que conseguiu co equipo tres t\u00edtulos da Premier League, catro FA Cups, d\u00faas League Cups e unha UEFA Champions League dende 2004. \u00c9 un dos cinco xogadores que fixeron m\u00e1is de 500 aparici\u00f3ns co Chelsea e tam\u00e9n \u00e9 o defensor de maior anotaci\u00f3n de todos os tempos do club. No 2007, converteuse no primeiro capit\u00e1n en levantar a FA Cup no novo estadio de Wembley na vitoria do Chelsea 1-0 ao Manchester United, e tam\u00e9n o primeiro xogador en marcar un gol internacional nese estadio, marcando de cabeza con Inglaterra e empatando 1-1 contra o Brasil.\nTraxectoria deportiva.\nPrimeiros anos.\nTerry xogou inicialmente no Senrab, un equipo afeccionado dun distrito residencial do leste de Londres que lle deu varias estrelas ao f\u00fatbol ingl\u00e9s. Entrou no Chelsea aos 14 anos de defensa central.\nNa selecci\u00f3n de f\u00fatbol de Inglaterra.\nFixo o seu debut en xu\u00f1o de 2003 contra Serbia e Montenegro e empezou o seu primeiro partido en Inglaterra contra Croacia nun partido amig\u00e1bel. Na FIFA World Cup tivo o honor de ser o capit\u00e1n en substituci\u00f3n de Michael Owen. En 2006 nom\u00e9ano capit\u00e1n de Inglaterra sucedendo a Beckham; marcou un gol no seu debut pero non se clasificou para a EURO 2008. En 2007 \u00e9 o primeiro xogador no equipo s\u00e9nior de Inglaterra. Conf\u00edrmase como capit\u00e1n de Inglaterra. En 2010, por motivos da s\u00faa vida privada, o adestrador Fabio Capello substit\u00faeo como capit\u00e1n de Inglaterra.\nVida privada.\nTerry naceu en Barking, no leste de Londres, o 7 de decembro de 1980. Ten un irm\u00e1n, Paul, tam\u00e9n futbolista profesional. Terry e a s\u00faa muller, Toni, te\u00f1en dous xemelgos que naceron en 2006. Terry celebrou o seu nacemento marcando un gol para Inglaterra contra Hungr\u00eda. No ano 2009 foi nomeado \"pap\u00e1 do ano\"."}
{"id": "224382", "revid": "89787", "url": "https://gl.wikipedia.org/wiki?curid=224382", "title": "Bubbles", "text": "\"Bubbles\" \u00e9 unha canci\u00f3n da banda escocesa de rock alternativo Biffy Clyro, editada como sinxelo do seu \u00e1lbum \"Only Revolutions\" o 3 de maio do 2010. Josh Homme, l\u00edder de Queens of the Stone Age, gravou guitarras para este tema. A pesar e ser unha das canci\u00f3ns do grupo que acadou postos baixos nas listas de sinxelos (chegando s\u00f3 ao 34), pasou m\u00e1is tempo que ningunha no top 100 das listas."}
{"id": "224383", "revid": "22570", "url": "https://gl.wikipedia.org/wiki?curid=224383", "title": "Gran Premio da Arxentina de 1960", "text": "O Gran Premio da Arxentina de 1960 foi unha carreira de automobilismo de F\u00f3rmula Un, celebrada o 7 de febreiro de 1960 no Aut\u00f3dromo 17 de Octubre de Buenos Aires. Foi a primeira carreira da tempada de ."}
{"id": "224385", "revid": "56817", "url": "https://gl.wikipedia.org/wiki?curid=224385", "title": "Living Is a Problem Because Everything Dies", "text": "\"Living Is a Problem Because Everything Dies\" \u00e9 unha canci\u00f3n da banda escocesa de rock alternativo Biffy Clyro, editada como segundo sinxelo f\u00edsico do seu \u00e1lbum \"Puzzle\" o 14 de maio do 2007. O propio tema, sen cara-b, foi publicado como descarga dixital o 7 de maio. O sinxelo acadar\u00eda o posto 19 nas listas brit\u00e1nicas, e tratouse do primeiro de Biffy Clyro en ser publicado nos Estados Unidos.\nListaxe de canci\u00f3ns.\nCanci\u00f3ns e letras por Simon Neil. M\u00fasica por Biffy Clyro."}
{"id": "224386", "revid": "5312", "url": "https://gl.wikipedia.org/wiki?curid=224386", "title": "Sociedade Civil e Democracia", "text": "Sociedad Civil y Democracia (SCD) foi un partido pol\u00edtico espa\u00f1ol rexistrado legalmente no Ministerio do Interior o 20 de xu\u00f1o de 2011 impulsado por Mario Conde; a s\u00faa \u00faltima presidenta foi a empresaria galega Mar\u00eda Jamardo.\nIdeolox\u00eda.\nNo seu relatorio de acci\u00f3n pol\u00edtica, SCD manifesta o seu obxectivo de iniciar un proceso constitu\u00ednte para elaborar unha nova Constituci\u00f3n que reforce as liberdades e soberan\u00eda cidad\u00e1. Para este proceso ser\u00eda necesaria a s\u00faa aprobaci\u00f3n por 2/3 do Congreso dos Deputados e por, cando menos, o 50% do censo en referendum. Tam\u00e9n prop\u00f3n que a organizaci\u00f3n territorial de Espa\u00f1a se someta a referendum igualmente, establec\u00e9ndose claramente as competencias estatais e auton\u00f3micas.\nTam\u00e9n avoga polo reco\u00f1ecemento como sistema lexislativo a iniciativa lexislativa popular, e o uso de ferramentas dixitais que faciliten a participaci\u00f3n pol\u00edtica dos cidad\u00e1ns. O seu programa tam\u00e9n prop\u00f3n unha nova lei electoral e a supresi\u00f3n do financiamento por parte do Estado de partidos pol\u00edticos, sindicatos, organizaci\u00f3ns empresariais e fundaci\u00f3ns dependentes dos anteriores, sometendo as s\u00faas contas a auditor\u00eda do Tribunal de Contas. Igualmente se eliminar\u00edan as subvenci\u00f3ns a medios de comunicaci\u00f3n e televisi\u00f3ns auton\u00f3micas, de cara a garantir a s\u00faa independencia.\nSCD prop\u00f3n ademais a eliminaci\u00f3n do Tribunal Constitucional e o traspaso das s\u00faas competencias a unha Sala de Garant\u00edas e a outra de Conflitos do Tribunal Supremo, para evitar a s\u00faa politizaci\u00f3n. O Senado tam\u00e9n ser\u00eda suprimido, pasando a un sistema unicameral, as\u00ed como os entes p\u00fablicos in\u00fatiles ou excesivos. As persoas propostas para dirixir \u00f3rganos e instituci\u00f3ns estatais deber\u00e1n comparecer ante o Congreso para demostrar a s\u00faa idoneidade, profesionalidade e independencia.\nRespecto \u00e1 clase pol\u00edtica, prop\u00f3n a creaci\u00f3n dun estatuto de cargos p\u00fablicos, para acabar con tratamentos privilexiados e limitar cargos; as\u00ed como a instauraci\u00f3n de responsabilidade penal ou civil na xesti\u00f3n irregular ou irresponsable de recursos p\u00fablicos. As\u00ed mesmo, establecerase unha transparencia informativa total para que os cidad\u00e1ns poidan acceder aos gastos e ingresos das Administraci\u00f3ns.\nNo \u00e1mbito do poder xudicial, prop\u00f3n regular o acceso \u00e1 carreira xudicial para garantir a s\u00faa independencia, impedir a cargos xur\u00eddicos que acceden \u00e1 pol\u00edtica volver \u00e1 s\u00faa carreira xudicial antes de pasados 5 anos, que o Fiscal xeral do Estado sexa elixido polo Congreso dos Deputados, que os delitos de prevaricaci\u00f3n de xu\u00edces e fiscais se xulguen por xurado popular, e a creaci\u00f3n dun corpo de interventores que auditen as contas p\u00fablicas cada tres anos.\nNo seu ideario tam\u00e9n figura a defensa da Naci\u00f3n espa\u00f1ola e as s\u00faas instituci\u00f3ns e s\u00edmbolos, a modificaci\u00f3n do sistema financeiro espa\u00f1ol, a revisi\u00f3n do sistema de pensi\u00f3ns e do sistema educativo, sendo este \u00faltimo competencia exclusiva do Estado e propo\u00f1endo a fusi\u00f3n de Universidades, e o apoio \u00e1 investigaci\u00f3n cient\u00edfica e t\u00e9cnica.\nAdhesi\u00f3ns.\nO novo partido recibiu a migraci\u00f3n de militantes do Partido Popular: a Plataforma Democracia e Liberdade anunciou o abandono do PP (que implica a sa\u00edda de preto de 2.000 afiliados e 10.000 simpatizantes).\nDespois dunha etapa inicial liderada por Mario Conde, o ex banqueiro galego decidiu pasar \u00e1 segunda fila e foi substitu\u00eddo, logo dun proceso de primarias, pola empresaria pontevedresa Mar\u00eda Jamardo (8 de setembro de 2013).\nElecci\u00f3ns.\nO SCD presentouse \u00e1s elecci\u00f3ns de Galiza do 21 de outubro de 2012, coa candidatura do famoso empresario Mario Conde. Acadou uns 16.000 votos."}
{"id": "224387", "revid": "27249", "url": "https://gl.wikipedia.org/wiki?curid=224387", "title": "Sociedad Civil y Democracia", "text": ""}
{"id": "224388", "revid": "27249", "url": "https://gl.wikipedia.org/wiki?curid=224388", "title": "Federaci\u00f3n de Organismos de Radio e Televisi\u00f3n Auton\u00f3micos", "text": ""}
{"id": "224390", "revid": "56817", "url": "https://gl.wikipedia.org/wiki?curid=224390", "title": "Saturday Superhouse", "text": "\"Saturday Superhouse\" \u00e9 unha canci\u00f3n da banda escocesa de rock alternativo Biffy Clyro, editada como primeiro sinxelo f\u00edsico do seu \u00e1lbum \"Puzzle\" o d\u00eda 5 de marzo do 2007.\nListaxe de canci\u00f3ns.\nCanci\u00f3ns e letras por Simon Neil. M\u00fasica por Biffy Clyro."}
{"id": "224391", "revid": "56817", "url": "https://gl.wikipedia.org/wiki?curid=224391", "title": "C-terminal", "text": "O extremo C-terminal (tam\u00e9n chamado carboxilo terminal, carboxi-terminal, extremo COOH ou COOH-terminal) dunha prote\u00edna ou polip\u00e9ptido \u00e9 a rexi\u00f3n final da cadea de amino\u00e1cidos que remata nun grupo carboxilo (-COOH). O outro extremo da cadea remata nun grupo amino e denom\u00ednase N-terminal. A convenci\u00f3n para a escritura de p\u00e9ptidos \u00e9 situar o extremo C-terminal \u00e1 dereita e escribir a secuencia comezando polo extremo N-terminal; por tanto, consid\u00e9rase que a prote\u00edna acaba no C-terminal.\nQu\u00edmica.\nCada amino\u00e1cido ten un grupo carboxilo e un grupo amino, e un amino\u00e1cido \u00fanese a outro ao reaccionaren un grupo amino dun deles co grupo carboxilo do seguinte, establec\u00e9ndose un enlace pept\u00eddico. Por esa raz\u00f3n todos os grupos amino e carboxilo dunha cadea de amino\u00e1cidos est\u00e1n formando o enlace ag\u00e1s os dos dous extremos, e nun dos extremo haber\u00e1 un grupo carboxilo libre, o C-terminal, e no outro un grupo amino libre, o N-terminal. As prote\u00ednas sintet\u00edzanse nos ribosomas comezando desde o extremo N-terminal.\nFunci\u00f3ns.\nSinais de retenci\u00f3n.\nMentres que o extremo N-terminal dunha prote\u00edna adoita conter sinais diana, o C-terminal pode conter sinais de retenci\u00f3n para a correcta localizaci\u00f3n da prote\u00edna. O sinal de retenci\u00f3n m\u00e1is com\u00fan \u00e9 a secuencia de amino\u00e1cidos -KDEL (ou HDEL), que mant\u00e9n a prote\u00edna no ret\u00edculo endoplasm\u00e1tico, evitando as\u00ed a s\u00faa entrada na v\u00eda secretora.\nModificaci\u00f3ns do C-terminal.\nO extremo C-terminal das prote\u00ednas pode modificarse postraducionalmente, principalmente por medio da adici\u00f3n dunha ancoraxe de natureza lip\u00eddica que permite que a prote\u00edna sexa inserida nunha membrana celular sen a necesidade de posu\u00edr un dominio transmembrana. A continuaci\u00f3n ind\u00edcanse d\u00faas das modificaci\u00f3ns m\u00e1is com\u00fans que adoita sufrir un extremo C-terminal:\nDominio C-terminal.\nO dominio C-terminal (CTD) dalgunhas prote\u00ednas presenta funci\u00f3ns especializadas. Por exemplo, o dominio C-terminal da ARN polimerase II, que cont\u00e9n m\u00e1is de 52 repetici\u00f3ns da secuencia Tyr-Ser-Pro-Thr-Ser-Pro-Ser, est\u00e1 implicado en diversos procesos como o inicio da transcrici\u00f3n, a adici\u00f3n do 5' cap ao ARN mensaxeiro e o acoplamento do espliceosoma para o splicing alternativo do ARN."}
{"id": "224392", "revid": "56817", "url": "https://gl.wikipedia.org/wiki?curid=224392", "title": "Semi-Mental", "text": "\"Semi-Mental\" \u00e9 unha canci\u00f3n da banda escocesa de rock alternativo Biffy Clyro, editada como sinxelo dixital do seu cuarto \u00e1lbum, \"Puzzle\", o d\u00eda 25 de decembro do 2006."}
{"id": "224393", "revid": "89787", "url": "https://gl.wikipedia.org/wiki?curid=224393", "title": "+Gente", "text": "+Gente foi un programa de La 1 de Televisi\u00f3n Espa\u00f1ola emitido en horario de tarde dende o 12 de setembro de 2011 ata o 17 de maio de 2013. O programa tivo d\u00faas etapas: a primeira, dende a s\u00faa primeira emisi\u00f3n ata o 29 de xu\u00f1o de 2012 con Pilar Garc\u00eda Mu\u00f1iz, Jos\u00e9 \u00c1ngel Leiras, Mar\u00eda Avizanda e Alberto Herrera; e a segunda, dende o 10 de setembro de 2012 con Anne Igartiburu e Roi Groba.\nO 25 de abril de 2013 anunciouse a s\u00faa cancelaci\u00f3n debida aos discretos \u00edndices de audiencia, polo que o \u00faltimo programa emitiuse o 17 de maio de 2013.\nFormato e estrutura.\nNa s\u00faa primeira etapa, o magac\u00edn vespertino contaba con conexi\u00f3ns en directo, reportaxes de actualidade, sucesos, cr\u00f3nica social e o arquivo de RTVE. O programa estruturaba as s\u00faas noticias en tres bloques: a actualidade do d\u00eda, mediante v\u00eddeos e conexi\u00f3ns en directo; no apartado de sociedade enmarc\u00e1banse historias de superaci\u00f3n, personaxes do d\u00eda, moda ou gastronom\u00eda como reclamo tur\u00edstico ou feito diferencial entre comunidades ou culturas.\nSecci\u00f3ns.\nDende o 10 de setembro de 2012 o programa conti\u00f1a as seguintes secci\u00f3ns:\nO programa tam\u00e9n ti\u00f1a actuaci\u00f3ns musicais de artistas invitados e un DJ que animaba o estudio.\nPresentaci\u00f3n.\nDurante a s\u00faa primeira etapa, o programa estaba presentado de luns a venres por Pilar Garc\u00eda Mu\u00f1iz e Jos\u00e9 \u00c1ngel Leiras e na edici\u00f3n de fin de semana, por Mar\u00eda Avizanda e Alberto Herrera. O resto de traballadores do espazo proced\u00edan dos formatos de actualidade da cadea p\u00fablica \"Gente\" e \"En familia\". Tam\u00e9n estaban entre eles os membros do equipo de \"Espa\u00f1a Directo\" que formaban parte do persoal de TVE.\nDesde o 10 de setembro de 2012 e ata a s\u00faa cancelaci\u00f3n, o programa foi presentado por Anne Igartiburu e Roi Groba."}
{"id": "224394", "revid": "56817", "url": "https://gl.wikipedia.org/wiki?curid=224394", "title": "Folding Stars", "text": "\"Folding Stars\" \u00e9 unha canci\u00f3n da banda escocesa de rock alternativo Biffy Clyro, editada como terceiro sinxelo f\u00edsoco do seu \u00e1lbum \"Puzzle\" o d\u00eda 16 de xullo do 2007.\nListaxe de canci\u00f3ns.\nCanci\u00f3ns e letras por Simon Neil. M\u00fasica por Biffy Clyro."}
{"id": "224395", "revid": "51526", "url": "https://gl.wikipedia.org/wiki?curid=224395", "title": "Constituci\u00f3n francesa de 1791", "text": "A Constituci\u00f3n francesa de 1791 foi a primeira constituci\u00f3n escrita na historia francesa, promulgada pola Asemblea Nacional Constitu\u00ednte o 3 de setembro de 1791 e aceptada por Lu\u00eds XVI o 14. Conti\u00f1a a reforma do Estado franc\u00e9s, quedando Francia configurada como unha monarqu\u00eda constitucional.\nA Constituci\u00f3n establece que a soberan\u00eda reside na naci\u00f3n e xa non no rei, que se titula \"rei dos franceses\". Proclama a liberdade de pensamento e de prensa, e a liberdade relixiosa. Suprime a nobreza e as distinci\u00f3ns hereditarias, as ordes de cabalar\u00eda, as corporaci\u00f3ns e gremios, e establece o libre acceso aos oficios e funci\u00f3ns que at\u00e9 aquelas se reservaban \u00e1 nobreza ou se herdaban. O mantemento dos lugares de culto pasa a depender do Estado que remunerar\u00e1 os relixiosos.\nGarante a inviolabilidade da propiedade privada. Crea un servizo de instruci\u00f3n p\u00fablica para prover os cidad\u00e1ns cunha educaci\u00f3n b\u00e1sica libre e de balde. Crea tam\u00e9n un establecemento p\u00fablico de beneficencia para encargarse dos nenos orfos e coidar os discapacitados.\nInstaura a divisi\u00f3n dos poderes executivos, lexislativos e xur\u00eddicos. \nDecl\u00e1rase a igualdade dos cidad\u00e1ns ante os impostos, que ser\u00e1n proporcionais \u00e1s propiedades e ingresos.\nO sistema fiscal tam\u00e9n foi modificado: elim\u00ednanse os impostos indirectos e impl\u00e1ntanse impostos directos, cunha cantidade que depend\u00eda da riqueza que se posu\u00edra (xa foran terras, propiedades urbanas ou negocios industriais ou comerciais).\nO sistema de elecci\u00f3n dos deputados da Asemblea Lexislativa era o seguinte: clasific\u00e1banse os var\u00f3ns franceses (as mulleres quedaron exclu\u00eddas da cidadan\u00eda) en \"cidad\u00e1ns activos\" (os que pagaban impostos directos equivalentes a 3 d\u00edas de traballo, tiveran m\u00e1is de 25 anos e residiran desde hab\u00eda m\u00e1is dun ano na s\u00faa comarca) e \"cidad\u00e1ns pasivos\" (quen non pagasen impostos). S\u00f3 os \"cidad\u00e1ns activos\" elix\u00edan os electores do seu departamento. Ditos electores eran quen escoll\u00edan os deputados provinciais para a asemblea. En 1791, Francia contaba con 4\u00a0298\u00a0360 cidad\u00e1ns activos que representaban o 61% dos homes e o 15% da poboaci\u00f3n total. Este tipo de elecci\u00f3n denom\u00ednase censitaria (s\u00f3 poden votar os m\u00e1is ricos) e indirecta, posto que os deputados non son votados directamente por todos os que te\u00f1en dereito a voto, sen\u00f3n a trav\u00e9s dos seus representantes.\nPre\u00e1mbulo.\nO pre\u00e1mbulo da constituci\u00f3n francesa de 1791 foi a \"Declaraci\u00f3n dos dereitos do home e do cidad\u00e1n\":"}
{"id": "224396", "revid": "15490", "url": "https://gl.wikipedia.org/wiki?curid=224396", "title": "Mar\u00eda Casado Paredes", "text": "Mar\u00eda Casado Paredes, nada en Barcelona o 14 de marzo de 1978, \u00e9 unha xornalista e presentadora de televisi\u00f3n espa\u00f1ola. Actualmente presenta o programa \"Los desayunos de TVE\" en La 1 de Televisi\u00f3n Espa\u00f1ola.\nTraxectoria.\nLicenciada en Periodismo pola Universidade Aut\u00f3noma de Barcelona, comezou a traballar en 1999 nos Servizos Informativos de R\u00e0dio 4 de Radio Nacional de Espa\u00f1a como redactora. Tras un paso por Catalunya R\u00e0dio onde foi a produtora do programa \"El Mat\u00ed de Catalunya R\u00e0dio\", volveu a Radio Nacional en 2003, como subdirectora do magazine \"Amb molt de gust\", durante o ver\u00e1n presentou e dirixiu a versi\u00f3n estival \"L'estiu amb molt de gust\". En 2005 incorporouse aos Servizos Informativos de TVE Catalunya como redactora.\nO 25 de febreiro de 2006, substitu\u00edu a Helena Resano, no \"Telediario Fin de semana\" xunto a David Cantero e Sergio Sauca. En abril presentou xunto a Sandra Sabat\u00e9s a gala dos premios de cine \"Sant Jordi\", entregados en Barcelona.\nNos Sanfermines de 2007 foi unha das comentaristas dos encerros para Televisi\u00f3n Espa\u00f1ola. O 11 de setembro de 2007, coincidindo coa Diada, debutou \u00e1 fronte de \"59 segons\", a versi\u00f3n en catal\u00e1n de \"59 segundos\", emitido en desconexi\u00f3n local de La 2 para TVE Catalunya. O 9 de setembro de 2009 foi substitu\u00edda por Cristina Puig. Apoiou xunto a outros compa\u00f1eiros da cadea a campa\u00f1a solidaria \"Un xoguete, unha ilusi\u00f3n\". No mes de novembro converteuse nunha das coopresentadores do programa \"Informe semanal\" de La 1.\nO 31 de agosto de 2008 presentou o novo logo de Radiotelevisi\u00f3n Espa\u00f1ola. O 29 de outubro recibiu o Premio Llongueras \u00e1 \"mellor imaxe con proxecci\u00f3n nacional do ano\". En abril presentou xunto a Toni Garrido a gala dos premios de cine \"Sant Jordi\", entregados en Barcelona.\nDurante a tempada 2009/2010 presentou o \"Telediario Fin de semana\" xunto a David Cantero e Mar\u00eda Escario. O 9 de setembro de 2009 debutou \u00e1 fronte de \"59 segundos\" en substituci\u00f3n de Ana Pastor. Presentou xunto a Toni Garrido a gala dos premios de cine \"Sant Jordi\", entregados en Barcelona.\nDesde setembro de 2010 presentou o \"Telediario Fin de semana\" xunto a Marcos L\u00f3pez e Mar\u00eda Escario. O 9 e 10 de novembro de 2010 presentou o programa de entrevistas \"Tinc unha pregunta per a vost\u00e8\", a versi\u00f3n en catal\u00e1n de \"Tengo una pregunta para usted\" con motivo da elecci\u00f3ns auton\u00f3micas en Catalu\u00f1a.\nDende febreiro de 2011 presentou \"El debate de La 2\", un programa sen periodicidade fixa. O 14 de xu\u00f1o de 2011 recibiu xunto a Marcos L\u00f3pez o premio \"Gredos 2011\" que reco\u00f1ece a s\u00faa profesionalidade. O 5 de novembro de 2011 recibiu o premio \"Antena de Ouro 2011\" que aos profesionais m\u00e1is destacados da industria audiovisual. O 9 de novembro moderou \"El debate a cinco de TVE\" cos representantes de PSOE, PP, CiU, PNV e IU.\nDende o 11 de abril de 2012 presentou \"El debate de La 1\", programa que substit\u00fae a \"59 segundos\". O 26 maio dese ano recibiu o premio Micr\u00f3fono de Ouro na categor\u00eda de televisi\u00f3n.\nAdemais substitu\u00edu os seus compa\u00f1eiros Ana Blanco, Lorenzo Mil\u00e1 e Pepa Bueno nas edici\u00f3ns diarias do \"Telediario\" de La 1.\nA partir de setembro de 2012 abandona o \"Telediario\" e \"El debate de La 1\" para presentar o programa matinal de \"Los desayunos de TVE\", en substituci\u00f3n da xornalista Ana Pastor Garc\u00eda."}
{"id": "224397", "revid": "27155", "url": "https://gl.wikipedia.org/wiki?curid=224397", "title": "Carboxilo terminal", "text": ""}
{"id": "224406", "revid": "25871", "url": "https://gl.wikipedia.org/wiki?curid=224406", "title": "Osteomalacia", "text": "A osteomalacia ou esmolecemento \u00e9 un trastorno da mineralizaci\u00f3n do tecido \u00f3seo producido por un d\u00e9ficit de vitamina D. Na idade infantil esta doenza ch\u00e1mase \"raquitismo\". Para o normal crecemento do tecido osteoide c\u00f3mpre unha subministraci\u00f3n axeitada de calcio e f\u00f3sforo mediante a alimentaci\u00f3n. Nese senso, a vitamina D \u00e9 imprescind\u00edbel para que esta absorci\u00f3n de nutrientes se produza satisfactoriamente. O organismo obt\u00e9n esta vitamina de certos alimentos e da acci\u00f3n da luz do Sol sobre a pel. A s\u00faa carencia resulta nun amolecemento e enfraquecemento \u00f3seo, o cal t\u00f3rnase vulner\u00e1bel \u00e1s fracturas.\nHistoloxicamente, caracter\u00edzase por un aumento dos reberetes de osteoide e pola prolongaci\u00f3n no tempo da mineralizaci\u00f3n \u00f3sea.\nS\u00edntomas.\nA osteomalacia causa dor inespec\u00edfica nos \u00f3sos (principalmente os do pescozo, pernas e costelas), fraqueza muscular e, se o nivel de calcio no sangue fose moi baixo, tetania (espasmos musculares) nas mans, p\u00e9s e gorxa. Se os \u00f3sos se tornan moi d\u00e9biles poder\u00edan at\u00e9 mesmo fracturarse por un traumatismo m\u00ednimo.\nDiagn\u00f3stico.\nO diagn\u00f3stico da osteomalacia bas\u00e9ase principalmente en dous eidos: a an\u00e1lise de laboratorio e a radiolox\u00eda. Nas an\u00e1lises sangu\u00edneas p\u00f3dese detectar pola presenza de baixos niveis de vitamina D, calcio e f\u00f3sforo, e de elevados niveis de fosfatase alcalina e parathormona, a hormona segregada polas gl\u00e1ndulas paratiroides.\nRadioloxicamente son signos de osteomalacia as imaxes de \u00f3sos con aspecto de vidro delustrado, e a presenza de pseudofracturas, denominadas li\u00f1as de Looser-Milkman. Son li\u00f1as de fractura perpendiculares \u00e1 superficie do peri\u00f3steo, mais que non son quen a\u00ednda de fracturar o \u00f3so. En casos avanzados, p\u00f3dense detectar deformidades e fracturas \u00f3seas.\nTratamento.\nO tratamento da osteomalacia \u00e9 variable e indivualizado segundo a gravidade do caso e segundo a idade do paciente. O principal f\u00e1rmaco \u00e9 a propia vitamina D. Ademais, nos casos de osteodistrofia renal tam\u00e9n se pauta a restrici\u00f3n de fosfatos, e o tratamento con quelantes intestinais. En casos graves p\u00f3dese recorrer a paratiroidectom\u00eda, isto \u00e9, \u00e1 extirpaci\u00f3n das gl\u00e1ndulas paratiroides."}
{"id": "224407", "revid": "2520", "url": "https://gl.wikipedia.org/wiki?curid=224407", "title": "Esmolecemento", "text": ""}
{"id": "224408", "revid": "2520", "url": "https://gl.wikipedia.org/wiki?curid=224408", "title": "Raquitismo", "text": ""}
{"id": "224409", "revid": "56817", "url": "https://gl.wikipedia.org/wiki?curid=224409", "title": "S\u00edndrome de Fanconi", "text": "A s\u00edndrome de Fanconi \u00e9 unha doenza do ril caracterizada por unha alteraci\u00f3n dos t\u00fabulos proximais que fai que se eliminen pola urina cantidades excesivas de varias substancias: glucosa, fosfatos, bicarbonato e amino\u00e1cidos. O seu nome prov\u00e9n do pediatra su\u00edzo Guido Fanconi, e non ha de xerar confusi\u00f3n coa anemia de Fanconi, unha enfermidade hematol\u00f3xica."}
{"id": "224412", "revid": "88628", "url": "https://gl.wikipedia.org/wiki?curid=224412", "title": "Quiroga (hom\u00f3nimos)", "text": "Quiroga \u00e9 unha especie de plantas faner\u00f3gamas do x\u00e9nero \"Calluna\" pertencente \u00e1 familia das eric\u00e1ceas, co\u00f1ecida tam\u00e9n coma queiroa ou queiroga.\nO top\u00f3nimo galego Quiroga pode referirse a:\nAmais, o apelido Quiroga pode referirse a:"}
{"id": "224413", "revid": "56817", "url": "https://gl.wikipedia.org/wiki?curid=224413", "title": "N-terminal", "text": "O extremo N-terminal (tam\u00e9n chamado amino terminal ou NH2-terminal) \u00e9 o extremo dunha prote\u00edna ou cadea polipept\u00eddica que leva un grupo amino libre, por onde se considera que empeza a prote\u00edna. O outro extremo leva un grupo carboxilo e denom\u00ednase extremo C-terminal. Por convenci\u00f3n as secuencias de amino\u00e1cidos dos p\u00e9ptidos escr\u00edbense empezando polo extremo N-terminal, que se coloca \u00e1 esquerda. Cando se produce a traduci\u00f3n de prote\u00ednas nos ribosomas a partir do ARNm, esta empeza a traducirse polo extremo N-terminal.\nQu\u00edmica.\nTodos os amino\u00e1cidos te\u00f1en un grupo amino e un grupo carboxilo. Os enlaces entre eles para formar unha cadea establ\u00e9cense entre o grupo amino dun deles e o carboxilo do seguinte, form\u00e1ndose un enlace pept\u00eddico. Na cadea polipept\u00eddica os grupos amino e carboxilo non est\u00e1n libres, xa que est\u00e1n implicados nos enlaces, excepto os dous dos extremos; nun dos extremos hai un grupo amino libre (N-terminal) e no outro un grupo carboxilo libre (C-terminal).\nAs prote\u00ednas trad\u00facense desde o N-terminal ao C-terminal. Como o cod\u00f3n de inicio da s\u00edntese de prote\u00ednas codifica nos eucariotas a metionina, todas as s\u00faas prote\u00ednas comezan inicialmente por metionina, a\u00ednda que despois poden sufrir modificaci\u00f3ns postraducionais que eliminan a metionina. Nas bacterias, mitocondrias e cloroplastos a traduci\u00f3n empeza por \"N\"-formilmetionina.\nFunci\u00f3ns.\nSecuencias de sinalizaci\u00f3n no extreno N-terminal.\nO extremo N-terminal \u00e9 a primeira parte da prote\u00edna que asoma do ribosoma durante a traduci\u00f3n. Nese extremo pode haber secuencias de sinalizaci\u00f3n (p\u00e9ptido sinal), que funcionan como un \"c\u00f3digo postal intracelular\" que destina a prote\u00edna a unha determinada parte da c\u00e9lula. Estas secuencias de sinalizaci\u00f3n son normalmente eliminadas despois por unha peptidase. O amino\u00e1cido N-terminal dunha prote\u00edna \u00e9 un importante determinante da vida media que vai ter a prote\u00edna (a probabilidade de ser degradada), o cal est\u00e1 relacionado coa s\u00faa ubiquitinaci\u00f3n e segue unha regra chamada regra do extremo N.\nO p\u00e9ptido sinal N-terminal \u00e9 reco\u00f1ecido pola part\u00edcula de reco\u00f1ecemento do sinal (SRP) e como consecuencia a part\u00edcula queda destinada \u00e1 v\u00eda secretora. Nos eucariotas, estas prote\u00ednas son sintetizadas no ret\u00edculo endoplasm\u00e1tico rugoso. Nos procariotas, as prote\u00ednas son exportadas a trav\u00e9s da membrana plasm\u00e1tica. Nos cloroplastos, hai secuencias de sinalizaci\u00f3n que destinan as prote\u00ednas \u00e1s membranas dos tilacoides.\nO p\u00e9ptido de destino mitocondrial N-terminal (mtTP) indica que a prote\u00edna debe ser levada \u00e1s mitocondrias.\nO p\u00e9ptido de destino cloropl\u00e1stico N-terminal (cpTP) indica que a prote\u00edna debe ser importada ao cloroplasto.\nModificaci\u00f3n do extremo N-terminal.\nAlgunhas prote\u00ednas modif\u00edcanse postraducionalmente pola adici\u00f3n de \u00e1ncoras de membrana que lle permiten \u00e1 prote\u00edna asociarse coa membrana sen ter un dominio transmembrana propio. O extremo N-terminal (e tam\u00e9n o C-terminal) dunha prote\u00edna pode ser modificado desta maneira.\nO N-terminal pode modificarse pola adici\u00f3n dunha \u00e1ncora de miristo\u00edlo (\u00e1cido mir\u00edstico), o que se chama miristoilaci\u00f3n. As prote\u00ednas que son modificadas deste modo conte\u00f1en un motivo de consenso no seu extremo N-terminal como sinal de modificaci\u00f3n.\nO extremo N-terminal pode tam\u00e9n modificarse pola adici\u00f3n de \u00e1ncoras de \u00e1cidos graxos para formar prote\u00ednas N-aciladas. A forma m\u00e1is com\u00fan desta modificaci\u00f3n \u00e9 a adici\u00f3n dun grupo palmito\u00edl (palmitoilaci\u00f3n)."}
{"id": "224415", "revid": "56817", "url": "https://gl.wikipedia.org/wiki?curid=224415", "title": "Sorbete", "text": "Un sorbete \u00e9 un xeado que cont\u00e9n en masa, como m\u00ednimo, un 15% de froitas e un 20% de extracto seco total T\u00f3mase coma sobremesa xeada que, ao contrario do xeado, non cont\u00e9n nata (ou \"cr\u00e8me fra\u00eeche\"), leite ou xema de ovo. Prep\u00e1rase cun pur\u00e9 de froita ao que se lle engade auga e xarope de azucre. Son sabores com\u00fans de sorbetes: lim\u00f3n, laranxa, mandarina, framboesa, amora, manga, vi\u00f1o, cava, licores ou caf\u00e9.\nEtimolox\u00eda.\nA palabra ten orixe no italiano \"sorbetto\", a partir do turco\"\u015ferbet\", que \u00e1 s\u00faa vez ten orixe no persiano \"\u0161arbat\" ou \" \u0634\u0631\u0628\u0629\" (bebida elaborada \u00e1 base de auga e de zume ou xarope de froita azucrada).\nHistoria.\nDisque os sorbetes foron as primeiras sobremesas xeadas. Os xeados tal e como son co\u00f1ecidos hoxe en d\u00eda, preparados con leite ou nata, non fixeron a s\u00faa aparici\u00f3n at\u00e9 o s\u00e9culo XVII despois de que se fose transmitindo a receita tradicional dende China deica Italia a trav\u00e9s da ruta da seda. Os sorbetes na s\u00faa orixe estaban compostos de xeo, mel e zumes de froitas xeadas."}
{"id": "224416", "revid": "20847", "url": "https://gl.wikipedia.org/wiki?curid=224416", "title": "Faner\u00f3gama", "text": ""}
{"id": "224418", "revid": "20847", "url": "https://gl.wikipedia.org/wiki?curid=224418", "title": "Espermat\u00f3fitas", "text": ""}
{"id": "224422", "revid": "22570", "url": "https://gl.wikipedia.org/wiki?curid=224422", "title": "Cript\u00f3gama", "text": "Cript\u00f3gamas \u00e9 un termo taxonomicamente obsoleto, utilizado para referirse \u00e1s plantas (nun sentido abranguente) que non producen sementes, flores ou froitos e que se reproducen por medio de esporas. Os principais grupos incl\u00faen liques, musgos, algas e fentos."}
{"id": "224423", "revid": "20847", "url": "https://gl.wikipedia.org/wiki?curid=224423", "title": "Cript\u00f3gamas", "text": ""}
{"id": "224424", "revid": "27155", "url": "https://gl.wikipedia.org/wiki?curid=224424", "title": "Amino terminal", "text": ""}
{"id": "224425", "revid": "1987", "url": "https://gl.wikipedia.org/wiki?curid=224425", "title": "R\u00edo Inny", "text": "O r\u00edo Inny (en irland\u00e9s \"Abhainn na hU\u00edne\") \u00e9 un r\u00edo de Irlanda.\nTen orixe no Lago Kinale e fl\u00fae primeiro at\u00e9 o Lago Sheelin no Condado de Cavan. Despois fl\u00fae novamente ata o Lago Derravaragh, e dende al\u00ed toma direcci\u00f3n oeste para unirse co R\u00edo Shannon no Lago Ree."}
{"id": "224426", "revid": "89787", "url": "https://gl.wikipedia.org/wiki?curid=224426", "title": "500 Millas de Indianapolis de 1960", "text": "As 500 Millas de Indian\u00e1polis de 1960 foi unha carreira de automobilismo de F\u00f3rmula Un, celebrada o 30 de maio de 1960 no Circu\u00edto de Indianapolis. Foi a terceira carreira da tempada de ."}
{"id": "224432", "revid": "89787", "url": "https://gl.wikipedia.org/wiki?curid=224432", "title": "Gran Premio dos Pa\u00edses Baixos de 1960", "text": "O Gran Premio dos Pa\u00edses Baixos de 1960 foi unha carreira de automobilismo de F\u00f3rmula Un, celebrada o 6 de xu\u00f1o de 1960 no circu\u00edto de Zandvoort. Foi a cuarta carreira da tempada de F\u00f3rmula Un de .\nDebido a un accidente de Dan Gurney, un espectador, que se atopaba nunha zona prohibida, resultou morto durante esta carreira."}
{"id": "224434", "revid": "55340", "url": "https://gl.wikipedia.org/wiki?curid=224434", "title": "Floorball", "text": "O floorball \u00e9 un deporte de equipo no que se enfrontan dous equipos de seis xogadores cada un (cinco xogadores de campo e un porteiro). Os xogadores empregan uns paus de pl\u00e1stico ou \"sticks\" para conducir e golpear unha pelota de pl\u00e1stico hoca e furada de 72 mm de di\u00e1metro. Este deporte pract\u00edcase nunha pista pechada por un pequeno valo e d\u00faas pequenas porter\u00edas. O floorball \u00e9 unha modalidade deportiva moi popular en pa\u00edses como Suecia, Finlandia, Su\u00edza, Rep\u00fablica Checa, Noruega, Dinamarca, Singapur, Xap\u00f3n e Taiw\u00e1n.\nO floorball recibe diversos nomes nos diferentes pa\u00edses nos que se xoga como unihockey en Su\u00edza, innebandy en Suecia e Noruega ou Salibandy en Finlandia.\nO xogo.\nNo floorball enfr\u00f3ntanse dous equipos integrados por cinco xogadores de campo (que portan un stick cada un), e un porteiro (xoga sen stick) cada un, os xogadores de campo empregan un pau ou stick para conducir e golpear a pelota dentro da porter\u00eda contraria e anotar un gol, cada gol vale un punto, e ga\u00f1a o equipo que m\u00e1is goles consiga anotar. Os partidos est\u00e1n compostos por tres per\u00edodos de 20 minutos cada un e 10 minutos de descanso entre eles, ag\u00e1s en partidos xogados por menores de 14 anos, nos que hai dous per\u00edodos de 20 minutos e un descanso de 10 minutos.\nOs xogadores poden ser substitu\u00eddos en calquera momento e tantas veces como se queira, mais o xogador substitu\u00eddo debe abandonar o terreo de xogo antes que o xogador que o substit\u00fae.\nO xogo pode ser interrompido cando a pelota rompe, se hai unha lesi\u00f3n, por un gol ou un penalty. Cando o xogo se contin\u00faa efect\u00faase un saque neutral no punto no que estaba a pelota no momento no que se parou o xogo.\nO floorball \u00e9 un deporte sinxelo e r\u00e1pido, practicado por persoas de diversas idades de \u00e1mbolos dous sexos.\nAlgunhas normas b\u00e1sicas do xogo.\n1. O porteiro non pode reter a pelota m\u00e1is de 3 segundos e non pode sa\u00edr da zona de gol, mais si que pode tocar a pelota con calquera parte do corpo.\n2. Cando se lanza un golpe franco os opo\u00f1entes deben situarse a 3 m da pelota.\n3. Se a pelota sae do terreo de xogo (f\u00f3ra do valo), o outro equipo pode continuar o xogo a 1 m do punto por onde sa\u00edu.\n4. A pelota pode ser golpeada co p\u00e9, mais s\u00f3 unha vez e sen pasarlla a ning\u00fan compa\u00f1eiro.\n5 P\u00f3dese xogar a pelota polo aire sempre que sexa baixo a altura dos xeonllos.\n6. Non se pode entrar en contacto f\u00edsico co contrario.\n7. Non se permite o xogo sen stick.\nEst\u00e1 permitido: \nNon est\u00e1 permitido:\nOutras acci\u00f3ns: Logo de marcar un gol o xogo rein\u00edciase cun \"face-off\" no centro do campo.\nOs penaltis se executan como no h\u00f3ckey sobre xeo: o xogador pode avanzar coa pelota dende o centro do campo e dispara, ou pode tentar canear ao porteiro. Non est\u00e1 permitido que a pelota retroceda nin se pare unha vez posta en movemento.\nHistoria.\nO floorball ten as s\u00faas orixes nos Estados Unidos durante a segunda metade do s\u00e9culo XX. Xurdiu como unha pr\u00e1ctica derivada do h\u00f3ckey sobre xeo que se empregaba nas escolas por ser menos perigoso que o h\u00f3ckey sobre xeo e por non precisar de pat\u00edns nin pista de xeo. Rapidamente este deporte se difundiu por todo o pa\u00eds, celebr\u00e1ndose en 1962 en M\u00edchigan o primeiro campionato de floorball.\nTerreo de xogo.\nO floorball pract\u00edcase nunha pista rectangular de dous tama\u00f1os distintos:\nO terreo de xogo, chan, est\u00e1 arrodeado por unha parede de medio metro de altura coa que se pode xogar.\nDentro da cancha hai d\u00faas porter\u00edas situadas en cada extremo do campo, cuxas medidas son 160\u00a0cm de ancho, 115\u00a0cm de alto e 65\u00a0cm de profundidade."}
{"id": "224437", "revid": "98629", "url": "https://gl.wikipedia.org/wiki?curid=224437", "title": "British Council", "text": "O British Council (en galego Consello Brit\u00e1nico) \u00e9 unha instituci\u00f3n p\u00fablica do Reino Unido, un instituto cultural cuxa misi\u00f3n \u00e9 difundir o co\u00f1ecemento da lingua inglesa e a Cultura do Reino Unido mediante a formaci\u00f3n e outras actividades educativas. Ademais diso, esta instituci\u00f3n p\u00fablica cumpre unha funci\u00f3n relevante para mellorar as relaci\u00f3ns exteriores do Reino Unido. As s\u00faas sedes principais est\u00e1n localizadas en Manchester e Londres. Foi fundada en 1934 co nome de \"British Committee for Relations with Other Countries\".\nEste instituto \u00e9 equivalente ao Instituto Cam\u00f5es portugu\u00e9s, ao Instituto Cervantes espa\u00f1ol, ao Goethe-Institut alem\u00e1n, \u00e1 Sociedade Dante Alighieri italiana, \u00e1 Alliance Francaise, e ao K\u01d2ngz\u01d0 Xu\u00e9yu\u00e0n (Instituto Confucio) da China. Todos eles traballan para divulgar as s\u00faas respectivas culturas por todo o mundo."}
{"id": "224444", "revid": "15490", "url": "https://gl.wikipedia.org/wiki?curid=224444", "title": "Partido Comunista de Checoslovaquia", "text": "O Partido Comunista de Checoslovaquia (en checo, Komunistick\u00e1 strana \u010ceskoslovenska, abreviado como KS\u010c) foi un partido pol\u00edtico de Checoslovaquia que existiu entre 1921 e 1992, gobernando o pa\u00eds entre 1948 e 1989. A causa da \"Lei de ilegalidade do R\u00e9xime Comunista e de resistencia contra el\", aprobada en 1993 na Rep\u00fablica Checa, o partido foi ilegalizado.\nL\u00edderes.\n\"Nota: O l\u00edder do KS\u010c foi chamado Presidente (P\u0159edseda) entre 1945-1953, Primeiro Secretario (Prvn\u00ed tajemn\u00edk) entre 1953-1971, e Secretario Xeral (Gener\u00e1ln\u00ed tajemn\u00edk) entre 1921-1945 e entre 1971-1989\""}
{"id": "224445", "revid": "98629", "url": "https://gl.wikipedia.org/wiki?curid=224445", "title": "Karl\u00edn", "text": "Karl\u00edn \u00e9 unha \u00e1rea catastral do distrito 8 da cidade de Praga (Rep\u00fablica Checa). Antigamente era unha localidade independente, pasando a formar parte da capital checa en 1922. Limita polo norte co r\u00edo Moldava e Hole\u0161ovice, polo sur co outeiro V\u00edtkov e \u017di\u017ekov, polo oeste con Nov\u00e9 M\u011bsto e polo leste con Libe\u0148.\nHistoria.\nA construci\u00f3n da \u00e1rea de Karl\u00edn comezou en 1817, arredor do Rosarium dos Cabaleiros da Cruz coa Estrela Vermella. O novo asentamento foi recibiu o seu nome en honor \u00e1 cuarta muller do Emperador Francisco I de Austria, Carolina Augusta de Baviera.\nLogo da demolici\u00f3n dos muros da cidade, as propiedades de Karl\u00edn foron as m\u00e1is baratas de Praga. A causa disto, o n\u00famero de empresas industriais e vivendas medrou moi r\u00e1pido na \u00e1rea de \"Illa Rohan\" (en checo \"Rohansk\u00fd ostrov\"). O 1 de xaneiro de 1922, Karl\u00edn foi incorporada a Praga. Neste momento, o pioneiro da enerx\u00eda el\u00e9ctrica industrial Franti\u0161ek K\u0159i\u017e\u00edk tivo unha importante influencia na zona, establecendo unha li\u00f1a de tranv\u00eda que posteriormente vender\u00eda \u00e1 cidade.\nNos anos '70 do s\u00e9culo XX, o tr\u00e1fico foi desviado a Rohansk\u00e9 n\u00e1b\u0159e\u017e\u00ed e a arteria principal foi aliviada. Dende 1990 Karl\u00edn est\u00e1 conectada mediante o Metro de Praga e cre\u00e1ronse zonas peon\u00eds. No 2002 as inundaci\u00f3ns afectaron seriamente a Karl\u00edn, non repar\u00e1ndose t\u00f3dolos estragos ata despois de 2007, o que provocou que se adoptaran medidas para limitar o risco de novas inundaci\u00f3ns. Dende aquela recuperouse e converteuse nun novo destino para negocios e residencial, a pesar da s\u00faa mala reputaci\u00f3n como zona insegura, debido \u00e1 s\u00faa proximidade ao centro da cidade.\nEdificios salientables.\nUn edificio salientable de Karl\u00edn \u00e9 a \"Ponte Ferroviaria de Karl\u00edn\", que conecta a estaci\u00f3n ferroviaria principal coa estaci\u00f3n de Bubny. O viaduto (tam\u00e9n chamado Viaduto de Karl\u00edn) recibiu o seu nome en honor a Alois Negrelli, ten 1.111 m de longo e comezouse a empregar o 1 de xu\u00f1o de 1850. Tr\u00e1tase da maior ponte/viaduto do territorio checo."}
{"id": "224449", "revid": "12452", "url": "https://gl.wikipedia.org/wiki?curid=224449", "title": "The Guinness Book of World Records", "text": ""}
{"id": "224450", "revid": "1987", "url": "https://gl.wikipedia.org/wiki?curid=224450", "title": "R\u00edo Maigue", "text": "O r\u00edo Maigue (en irland\u00e9s \"An Mh\u00e1igh\") \u00e9 un r\u00edo de Irlanda. Nace en Milford, \u00f3 norte do condado de Cork, e int\u00e9rnase no condado de Limerick antes de verter as s\u00faas augas no estuario do r\u00edo Shannon, \u00f3 oeste da cidade de Limerick."}
{"id": "224452", "revid": "1987", "url": "https://gl.wikipedia.org/wiki?curid=224452", "title": "R\u00edo Suck", "text": "O r\u00edo Suck (en irland\u00e9s \"An tSuca\") \u00e9 un r\u00edo de Irlanda. Ten unha lonxitude aproximada de oitenta quil\u00f3metros e \u00e9 o principal afluente do r\u00edo Shannon. \nA poucos quil\u00f3metros \u00f3 norte de Shannonbridge, \u00fanese co r\u00edo Swilly e forman o Suck-Swilly, que finalmente desemboca no r\u00edo Shannon, e este no Oc\u00e9ano Atl\u00e1ntico."}
{"id": "224453", "revid": "1576", "url": "https://gl.wikipedia.org/wiki?curid=224453", "title": "Lista de r\u00edos de Irlanda", "text": "Nesta lista de r\u00edos de Irlanda incl\u00faense tanto os r\u00edos da Rep\u00fablica de Irlanda como os de Irlanda do Norte colocados por orde alfab\u00e9tica. Os que fl\u00faen por Irlanda do Norte est\u00e1n marcados cun asterisco (*)."}
{"id": "224454", "revid": "72012", "url": "https://gl.wikipedia.org/wiki?curid=224454", "title": "John Wycliffe", "text": "John Wycliffe, nado en Hipswell, Yorkshire (Inglaterra) cara o 1320 e finado en Lutterworth (Leicestershire) o 31 de decembro de 1384, foi un predicador, te\u00f3logo e fil\u00f3sofo escol\u00e1stico ingl\u00e9s. Foi un dos primeiros disidentes da igrexa cat\u00f3lica romana durante o s\u00e9culo XIV.\nTraxectoria.\nProfesor na Universidade de Oxford, predicou contra o clero da \u00e9poca e propuxo unha serie de profundas reformas relixiosas inspiradas na Biblia. Os seus seguidores foron os lollardos, considerados precursores da Reforma protestante, opo\u00f1\u00e9ndose mesmo \u00e1 autoridade do Papa. Por este motivo, Wycliffe ten sido alcumado como a \"Estrela da Ma\u00f1\u00e1 da Reforma\". Tam\u00e9n levou a cabo unhas das primeiras traduci\u00f3ns da Biblia a unha lingua vern\u00e1cula, en concreto ao ingl\u00e9s, completada en 1382 e co\u00f1ecida co nome de Biblia de Wycliffe."}
{"id": "224455", "revid": "98629", "url": "https://gl.wikipedia.org/wiki?curid=224455", "title": "Amber Heard", "text": "Amber Laura Heard, nada en Austin (Texas) o 22 de abril de 1986, \u00e9 unha actriz estadounidense. Protagonizou \"All The Boys Love Mandy Lane\", unha pel\u00edcula que se estreou no Festival Internacional de Cinema de Toronto en 2006.\nTraxectoria.\nTraxectoria persoal.\nCriouse na s\u00faa cidade natal. O seu pai, David, \u00e9 contratista, e s\u00faa nai, Paige, traballa para o estado recompilando informaci\u00f3n en Internet.\nHeard estudou na Academia cat\u00f3lica St. Michael en Austin ata que se trasladou a Hollywood. Na adolescencia participou activamente na escola de teatro e apareceu en anuncios e campa\u00f1as locais. Cando ti\u00f1a 16 anos morreu o seu mellor amigo nun accidente de coche. A\u00ednda que foi criada no catolicismo, este suceso e a influencia das obras de Ayn Rand puideron influ\u00edr en que se declarase atea posteriormente.\nHeard fixo p\u00fablica a s\u00faa condici\u00f3n de bisexual en 2010, no acto p\u00fablico que conmemoraba o 25 aniversario de GLAAD, e mantivo unha relaci\u00f3n coa fot\u00f3grafa Tasya van Ree dende 2008.\nDende o 3 de febreiro de 2015 estivo casada co actor Johnny Depp, a quen co\u00f1eceu namentres rodaban \"The Rum Diary\", e divorciouse en maio de 2016. Posteriormente, mantivo unha relaci\u00f3n con Elon Musk, o fundador de Tesla, que durou un ano.\nCarreira profesional.\nO seu debut como conductora de televisi\u00f3n chegoulle en 2007 no programa de televisi\u00f3n Hidden Palms da CW. Os seus grandes \u00e9xitos chegan en 2008 con actuaci\u00f3ns en \"Never Back Down\" e \"Pineapple Express\". En 2009 protagonizou \"The Stepfather\" e tam\u00e9n tivo un pequeno papel na comedia de terror \"Zombieland\". Tam\u00e9n participou en \"The Joneses (2010), e ten papeles en \"The Ward\" de John Carpenter, xunto a Nicolas Cage en \"Furia cega\" e con Johnny Depp en \"The Rum Diary\"."}
{"id": "224458", "revid": "12452", "url": "https://gl.wikipedia.org/wiki?curid=224458", "title": "Guinness Book of World Records", "text": ""}
{"id": "224460", "revid": "22570", "url": "https://gl.wikipedia.org/wiki?curid=224460", "title": "Gran Premio da India de 2012", "text": "O Gran Premio da India de 2012 foi unha carreira de F\u00f3rmula Un que se disputou o 28 de outubro de 2012 no Circu\u00edto Internacional de Buddh en Greater Noida, Uttar Pradesh, India. Foi a carreira n\u00famero dezasete da tempada de F\u00f3rmula Un de \nInforme.\nOs organizadores fixeron pequenos cambios no trazado. Nas curvas 8 e 9 rebaixaron os bordos, mentres que nas curvas 2, 3, 7 e 8 ampliouse a zona de c\u00e9spede sint\u00e9tico na pista. Tam\u00e9n se aseguraron de establecer todas as precauci\u00f3ns necesarias para evitar os problemas de tr\u00e1fico sufridos en 2011 para chegar \u00f3 circu\u00edto durante o evento, a\u00ednda que permanecen, do mesmo xeito que na edici\u00f3n anterior, os problemas e lentitude nos tr\u00e1mites burocr\u00e1ticos para enviar o material ao circu\u00edto por parte dos equipos."}
{"id": "224461", "revid": "56817", "url": "https://gl.wikipedia.org/wiki?curid=224461", "title": "Trofeo Luis Otero 2012", "text": "A 53\u00aa edici\u00f3n do Trofeo Luis Otero celebrouse en Pontevedra o 11 de outubro de 2012 a partido \u00fanico. O campi\u00f3n foi o Deportivo da Coru\u00f1a."}
{"id": "224463", "revid": "98629", "url": "https://gl.wikipedia.org/wiki?curid=224463", "title": "Robert Harting", "text": "Robert Harting, nado o 18 de outubro de 1984 en Cottbus \u00e9 un lanzador de disco alem\u00e1n. Representa ao club deportivo SCC Berlin, cuxo adestrador \u00e9 Werner Goldmann. \u00c9 o campi\u00f3n ol\u00edmpico, mundial e europeo de lanzamento de disco masculino.\nTraxectoria.\nTempada 2001-2002.\nGa\u00f1ou a medalla de prata no Campionato Mundial Xuvenil do 2001 . En campionatos posteriores tivo menos acerto e quedou no oitavo posto da eliminatoria no Campionato Mundial J\u00fanior do 2002 . Levou a medalla de ouro no Campionato Europeo de Atletismo sub 21.\nTempada 2006-2007.\nComezou a participar na categor\u00eda S\u00e9nior pouco tempo despois e participou nos Campionatos Europeos de atletismo de 2006, onde non deu acadado a marca para acceder \u00e1 \u00faltima rolda do campionato. Mellorou no Campionato do mundo de 2007 onde acadou unha nova marca persoal de 66.93 metros que lle permitiu ga\u00f1ar a medalla de prata . Foi cuarto no Campionato Mundial de Atletismo e o ano seguinte quedou segundo no Campionato de inverno Europeo de Lanzamento.\nTempada 2007-2008.\nAcadou unha nova marca persoal de 68.65 en Kaunas en xu\u00f1o e foi seleccionado para o equipo alem\u00e1n nos Xogos Ol\u00edmpicos de Pek\u00edn . Rematou en cuarta posici\u00f3n cun lanzamento de 67.09 m . Pechou a tempada cunha medalla de bronce no Mundial de Atletismo da IAAF do 2008.\nTempada 2009-2010.\nEn Berl\u00edn no Campionato Mundial de Atletismo de 2009, Harting estaba asentado na segunda posici\u00f3n con medalla de prata entrando as\u00ed na 6 \u00aa rolda da final,na que acadou unha nova marca persoal de 69,43 metros conseguindo as\u00ed po\u00f1erse \u00e1 fronte do liderado e finalmente conseguir a medalla de ouro. O \u00faltimo competidor da rolda, e l\u00edder desde a primeira , o atleta polaco Piotr Malachowski, non foi capaz de mellorar lanzamento do alem\u00e1n.\nTempada 2010-2011.\nHarting estableceu un novo r\u00e9cord de 66,80 m que lle serviu para vencer no Campionato Europeo de equipos de 2010 e fixou a marca de 68,67 m, o mes seguinte, no Campionato Alem\u00e1n de Atletismo de 2010 no que acabou levando o t\u00edtulo nacional. Robert lanzou 68,47 m na final do Campionato Europeo de Atletismo pero iso non foi suficiente para bater a Piotr Malachowski. A\u00ednda as\u00ed, a medalla de prata foi o seu primeiro t\u00edtulo nun campionato continental. Logo competiu na IAAF Diamond League de 2010 e ga\u00f1ou o Weltklasse de Z\u00farich, pero foi Malachowski quen ga\u00f1ou o Trofeo de Diamante de categor\u00eda superior. En Neubrandenburg nunha competici\u00f3n dun-a-un contra Malachowski, conseguiu derrotalo cun lanzamento de 69,69 m. Ao ano seguinte defendeu o seu t\u00edtulo mundial no Campionato Mundial de Atletismo de 2011 cunha marca de 68,97 m.\nTempada 2012.\nEn maio de 2012 Harting cosechou unha nova marca persoal de 70,31 m na Reuni\u00f3n Werfertage Hallesche. No Campionato Europeo de Atletismo de 2012 en Helsinqui, Finlandia, Harting ga\u00f1ou a medalla de ouro, lanzando 68,30 m. Nos Xosgos Ol\u00edmpicos de Londres 2012 conquistou a medalla de ouro en lanzamento do disco.\nPeculiaridades de Robert Harting.\nRobert Harting \u00e9 co\u00f1ecido polas s\u00faas exuberantes celebraci\u00f3ns . Nos \u00faltimos Xogos Ol\u00edmpicos, tras lograr a medalla de ouro, rompeu a s\u00faa camiseta e correu pola pista saltando os obst\u00e1culos cunha bandeira alem\u00e1 nos seus ombreiros."}
{"id": "224464", "revid": "23204", "url": "https://gl.wikipedia.org/wiki?curid=224464", "title": "Syn", "text": "Na mitolox\u00eda n\u00f3rdica, Syn (antigo n\u00f3rdico \"rexeitadora\") \u00e9 unha deusa asociada co rexeitamento defensivo. Syn aparece na \"Edda prosaica\", escrita no s\u00e9culo XIII por Snorri Sturluson e nos kennings empregados na poes\u00eda sk\u00e1ldica."}
{"id": "224465", "revid": "624", "url": "https://gl.wikipedia.org/wiki?curid=224465", "title": "Rodolfo II", "text": "Rodolfo II de Habsburgo, nado en Viena o 18 de xullo de 1552 e finado en Praga o 20 de xaneiro de 1612, foi emperador do Sacro Imperio Romano Xerm\u00e1nico (1576 - 1612), rei de Hungr\u00eda e Croacia (1572 - 1608), rei de Bohemia (1575 - 1608/1611) e arquiduque de Austria (1576 - 1608).\nTraxectoria.\nMembro da Casa dos Habsburgo, o legado de Rodolfo II \u00e9 valorado dende un triplo punto de vista: un gobernante ineficaz cuxos erros levaron directamente \u00e1 Guerra dos Trinta Anos, un grande e influente patrono do manierismo n\u00f3rdico e un devoto das artes ocultas e da aprendizaxe que axudou a propagar a revoluci\u00f3n cient\u00edfica."}
{"id": "224466", "revid": "98629", "url": "https://gl.wikipedia.org/wiki?curid=224466", "title": "The Blair Witch Project", "text": "The Blair Witch Project \u00e9 un filme estadounidense de terror escrito e dirixido por Daniel Myrick e Eduardo S\u00e1nchez\nSinopse.\nO 21 de outubro de 1994, Heather Donahue, Joshua Leonard e Michael Williams entraron nun bosque de Maryland para rodar un documental sobre unha lenda local, \"A bruxa de Blair\". Non se volveu a saber deles. Un ano despois, a c\u00e1mara coa que rodaron foi atopada, amosando os terror\u00edficos eventos que deron lugar \u00e1 s\u00faa desaparici\u00f3n."}
{"id": "224467", "revid": "23204", "url": "https://gl.wikipedia.org/wiki?curid=224467", "title": "Sat\u00e1n", "text": ""}
{"id": "224468", "revid": "56817", "url": "https://gl.wikipedia.org/wiki?curid=224468", "title": "Fanatismo", "text": "Denom\u00ednase fanatismo o entusiasmo desmesurado a favor dunha crenza relixiosa ou ideolox\u00eda pol\u00edtica, a\u00ednda que tam\u00e9n se pode dar en distintos aspectos da vida relacionados co deporte, coas estrelas musicais, ou con outras actividades promovidas pola sociedade do espect\u00e1culo. O fanatismo na relixi\u00f3n, por exemplo, atinxe aquelas persoas que non s\u00f3 cren que as s\u00faas crenzas son as \u00fanicas v\u00e1lidas, sen\u00f3n que perseguen e castigan ademais a quen non comparten esa fe.\nA psicolox\u00eda afirma que a orixe do fanatismo xorde da necesidade de seguridade que experimentan algunhas persoas ou alg\u00fans grupos sociais. Tratar\u00edase dun mecanismo de compensaci\u00f3n fronte ao sentimento de inferioridade.\nUnha das causas das que deriva o fanatismo \u00e9 o integrismo relixioso, defendido por facci\u00f3ns relixiosas partidarias de manter as normas e os costumes tradicionais, sen introducir cambios. Isto sup\u00f3n un gran perigo para o desenvolvemento das sociedades, pois se todas as comunidades se encerrasen nas s\u00faas particulares verdades, tan s\u00f3 lles quedar\u00eda a alternativa da destruci\u00f3n dos grupos que as desco\u00f1ecen ou non as secundan. O fanatismo \u00e9 unha actitude emocional vinculada a calquera tipo de totalitarismo.\nEntre os distintos tipos de fanatismo, o relixioso \u00e9 un dos tipos que m\u00e1is controversia xerou ao longo da Historia provocando conflitos b\u00e9licos, holocaustos, asasinatos e actos terroristas. Un exemplo recente ser\u00edan os disturbios rexistrados tras a publicaci\u00f3n de caricaturas de Mahoma en revistas europeas."}
{"id": "224469", "revid": "98629", "url": "https://gl.wikipedia.org/wiki?curid=224469", "title": "JaVale McGee", "text": "JaVale Lindy McGee, nado en Flint (M\u00edchigan) o 19 de xaneiro de 1988, \u00e9 un xogador estadounidense de baloncesto que actualmente xoga para os Dallas Mavericks da National Basketball Association (NBA). No Draft da NBA do 2008 foi seleccionado no posto 18 da primeira rolda polos Washington Wizards.\nTraxectoria.\nInstituto e universidade.\nMcGee asistiu a d\u00faas escolas universitarias en M\u00edchigan: Detroit Country Day e Providence Christian, antes de ser trasladado \u00e1 Hales Franciscan High School en Chicago. O adestrador da Universidade Hales Franciscan de Nevada, Gary London, dic\u00eda que a posici\u00f3n natural ideal de McGee na Universidade foi ala, e que incluso poder\u00eda chegar a xogar nesa posici\u00f3n. Despois da s\u00faa campa\u00f1a como \"sophomore\", ou \"estudante de segundo ano\", na cal realizou un total de 14,3 puntos e 7,3 rebotes, un 53% en tiros de campo e un 33% en tiros de tres, McGee decidiu presentarse ao Draft do 2008.\nProfesional.\nDespois de ser seleccionado no Draft do 2008 polos Wizards, asinou un contrato co equipo de Washington o 9 de xullo nese mesmo ano de 2,4 mill\u00f3ns de d\u00f3lares estadounidenses por dous anos. O 9 de xaneiro de 2010, os Wizards multaron a McGee con 10.000 d\u00f3lares estadounidenses por participar nas toler\u00edas de Gilbert Arenas antes dun partido o 5 de xaneiro de 2012 contra os Philadelphia 76ers; sucedeu no vestiario dos Wizards, cando Arenas xogaba a apuntar cos dedos aos seus compa\u00f1eiros coma se estes foran armas. Os implicados foron fotografados sorrindo e rindo xunto con Arenas.\nO 6 de xaneiro de 2011, McGee foi seleccionado para participar no concurso de mates ou \"Slam Dunk Contest\", sendo o primeiro Wizard en participar no concurso. Quedou en segundo lugar, por debaixo de Blake Griffin. JaVale foi o primeiro xogador en conseguir aparecer no Libro Guinness dos R\u00e9cords grazas ao mate que fixo con tres bal\u00f3ns nunha mesma canastra. O terceiro bal\u00f3n foi pasado polo seu excompa\u00f1eiro de equipo John Wall. \nO 15 de marzo de 2012, McGee foi traspasado xunto a Ronny Turiaf \u00f3s Denver Nuggets nun acordo que mandou a Nen\u00ea \u00f3s Wizards. \nO 19 de febreiro de 2015, McGee foi traspasado xunto \u00f3s dereitos de Chukwudiebere Maduabum e unha elecci\u00f3n da primeira rolda do Draft de 2015 \u00f3s Philadelphia 76ers, a cambio dos dereitos de Cenk Akyol. Tras xogar en seis partidos con Philadelphia, foi cortado o 1 de marzo de 2015.\nO 13 de agosto de 2015, McGee asinou cos Dallas Mavericks. Tras perderse os primeiros 13 partidos da tempada debido a unha lesi\u00f3n, debutou cos Mavs o 22 de novembro de 2015 contra os Oklahoma City Thunder. O 8 de xullo de 2016, McGee foi cortado polos Mavericks.\nO 16 de setembro de 2016, McGee asinou cos Golden State Warriors, cos que conseguiu o seu primeiro campionato da NBA, despois da vitoria por 4-1 nas Finais da NBA contra os Cleveland Cavaliers. O 1 de agosto de 2017, McGee renovou o seu contrato cos Warriors unha tempada m\u00e1is. En xu\u00f1o de 2018, ga\u00f1ou a NBA por segunda vez consecutiva despois de que Golden State ga\u00f1ase por 4-0 \u00f3s Cavaliers. McGee xogou de titular nos tres \u00faltimos partidos das Finais, acadando 8.0 puntos por encontro en toda a serie.\nO 10 de xullo de 2018, McGee asinou cos Los Angeles Lakers. Cos Lakers conseguiu o seu terceiro campionato da NBA na tempada 2019-20, despois da vitoria por 4-2 nas Finais fronte os Miami Heat.\nO 23 de novembro de 2020, McGee foi traspasado \u00f3s Cleveland Cavaliers a cambio de Alfonzo McKinnie e Jordan Bell.\nO 25 de marzo de 2021, McGee foi traspasado \u00f3s Denver Nuggets a cambio de Isaiah Hartenstein e d\u00faas futuras elecci\u00f3ns da segunda rolda do Draft.\nO 16 de agosto de 2021, McGee asinou cos Phoenix Suns.\nO 9 de xullo de 2022, McGee asinou cos Dallas Mavericks."}
{"id": "224470", "revid": "23204", "url": "https://gl.wikipedia.org/wiki?curid=224470", "title": "Marcelo Vieira", "text": "Marcelo Vieira da Silva J\u00fanior, nado en R\u00edo de Xaneiro o 12 de maio de 1988, \u00e9 un futbolista brasileiro que xoga como lateral esquerdo no Fluminense.\nTraxectoria.\nO 14 de novembro de 2006 concretouse a s\u00faa fichaxe polo Real Madrid da Primeira Divisi\u00f3n de Espa\u00f1a. O seu primeiro partido foi contra o Deportivo substitu\u00edndo a Michel Salgado.\nNa s\u00faa primeira tempada en Espa\u00f1a Marcelo non destacou como se esperaba. O t\u00e9cnico Fabio Capello non lle deixaba subir e non puido demostrar o seu f\u00fatbol. Con todo conseguir\u00eda o seu primeiro t\u00edtulo como xogador do Madrid na Liga 2006/07. Na seguinte tempada Bernd Schuster dar\u00edalle m\u00e1is confianza.\nEstilo de xogo.\nDe Marcelo dise que esta dotado dunha grande capacidade t\u00e9cnica, dun tiro feroz, e un bo pase. A\u00ednda que xoga principalmente como lateral esquerdo, tam\u00e9n pode ocupar a posici\u00f3n de centrocampista. Moitas veces \u00e9 comparado co futbolista Roberto Carlos. Marcelo foi nomeado por Roberto Carlos como o seu herdeiro e dixo \"Marcelo pos\u00fae unha capacidade t\u00e9cnica mellor ca mi\u00f1a,\" e de Marcelo tam\u00e9n se di que \u00e9 o mellor xogador do mundo na s\u00faa posici\u00f3n.\nFoi eloxiado por lendas do f\u00fatbol como Paolo Maldini e Diego Armando Maradona, que tam\u00e9n o chamou coma o mellor xogador na s\u00faa posici\u00f3n."}
{"id": "224474", "revid": "25871", "url": "https://gl.wikipedia.org/wiki?curid=224474", "title": "Danza macabra", "text": "Danza Macabra \u00e9 un filme de terror de 1964 dirixido por Antonio Margheriti, usando o seud\u00f3nimo Anthony M. Dawson.\nA historia.\nUn periodista cuestionou a Edgar Allan Poe na autenticidade das s\u00faas historias, o cal o conduc\u00edu a aceptar unha aposta de Lord Blackwood para pasar a noche nun castelo encantado en v\u00e9speras de Todos os Santos. Os fantasmas dos habitantes asasinados aparecenselle ao longo da noite, recreando os momentos que os levaron \u00e1 morte. Resulta que necesitan a s\u00faa sangue para manterse na s\u00faa existencia. Barbara Steele interpreta a un fantasma que intenta axudar ao periodista a escapar.\nPoe.\nSilvano Tranquilli interpreta a Edgar Allan Poe nesta pel\u00edcula, e os cr\u00e9ditos afirman que a pel\u00edcula se basea nun conto de Poe. En realidade non existe tal historia, a pesar de que na primeira escena Poe (Tranquilli) est\u00e1 contando o final da historia de Poe \"Berenice\".\nEn 1971, o director Antonio Margheriti refixo \"Castle of Blood\" para a \"Web of the Spider\". Nesta versi\u00f3n Klaus Kinski interpretou a Poe e a pel\u00edcula pretend\u00eda basearse nun diferente inexistente \"Night of the Living Dead\".\nAcollida da cr\u00edtica.\nAllmovie's criticou a pel\u00edcula favorablemente, cham\u00e1ndoa \"eerie and effective early horror film\"."}
{"id": "224475", "revid": "89787", "url": "https://gl.wikipedia.org/wiki?curid=224475", "title": "Charles Bruzon", "text": "Charles Arthur Bruzon, nado o 10 de xu\u00f1o de 1938 e finado o 16 de abril de 2013, foi un ex-sacerdote e deputado de Xibraltar, membro do Partido Socialista Laborista de Xibraltar (GSLP). Nas elecci\u00f3ns xerais de 2011, foi elixido e nomeado Ministro da Vivenda e da terceira idade.\nTraxectoria.\nPara Bruzon, a pesar de ser o fillo dun conselleiro e ex-membro da Asemblea lexislativa, a vocaci\u00f3n pol\u00edtica veu despois da vocaci\u00f3n relixiosa. Na s\u00faa mocidade, estudou seis anos no Colexio de Teolox\u00eda de Usher (un seminario cat\u00f3lico), en Durham, de onde sa\u00edu despois de ser ordenado sacerdote en 1962.\nBruzon foi enviado a Xibraltar, onde permaneceu durante sete anos como p\u00e1rroco do bispo John Farmer Healy. Con todo, despois de catro anos no cargo, Bruzon comezou a cuestionar a s\u00faa elecci\u00f3n. Non era s\u00f3 unha cuesti\u00f3n de celibato, posto que el di que se apaixonou pola s\u00faa futura esposa m\u00e1is dun ano despois de romper os seus lazos coa Igrexa cat\u00f3lica, pero sentiu que a Igrexa apart\u00e1rase das persoas. De acordo co Bruzon, a pesar de mostrar simpat\u00eda polo dilema persoal do sacerdote, os seus superiores non puideron facer moito para acelerar o proceso de dispensa das funci\u00f3ns sacerdotais pola Santa S\u00e9, que levou dezaoito meses para ser realizado.\nDespois de deixar a vida relixiosa, Bruzon conseguiu un emprego na contabilidade do \"Castle Marketing Group\", onde traballou durante tres anos para o pai de Joe Holliday. Con todo, acabado de casar e premido pola falta de vivendas en Xibraltar, decidiu aceptar un emprego en Hatton Garden, en Londres. El traballou no \"South Africa's Deciduous Fruits Board\" na Strand. Os seus dous fillos naceron durante a s\u00faa estad\u00eda en Inglaterra. En 1987 volveu a Xibraltar, coa s\u00faa familia.\nTraballando nunha tenda de mobles, Bruzon afirma ter entrado en contacto cos problemas do pobo da Rocha, non s\u00f3 no que se refire \u00e1 cuesti\u00f3n da vivenda (ou falta dela), sen\u00f3n tam\u00e9n a dificultade na entrega de mobles, debido ao xeito que moitas das casas locais foran dese\u00f1adas. Pero o seu traballo no activismo pol\u00edtico s\u00f3 comezou a desenvolverse en 1996, cando se xuntou ao Grupo Voz de Xibraltar, e foi ao Parlamento Europeo, en Estrasburgo, en busca dunha soluci\u00f3n para as presi\u00f3ns da Espa\u00f1a contra os residentes de Xibraltar.\nEn 2001, Bruzon uniuse ao GSLP. Nas elecci\u00f3ns xerais de 2003, foi elixido co terceiro n\u00famero m\u00e1is alto de votos da oposici\u00f3n, xunto con outro acabado de chegar, Lucio Randall. Nomeado ministro \u00e1 sombra da Vivenda, Bruzon dixo que estudara coidadosamente todas as promesas feitas polos Socialdem\u00f3cratas de Xibraltar (GSD) dende 1996, acerca dunha soluci\u00f3n para a cuesti\u00f3n cr\u00f3nica da vivenda na Rocha. Na s\u00faa an\u00e1lise, o problema agravouse durante o goberno de Peter Caruana.\nBruzon foi re-elixido para o Parlamento en 2007 e permaneceu como Ministro da Vivenda. En 2011, coa vitoria da alianza GSLP/GLP nas elecci\u00f3ns xerais, foi nomeado Ministro da Vivenda e da Terceira Idade.\nDende 2003, Bruzon \u00e9 membro do Movemento Socialista Cristi\u00e1n. O seu sobri\u00f1o, padre Charles Bruzon, \u00e9 o capel\u00e1n militar a bordo do \"HMS Daring\"."}
{"id": "224482", "revid": "1888", "url": "https://gl.wikipedia.org/wiki?curid=224482", "title": "Dwight David Eisenhower", "text": ""}
{"id": "224483", "revid": "89787", "url": "https://gl.wikipedia.org/wiki?curid=224483", "title": "Expresi\u00f3n x\u00e9nica", "text": "A expresi\u00f3n x\u00e9nica \u00e9 o proceso por medio do cal a informaci\u00f3n dun xene se utiliza para sintetizar un produto x\u00e9nico funcional. Estes produtos son moitas veces prote\u00ednas, pero tam\u00e9n existen xenes que non codifican prote\u00ednas, como os xenes dos ARN ribos\u00f3micos, ARN transferentes ou ARN nucleares pequenos, nos que o produto sintetizado \u00e9 un ARN funcional. O proceso de expresi\u00f3n x\u00e9nica util\u00edzano todas as formas de vida co\u00f1ecidas: eucariotas (tanto os unicelulares coma os pluricelulares), procariotas (bacterias e arqueas), para xerar as macromol\u00e9culas necesarias para a vida.\nPoden modularse varias fases do proceso da expresi\u00f3n x\u00e9nica, como a transcrici\u00f3n, o splicing de ARN, a traduci\u00f3n, e a modificaci\u00f3n postraducional dunha prote\u00edna. A regulaci\u00f3n da expresi\u00f3n x\u00e9nica d\u00e1lle \u00e1 c\u00e9lula o control sobre a s\u00faa estrutura e funci\u00f3ns, e \u00e9 a base para a diferenciaci\u00f3n celular, morfox\u00e9nese e a versatilidade e adaptabilidade dun organismo. A regulaci\u00f3n x\u00e9nica pode tam\u00e9n servir como substrato para o cambio evolutivo, xa que o control do momento, localizaci\u00f3n, e cantidade de expresi\u00f3n dun xene pode ter un profundo efecto nas funci\u00f3ns (acci\u00f3ns) do xene na c\u00e9lula ou nun organismo pluricelular.\nEn xen\u00e9tica, a expresi\u00f3n x\u00e9nica \u00e9 o nivel m\u00e1is fundamental no que o xenotipo orixina o fenotipo. O c\u00f3digo xen\u00e9tico do ADN \u00e9 \"interpretado\" por medio da expresi\u00f3n x\u00e9nica, e as propiedades da expresi\u00f3n dan lugar ao fenotipo do organismo. Os fenotipos a mi\u00fado expr\u00e9sanse pola s\u00edntese de prote\u00ednas que controlan a forma do organismo, ou que act\u00faan como encimas que catalizan v\u00edas metab\u00f3licas espec\u00edficas caracter\u00edsticas de cada organismo.\nMecanismo.\nTranscrici\u00f3n.\nUn xene \u00e9 un tramo de ADN que codifica informaci\u00f3n. O ADN xen\u00f3mico consta de d\u00faas cadeas antiparalelas e complementarias en bases nitroxenadas, cada unha cos seus extremos 5' e 3'. Con respecto a un xene, as d\u00faas cadeas poden denominarse \"cadea molde,\" que serve como molde para a produci\u00f3n do transcrito de ARN, e a \"cadea codificante,\" que incl\u00fae a versi\u00f3n do ADN igual \u00e1 do transcrito de ARN (pero con T en vez de U). A produci\u00f3n de cop\u00ecas de ARN a partir do ADN ch\u00e1mase transcrici\u00f3n xen\u00e9tica, e real\u00edzaa a ARN polimerase, que engade un por un nucle\u00f3tidos de ARN \u00e1 cadea de ARN en crecemento. Este ARN \u00e9 complementario da cadea molde 3' \u2192 5' de ADN, a cal \u00e9 complementaria da cadea codificante 5' \u2192 3' do ADN. Por tanto, a cadea de ARN 5' \u2192 3' resultante \u00e9 id\u00e9ntica \u00e1 cadea codificante coa excepci\u00f3n de que a timina (T) est\u00e1 substitu\u00edda por uracilo (U) no ARN. Unha cadea codificante de ADN coa secuencia \"ATG\" pasar\u00e1 indirectamente a s\u00faa informaci\u00f3n ao ARN ao facerse a transcrici\u00f3n da cadea non codificante (ou molde) como \"AUG\" no ARN.\nA transcrici\u00f3n en procariotas l\u00e9vaa a cabo un s\u00f3 tipo de ARN polimerase, que necesita unha secuencia de ADN chamada caixa de Pribnow e o factor sigma (\u03c3) para empezar a transcrici\u00f3n. Nos eucariotas, a transcrici\u00f3n real\u00edzana tres tipos de ARN polimerases, cada unha das cales necesita unha secuencia especial no ADN chamada promotor e un conxunto de prote\u00ednas de uni\u00f3n ao ADN (factores de transcrici\u00f3n) para iniciar o proceso. A ARN polimerase I \u00e9 a responsable da transcrici\u00f3n dos xenes do ARN ribos\u00f3mico (ARNr). A ARN polimerase II (Pol II) transcribe todos os xenes codificantes de prote\u00ednas e tam\u00e9n alg\u00fans non codificantes (como os dos ARN nucleares pequenos, ARN nucleolares pequenos ou ARN non codificantes longos). A Pol II incl\u00fae un dominio C-terminal (CTD) que \u00e9 rico en residuos de serina. Cando estes residuos son fosforilados, o dominio C-terminal \u00fanese a varios factores proteicos que promoven a maduraci\u00f3n e modificaci\u00f3n do transcrito. A ARN polimerase III transcribe os xenes dos ARNr 5S, os ARN transferentes (ARNt), e alg\u00fans pequenos ARNs non codificantes (como o 7SK). A transcrici\u00f3n remata cando a polimerase encontra unha secuencia chamada terminador.\nProcesamento do ARN.\nA transcrici\u00f3n en procariotas de xenes que codifican prote\u00ednas orixina ARNm que est\u00e1 listo para a s\u00faa traduci\u00f3n a prote\u00ednas, pero a transcrici\u00f3n nos eucariotas d\u00e1 lugar a un transcrito primario de ARN (o ARNm precursor ou pre-ARNm), o cal primeiro sofre unha serie de modificaci\u00f3ns para transformarse no ARNm que ser\u00e1 traducido.\nEstas modificaci\u00f3ns incl\u00faen a modificaci\u00f3n do extremo 5' (proceso chamado \"capping\"), que consiste nun conxunto de reacci\u00f3ns encim\u00e1ticas que engaden 7-metilguanosina (m7G) no extremo 5' do pre-ARNm, o que o protexe da degradaci\u00f3n por exonucleases. Esta \"carapucha\" m7G (ou 5'-\"cap\") \u00fanese despois a un complexo de uni\u00f3n \u00e1 carapucha heterod\u00edmero (CBC20/CBC80), que axuda \u00e1 exportaci\u00f3n do ARNm ao citoplasma e ademais protexe ao ARN de perder a carapucha.\nOutra modificaci\u00f3n afecta ao extremo 3', que \u00e9 clivado e poliadenilado. Ten lugar se est\u00e1 presente no pre-ARNm a secuencia sinal de poliadenilaci\u00f3n (5'- AAUAAA-3'), que se encontra xeralmente entre a secuencia codificadora da prote\u00edna e o terminador do xene. Primeiro cl\u00edvase (c\u00f3rtase) o pre-ARNm e despois eng\u00e1dense unha serie de ~200 bases adeninas (A) para formar a cola poli(A), que protexe o ARN da degradaci\u00f3n. \u00c1 cola poli(A) \u00fanense moitas prote\u00ednas de uni\u00f3n \u00e1 poli(A) (PABP) necesarias para a exportaci\u00f3n do ARNm e a reiniciaci\u00f3n da traduci\u00f3n.\nUnha modificaci\u00f3n moi importante do pre-ARNm eucari\u00f3tico \u00e9 o \"splicing do ARN\". A maior\u00eda dos pre-ARNm eucari\u00f3ticos consisten en segmentos alternantes codificantes e non codificantes chamados ex\u00f3ns e intr\u00f3ns. Durante o proceso de splicing, un complexo ARN-prote\u00edna catal\u00edtico chamado espliceosoma, cataliza d\u00faas reacci\u00f3ns de transesterificaci\u00f3n, as cales eliminan un intr\u00f3n e lib\u00e9rano en forma dunha estrutura con forma de lazo ou bucle chamada \"lariat\", e despois empalman xuntos os ex\u00f3ns veci\u00f1os que limitaban co intr\u00f3n eliminado. En certos casos, alg\u00fans intr\u00f3ns ou ex\u00f3ns poden ser eliminados ou retidos no ARNm maduro. Isto ch\u00e1mase splicing alternativo, e d\u00e1 lugar a unha serie de transcritos diferentes orixinados todos a partir dun s\u00f3 xene. Como estes transcritos poden ser traducidos potencialmente a diferentes prote\u00ednas, o splicing aumenta a complexidade da expresi\u00f3n x\u00e9nica eucari\u00f3tica.\nO procesamento do ARN pode ser unha vantaxe evolutiva feita posible grazas \u00e1 existencia do n\u00facleo nos eucariotas. Nos procariotas a transcrici\u00f3n e traduci\u00f3n ocorren \u00e1 vez mentres que nos eucariotas a membrana nuclear separa os dous procesos dando tempo a que se produza o procesamento do ARN.\nMaduraci\u00f3n do ARN non codificante.\nNa maior\u00eda dos organismos os xenes de ARN non codificante (ARNnc) transcr\u00edbense como precursores que sofren un procesamento ulterior. No caso do ARN ribos\u00f3mico (ARNr), transcr\u00edbense a mi\u00fado como un pre-ARNr que cont\u00e9n un ou m\u00e1is ARNr; o pre-ARNr \u00e9 clivado e modificado (por 2\u2032-O-metilaci\u00f3n e formaci\u00f3n de pseudouridina) en sitios espec\u00edficos por aproximadamente 150 especies de ARN nucleolares pequenos diferentes ou snoRNAs. Os snoRNAs as\u00f3cianse con prote\u00ednas, formando ribonucleoprote\u00ednas (snoRNPs). Dese complexo, a parte formada polo snoRNA \u00fanese por complementariedade de bases co ARN diana e as\u00ed sit\u00faa a modificaci\u00f3n no sitio preciso, e a parte formada pola prote\u00edna realiza a reacci\u00f3n catal\u00edtica. En eucariotas, certa snoRNP, chamada RNase MRP cliva o pre-ARNr de 45S nos ARNr de 28S, 5,8S, e 18S. O ARNr e os factores de procesamento do ARN forman grandes agregados que constit\u00faen o nucl\u00e9olo.\nNo caso do ARN transferente (ARNt), por exemplo, a secuencia 5' \u00e9 eliminada pola RNase P, e o extremo 3' \u00e9 eliminado polo encima tRNase Z e unha nucleotidil transferase engade unha cola 3' CCA (non codificada no ADN molde). No caso do micro ARN (miRNA), estes son primeiro transcritos como pri-miRNA cunha carapucha (\"cap\") e unha cola poli-A e procesados para formar no n\u00facleo celular estruturas de talo-lazo curtas de 70 nucle\u00f3tidos chamadas pre-miRNA polos encimas Drosha e Pasha. Despois da s\u00faa exportaci\u00f3n, son despois procesadas a miRNAs maduros no citoplasma ao interaccionaren coa enconuclease Dicer, a cal tam\u00e9n inicia a formaci\u00f3n do complexo RISC, composto pola prote\u00edna Argonauta.\nOs propios ARN nucleares pequenos e ARN nucleolares pequenos sofren tam\u00e9n unha serie de modificaci\u00f3ns antes de que formen parte de complexos ribonucleoproteicos funcionais. Isto faise no nucleoplasma ou en estruturas especializadas chamadas corpos de Cajal. As s\u00faas bases son metiladas ou pseudouridiniladas por un grupo de ARNs pequenos espec\u00edficos dos corpos de Cajal (scaRNAs), que son estruturalmente similares aos ARN nucleolares pequenos.\nExportaci\u00f3n do ARN.\nNos eucariotas a maior\u00eda dos ARN maduros deben ser exportados ao citoplasma desde o n\u00facleo da c\u00e9lula. A\u00ednda que alg\u00fans ARNs funcionan no n\u00facleo, moitos ARNs son transportados a trav\u00e9s dos poros nucleares ao citosol. Entre os exportados est\u00e1n todos os tipos de ARN que est\u00e1n implicados na s\u00edntese de prote\u00ednas. Nalg\u00fans casos os ARNs son transportados adicionalmente a partes espec\u00edficas do citoplasma, como as sinapses; son remorcados ata al\u00ed por prote\u00ednas motoras que se unen por medio de prote\u00ednas de enlace a secuencias espec\u00edficas (chamadas \"c\u00f3digos cremalleira\" ou \"zipcodes\") do ARN.\nTraduci\u00f3n.\nPara alg\u00fans ARN (o ARN non codificante) o ARN maduro \u00e9 o produto x\u00e9nico final. No caso do ARN mensaxeiro o ARN \u00e9 simplemente un transportador de informaci\u00f3n que codifica para a s\u00edntese dunha ou m\u00e1is prote\u00ednas. O ARNm que leva a secuencia dunha soa prote\u00edna (com\u00fan en eucariotas) \u00e9 monocistr\u00f3nico, e o que leva as secuencias de varias prote\u00ednas (com\u00fan en procariotas) denom\u00ednase policistr\u00f3nico.\nCada ARNm consta de tres partes: rexi\u00f3n non traducida 5' (5'UTR), rexi\u00f3n codificante da prote\u00edna (ou marco de lectura aberto, ORF) e rexi\u00f3n non traducida 3' (3'UTR). A rexi\u00f3n codificante leva a informaci\u00f3n para a s\u00edntese de prote\u00ednas codificada no c\u00f3digo xen\u00e9tico en forma de tripletes de nucle\u00f3tidos. Cada triplete de nucle\u00f3tidos dunha rexi\u00f3n codificante ch\u00e1mase cod\u00f3n e corresponde cun sitio de uni\u00f3n complementario dun triplete anticod\u00f3n situado no ARN transferente. Os ARNs transferentes coa mesma secuencia anticod\u00f3n sempre levan o mesmo amino\u00e1cido. Os amino\u00e1cidos son despois unidos en cadea no ribosoma de acordo coa orde dos tripletes da rexi\u00f3n codificante. O ribosoma axuda ao ARN transferente a unirse ao ARN mensaxeiro, toma o amino\u00e1cido de cada ARN transferente e produce unha prote\u00edna a\u00ednda sen estrutura, que sae del. Cada mol\u00e9cula de ARNm trad\u00facese moitas veces orixinando moitas copias da mesma prote\u00edna, como media unhas 900 nos mam\u00edferos.\nNos procariotas a traduci\u00f3n xeralmente ocorre no momento da transcrici\u00f3n (cotranscricionalmente), xa que normalmente se utiliza un ARNm que a\u00ednda est\u00e1 no proceso de transcrici\u00f3n (mentres non acabou a\u00ednda a transcrici\u00f3n por un dos extremos, xa se est\u00e1 a traducir polo outro extremo). Nos eucariotas a traduci\u00f3n pode ocorrer en varias rexi\u00f3ns da c\u00e9lula dependendo de a onde est\u00e1 destinada a prote\u00edna que se debe traducir. As principais localizaci\u00f3ns son o citoplasma para as prote\u00ednas citopl\u00e1smicas solubles e a membrana do ret\u00edculo endoplasm\u00e1tico para as prote\u00ednas que van ser exportadas da c\u00e9lula ou inseridas na membrana plasm\u00e1tica. As prote\u00ednas que deben expresarse no ret\u00edculo endoplasm\u00e1tico son reco\u00f1ecidas cando a prote\u00edna en proceso de traduci\u00f3n est\u00e1 traducida no ribosoma s\u00f3 en parte. Isto est\u00e1 determinado pola part\u00edcula de reco\u00f1ecemento do sinal, que \u00e9 unha ribonucleoprote\u00edna que se une ao ribosoma e o dirixe ao ret\u00edculo endoplasm\u00e1tico. Esta part\u00edcula reco\u00f1ece unha secuencia sinal na cadea proteica en crecemento. Unha vez o ribosoma (coa prote\u00edna en crecemento) chega ao ret\u00edculo endoplasm\u00e1tico, contin\u00faa al\u00ed ata o final o resto da s\u00edntese proteica.\nPregamento.\nO polip\u00e9ptido pr\u00e9gase nunha estrutura tridimensional caracter\u00edstica e funcional a partir da s\u00faa forma inicial con enrolamento aleatorio.\nCada prote\u00edna orix\u00ednase como un polip\u00e9ptido non pregado cando \u00e9 traducida dunha secuencia de ARNm. Este polip\u00e9ptido carece de calquera estrutura tridimensional desenvolvida, mais os seus amino\u00e1cidos interaccionar\u00e1n uns con outros e producir\u00e1n unha estrutura tridimensional ben definida, que \u00e9 a prote\u00edna pregada, e que se co\u00f1ece como estado nativo. A estrutura tridimensional resultante est\u00e1 determinada pola secuencia de amino\u00e1cidos (dogma de Anfinsen).\nQue unha prote\u00edna te\u00f1a unha correcta estrutura tridimensional \u00e9 esencial para a s\u00faa funci\u00f3n, a\u00ednda que algunhas partes de prote\u00ednas funcionais poden permanecer sen pregar. Os fallos \u00e1 hora de pregarse na forma axeitada producen xeralmente prote\u00ednas inactivas con diferentes propiedades, entre as que se incl\u00faen os pri\u00f3ns t\u00f3xicos. P\u00e9nsase que varias doenzas neurodexenerativas e doutros tipos se producen pola acumulaci\u00f3n de prote\u00ednas incorrectamente pregadas. Moitas alerxias son causadas polo pregamento das prote\u00ednas, e o sistema inmunitario non produce anticorpos para certas estruturas das prote\u00ednas.\nOs encimas denominados chaperonas axudan a que unha prote\u00edna recentemente formada se pregue na estrutura tridimensional necesaria para a s\u00faa funci\u00f3n. De xeito similar, as chaperonas do ARN axudan a que o ARN adopte a s\u00faa forma funcional. A colaboraci\u00f3n no pregamento das prote\u00ednas \u00e9 unha das principais funci\u00f3ns do ret\u00edculo endoplasm\u00e1tico nos eucariotas.\nTransporte de prote\u00ednas.\nMoitas prote\u00ednas non est\u00e1n destinadas a actuar no citosol, sen\u00f3n noutras partes da c\u00e9lula, e util\u00edzase unha ampla variedade de secuencias de sinalizaci\u00f3n para dirixir \u00e1s prote\u00ednas ao seu destino. Nos procariotas este \u00e9 normalmente un proceso simple debido \u00e1 limitada compartimentalizaci\u00f3n das s\u00faas c\u00e9lulas. Por\u00e9n, nos eucariotas hai unha gran variedade de procesos de selecci\u00f3n (xeralmente por medio de secuencias diana e prote\u00ednas receptoras) que aseguran que a prote\u00edna chegue ao org\u00e1nulo correcto.\nNon todas as prote\u00ednas permanecen dentro da c\u00e9lula, xa que moitas son exportadas f\u00f3ra dela, como por exemplo os encimas dixestivos, hormonas e prote\u00ednas da matriz extracelular. Nos eucariotas a v\u00eda exportadora ou secretora est\u00e1 ben desenvolvida, e o mecanismo principal para a exportaci\u00f3n destas prote\u00ednas \u00e9 a translocaci\u00f3n ao ret\u00edculo endoplasm\u00e1tico, seguida do seu transporte desde o aparato de Golgi.\nRegulaci\u00f3n da expresi\u00f3n x\u00e9nica.\nA regulaci\u00f3n da expresi\u00f3n x\u00e9nica \u00e9 o control da cantidade e o momento en que se debe producir o produto funcional dun xene. O control da expresi\u00f3n \u00e9 vital para que a c\u00e9lula poida formar os produtos que necesita nos momentos en que se necesitan, e d\u00e1lle \u00e1 c\u00e9lula flexibilidade para adaptarse a un ambiente variable, a sinais externos, a danos na c\u00e9lula etc. Alg\u00fans exemplos simples nos que \u00e9 importante a expresi\u00f3n x\u00e9nica son:\nA regulaci\u00f3n x\u00e9nica d\u00e1lle \u00e1 c\u00e9lula o control sobre todas as estruturas e funci\u00f3ns, e \u00e9 a base da diferenciaci\u00f3n celular, morfox\u00e9nese e a versatilidade e adaptabilidade dun organismo.\nPoden modularse todos os pasos da expresi\u00f3n xen\u00e9tica, desde a transcrici\u00f3n ADN-ARN ata as modificaci\u00f3ns postraducionais dunha prote\u00edna. A estabilidade do produto x\u00e9nico final, xa sexa ARN ou prote\u00edna, tam\u00e9n contrib\u00fae ao nivel de expresi\u00f3n dun xene, e un produto inestable d\u00e1 lugar a baixos niveis de expresi\u00f3n. En xeral, a expresi\u00f3n x\u00e9nica est\u00e1 regulada por medio de cambios no n\u00famero e tipo de interacci\u00f3ns entre mol\u00e9culas que en conxunto infl\u00faen na transcrici\u00f3n do ADN e na traduci\u00f3n do ARN.\nUtil\u00edzanse numerosos termos para describir os tipos de xenes dependendo de como estean regulados, entre os que est\u00e1n:\nRegulaci\u00f3n transcricional.\nA regulaci\u00f3n da transcrici\u00f3n pode dividirse en tres rutas de influencia principais: xen\u00e9tica (interacci\u00f3n directa dun factor de control cun xene), modulaci\u00f3n (interacci\u00f3n dun factor de control coa maquuinaria de transcrici\u00f3n) e epixen\u00e9tica (cambios na estrutura do ADN que non afectan \u00e1 s\u00faa secuencia e te\u00f1en influencia na transcrici\u00f3n).\nA interacci\u00f3n directa co ADN \u00e9 o m\u00e1is simple deles e o m\u00e9todo m\u00e1is directo polo cal unha prote\u00edna pode cambiar o seu nivel de transcrici\u00f3n. Os xenes a mi\u00fado te\u00f1en varios sitios de uni\u00f3n arredor das rexi\u00f3ns codificantes que te\u00f1en a funci\u00f3n espec\u00edfica de regular a transcrici\u00f3n. Hai moitas clases de sitios de uni\u00f3n ao ADN regulatorios co\u00f1ecidos como amplificadores (\"enhancers\"), illadores (\"insulators\") e silenciadores. Os mecanismos para regular a transcrici\u00f3n son moi variados, e van desde bloquear os sitios de uni\u00f3n chaves no ADN para a ARN polimerase ata actuar como un activador e promover a transcrici\u00f3n axudando \u00e1 uni\u00f3n da ARN polimerase.\nA actividade dos factores de transcrici\u00f3n \u00e9 ademais modulada por sinais intracelulares que causan modificaci\u00f3ns postraducionais como a fosforilaci\u00f3n, acetilaci\u00f3n, ou glicosilaci\u00f3n. Estes cambios infl\u00faen na capacidade dos factores de transcrici\u00f3n de unirse, directa ou indirectamente, ao promotor do ADN, para recrutar a ARN polimerase, ou para favorecer a elongaci\u00f3n dunha mol\u00e9cula de ARN en s\u00edntese.\nA existencia da membrana nuclear nos eucariotas permite tam\u00e9n a regulaci\u00f3n dos factores de transcrici\u00f3n por medio da duraci\u00f3n da s\u00faa presenza no n\u00facleo, a cal \u00e9 regulada por cambios reversibles na s\u00faa estrutura e pola uni\u00f3n doutras prote\u00ednas. Os est\u00edmulos ambientais ou os sinais end\u00f3crinos poden causar modificaci\u00f3ns nas prote\u00ednas regulatorias producindo cascadas de sinais intracelulares, que dan lugar a unha regulaci\u00f3n da expresi\u00f3n x\u00e9nica.\nM\u00e1is recentemente f\u00edxose evidente que existe unha grande influencia sobre a traduci\u00f3n de efectos que non son espec\u00edficos da secuencia do ADN. Estes efectos denom\u00ednanse epixen\u00e9ticos e implican unha estrutura do ADN de maior orde, prote\u00ednas de uni\u00f3n ao ADN non espec\u00edficas de secuencia e modificaci\u00f3ns qu\u00edmicas do ADN. En xeral os efectos epixen\u00e9ticos alteran a accesibilidade do ADN \u00e1s prote\u00ednas e as\u00ed modulan a transcrici\u00f3n.\nA metilaci\u00f3n do ADN \u00e9 un mecanismo epixen\u00e9tico moi estendido que infl\u00fae na expresi\u00f3n x\u00e9nica en bacterias e eucariotas e ten papeis no silenciamento da transcrici\u00f3n herdable e na regulaci\u00f3n da transcrici\u00f3n. Nos eucariotas a estrutura da cromatina, controlada polo c\u00f3digo de histonas, regula o acceso ao ADN con impactos significativos na expresi\u00f3n de xenes nas zonas de eucromatina e heterocromatina.\nRegulaci\u00f3n postranscricional.\nNos eucariotas, nos que se require a exportaci\u00f3n do ARN para que a traduci\u00f3n sexa posible, p\u00e9nsase que a exportaci\u00f3n desde o n\u00facleo do ARN proporciona un control adicional sobre a expresi\u00f3n x\u00e9nica. Todo o transporte cara a dentro e a f\u00f3ra do n\u00facleo faise a trav\u00e9s dos poros nucleares e o transporte est\u00e1 controlado por unha gran variedade de prote\u00ednas importinas e exportinas.\nA expresi\u00f3n dun xene que codifica unha prote\u00edna \u00e9 s\u00f3 posible se o ARN mensaxeiro que que leva a informaci\u00f3n sobrevive o suficiente como para ser traducido. Nunha c\u00e9lula t\u00edpica a mol\u00e9cula de ARN \u00e9 s\u00f3 estable se est\u00e1 especificamente protexida contra a degradaci\u00f3n. A degradaci\u00f3n do ARN ten especial importancia na regulaci\u00f3n da expresi\u00f3n nas c\u00e9lulas eucari\u00f3ticas nas que o ARNm ten que viaxar distancias significativas antes de ser traducido. O ARN eucari\u00f3tico \u00e9 estabilizado por medio de certas modificaci\u00f3ns postranscricionais, que afectan aos seus extremos, que son a colocaci\u00f3n da \"gorra\" ou \"carapucha\" (5' \"cap\") no extremo 5' e a cola poliA no extremo 3'.\nA degradaci\u00f3n deliberada do ARNm util\u00edzase non s\u00f3 como un mecanismo de defensa contra a entrada na c\u00e9lula de ARN alleo (normalmente v\u00edrico), sen\u00f3n tam\u00e9n como unha ruta de \"desestabilizaci\u00f3n\" do ARNm. Se unha mol\u00e9cula de ARNm ten unha secuencia complementaria \u00e1 dun ARN interferente pequeno ent\u00f3n \u00e9 destinado \u00e1 destruci\u00f3n pola v\u00eda da interferencia de ARN.\nRegulaci\u00f3n traducional.\nA regulaci\u00f3n directa da traduci\u00f3n \u00e9 menos frecuente ca o control da transcrici\u00f3n ou da estabilidade do ARNm pero util\u00edzase ocasionalmente. A inhibici\u00f3n da traduci\u00f3n de prote\u00ednas \u00e9 un obxectivo principal para as toxinas e antibi\u00f3ticos para matar a unha c\u00e9lula ao anular o seu control da expresi\u00f3n x\u00e9nica normal. Entre os inhibidores da s\u00edntese de prote\u00ednas est\u00e1n o antibi\u00f3tico neomicina e a toxina ricina.\nDegradaci\u00f3n de prote\u00ednas.\nUnha vez que a s\u00edntese proteica est\u00e1 completa o nivel de expresi\u00f3n desa prote\u00edna pode reducirse pola degradaci\u00f3n da prote\u00edna. Hai v\u00edas de degradaci\u00f3n das prote\u00ednas en todas as c\u00e9lulas procariotas e eucariotas, nas cales o proteasoma \u00e9 un compo\u00f1ente com\u00fan. Unha prote\u00edna non necesaria ou danada \u00e9 a mi\u00fado etiquetada para a s\u00faa degradaci\u00f3n ao engadirlle ubiquitina (ubiquitinilaci\u00f3n).\nMedida.\nA medida da expresi\u00f3n x\u00e9nica \u00e9 unha parte importante de moitas ciencias da vida. A capacidade de cuantificar o nivel ao cal se expresa un determinado xene nunha c\u00e9lula, tecido ou organismo pode dar unha gran cantidade de informaci\u00f3n. Por exemplo, a medici\u00f3n da expresi\u00f3n dun xene pode:\nDe xeito similar, a an\u00e1lise da localizaci\u00f3n da prote\u00edna expresada \u00e9 unha feramenta poderosa e pode realizarse a escala celular ou de organismo. A investigaci\u00f3n da localizaci\u00f3n \u00e9 particularmente importante para o estudo do desenvolvemento en organismos pluricelulares e como un indicador da funci\u00f3n da prote\u00edna nunha c\u00e9lula. Idealmente a medida da expresi\u00f3n faise detectando o produto x\u00e9nico final (para moitos xenes este \u00e9 a prote\u00edna), a\u00ednda que con frecuencia \u00e9 m\u00e1is doado detectar alg\u00fan dos precursores, xeralmente o ARNm, e inferir despois o nivel de expresi\u00f3n x\u00e9nica.\nCuantificaci\u00f3n do ARNm.\nOs niveis do ARNm poden ser medidos cuantitativamente pola t\u00e9cnica northern blot, que indica o tama\u00f1o e informaci\u00f3n da secuencia de mol\u00e9culas de ARNm. Unha mostra de ARN sep\u00e1rase nun xel de agarosa e hibr\u00eddase cunha sonda de ARN marcado radioactivamente, que \u00e9 complementaria da secuencia diana. O ARN marcado radioactivamente det\u00e9ctase despois por unha autorradiograf\u00eda. Como o uso de reactivos radioactivos fai que o procedemento leve moito tempo e sexa potencialmente perigoso, existen m\u00e9todos alternativos de marcaxe e detecci\u00f3n, como o uso de digoxixenina e biotina. As desvantaxes da northern blot son que se requiren grandes cantidades de ARN e que a cuantificaci\u00f3n pode non ser moi precisa, xa que implica a medida da intensidade da banda nunha imaxe dun xel. Por outra parte, a informaci\u00f3n adicional do tama\u00f1o do ARNm que d\u00e1 a northern blot permite a discriminaci\u00f3n entre transcritos de splicing alternativo.\nOutra aproximaci\u00f3n para medir a abundancia dun ARNm \u00e9 a RT-qPCR. Nesta t\u00e9cnica, \u00e1 aplicaci\u00f3n dunha transcrici\u00f3n inversa (RT) s\u00e9guelle unha PCR cuantitativa en tempo real (qPCR). A transcrici\u00f3n inversa xera primeiro un molde de ADN a partir do ARNm; este molde monocatenario ch\u00e1mase ADNc. O molde de ADNc amplif\u00edcase despois na fase cuantitativa da t\u00e9cnica, durante a cal a fluorescencia emitida pola sonda de hibridaci\u00f3n marcada ou colorantes intercalados cambia a medida que o proceso da amplificaci\u00f3n do ADN progresa. Cunha curva est\u00e1ndar elaborada con coidado, a qPCR pode realizar unha medida absoluta do n\u00famero de copias do ARNm orixinal, tipicamente en unidades de copias por nanolitro de tecido homoxenizado ou copias por c\u00e9lula. A qPCR \u00e9 moi sensible (mesmo \u00e9 teoricamente posible a detecci\u00f3n dunha soa mol\u00e9cula de ARNm), pero pode ser cara dependendo do tipo de \"reporter\" usado; as sondas de oligonucle\u00f3tidos marcados con fluorescencia son m\u00e1is caras ca os colorantes fluorescentes intercalados non espec\u00edficos.\nPara realizar un perfil de expresi\u00f3n, ou an\u00e1lises de alto rendemento de moitos xenes nunha mostra, pode realizarse a RT-qPCR para centos de xenes simultaneamente no caso de matrices de baixa densidade. Unha segunda aproximaci\u00f3n son as matrices de hibridaci\u00f3n. Unha soa matriz ou \"chip\" pode conter mostras para determinar o nivel dos transcritos de case todos os xenes co\u00f1ecidos dun xenoma dun ou m\u00e1is organismos. Alternativamente, poden usarse as tecnolox\u00edas baseadas en \"etiquetados\" como a an\u00e1lise en serie da expresi\u00f3n x\u00e9nica (SAGE) e a RNA-Seq, as cales poden proporcionar unha medida relativa da concentraci\u00f3n celular de diferentes ARNm. Unha vantaxe destes m\u00e9todos \u00e9 a \"arquitectura aberta\", que permite a medici\u00f3n exacta de calquera transcrito, sexa de secuencia co\u00f1ecida ou desco\u00f1ecida. As secuenciaci\u00f3ns de nova xeraci\u00f3n (\"Next-generation sequencing\" ou NGS) como a RNA-Seq son outra posible aproximaci\u00f3n, que produce unha enorme cantidade de datos de secuencias que poden ser emparelladas co xenoma de referencia. A\u00ednda que a realizaci\u00f3n dunha NGS leva comparativamente moito m\u00e1is tempo, \u00e9 m\u00e1is cara e require o uso intensico de recursos, permite identificar polimorfismos dun s\u00f3 nucle\u00f3tido, variantes de splicing, e novos xenes, e pode tam\u00e9n utilizarse para obter o perfil de expresi\u00f3n dun organismo do cal se disp\u00f3n de pouca un ningunha informaci\u00f3n de secuencias.\nCuantificaci\u00f3n das prote\u00ednas.\nO nivel de expresi\u00f3n x\u00e9nica dos xenes que codifican prote\u00ednas pode estimarse directamente de varias formas, que te\u00f1en claras analox\u00edas coas t\u00e9cnicas para a cuantificaci\u00f3n do ARNm.\nO m\u00e9todo usado m\u00e1is frecuentemente \u00e9 aplicar a Western blot \u00e1s prote\u00ednas que interesan, o que d\u00e1 informaci\u00f3n do tama\u00f1o da prote\u00edna ademais da s\u00faa identidade. Unha mostra (a mi\u00fado un lisado celular) sep\u00e1rase en xel de poliacrilamida, transf\u00edrese a unha membrana e despois sond\u00e9ase cun anticorpo para a prote\u00edna procurada. O anticorpo pode ser conxugado cun fluor\u00f3foro ou coa peroxidase do ravo picante (\"Armoracia rusticana\") para obter imaxes e cuantificaci\u00f3n. A natureza deste ensaio baseada no xel fai que a cuantificaci\u00f3n sexa menos precisa pero ten a vantaxe de que pode identificar posteriores modificaci\u00f3ns da prote\u00edna, por exemplo prote\u00f3lise ou ubiquitinaci\u00f3n, a partir dos cambios no tama\u00f1o.\nLocalizaci\u00f3n.\nA an\u00e1lise da expresi\u00f3n non est\u00e1 limitado s\u00f3 \u00e1 cuantificaci\u00f3n; tam\u00e9n se pode determinar a localizaci\u00f3n. O ARNm pode detectarse cunha cadea de ARNm complementario coa marcaxe axeitada e as prote\u00ednas poden detectarse por medio de anticorpos marcados. A mostra sondeada \u00f3llase despois con microscopio para identificar onde est\u00e1 a prote\u00edna ou o ARNm.\nAo substitu\u00edr un xene por unha nova versi\u00f3n fusionada coa prote\u00edna fluorescente verde (ou outro marcador similar), a expresi\u00f3n pode ser cuantificada directamente nas c\u00e9lulas vivas. Isto faise obtendo imaxes cun microscopio de fluorescencia. \u00c9 moi dif\u00edcil clonar unha prote\u00edna fusionada coa prote\u00edna fluorescente verde na s\u00faa localizaci\u00f3n nativa no xenoma sen afectar aos niveis de expresi\u00f3n, polo que este m\u00e9todo a mi\u00fado non pode utilizarse para medir a expresi\u00f3n de xenes end\u00f3xenos. Por\u00e9n, \u00e9 amplamente usado para medir a expresi\u00f3n dun xene introducido artificialmente na c\u00e9lula, por exemplo por medio dun vector de expresi\u00f3n. \u00c9 importante salientar que ao fusionar unha prote\u00edna diana cun compo\u00f1ente fluorescente, o comportamento da prote\u00edna, inclu\u00edndo a s\u00faa localizaci\u00f3n celular e nivel de expresi\u00f3n, pode cambiar significativamente.\nO ensaio de inmunoabsorci\u00f3n ligado a encima (ELISA) funciona utilizando antibi\u00f3ticos inmobilizados nunha placa microtituladora para capturar prote\u00ednas de interese de mostras engadidas ao pozo da placa. Utilizando para a detecci\u00f3n un anticorpo conxugado a un encima ou fluor\u00f3foro, a cantidade de prote\u00edna que se une pode medirse con precisi\u00f3n por detecci\u00f3n fluorim\u00e9trica ou colorim\u00e9trica. O proceso de detecci\u00f3n \u00e9 moi similar ao da Western blot, pero ao evitar os pasos nos que se usa o xel, pode atinguirse unha cuantificaci\u00f3n m\u00e1is precisa.\nSistema de expresi\u00f3n.\nUn sistema de expresi\u00f3n \u00e9 un sistema especificamente dese\u00f1ado para a produci\u00f3n dun determinado produto x\u00e9nico. Este \u00e9 normalmente unha prote\u00edna a\u00ednda que pode ser tam\u00e9n ARN, como o ARNt ou un ribozima. Un sistema de expresi\u00f3n consta dun xene, normalmente codificado por ADN, e a maquinaria molecular requirida para a transcrici\u00f3n do ADN a ARNm e a traduci\u00f3n do ARNm a prote\u00edna utilizando os reactivos proporcionados. En sentido amplo isto incl\u00fae a todas as c\u00e9lulas vivas, pero o termo \u00e9 normalmente utilizado para referirse \u00e1 expresi\u00f3n como unha ferramenta de laboratorio. Un sistema de expresi\u00f3n \u00e9, pois, a mi\u00fado artificial dalgunha maneira. Por\u00e9n, os sistemas de expresi\u00f3n bas\u00e9anse en procesos fundamentalmente naturais. Os virus son un excelente exemplo, xa que se replican utilizando a c\u00e9lula h\u00f3spede como un sistema de expresi\u00f3n para as prote\u00ednas do xenoma viral.\nExpresi\u00f3n inducible.\nA doxiciclina tam\u00e9n se usa na activaci\u00f3n transcricional controlada por tetraciclina \"Tet-on\" e \"Tet-off\" para regular a expresi\u00f3n de transxenes en organismos e cultivos celulares.\nNa natureza.\nAdemais destas ferramentas biol\u00f3xicas, na natureza obs\u00e9rvanse certas configuraci\u00f3ns do ADN (xenes, promotores, amplificadores, represores) e a propia maquinaria asociada, que se denominan sistema de expresi\u00f3n. Este termo util\u00edzase normalmente no caso no que un xene ou conxunto de xenes \u00e9 activado ou desactivado en condici\u00f3ns ben definidas. Por exemplo o sistema de expresi\u00f3n que funciona como un interruptor de represor simple do fago lambda e o sistema bacteriano do operador \"lac\". Varios sistemas naturais de expresi\u00f3n son usados directamente ou modificados e usados en sistemas de expresi\u00f3n artificial, como o sistema de expresi\u00f3n Tet-on e Tet-off.\nRedes de xenes.\nOs xenes son considerados \u00e1s veces como os n\u00f3s dunha rede, nos que as entradas (\"inputs\") son as prote\u00ednas (como os factores de transcrici\u00f3n), e as sa\u00eddas (\"outputs\") son o nivel de expresi\u00f3n x\u00e9nica. O propio n\u00f3 realiza unha funci\u00f3n, e a posta en operaci\u00f3n destas funci\u00f3ns foi interpretada como a realizaci\u00f3n dun tipo de procesamento da informaci\u00f3n na c\u00e9lula e determina o comportamento celular.\nAs redes de xenes poden tam\u00e9n constru\u00edrse sen formular un modelo causal expl\u00edcito. Este \u00e9 normalmente o caso no que as redes se constr\u00faen a partir de grandes conxuntos de datos de expresi\u00f3n. A covariaci\u00f3n e correlaci\u00f3n da expresi\u00f3n comp\u00fatase a trav\u00e9s dunha gran mostra de casos e medidas (a mi\u00fado datos de transcriptoma ou proteoma). A fonte da variaci\u00f3n pode ser experimental ou natural (observacional). Hai varios modos de constru\u00edr redes de expresi\u00f3n x\u00e9nica, pero unha aproximaci\u00f3n com\u00fan \u00e9 computar unha matriz de todos os pares de correlaci\u00f3ns da expresi\u00f3n a trav\u00e9s de condici\u00f3ns, puntos de tempo, ou individuos e converter a matriz (despois de establecer un limiar en determinado valor de corte) nunha representaci\u00f3n gr\u00e1fica na cal os nodos representan xenes, transcritos, ou prote\u00ednas e os bordos que conectan estes nodos representan a forza da asociaci\u00f3n (ver ).\nT\u00e9cnicas e ferramentas.\nAs seguintes t\u00e9cnicas experimentais util\u00edzanse para medir a expresi\u00f3n x\u00e9nica e est\u00e1n listadas en orde aproximadamente cronol\u00f3xica, empezando polas tecnolox\u00edas m\u00e1is vellas e m\u00e1is estabilizadas. Est\u00e1n divididas en dous grupos baseados no seu grao de multiplicidade das an\u00e1lises (ensaio m\u00faltiplex)."}
{"id": "224484", "revid": "5312", "url": "https://gl.wikipedia.org/wiki?curid=224484", "title": "Jaime Quiroga Pardo Baz\u00e1n", "text": "Jaime Quiroga Pardo Baz\u00e1n, nado na Coru\u00f1a o 21 de xullo de 1876 e finado en Madrid o 11 de agosto de 1936, foi un nobre, militar, escritor e pol\u00edtico galego.\nTraxectoria.\nFillo primox\u00e9nito de Jos\u00e9 Quiroga P\u00e9rez de Deza e Emilia Pardo Baz\u00e1n. Licenciado en Dereito pola Universidade de Santiago de Compostela. Voluntario na guerra de Melilla (1909), chegou a tenente de Cabaler\u00eda. Conde de Torre de Cela, foi o propietario do Pazo de Meir\u00e1s. En 1932 estivo envolto na Sanjurjada e pasou quince d\u00edas na cadea. Casou con Manuela Esteban Collantes, tiveron un fillo que foi asasinado tras ser conducido a unha checa de Madrid xunto co seu pai."}
{"id": "224485", "revid": "27155", "url": "https://gl.wikipedia.org/wiki?curid=224485", "title": "Expresi\u00f3n xen\u00e9tica", "text": ""}
{"id": "224488", "revid": "89787", "url": "https://gl.wikipedia.org/wiki?curid=224488", "title": "Criminal Minds", "text": "Criminal Minds \u00e9 un serie de televisi\u00f3n estadounidense creada por Jeff Davis. Comezou a s\u00faa emisi\u00f3n o 22 de setembro de 2005 a trav\u00e9s da canle CBS, e foi producida por The Mark Gordon Company, en asociaci\u00f3n con CBS Television Studios e ABC Studios. \"Criminal Minds\" c\u00e9ntrase na Unidade de An\u00e1lise do Comportamento do FBI de Quantico, Virxinia, e segundo o propio argumento da serie, \"Criminal Minds\" difire doutras series no enfoque que fai dos perf\u00eds dos criminais m\u00e1is que do crime en si. A trama principal c\u00e9ntrase no traballo en equipo dun grupo de creadores de perf\u00eds de criminais e nas s\u00faas vidas persoais. On 11 de maio de 2015, a CBS renevou a serie para unha onceava tempada que se estreou o 30 de setembro de 2015.\nContexto.\nCando empezou a emisi\u00f3n da serie en setembro de 2005, as personaxes principais eran os axentes do FBI Jason Gideon, Aaron Hotchner, Elle Greenaway, Derek Morgan, Spencer Reid, Jennifer Jareau (J.J.) e Penelope Garcia. Na primeira temada, Garcia non era parte do repartimento principal, pero converteuse nun personaxe habitual despois de aparecer en varios episodios. No 2006, \u00f3 comezo da segunda temapa, Lola Glaudini anunciou a s\u00faa marcha da serie, xa que non estaba feliz vivindo nos \u00c1nxeles, onde se rodaba a serie, e desexaba regresar \u00f3 seu fogar de Nova York. Paget Brewster substitu\u00eduna no seu papel de Emily Prentiss.\n\u00d3 comezo da terceira tempada, Mandy Patinkin anunciou a s\u00faa marcha da serie, xa que se sent\u00eda perturbado polo contido amosado na serie. Deixou cartas de desculpa \u00f3s seus compa\u00f1eiros explic\u00e1ndolles as s\u00faas raz\u00f3ns e desex\u00e1ndolles sorte a todos. Joe Mantegna substitu\u00eduno interpretando o papel David Rossi, un escritor e axente do FBI que sae do seu retiro. Durante a tempada tres, A.J. Cook quedou embarazada do seu primeiro fillo. O seu embarazo foi incorporado na serie, e o seu fillo real, Mekhai Andersen, tivo un papel menor como fillo de Jennifer, Henry. O baleiro de Cook foi completado por Meta Golding, que interpretou a Jordan Todd, unha axente do FBI que traballa na Unidade Contra o Terrorismo. Na sexta temporada, Jennifer foi forzada a aceptar unha promoci\u00f3n no O Pent\u00e1gono, tendo que deixar a Unidade de An\u00e1lise de Comportamento.\nM\u00e1is tarde nesa tempada, Emily \u00e9 aparentemente asasinada, e malia que ela sobrevive en realidade, non fai acto de presenza no resto da tempada. Foi substitu\u00edda por Rachel Nichols como Ashley Seaver, unha cadete do FBI. A decisi\u00f3n da CBS de rematar o contrato con Cook e Brewster causou numerosas cartas de desgusto por parte dos fans para que o estudio as volvese a incorporar na serie. Como restultado, Cook e Brewster foron contratadas de novo pola CBS e recuperaron os seus papeis de Jennifer Jareau e Emily Prentiss respectivamente, o que motivou que Nichols abandonase a serie. En febreiro de 2012, Brewster anunciou a s\u00faa marcha despois da s\u00e9tima tempada, e foi substitu\u00edda na seguinte tempada por Jeanne Tripplehorn, que interpretou a Alex Blake, unha experta en ling\u00fc\u00edstica. Paget Brewster fixo unha aparici\u00f3n como convidada especial na novena tempada.\nDespois de d\u00faas tempadas, Tripplehorn abandonou a serie e Jennifer Love Hewitt uniuse \u00f3 elenco como Kate Callahan, unha exaxente do FBI que se une \u00f3 BAU. Durante a tempada dez, a personaxe de Mandy Patinkin, Jason Gideon, foi asasinado, acabando con calquera oportunidade de Patinkin de regresar. Despois do remate da d\u00e9cima tempada, Hewitt e Cook anunciaron o seu hiato da serie por mor dos seus embarazos. Hewitt regresar\u00e1 na tempada doce, mentres que Cook regresou despois dos cinco primeiros episodios da tempada once.\nVideoxogo.\nA CBS anunciou en outubro de 2009 que Legacy Interactive desenvolver\u00eda un videoxogo baseado na serie. O xogo precisar\u00eda xogadores para examinar escenas de crime para pistas para axudar a resolver os misterios dos asasinatos. Creouse no 2012 un xogo interactivo, pero non caracterizou ningunha das voces do casting da serie, nin o casting foi involucrado no proxecto.\nO 14 de marzo do 2012, a CBS renovou Mentes Criminais para a oitava tempada, a cal se estreou o 26 de setembro do 2012."}
{"id": "224490", "revid": "89787", "url": "https://gl.wikipedia.org/wiki?curid=224490", "title": "Blessthefall", "text": "Blessthefall (BTF) \u00e9 unha banda norteamericana de post-hardcore e metalcore de Phoenix (Arizona), que actualmente ten asinado un contrato con Fearless Records. Foi fundada no ano 2003 polo guitarrista Mike Frisby, o bater\u00eda Matt Traynor e o baixista Jared Warth. O seu primeiro \u00e1lbum, \"His Last Walk\", co vocalista orixinal Craig Mabbitt, sa\u00edu \u00e1 venda o 10 de abril de 2007. O segundo, \"Witness\", co vocalista actual Beau Bokan, sa\u00edu \u00e1 venda o 6 de outubro de 2009. O terceiro, \"Awakening\", sa\u00edu \u00e1 venda o 4 de outubro de 2011.\nHistoria.\nOrixes e \"His Last Walk\" (2003\u20132007).\nBlessthefall foi crecendo a partir dos ensaios no instituto dos guitarristas Mike Frisby e Miles Bergsma, o bater\u00eda Matt Traynor, o baixista e vocalista Jared Warth, e despois, o vocalista Craig Mabbitt. Despois de que o membro fundador Miles Bergsma deixase de asistir \u00e1 Universidade de m\u00fasica de Berklee en Boston, lanzaron un EP composto por tres canci\u00f3ns a mediados de 2005 e engadiron o guitarrista Eric Lambert para formaren o seu primeiro grupo s\u00f3lido. Despois, o grupo foi de xira con Alesana e Norma Jean polos Estados Unidos e o Canad\u00e1. O seu primeiro \u00e1lbum, \"His Last Walk\", sa\u00edu \u00e1 venda o 10 de abril de 2007. O grupo completou en 2007 o circu\u00edto Warped Tour por todo o pa\u00eds.\nBlessthefall sa\u00edu de xira con Escape the Fate, LoveHateHero, Before Their Eyes, e Dance Gavin Dance na xira Black On Black durante setembro e outubro de 2007, eles tam\u00e9n pertenc\u00edan ao Underground Operations Tour And Loathing Tour 2007, aberto por Protest The Hero e All That Remains, con outros grupos, Threat Signal and the Holly Springs Disaster, e formaron parte da xira From First to Last's fall, comezando o 1 de novembro con A Skylit Drive e Vanna.\nSa\u00edda de Mabbitt e entrada de Bokan (2008\u20132009).\nMentres estaban na s\u00faa primeira xira europea (con Silverstein) a finais de 2007, Craig Mabbitt deixa o grupo no Reino Unido para pasar m\u00e1is tempo coa s\u00faa filla, cuxa infancia sentiu que estaba perdendo. Ata o final da xira, Jared Warth foi o vocalista mentres tocaba o baixo. Cando despois Mabbitt intentou volver a Blessthefall, o resto dos membros preferiron seguir sen el. O 15 de decembro de 2007 Blessthefall posteou un blog no seu MySpace anunciando a despedida de Mabbitt mentres Mabbitt posteou outro no seu MySpace persoal expresando os seus desexos de volver ao grupo. A pesar da partida, Mabbitt e Blessthefall continuaron sendo bos amigos.\nDespois da xira europea, Blessthefall decidiron buscar un baixista temporal para que Jared Warth se puidese concentrar nos vocais. Aiden Louis, vocalista de Dear Whoever, uniuse ao grupo para ser baixista e vocalista. Esta foi a nova formaci\u00f3n para o Taste of Chaos 2008.\nA principios de 2008, Blessthefall lanzou un novo v\u00eddeo coa canci\u00f3n \"Rise Up\" do \u00e1lbum \"His Last Walk\". O v\u00eddeo (dirixido por Travis Kopach) foi o primeiro que non inclu\u00eda a Mabbitt.\nUn d\u00eda Mabbitt recibiu unha chamada do \"manager\" de Blessthefall ped\u00edndolle que volvese ao grupo, pero el non aceptou.\nPouco despois, o 26 de setembro de 2008, o grupo anunciou que Beau Bokan era o novo vocalista principal. Era o membro fundador do grupo Take the Crown, un grupo que lanzou un EP e un \u00e1lbum completo pero que fracasou por falta de xesti\u00f3n.\n\"Witness\" (2009\u20132010).\nEn febreiro de 2009, o grupo anunciou no seu MySpace que comezar\u00edan a gravaci\u00f3n en estudio do seu segundo \u00e1lbum en maio, despois da xira con Silverstein, Norma Jean e Before Their Eyes. O 13 de maio o grupo anunciou que asinaran un contrato con Fearless Records.\nO 3 de xu\u00f1o, o grupo anunciou que xa acabaran oficialmente de gravar o \u00e1lbum e que sair\u00eda \u00e1 venda en Nadal. Ao comezar a s\u00faa xira con August Burns Red e Enter Shikari, anunciaron que o \u00e1lbum se chamar\u00eda \"Witness\". En xullo, Blessthefall subiu ao MySpace un anaco dunha canci\u00f3n titulada \"God Wears Gucci\", lanzada en iTunes o 11 de agosto do 2009. En setembro, o grupo subiu outra canci\u00f3n \u00e1 s\u00faa p\u00e1xina, titulada \"What's Left of Me\". O \u00e1lbum lanzouse o 8 de outubro de 2009.\nEn xu\u00f1o de 2010 Blessthefall foi de xira por Nova Zelandia na compa\u00f1\u00eda de Saosin, e por Australia con Story of the Year e Saosin. Blessthefall tocou en Auckland, Sydney, Melbourne, Brisbane e Adelaide.\nDespois do lanzamento de \"Witness\", o grupo fixo a xira Atticus Fall con Finch, Drop Dead, Gorgeous e Vanna desde o 10 de outubro ata o 19 de novembro. Outros grupos inclu\u00eddos na xira foron Of Mice &amp; Men e Let\u2019s Get It.\nEn outubro de 2009, o grupo anunciou en YouTube que estaba traballando nun v\u00eddeo musical, \"What's Left of Me\", que se lanzou o 14 de decembro en MySpace Metal.\nO 26 de xaneiro de 2010 Greeley Estates lanzou \"No Rain, No Rainbow\", coa participacion dos vocalistas de Blessthefall Beau Bokan e Jared Warth. O \u00e1lbum tam\u00e9n contaba coa participaci\u00f3n de vocalistas de Escape the Fate e Craig Mabbitt.\nA s\u00faa canci\u00f3n \"To Hell and Back,\" do \u00e1lbum \"Witness\", apareceu na banda sonora de \"\" de Ubisoft. O tr\u00e1iler do videoxogo lanzouse o 9 de abril de 2010.\nSacaron un v\u00eddeo musical da canci\u00f3n \"To Hell and Back\" o 21 de xullo de 2010, e estaban traballando no v\u00eddeo \"Hey Baby, Here's That Song You Wanted\", confirmado a trav\u00e9s do seu Twitter. O grupo fixo un concurso para ver quen fac\u00eda o mellor v\u00eddeo fan-made para inclu\u00edlo no v\u00eddeo final.\nO v\u00eddeo musical de \"Hey Baby, Here's That Song You Wanted\" sa\u00edu o 4 de novembro de 2010, e \u00e9 unha curtametraxe dirixida por Chris Marrs Piliero, parodia da comedia de 2009 \"Resac\u00f3n\".\n\"Awakening\" (2011\u20132012).\nO 15 de febreiro de 2011 o grupo anunciou que Mike Frisby deixaba a banda. Elliott Gruenberg, pertencente a Legacy, entra como guitarrista.\nBokan confirmou que Blessthefall non tocar\u00eda no Warped Tour 2011, pero que gravar\u00edan o seu terceiro \u00e1lbum. A gravaci\u00f3n comezou en Orlando, Florida o 17 de maio de 2011. Michael \"Elvis\" Baskette, produtor do seu \u00e1lbum previo, tam\u00e9n producir\u00eda este.\nO t\u00edtulo do \u00e1lbum, \"Awakening\", car\u00e1tula e lista de canci\u00f3ns foron anunciados o 21 de xullo. Sacaron a canci\u00f3n \"Bottomfeeder\" o 4 de agosto e o primeiro sinxelo do \u00e1lbum, \"Promised Ones\", sa\u00edu o 16 de agosto; o segundo, \"40 Days...\", o 15 de setembro.\nBlessthefall xuntouse con Emmure, Alesana, Motionless in White e outros grupos na xira All Stars Tour 2011.\nSacaron o v\u00eddeo musical oficial de \"Promised Ones\" o 11 de novembro de 2011, que comeza coa canci\u00f3n introdutoria do \u00e1lbum titulada \"Awakening\". O v\u00eddeo trata sobre os membros do grupo prepar\u00e1ndose para unha guerra.\nSegundo unha entrevista con Lambert e Bokan, Blessthefall planea entra no estudio en febreiro para gravar un EP con Tim Lambesis de As I Lay Dying. Despois confirmouse por Matt Traynor que non era verdade.\nCuarto \u00e1lbum (2012\u2013actualidade).\nEn 2012 o grupo compuxo o seu cuarto \u00e1lbum.\nO 14 de novembro, a trav\u00e9s dunha entrevista con NME, confirmouse que Beau Bokan ser\u00e1 presentado na canci\u00f3n \"Live Or Life\" no novo \u00e1lbum de Bring Me the Horizon, \"Sempiternal\"."}
{"id": "224493", "revid": "23204", "url": "https://gl.wikipedia.org/wiki?curid=224493", "title": "Gran Premio de B\u00e9lxica de 1960", "text": "O Gran Premio de B\u00e9lxica de 1960 foi unha carreira de F\u00f3rmula Un celebrada o 19 de xu\u00f1o de 1960 no Circu\u00edto de Spa-Francorchamps en Spa, B\u00e9lxica. Foi a quinta carreira do Campionato Mundial de F\u00f3rmula 1 de . \u00c9 lembrado como un dos d\u00edas m\u00e1is nefastos da historia da F\u00f3rmula 1 debido \u00e1 morte de Chris Bristow e Alan Stacey e os graves accidentes de Stirling Moss e Mike Taylor.\nA distancia da carreira alargarase de 24 a 36 voltas. Os resultados po\u00f1en en relevo un trazo infrecuente nas normas sobre a clasificaci\u00f3n dos non clasificados. Baixo as regras actuais, Graham Hill clasificar\u00edase terceiro, xa que completou a volta 35 antes que Gendebien. Hill retirouse despois, nos boxes, pero non se clasificou xa que non empuxou o seu coche ata a li\u00f1a de meta logo de que chegara o ga\u00f1ador (como exix\u00edan as normas da \u00e9poca). De feito, a regra de cruzar a li\u00f1a de meta foi aplicada de xeito diverxente, no Gran Premio de Alema\u00f1a de 1959, Harry Schell clasificouse s\u00e9timo a pesar de completar s\u00f3 49 das 60 voltas da carreira."}
{"id": "224497", "revid": "1888", "url": "https://gl.wikipedia.org/wiki?curid=224497", "title": "Xos\u00e9 Silva Mart\u00ednez", "text": "Xos\u00e9 Silva Mart\u00ednez nado en Santiago de Compostela o 20 de abril de 1894 e finado no exilio venezolano en xu\u00f1o de 1949, foi un dirixente do Partido Comunista. O seu pensamento, a\u00ednda que de ideolox\u00eda claramente comunista, con fortes crenzas na utop\u00eda sovi\u00e9tica, estaba fortemente conectado co galeguismo e a ansia de servir fundamentalmente ao pobo galego.\nTraxectoria.\nNa s\u00faa cidade natal comezou a traballar como canteiro, e chegou a ocupar o posto de Secretario do Gremio de Canteiros de Santiago de Compostela. Realizou o servizo militar en \u00c1frica, onde pasa cinco anos. Esta experiencia infl\u00fae na s\u00faa concepci\u00f3n do mundo; da inxustiza social, a diferenza de clases...\nIniciouse en pol\u00edtica como militante do PSOE, pero axi\u00f1a pasou ao Partido Comunista. Dende moi novo participa na loita e axitaci\u00f3n social, organizando folgas e manifestaci\u00f3ns. En 1919 ocupou o posto de director do semanario \"Lucha Social\".\nO 23 de xullo de 1920 casou con Severina Ara\u00fajo R\u00edos, con quen tivo cinco fillos. Entre 1925 e 1928 foi secretario xeral do Comit\u00e9 Rexional do Partido Comunista de Galiza.\nNas elecci\u00f3ns de 1933 o Partido Comunista presentou 188 candidatos en 40 provincias. S\u00f3 logrou acta Cayetano Bol\u00edvar Escribano por M\u00e1laga. Xos\u00e9 Silva Mart\u00ednez pres\u00e9ntase nas catro provincias galegas sendo o m\u00e1is votado pola provincia da Coru\u00f1a (6733), o segundo m\u00e1is votado na provincia de Lugo (296), e o cuarto m\u00e1is votado por Ourense (1461). Tam\u00e9n se presentou pola provincia de Pontevedra, pero desco\u00f1\u00e9cense os resultados.\nM\u00e1is adiante trasladouse a Madrid, onde continuou a s\u00faa actividade pol\u00edtica. De al\u00ed pasou a establecerse en Barcelona. Foi redactor de \"Mundo Obrero\", e escrib\u00eda o editorial da revista, que editaba con outros camaradas na s\u00faa casa, na clandestinidade.\nGuerra civil.\nPosteriormente volveu a Madrid coa s\u00faa familia, pero, ao ser proposto polo seu partido para deputado por Estremadura, trasladouse por un tempo a esa comunidade, para realizar a campa\u00f1a electoral. Mentres se atopaba al\u00ed, sorprendeuno o estalido da guerra civil. Viuse obrigado a soterrar na leira dun amigo as s\u00faas pertenzas, e volveu a Madrid atravesando os montes, para evitar ser descuberto. Na capital loitou activamente a favor da Rep\u00fablica e contra as forzas fascistas. Enrolouse na milicia, e chegou a comandante.\nCos rumores de que a capital caer\u00eda en poder das tropas de Franco, a familia mudouse a Albacete. Al\u00ed foi nomeado Secretario Xeral do Instituto de Reforma Agraria do Ministerio de Agricultura, no ano 1937. Debido ao seu novo cargo, a familia trasladouse a Valencia, onde se atopaban os ministerios. Encontr\u00e1base temporalmente en Barcelona cando as tropas de Franco tomaron Tarragona, qued\u00e1ndose ent\u00f3n illado, raz\u00f3n pola cal viuse obrigado a fuxir a Francia, para non volver m\u00e1is.\nExilio.\nEn Francia foi internado no campo de concentraci\u00f3n de Barcar\u00e8s. De al\u00ed, env\u00edano \u00e1 Rep\u00fablica Dominicana. Despois trasladouse a Colombia, para instalarse definitivamente en Venezuela. En todos estes pa\u00edses seguiu co seu labor pol\u00edtico, ofrecendo mitins e conferencias.\nA s\u00faa morte, en xu\u00f1o de 1949, debido a unha anxina de peito, foi transmitida por Radio Espa\u00f1a Independente Estaci\u00f3n Pirenaica.\nObra.\nNon se conservan os datos de toda a s\u00faa produci\u00f3n, debido a que a maior parte foi destru\u00edda durante a guerra civil. Do que se conserva, destacan entre outros os folletos:"}
{"id": "224498", "revid": "56817", "url": "https://gl.wikipedia.org/wiki?curid=224498", "title": "Negramaro (\u00e1lbum)", "text": "Negramaro foi o primeiro \u00e1lbum autoproducido polo grupo italiano Negramaro, sacado ao mercado no ano 2003.\nEste disco, no que participan os integrantes da banda Giuliano Sangiorgi (voz e guitarra), Emanuele Spedicato \"Lele\" (guitarra el\u00e9ctrica), Ermanno Carl\u00e0 (baixo), Danilo Tasco (bater\u00eda), Andrea Mariano \"Andro\" (teclados e sintetizadores), e Andrea De Rocco \"Pupillo\"(sampler).\nEst\u00e1 composto por doce canci\u00f3ns:\nEst\u00e1s canci\u00f3ns aparecer\u00e1n tam\u00e9n no seu seguinte disco, 000577, publicado no ano 2004 e que cont\u00e9n como novidade a canci\u00f3n \"Scusa se non piango\"."}
{"id": "224500", "revid": "25871", "url": "https://gl.wikipedia.org/wiki?curid=224500", "title": "Your Decision", "text": "\"Your Decision\" \u00e9 unha canci\u00f3n da banda estadounidense de metal alternativo Alice in Chains, editada como terceiro sinxelo do seu cuarto \u00e1lbum de estudio \"Black Gives Way to Blue\" o d\u00eda 16 de novembro do 2009 no Reino UNido, e o 1 de decembro nos Estados Unidos. O tema acadou o n\u00famero 1 das listas da \"Billboard\" Rock Songs\" e \"Hot Mainstream Rock Tracks\", e o n\u00famero 4 da \"Alternative Songs\". Este feito fixo de Alice in Chains o primeiro artista en ter d\u00faas canci\u00f3ns na cima das listas estadounidenses \"Rock Songs\".\nO v\u00eddeo musical da canci\u00f3n foi dirixido por Stephen Schuster e estivo dispo\u00f1ible en iTunes o 1 de decembro do 2009. \u00c9 unha homenaxe \u00e1s pel\u00edculas de Stanley Kubrick, como \"The Shining\" e \"Eyes Wide Shut\". No v\u00eddeo aparece a modelo californiana Sarah Stage.\nO tema foi usado nun cap\u00edtulo da serie \"\", e o 12 de xaneiro do ano 2010 foi publicado como contido descargable para o videoxogo \"Rock Band\"."}
{"id": "224501", "revid": "56817", "url": "https://gl.wikipedia.org/wiki?curid=224501", "title": "Check My Brain", "text": "\"Check My Brain\" \u00e9 unha canci\u00f3n da banda estadounidense de metal alternativo Alice in Chains, editada como primeiro sinxelo do seu cuarto \u00e1lbum de estudio \"Black Gives Way to Blue\" o 14 de agosto do 2009. O sinxelo chegou \u00e1 cima das listas da \"Billboard\" \"Hot Mainstream Rock Tracks\" e \"Rock Songs\" no mes de setembro dese ano. Era a primeira vez que unha canci\u00f3n de Alice in Chains chegaba ao primeiro posto da \"Hot Mainstream Rock Tracks\" dende que en 1994 o fixera \"No Excuses\". \"Check My Brain\" recibiu unha nomeaci\u00f3n ao premio Grammy pola Mellor interpretaci\u00f3n de hard rock."}
{"id": "224503", "revid": "56817", "url": "https://gl.wikipedia.org/wiki?curid=224503", "title": "A Looking in View", "text": "\"A Looking in View\" \u00e9 unha canci\u00f3n da banda estadounidense de metal alternativo Alice in Chains, editada como primeiro sinxelo do seu cuarto \u00e1lbum de estudio \"Black Gives Way to Blue\" o 30 de xu\u00f1o do 2009. Tr\u00e1tase do primeiro sinxelo lanzado polo grupo dende a d\u00e9cada anterior, e \u00e9 a primeira edici\u00f3n co vocalista William DuVall, que substitu\u00edu ao cantante orixinal Layne Staley. Ata a data, esta \u00e9 a canci\u00f3n m\u00e1is longa de Alice in Chains en ser publicada como sinxelo."}
{"id": "224504", "revid": "98629", "url": "https://gl.wikipedia.org/wiki?curid=224504", "title": "Museo Xudeu de Praga", "text": "O Museo Xudeu de Praga (en ) \u00e9 un museo de arte xudeu da cidade de Praga (Rep\u00fablica Checa). No museo exp\u00f3\u00f1ense tanto pezas de valor art\u00edstico como outras que ilustran a vida e a historia dos xudeus en Bohemia e Moravia. A colecci\u00f3n do museo est\u00e1 repartida polas distintas sinagogas do Josefov e \u00e9 posiblemente, a colecci\u00f3n de arte xudeu m\u00e1is extensa do mundo.\nHistoria.\nO Museo Xudeu de Praga foi fundado en 1906 polos historiadores Dr. Hugo Lieben e Dr. Augustin Stein, quen posteriormente se converteu no l\u00edder da comunidade xud\u00eda de Praga. O obxectivo era preservar os artefactos das sinagogas de Praga demolidas durante renovaci\u00f3n urbana do antigo barrio xudeu a principios do s\u00e9culo XX. O museo foi pechado o 15 de marzo de 1939 coa ocupaci\u00f3n nazi de Bohemia e Moravia. En 1942 o r\u00e9xime nazi creou o \"Museo Central Xudeu\" co obxectivo de mostrar o patrimonio do pobo exterminado cunha colecci\u00f3n con obxectos de arte cerimonial xud\u00eda de gran valor. A s\u00faa fundaci\u00f3n foi proposta polo Dr. Stein, que xunto con outros membros especializados do persoal tratou de salvar os obxectos que estaban a ser confiscados polos nazis. Logo de moitas negociaci\u00f3ns, o r\u00e9xime nazi aceptou a proposta de creaci\u00f3n do museo, mais guiados por motivos distintos aos dos fundadores do mesmo. Os artefactos foron enviados ao museo procedentes de t\u00f3dalas comunidades xud\u00edas e sinagogas de Bohemia e Moravia.\nLogo da segunda guerra mundial, o museo abriu novamente baixo a administraci\u00f3n do \"Consello de Comunidades Xud\u00edas de Checoslovaquia\", pasando o 4 de agosto de 1950 a transferir a s\u00faa administraci\u00f3n ao goberno comunista de Checoslovaquia, restrinx\u00edndose as s\u00faas actividades de conservaci\u00f3n, exhibici\u00f3n e educaci\u00f3n.\nA ca\u00edda do r\u00e9xime comunista en 1989 favoreceu un cambio no status do museo. O 1 de outubro de 1994 os edificios e as colecci\u00f3ns pasaron a ser administrado pola comunidade xud\u00eda local e \u00e1 Federaci\u00f3n de Comunidades Xud\u00edas da Rep\u00fablica Checa respect\u00edvamente.\nOs edificios que albergan o museo no Josefov sufriron danos significativos durante as inundaci\u00f3ns europeas de 2002.\nEdificios.\nO museo administra cinco sinagogas, as de Maisel, Pinkas, Klaus, a Sinagoga Espa\u00f1ola, e a Sinagoga Vella-Nova. As\u00ed mesmo, o museo administra o cemiterio xudeu de Praga e os arquivos da comunidade, situados na sinagoga de Sm\u00edchov (distrito de Praga)."}
{"id": "224505", "revid": "1576", "url": "https://gl.wikipedia.org/wiki?curid=224505", "title": "Fear the Voices", "text": "\"Fear the Voices\" \u00e9 unha canci\u00f3n da banda estadounidense de metal alternativo Alice in Chains. Foi o derradeiro sinxelo do grupo co vocalista Layne Staley, e o \u00fanico coescrito co baixista Mike Starr. O tema foi inclu\u00eddo no \u00e1lbum recompilatorio \"Music Bank\"."}
{"id": "224506", "revid": "89787", "url": "https://gl.wikipedia.org/wiki?curid=224506", "title": "Get Born Again", "text": "\"Get Born Again\" \u00e9 unha canci\u00f3n da banda estadounidense de metal alternativo Alice in Chains. E unha das d\u00faas \u00faltimas canci\u00f3ns gravadas polo vocalista Layne Staley (a outra foi \"Dead\"), antes da s\u00faa morte no ano 2002. Foi editada como sinxelo o 1 de xu\u00f1o de 1999, e incl\u00fase nos \u00e1lbums recompilatorios \"\" (1999), \"Music Bank\" (1999) e \"The Essential Alice in Chains\" (2006)."}
{"id": "224507", "revid": "22570", "url": "https://gl.wikipedia.org/wiki?curid=224507", "title": "Again", "text": "\"Again\" \u00e9 unha canci\u00f3n da banda estadounidense de metal alternativo Alice in Chains, editada como sinxelo do seu \u00e1lbum \"Alice in Chains\" no ano 1996. O tema foi inclu\u00eddo nos \u00e1lbums recompilatorios \"\" (1999), \"Greatest Hits\" (2001) e \"The Essential Alice in Chains\" (2006). Unha versi\u00f3n remesturada aparece no box set \"Music Bank\" (1999)."}
{"id": "224508", "revid": "56817", "url": "https://gl.wikipedia.org/wiki?curid=224508", "title": "Over Now", "text": "\"Over Now\" \u00e9 unha canci\u00f3n da banda estadounidense de metal alternativo Alice in Chains inclu\u00edda no seu \u00e1lbum \"Alice in Chains\". Foi editada como sinxelo do seu \u00e1lbum \"Umplugged\" no ano 1996. A cara-b do sinxelo \u00e9 a versi\u00f3n do tema gravada no estudio."}
{"id": "224512", "revid": "1131", "url": "https://gl.wikipedia.org/wiki?curid=224512", "title": "Jesul\u00edn de Ubrique", "text": "Jes\u00fas Janeiro Baz\u00e1n, co\u00f1ecido como Jesul\u00edn de Ubrique, nado o 9 de xaneiro de 1974 en Ubrique (C\u00e1diz), \u00e9 un toureiro espa\u00f1ol.\nTraxectoria.\nFillo de Humberto Janeiro L\u00f3pez (1 de novembro de 1943) e Mar\u00eda del Carmen Baz\u00e1n Dom\u00ednguez (24 de decembro de 1944). Ten tres irm\u00e1ns: o piloto Humberto Janeiro Baz\u00e1n (1972), a ex-modelo Carmen Janeiro Baz\u00e1n (10 de marzo de 1976) e o tam\u00e9n toureiro V\u00edctor Manuel Janeiro Baz\u00e1n (5 de abril de 1979).\nEstivo na Escola Taurina de C\u00e1diz. Vestiu por primeira vez o traxe de luces en El Bosque, o 22 de agosto de 1987. Debutou con cabalos en Ronda o 30 de abril de 1989, co touro \u00abAmbiciones\u00bb de Manolo Gonz\u00e1lez acompa\u00f1ado de Julio Aparicio e Finito de C\u00f3rdoba, cortando d\u00faas orellas. En 1989 conseguiu o soado \"Zapato de Ouro\" nas novilladas con picadores de Arnedo (A Rioxa).\nRecibiu a alternativa na cidade francesa de N\u00eemes o 21 de setembro de 1990, con Jos\u00e9 Mari Manzanares como padri\u00f1o, en presenza de Emilio Mu\u00f1oz, co touro: \u00abCorrecostas\u00bb de Gonz\u00e1lez S\u00e1nchez-Dalp. Esa tarde cortou unha orella e vest\u00eda de branco e ouro.\nA confirmaci\u00f3n foi o 25 de maio de 1992, onde o padri\u00f1o foi Jos\u00e9 Ortega Cano e a testemu\u00f1a Julio C\u00e9sar Rinc\u00f3n, co touro: \u00abMalahierba\u00bb do Marqu\u00e9s de Docmecq, sendo aplaudido. Cun estilo inspirado en Paco Ojeda, pero m\u00e1is vertical, foi nos seus tempos de novillero e os seus primeiros tempos de matador un toureiro fr\u00edo e con oficio. \u00c9 un toureiro con moita t\u00e9cnica e amorne.\nA s\u00faa consagraci\u00f3n foi en 1994, encabezando a escala con 153 corridas toureadas e cortando 339 orellas. Protagonizou un esc\u00e1ndalo por invitar a tourear ao seu apoderado, Manolo Morilla, o que lle ocasionou unha severa multa. O ano seguinte (1995) bateu a s\u00faa marca encabezando de novo a escala con 161 corridas e 279 orellas cortadas. En opini\u00f3n dos expertos, esta saturaci\u00f3n de corridas prexudicoulle claramente no seu estilo (a\u00ednda que lle fixo inmensamente rico), derivando o seu toureo nun estilo fr\u00edo e despegado.\nEn 1996 toureou en Espa\u00f1a 121 corridas; en 1997 toureou 87; en 1998 toureou 79; en 1999 toureou 11 corridas e retirouse o 22 de abril, reaparecendo en 2001 que toureou en Espa\u00f1a 73 corridas sendo o 4\u00ba da escala; en 2003 toureou 77 (5\u00ba); en 2004 toureou 55; en 2005 toureou 62; en 2006 toureou 57 e en 2007 toureou 77 (6\u00ba).\nEn paralelo \u00e1 s\u00faa popularidade como matador de touros, Jesul\u00edn comeza a conceder entrevistas m\u00e1is persoais para as revistas do coraz\u00f3n, convert\u00e9ndose no toureiro m\u00e1is famoso da prensa rosa. En 1994 ofreceu unha corrida gratu\u00edta s\u00f3 para mulleres en Aranjuez (Madrid). Desde ent\u00f3n a Jesul\u00edn co\u00f1\u00e9ceselle tam\u00e9n co alcume de \u00abo toureiro das mulleres\u00bb. Nesta \u00e9poca introduciuse no mundo da canci\u00f3n, gravando un disco que inclu\u00eda a co\u00f1ecida canci\u00f3n \"\"Toda\" e versi\u00f3ns de canci\u00f3ns doutros artistas como \"Locos por Amor\"\", de Francesc Picas (ex-membro de Loco M\u00eda) , ou \"H\u00e1blame del mar, marinero\", de Marisol.\nEn 1999, toureou s\u00f3 11 corridas e, con s\u00f3 25 anos, decidiu retirarse temporalmente por falta de motivaci\u00f3n. Na tempada de 2001 reapareceu na praza de Olivenza (Badaxoz), con intenci\u00f3n de tourear menos, recuperando as boas sensaci\u00f3ns da s\u00faa \u00e9poca de novillero.\nEn 2001 tivo un accidente moi grave de coche.\nEn xaneiro de 2003 o Concello de Ubrique nomeouno fillo predilecto por levar o nome do seu pobo natal por toda a xeograf\u00eda taurina de Europa e Am\u00e9rica.\nLogo dun retiro voluntario de case dous anos, regresou o 8 de marzo de 2010, na primeira corrida da Feira da Magdalena de Castell\u00f3 de la Plana.\nVida persoal.\nCon Bel\u00e9n Esteban ten unha filla chamada Andrea (1999). Con Mar\u00eda Jos\u00e9 Campanario ten dous: Julia (2003) e Jes\u00fas Alejandro (2007). Con esta \u00faltima casou en 2002 e residen na leira de trescentas hect\u00e1reas Ambiciones (C\u00e1diz)."}
{"id": "224514", "revid": "56817", "url": "https://gl.wikipedia.org/wiki?curid=224514", "title": "Toureiro", "text": "O toureiro ou lidador \u00e9 a persoa que ten maior protagonismo nos espect\u00e1culos de corridas de touros. A s\u00faa tarefa \u00e9 conducir repetidamente as arremetidas do touro de forma que resulte esteticamente vistosa, medilo na sorte de capote, dirixilo \u00e1 pica, colocarlle as banderillas, amornalo na sorte de muleta e finalmente causarlle morte mediante a utilizaci\u00f3n dunha espada chamada estoque de morte. Antigamente, ao toureiro cham\u00e1baselle \"toureador\" e refer\u00edase a todo aquel que, a p\u00e9 ou dacabalo, entraba \u00e1 praza a lidar con touros."}
{"id": "224515", "revid": "1888", "url": "https://gl.wikipedia.org/wiki?curid=224515", "title": "Jos\u00e9 Silva Mart\u00ednez", "text": ""}
{"id": "224516", "revid": "89787", "url": "https://gl.wikipedia.org/wiki?curid=224516", "title": "Carleton Scott", "text": "Carleton Goolsby Scott, nado o 9 de outubro de 1988 en Homestead, Florida, \u00e9 un xogador americano de baloncesto profesional que actualmente \u00e9 axente libre."}
{"id": "224517", "revid": "23204", "url": "https://gl.wikipedia.org/wiki?curid=224517", "title": "Xoel Y\u00e1\u00f1ez", "text": "Xoel Y\u00e1\u00f1ez Fern\u00e1ndez, nado en Ourense o 22 de novembro de 1987, \u00e9 un actor e m\u00fasico galego.\nTraxectoria.\nComezou no teatro con Loly Buj\u00e1n en Ourense mentres estudaba o bacharelato. Posteriormente, en Madrid, estudou Arte Dram\u00e1tica no Laboratorio de Teatro William Layton e Comunicaci\u00f3n Audiovisual na Universidade Rei Xo\u00e1n Carlos. Dende ent\u00f3n comezou a participar en diferentes montaxes teatrais, series de televisi\u00f3n e pel\u00edculas."}
{"id": "224520", "revid": "88215", "url": "https://gl.wikipedia.org/wiki?curid=224520", "title": "Ivano Bali\u0107", "text": "Ivano Bali\u0107, nado en Split o 1 de abril de 1979, \u00e9 un xogador croata de balonm\u00e1n. Conseguiu ser campi\u00f3n mundial e ol\u00edmpico e resultou nomeado seis veces xogador m\u00e1is valorado nas mellores competici\u00f3ns internacionais.\nTraxectoria.\nAntes de practicar balonm\u00e1n, Balic xogaba ao baloncesto no KK Split. Coa selecci\u00f3n croata de balonm\u00e1n ga\u00f1ou o Campionato do Mundo en Portugal 2003. Nos Xogos Ol\u00edmpicos de Atenas 2004 ga\u00f1ou a medalla de ouro. Despois de xogart para RK Metkovic foi para o San Antonio Portland. No Campionato europeo 2006 en Su\u00edza foi declarado MPV do torneo. Incluso a\u00ednda que Croacia quedara no 5o lugar. No Campionato Mundial de Balonmano en Alema\u00f1a,tam\u00e9n foi declarado MVP do torneo. En 2006 foi elixido por segunda vez como IHF Xogador do ano, por diante de Florian Kehrmann e Olafur Stefansson."}
{"id": "224521", "revid": "89787", "url": "https://gl.wikipedia.org/wiki?curid=224521", "title": "Copa do Rei de Rugby 2012-2013", "text": "A tempada 2012-2013 da Copa do Rei de Rugby foi a 80\u00aa edici\u00f3n da competici\u00f3n oficial m\u00e1is antiga do rugby espa\u00f1ol. Organizada pola Federaci\u00f3n Espa\u00f1ola de Rugby, enfrontou \u00f3s 12 equipos da Divisi\u00f3n de Honra de Rugby, divididos en 4 grupos de 3, pasando directamente o primeiro clasificado de cada grupo \u00e1s semifinais, que se disputaron segundo o formato de eliminatoria a dobre encontro, ida e volta. A final tivo lugar no Estadio de El Sardinero de Santander o 5 de maio de 2013, e nela acadou o seu segundo t\u00edtulo de campi\u00f3n consecutivo o AMPO Ordizia, que derrotou por 27 a 17 \u00f3 VRAC Quesos Entrepinares."}
{"id": "224522", "revid": "19415", "url": "https://gl.wikipedia.org/wiki?curid=224522", "title": "Tempada 2004-2005 da OK Liga", "text": "A 36\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o 1 de setembro de 2004 e finalizou o 11 de xu\u00f1o de 2005 do \u00faltimo partido da final. O campi\u00f3n desta edici\u00f3n foi o Barcelona Sorli Discau, que ga\u00f1ou o seu 18\u00ba t\u00edtulo de liga (8\u00ba de xeito consecutivo).\nDos 16 equipos que tomaron parte nesta edici\u00f3n da m\u00e1xima categor\u00eda do h\u00f3ckey a pat\u00edns espa\u00f1ol, 12 eran catal\u00e1ns, 2 galegos, 1 canario e 1 valenciano.\nO equipo m\u00e1is goleador foi o Barcelona Sorli Discau con 162 goles, mentres que os menos goleadores foron o Viva Habitat Blanes e o Cysugal Vigo Stik, \u00e1mbolos dous con 61 goles. Os equipos menos goleados foron o Barcelona Sorli Discau e o Alnimar Reus Deportiu con 55 tantos en contra, mentres que o Aiscondel Vila-Seca con 125 goles en contra foi o m\u00e1is goleado.\nAo finalizar a tempada, os tres equipos descendidos foron o Cysugal Vigo Stik, o Aiscondel Vila-Seca e o C.E. Lleida Llista Blava."}
{"id": "224524", "revid": "98629", "url": "https://gl.wikipedia.org/wiki?curid=224524", "title": "Pedro Focas", "text": "Pedro Focas (en grego: \u03a0\u03ad\u03c4\u03c1\u03bf\u03c2 \u03a6\u03c9\u03ba\u1fb6\u03c2), nado sobre o ano 940 e finado no 977, foi un xeneral eunuco bizantino. Inicialmente foi un escravo da poderosa familia capadocia Focas, foi ascendido a alto cargo militar (\"stratopedarchos\" do Leste) e \u00f3 rango de \"patrikios\" polo Emperador Nic\u00e9foro II Focas.\nTraxectoria.\nSegundo Xurxo Cedreno, \u00f3 comezo era s\u00f3 un escravo e membro do s\u00e9quito persoal de Nic\u00e9foro II Focas. Pedro demostrou ser un gran guerreiro e as s\u00faas habilidades como xeneral son uniformemente louvadas nas versi\u00f3ns contempor\u00e1neas. O historiador Le\u00f3n o Di\u00e1cono escribe del que e fai constar que pelexou nun s\u00f3 combate co l\u00edder dunha gran tropa de escitas (Rus' ou maxiares) en Tracia. No 967, seguindo a despedida de Xo\u00e1n Tzimisces como alto comandante das forzas do leste do Imperio Bizantino, Nic\u00e9foro designou a Pedro o novo posto de \"stratopedarchos\" e deulle todo o poder do ex\u00e9rcito do leste.\nEste novo posto expl\u00edcase probablemente polo feito de que sendo un eunuco Pedro non pod\u00eda ocupar o cargo tradicional de \"Dom\u00e9stico das Escolas\", os cales designaban os comandantes en xefe bizantinos. Neste posto participou na invasi\u00f3n de 968 en Siria por Nic\u00e9foro e o posterior longo asedio en Antioqu\u00eda, que culminou coa ca\u00edda da cidade a finais do outono de 969."}
{"id": "224526", "revid": "98629", "url": "https://gl.wikipedia.org/wiki?curid=224526", "title": "Fantasia (filme)", "text": "Fantasia \u00e9 un filme estadounidense de animaci\u00f3n de 1940, producido por Walt Disney e lanzado por Walt Disney Productions. Coa direcci\u00f3n da historia de Joe Grant e Dick Huemer, e a supervisi\u00f3n de produci\u00f3n de Ben Sharpsteen, \u00e9 o terceiro filme dos cl\u00e1sicos de Disney. Consta de oito segmentos animados acompa\u00f1ados de pezas de m\u00fasica cl\u00e1sica dirixidas por Leopold Stokowski; sete delas foron interpretadas pola Orquestra de Philadelphia. O cr\u00edtico e compositor Deems Taylor act\u00faa como mestre de cerimonias, e \u00e9 o encargado de introducir cada segmento con escenas de acci\u00f3n real entre as de animaci\u00f3n.\nSinopse.\nTodo un cl\u00e1sico de Disney, unha colecci\u00f3n de interpretaci\u00f3ns animadas de grandes obras de m\u00fasica cl\u00e1sica. No \"Aprendiz de meigo\" (P. Dukas), Mickey Mouse, disc\u00edpulo dun meigo, m\u00e9tese nun gran problema debido a que os seus co\u00f1ecementos de maxia son a\u00ednda limitados. \"A Consagraci\u00f3n da primavera\" (Stravinsky) conta a historia da evoluci\u00f3n, dende os seres unicelulares ata a extinci\u00f3n dos dinosauros. \"A Danza das Horas\" (Ponchielli) \u00e9 un fragmento dun ballet c\u00f3mico interpretado por elefantes, hipop\u00f3tamos, crocodilos e avestruces. \"Unha noite na Monta\u00f1a Pelada\" de Mussorgsky e o \"Ave Maria\" de Schubert describen o enfrontamento entre a escuridade e a luz.\nCr\u00e9ditos.\nBanda sonora dirixida por Leopold Stokowski. Interpretadas pola Orquestra de Philadelphia, ag\u00e1s cando est\u00e1 indicado."}
{"id": "224530", "revid": "89787", "url": "https://gl.wikipedia.org/wiki?curid=224530", "title": "Zemlyachestvo", "text": "A finais do s\u00e9culo XIX ruso, un zemlyachestvo era unha sociedade de homes que viven lonxe das s\u00faas rexi\u00f3ns de orixe. Atopado entre estudantes, comerciantes ambulantes e traballadores migrantes, no zemlyachestvo unianse os que ti\u00f1en unha orixe xeogr\u00e1fica com\u00fan cando estaban lonxe de casa.\nO co\u00f1ecido revolucionario ruso Vladimir Lenin uniuse \u00e1 zemlyachestvo pola s\u00faa rexi\u00f3n de orixe, Simbirsk, cando estudaba na Universidade de Kaz\u00e1n."}
{"id": "224531", "revid": "98629", "url": "https://gl.wikipedia.org/wiki?curid=224531", "title": "Taken (filme)", "text": "Taken \u00e9 un filme franc\u00e9s dirixido por Pierre Morel que se estreou no 2008. Producido por Luc Besson, est\u00e1 protagonizado por Liam Neeson, Maggie Grace e Famke Janssen.\nSinopse.\nBryan Mills (Liam Neeson), un axente especial retirado, debe volver \u00e1 acci\u00f3n para liberar \u00e1 s\u00faa filla Kim (Maggie Grace), que foi raptada en Par\u00eds por unha banda organizada que se dedica \u00e1 trata de brancas."}
{"id": "224536", "revid": "89787", "url": "https://gl.wikipedia.org/wiki?curid=224536", "title": "Ask e Embla", "text": "Ask e Embla, segundo a mitolox\u00eda n\u00f3rdica, foron os dous primeiros seres humanos creados polos deuses, an\u00e1logos a Ad\u00e1n e Eva.\nOd\u00edn e os seus irm\u00e1ns, Ve e Vili, crearon os nove mundos da cosmolox\u00eda n\u00f3rdica. Atoparon m\u00e1is tarde dous troncos crecendo nunha praia, un de freixo e un de umeiro e d\u00e9ronlles unha forma humana (segundo outra versi\u00f3n, foron Od\u00edn, H\u0153nir e Loki os deuses involucrados). Od\u00edn deulles o h\u00e1lito vital; Vili deulles enxe\u00f1o e as emoci\u00f3ns; Ve deulles sentidos e a fala (ou alternativamente, Od\u00edn infundiulles a vida e a alma, H\u0153nir a intelixencia e os sentidos, e Loki o sangue). Ask (\"freixo\", o var\u00f3n) e Embla (\"umeiro\", a muller) viviron en Midgard e convert\u00e9ronse nos proxenitores da humanidade."}
{"id": "224537", "revid": "89787", "url": "https://gl.wikipedia.org/wiki?curid=224537", "title": "Steklovata", "text": "Steklovata (en ruso: \u0421\u0442\u0435\u043a\u043b\u043e\u0432\u0430\u0442\u0430, \"Fibra de vidro\") foi unha boy band ou banda xuvenil rusa creada no ano 1999. Os seus principais compo\u00f1entes eran Den\u00eds Belikin e Artur Ierem\u00e8iev. O seu produtor foi o compositor Serguei Kuznetsov.\nTraxectoria.\nSe ben gravaron tres discos de estudio, a banda non acadou moito \u00e9xito, principalmente a causa de non ter patrocinador. Por\u00e9n, no 2002 conseguiron o maior n\u00famero de reproduci\u00f3ns nas radios estonianas.\nM\u00e1is tarde, as s\u00faas canci\u00f3ns foron difundidas en \"YouTube\" como v\u00eddeos virais en clave de humor por mor da s\u00faa precaria produci\u00f3n. O v\u00eddeo m\u00e1is co\u00f1ecido desta banda \u00e9 \"Novi God\" (\u041d\u043e\u0432\u044b\u0439 \u0413\u043e\u0434, \"Aninovo\"). En Catalu\u00f1a acadaron moita fama grazas \u00f3 programa humor\u00edstico \"APM?\" da TV3, no que se empregaba o v\u00eddeo da actuaci\u00f3n en ton de iron\u00eda e co tempo ficou como un cl\u00e1sico do programa."}
{"id": "224539", "revid": "98629", "url": "https://gl.wikipedia.org/wiki?curid=224539", "title": "Sedentarismo", "text": "O sedentarismo \u00e9 o establecemento dunha poboaci\u00f3n humana nun lugar fixo indefinidamente, ao rev\u00e9s dos n\u00f3mades que desprazan o seu fogar dun lugar a outro. Hoxe en d\u00eda case a totalidade dos seres humanos son sedentarios. \nComezo.\nO sedentarismo empeza hai 10 mil anos aproximadamente en Mesopotamia e a China desde onde se estende aos demais continentes. Hai 10 mil anos, no comezo da desglaciaci\u00f3n, os continentes quent\u00e1ronse e volv\u00e9ronse aptos para a agricultura e a cr\u00eda de animais. Entre os r\u00edos Tigris e \u00c9ufrates, empezou a desenvolverse a agricultura e a gander\u00eda en vez da recolecci\u00f3n e a caza de animais. Isto permitiu o aumento dos grupos humanos creando as primeiras cidades."}
{"id": "224542", "revid": "22570", "url": "https://gl.wikipedia.org/wiki?curid=224542", "title": "Womex", "text": "WOMEX (World Music Expo) \u00e9 un proxecto internacional de apoio e desenvolvemento de M\u00fasicas do mundo que comezou en Berl\u00edn pero que vai variando o local onde ten lugar anualmente a trav\u00e9s de diferentes cidades de Europa. O principal evento deste acto \u00e9 unha feira comercial, mostras, conferencias, mercado de pel\u00edculas, sesi\u00f3ns de networking, e premios. Os m\u00fasicos e as s\u00faas obras te\u00f1en a posibilidade de facer contactos para pases e distribuci\u00f3n internacional de cadanseu \u00e1lbum.\nDiferentes edici\u00f3ns.\nEntre 2009 e 2011 desenvolveuse en Copenhaguen, Dinamarca. Outros lugares onde tivo lugar \u200b\u200bWOMEX: Berl\u00edn (1994, 1999, 2000), Bruxelas (1995), Marsella (1997), Estocolmo (1998), Rotterdam (2001), Essen (2002, 2004), Newcastle upon Tyne (2005) e Sevilla (2003, 2006, 2007, 2008). En 2012 celebrouse en Sal\u00f3nica, 2013 celebrarase en Cardiff e en 2014 ter\u00e1 lugar en Santiago de Compostela."}
{"id": "224544", "revid": "22570", "url": "https://gl.wikipedia.org/wiki?curid=224544", "title": "Gran Premio de Francia de 1960", "text": "O Gran Premio de Francia de 1960 foi unha carreira de F\u00f3rmula Un, celebrada en Reims-Gueux, o 3 de xullo de 1960. Foi a sexta carreira da tempada de F\u00f3rmula Un de ."}
{"id": "224549", "revid": "89787", "url": "https://gl.wikipedia.org/wiki?curid=224549", "title": "Gran Premio do Reino Unido de 1960", "text": "O Gran Premio do Reino Unido de 1960 foi unha carreira de automobilismo de F\u00f3rmula Un, celebrada o 16 de xullo de 1960 no circu\u00edto de Silverstone, Silverstone, Inglaterra. Foi a s\u00e9tima carreira do Campionato do Mundo da tempada de de F\u00f3rmula Un, e a \u00faltima que se disputou cos motores de 2\u00b45 litros de desprazamento m\u00e1ximo, regras que estaban en vigor desde . A carreira foi ga\u00f1ada polo actual Campi\u00f3n do Mundo Jack Brabham e Innes Ireland finalizou en terceiro lugar. Entre os dous, o m\u00faltiple campi\u00f3n do mundo de motociclismo John Surtees (no seu segundo Gran Premio de F\u00f3rmula Un) obtivo o segundo lugar."}
{"id": "224551", "revid": "22570", "url": "https://gl.wikipedia.org/wiki?curid=224551", "title": "Gran Premio de Portugal de 1960", "text": "O Gran Premio de Portugal de 1960 foi unha carreira de automobilismo de F\u00f3rmula Un, celebrada o 14 de agosto de 1960 no circu\u00edto da Boavista. Foi a oitava carreira da tempada de F\u00f3rmula Un de ."}
{"id": "224553", "revid": "5132", "url": "https://gl.wikipedia.org/wiki?curid=224553", "title": "Marxismo-Leninismo", "text": ""}
{"id": "224554", "revid": "89787", "url": "https://gl.wikipedia.org/wiki?curid=224554", "title": "Voz del Pueblo (A Estrada)", "text": "Voz del Pueblo foi un peri\u00f3dico semanal editado na Estrada entre 1906 e 1907.\nHistoria e caracter\u00edsticas.\nSubtitulado \"Peri\u00f3dico defensor de los intereses de la comarca\", apareceu en novembro de 1906. Era un semanario riestrista, isto \u00e9 partidario do Marqu\u00e9s de Riestra que mantivo un enfrontamento coa outra facci\u00f3n do riestrismo da Estrada, representada por \"El Estradense\". O peri\u00f3dico estaba patrocinado por Faustino Ulloa Est\u00e9vez, Miguel Nine (deputado provincial), Faustino Valenzuela, Gumersindo Otero Garc\u00eda e Jos\u00e9 Otero Carbia (alcalde da Estrada). Edit\u00e1base na imprenta que estaba na vivenda propiedade de Jos\u00e9 Otero Carbia."}
{"id": "224555", "revid": "5312", "url": "https://gl.wikipedia.org/wiki?curid=224555", "title": "Leo\u0161 Jan\u00e1\u010dek", "text": "Leo\u0161 Jan\u00e1\u010dek, nado na localidade de Hukvaldy (Moravia, daquela pertencente ao Imperio Austr\u00edaco e na actualidade na Rep\u00fablica Checa) o 3 de xullo de 1854 e finado o 12 de agosto de 1928 en Ostrava (Checoslovaquia), foi un compositor, organista, te\u00f3rico musical, folklorista, publicista e profesor checo. Inspirouse nas m\u00fasicas tradicionais da s\u00faa Moravia natal, as\u00ed como a de t\u00f3dolos pobos eslavos, para crear un estilo musical orixinal e moderno."}
{"id": "224556", "revid": "56817", "url": "https://gl.wikipedia.org/wiki?curid=224556", "title": "AGE", "text": "As siglas AGE poden referirse a:"}
{"id": "224557", "revid": "1888", "url": "https://gl.wikipedia.org/wiki?curid=224557", "title": "Laurentino Espinosa Valladares", "text": "Laurentino Espinosa Valladares, nado en Vilancosta (parroquia de Berres, A Estrada) en 1861 e finado nos anos trinta, foi un avogado, xornalista e pol\u00edtico galego.\nTraxectoria.\nFillo de Bernardo Espinosa Salgado e Luisa Valladares N\u00fa\u00f1ez, era sobri\u00f1o e foi o herdeiro de Marcial Valladares N\u00fa\u00f1ez. Foi alcalde da Estrada entre o 1 de xullo de 1895 e o 1 de xaneiro de 1902. Colaborou en \"El Estradense\" e \"Diario de Galicia\". Nomeado xu\u00edz de Moa\u00f1a en 1915, foi presidente da Uni\u00f3n Patri\u00f3tica de Moa\u00f1a. Colaborou en \"La Palanca\".\nVida persoal.\nCasou en 1883 con Concepci\u00f3n Cervela Malvar, que finou xa vi\u00fava en xullo de 1937, e tivo como fillos a Jos\u00e9, Avelino, Andr\u00e9s, Germ\u00e1n, Mar\u00eda, que casou con Manuel Ferreir\u00f3s Oca, e Albina e Mercedes Espinosa Cervela, que foron sucesivamente a primeira e segunda esposa de Ant\u00f3n Losada Di\u00e9guez."}
{"id": "224558", "revid": "89787", "url": "https://gl.wikipedia.org/wiki?curid=224558", "title": "Paul Balban", "text": "Paul John Balban \u00e9 un pol\u00edtico xibraltare\u00f1o, dietista rexistrado e ex-taxista. Foi elixido por primeira vez ao Parlamento de Xibraltar nas elecci\u00f3ns xerais de 2011 e agora \u00e9 un ministro do Goberno de Xibraltar, membro do Partido Socialista Laborista de Xibraltar (GSLP). Est\u00e1 casado e ten tres fillas.\nTraxectoria.\nPaul Balban est\u00e1 casado con Gina e ten tres fillas. Durante moitos anos, traballou como taxista en Xibraltar, e foi tesoureiro do Comit\u00e9 da Asociaci\u00f3n de Taxis de Xibraltar. Estudou Nutrici\u00f3n e Ciencia dos alimentos na Oxford Brookes University e tam\u00e9n ten un posgrao en Diet\u00e9tica do King's College de Londres. M\u00e1is tarde tornouse un nutricionista, practicando na Central Clinic, en Horse Barrack Lane, Xibraltar.\nCarreira pol\u00edtica.\nBalban foi nomeado para a Executiva do GSLP en febreiro de 2007, e foi un dos 10 candidatos da alianza GSLP-Liberais para participar nas elecci\u00f3ns xerais dese ano, pero non foi escollido como un dos dezasete membros do Parlamento. Foi elixido ao goberno nas elecci\u00f3ns xerais de 2011 co 8.281 votos. O ministro xefe acabado de elixir, Fabian Picardo, nomeou Balban como Ministro de Tr\u00e1fico, Sa\u00fade e Seguridade e Servizos T\u00e9cnicos."}
{"id": "224560", "revid": "35560", "url": "https://gl.wikipedia.org/wiki?curid=224560", "title": "C\u00f3digo QR", "text": "O c\u00f3digo QR (en ingl\u00e9s, \"quick response code\", \u00abc\u00f3digo de resposta r\u00e1pida\u00bb) \u00e9 un c\u00f3digo bidimensional dese\u00f1ado para o uso no sector do autom\u00f3bil pola compa\u00f1\u00eda xaponesa Denso Wave, subsidiaria de Toyota, en 1994. Os c\u00f3digos QR empr\u00e9ganse durante a fabricaci\u00f3n para o seguimentos dos compo\u00f1entes. O sistema estase a facer moi popular pola facilidade para inclu\u00edr m\u00e1is informaci\u00f3n que os c\u00f3digos de barras unidimensionais. O c\u00f3digo est\u00e1 formado por puntos negros cadrados dispostos nun cadrado sobre fondo branco. Os tres cadrados das esquinas son para fixar a posici\u00f3n dos datos. O c\u00f3digo pode almacenar datos num\u00e9ricos, alfanum\u00e9ricos, bytes/bits, Kanji/Kana e empregando extensi\u00f3ns practicamente calquera tipo de datos.\nNormas.\nO est\u00e1ndar xapon\u00e9s para c\u00f3digos QR (JIS X 0510) foi publicado en xaneiro de 1998 e o est\u00e1ndar internacional ISO (ISO/IEC18004) foi aprobado en xu\u00f1o de 2000. Est\u00e1 en uso dende o 1 de setembro de 2006 - ISO/IEC 18004:2006 Tecnolox\u00eda da informaci\u00f3n - Identificaci\u00f3n autom\u00e1tica e t\u00e9cnicas de captura de datos - C\u00f3digo QR \u200b\u200b2005 simbolox\u00eda especificaci\u00f3ns.\nO c\u00f3digo QR \u00e9 aberto a diferenza doutros bidimensionais como o BIDI, os dereitos de patente son propiedade de Denso Wave pero est\u00e1n liberados e non son limitados."}
{"id": "224563", "revid": "22570", "url": "https://gl.wikipedia.org/wiki?curid=224563", "title": "Sm\u00edchov", "text": "Sm\u00edchov \u00e9 unha \u00e1rea catastral, situada na marxe esquerda do r\u00edo Moldava, no distrito 5 da cidade de Praga (Rep\u00fablica Checa). Antigamente foi unha localidade independente, pasando a formar parte da capital checa en 1922.\nEdificios importantes.\nNa \u00e1rea de Sm\u00edchov, enc\u00f3ntranse os seguintes edificios:\nNova cara de Praga.\nA creaci\u00f3n do centro comercial \"And\u011bl\" (O anxo), as\u00ed como o inmoble \"Zlat\u00fd And\u011bl\" por Jean Nouvel, fixeron desta zona da cidade, dende mediados do s\u00e9culo XX, un novo centro urbano. Os transportes est\u00e1n especialmente desenvolvidos coa estaci\u00f3n de metro de And\u011bl, unha estaci\u00f3n de tranv\u00eda e unha li\u00f1a de autob\u00fas.\nSm\u00edchov concentra varios aspectos de Praga: "}
{"id": "224564", "revid": "865", "url": "https://gl.wikipedia.org/wiki?curid=224564", "title": "Tacoma", "text": ""}
{"id": "224566", "revid": "6750", "url": "https://gl.wikipedia.org/wiki?curid=224566", "title": "Evansville, Indiana", "text": "Evansville \u00e9 a terceira cidade m\u00e1is grande do estado estadounidense de Indiana, e a maior de Southern Indiana. No censo do ano 2010 a cidade ti\u00f1a unha poboaci\u00f3n de 117.429 habitantes, e unha \u00e1rea metropolitana con 358.676. \u00c9 a capital do condado de Vanderburgh \u00e9 o principal centro de actividade rexional das \u00e1reas Southwestern Indiana e Illinois-Indiana-Kentucky Tri-State Area.\nEstablecida en 1812, a cidade est\u00e1 situada nun suave meandro en ferradura do r\u00edo Ohio, e adoita a ser chamada \"River City\" (cidade do r\u00edo).Unha das atracci\u00f3ns m\u00e1is populres da rexi\u00f3n \u00e9 o casino Aztar, o primeiro casino frotante do estado de Indiana. Evansville \u00e9 tam\u00e9n o fogar da University of Evansville e da University of Southern Indiana.\nA ampla base econ\u00f3mica da rexi\u00f3n contribu\u00edu a constru\u00edr unha econom\u00eda co\u00f1ecida pola s\u00faa estabilidade, diversidade e vitalidade. No ano 2004 Evansville foi nomeada unha \"All-America City\" pola organizaci\u00f3n National Civic League. No ano 2008 foi elixida a mellor cidade do pa\u00eds para \"vivir, traballar e xogar\" polos lectores da publicaci\u00f3n Kiplinger, e un ano despois a 11\u00aa mellor."}
{"id": "224569", "revid": "2074", "url": "https://gl.wikipedia.org/wiki?curid=224569", "title": "Osomatsu-kun", "text": ""}
{"id": "224571", "revid": "25871", "url": "https://gl.wikipedia.org/wiki?curid=224571", "title": "Edward Kelley", "text": "Sir Edward Kelley, tam\u00e9n co\u00f1ecido coma Edward Talbot, nado en Worcester, Inglaterra, o 1 de agosto de 1555 e finado en Praga o 1 de novembro de 1597, foi un alquimista, ocultista e autodeclarado m\u00e9dium ingl\u00e9s.\nTraxectoria.\nAdemais de declararse coa capacidade de convocar esp\u00edritos ou anxos cunha bola de cristal, moi valorada polo seu colega John Dee, Kelley aseguraba tam\u00e9n ser quen de transformar metais com\u00fans en ouro. Todo tipo de lendas empezaron a circular tras o seu finamento, o que, unido \u00e1 s\u00faa notoria biograf\u00eda, \u00e1 s\u00faa sona entre os historiadores de fala inglesa e \u00e1 s\u00faa asociaci\u00f3n con Dee, fixeron de Kelley a imaxe protot\u00edpica do alquimista laretas."}
{"id": "224577", "revid": "55340", "url": "https://gl.wikipedia.org/wiki?curid=224577", "title": "Muleta (tauromaquia)", "text": "En tauromaquia, denom\u00ednase muleta a un instrumento de tourear que consiste nun pano ou tea de cor vermella co que o matador de touros amorna e canaliza a arremetida do touro durante o \u00faltimo terzo da lida. Vai montada sobre un escarvadentes de madeira de haxa, chamado \"estaquillador\", que lle d\u00e1 forma e sostena. \u00c9 unha herdanza do lenzo ou saba branca que se usaba na primitiva tauromaquia, e as\u00ed en castel\u00e1n, muleta tam\u00e9n recibe outros nomes, como \"franela\", \"pa\u00f1osa\", \"muletilla\" ou \"lienzo\". O seu tama\u00f1o pode variar segundo a envergadura e gustos do matador, as\u00ed como o seu peso e consistencia, en funci\u00f3n das circunstancias. O normal \u00e9 que, armada co estoque, arrastre lixeiramente polo chan.\nD\u00e9bese distinguir do capote, de cor rosa, utilizado nos dous primeiros terzos da corrida. A muleta \u00e9 m\u00e1is pequena e lixeira que o capote, o que permite o lucimento art\u00edstico e axustado do toureo de muleta."}
{"id": "224578", "revid": "56817", "url": "https://gl.wikipedia.org/wiki?curid=224578", "title": "Capote (tauromaquia)", "text": "O capote \u00e9 un instrumento para tourear, pesado e de tea bastante r\u00edxida, con forma de capa, que se usa tanto para fixar e p\u00f3r en sorte ao touro de lida como para efectuar lances art\u00edsticos durante os dous primeiros terzos dunha corrida de touros. O tama\u00f1o var\u00eda entre os 113 e os 123\u00a0cm e o seu peso entre 4 e 6\u00a0kg. D\u00e9bese distinguir da muleta, m\u00e1is pequena e lixeira, de cor vermella e utilizada no \u00faltimo terzo da lida.\nA s\u00faa orixe at\u00f3pase nos primeiros tempos da tauromaquia cando os cabaleiros que sa\u00edan a \"rejonear\" e os seus axudantes do mont\u00f3n vest\u00edan con capa e serv\u00edanse delas no seu lance co touro. Daquela capa orixinouse o capote, que era de cor vermella e de la lixeira (\u00e1 que se chamaba \"lamparilla\"). Actualmente \u00e9 rosa con voltas amarelas, verdes, azuis ou moradas segundo a preferencia do toureiro. A tea tam\u00e9n cambiou e \u00e9 de material sint\u00e9tico (nailon) ou de seda para impedir que se enganche o corno do touro. O capote est\u00e1 tratado con produtos qu\u00edmicos para evitar que penetre o sangue do animal e para darlle peso e rixidez.\nCapote de paseo.\nO capote non se debe confundir co capote de paseo. Este \u00faltimo s\u00f3 \u00fasase con fins ornamentais, leado no traxe do espada durante o pase\u00edllo. Ten a mesma forma que o capote de brega, pero \u00e9 m\u00e1is luxoso, lixeiro e de menor tama\u00f1o. Adoita ser de seda, bordado en ouro e abelorios, adornado con gal\u00f3ns e \u00e1s veces con imaxes relixiosas. \u00c9 costume entregalo ao acabar o pase\u00edllo a algunha persoa de confianza para que llo garde ao toureiro durante a lida."}
{"id": "224579", "revid": "98629", "url": "https://gl.wikipedia.org/wiki?curid=224579", "title": "Touro de lida", "text": "O touro de lida, tam\u00e9n denominado touro bravo, designa os animais macho dunha heterox\u00e9nea poboaci\u00f3n bovina desenvolvida, seleccionada e criada para o seu emprego en diferentes espect\u00e1culos taurinos, como as corridas ou os encerros.\nProceden das razas aut\u00f3ctonas da pen\u00ednsula Ib\u00e9rica, co\u00f1ecidas como \u00abtronco ib\u00e9rico\u00bb, que desde tempo inmemorial propiciaron as formas m\u00e1is primitivas de tauromaquia.\nCaracter\u00edzase por uns instintos at\u00e1vicos de defensa e temperamentais, que se sintetizan na chamada \"bravura\", as\u00ed como atributos f\u00edsicos tales como uns cornos grandes cara a adiante e un potente aparello locomotor."}
{"id": "224580", "revid": "88215", "url": "https://gl.wikipedia.org/wiki?curid=224580", "title": "C\u00e9sar Sempere Padilla", "text": "C\u00e9sar Sempere Padilla, nado o 26 de maio de 1984 na localidade alacantina de La Vila Joiosa, \u00e9 un xogador de rugby internacional 56 veces coa selecci\u00f3n espa\u00f1ola, entre 2004 e 2014, que pode ocupar as posici\u00f3ns de zagueiro, \u00e1, centro ou apertura. Tam\u00e9n formou parte do equipo nacional de rugby a sete co que disputou os Xogos Ol\u00edmpicos de 2016."}
{"id": "224581", "revid": "23562", "url": "https://gl.wikipedia.org/wiki?curid=224581", "title": "Rugby union", "text": ""}
{"id": "224586", "revid": "89787", "url": "https://gl.wikipedia.org/wiki?curid=224586", "title": "Rugby a 7", "text": "O rugby a 7 ou rugby sevens \u00e9 unha variante do rugby union na que cada equipo compite con sete xogadores no campo, en encontros de 14 minutos divididos en d\u00faas metades. A entidade que goberna o \"sevens\" \u00e9 o World Rugby. Esta disciplina deportiva naceu na localidade escocesa de Melrose a finais do s\u00e9culo XIX, onde comezou a disputarse o torneo Melrose Sevens.\nHistoria.\nO rugby a sete creouno Ned Haig, un carniceiro e xogador de rugby de Melrose (Escocia), como un evento creado para recadar fondos para o seu club en 1883. O primeiro encontro deste deporte celebrouse nas \"Greenyards\" cun grande recibiemento. O torneo con m\u00e1is participantes do mundo nesta modalidade \u00e9 o National Schools Sevens do club Rosslyn Park de Londres, a onde van xogar m\u00e1is de 7.000 estudantes de Inglaterra, de entre 13 e 19 anos.\nO primeiro torneo oficial entre selecci\u00f3ns foi o Torneo Internacional de Seven-a-Side de 1973 disputado no Murrayfield Stadium. Ese torneo contou con oito selecci\u00f3ns: cinco europeas (Inglaterra, Irlanda, Escocia, Gales e Francia) e tres do hemisferio sur (Nova Zelandia, Australia e o President's VII de Sur\u00e1frica).\nDebido a ese \u00e9xito, en 1976 creouse o Sevens de Hong Kong. Nas s\u00faas orixes, o torneo combinaba clubs e selecci\u00f3ns especiais de pa\u00edses anglosax\u00f3ns con selecci\u00f3ns nacionais de pa\u00edses de Asia e Ocean\u00eda. O n\u00famero de combinados nacionais foi aumentando co tempo.\nEn 1993, creouse a Copa do Mundo de Rugby a 7. Este campionato disp\u00fatase cada catro anos, pero a s\u00e9tima edici\u00f3n disputarase con cinco anos por medio da copa anterior.\nNo ano 1999, confirm\u00e1ronse as Series Mundiais de Rugby a 7, un certame que consiste en 10 torneos de selecci\u00f3ns nacionais.\nO primeiro torneo de selecci\u00f3ns nacionais femininas de rugby a 7 foi o Sevens de Hong Kong 1997. En 2009 comezouse a disputar a Copa do Mundo Feminina. No 2012 cre\u00e1ronse as series femininas.\nDiferenzas co rugby union.\nO m\u00e1is importante do sevens \u00e9 ter velocidade, t\u00e9cnica e unha boa forma f\u00edsica. Un equipo est\u00e1 maioritariamente formado por xogadores de 3/4, xa que son m\u00e1is r\u00e1pidos que os dianteiros, a\u00ednda que normalmente os terceiros li\u00f1as (flankers e n\u00famero 8) forman parte destes equipos.\nAdemais, os xogadores te\u00f1en que ser m\u00e1is creativos \u00e1 hora de crear xogadas por que as partes s\u00f3 duran 14-20 minutos por partido.\nHai moitas variantes nas regras do xogo, que son principalmente para axilizar o xogo e xustificar o n\u00famero reducido de xogadores. Os cambios principais son estes.\nde encontro. Ademais, perder a unha persoa de 7 xera moitos m\u00e1is espazos que perder a unha de 15.\nCompetici\u00f3ns.\nAs competici\u00f3ns de \"sevens\" m\u00e1is importantes son:\nTam\u00e9n se disputan competici\u00f3ns de \"sevens\" nos Xogos da Commonwealth dende 1998, nos Xogos Mundiais dende o 2001 e nos Xogos Panamericanos dende 2011. A partir de R\u00edo de Xaneiro 2016 ser\u00e1 un deporte ol\u00edmpico. Outros torneos hist\u00f3ricos son o Middlesex Sevens e o Melrose Sevens."}
{"id": "224587", "revid": "23562", "url": "https://gl.wikipedia.org/wiki?curid=224587", "title": "Rugby 7", "text": ""}
{"id": "224588", "revid": "23562", "url": "https://gl.wikipedia.org/wiki?curid=224588", "title": "Rugby a sete", "text": ""}
{"id": "224589", "revid": "23562", "url": "https://gl.wikipedia.org/wiki?curid=224589", "title": "Rugby sevens", "text": ""}
{"id": "224590", "revid": "23562", "url": "https://gl.wikipedia.org/wiki?curid=224590", "title": "Sevens", "text": ""}
{"id": "224591", "revid": "1131", "url": "https://gl.wikipedia.org/wiki?curid=224591", "title": "Begano", "text": "Begano (acr\u00f3nimo de Bebidas Gaseosas del Noroeste) foi unha empresa galega con sede na Coru\u00f1a. Na actualidade \u00e9 unha planta embotelladora de Coca-Cola Iberian Partners S.A., o embotellador internacional de Coca-Cola para Espa\u00f1a, Portugal e Andorra xurdido en febreiro de 2013 trala integraci\u00f3n de oito embotelladoras da pen\u00ednsula . Begano fabrica, vende e distrib\u00fae refrescos carbonatados e non carbonatados, t\u00e9s fr\u00edos, zumes, augas, produtos de nova xeraci\u00f3n, bebidas para deportistas e bebidas enerx\u00e9ticas.\nHistoria.\nA f\u00e1brica de Begano na Avenida Alfonso Molina foi proxectada polos arquitectos Andr\u00e9s Fern\u00e1ndez-Albalat Lois e Antonio Tenreiro en 1960. O edificio est\u00e1 catalogado e protexido tanto polo Concello da Coru\u00f1a como pola Xunta de Galicia.\nBegano ten seis delegaci\u00f3ns en Galiza nas cidades de Lugo, Ourense, Pontevedra, Ferrol, Santiago e Vigo.\nA empresa ten as certificaci\u00f3ns UNE-EN ISO 9001:1994 Certificado no 2001 o seu Sistema de Xesti\u00f3n Medioambiental segundo Norma ISO 14001:1996. No 2005 auditou a empresa conforme \u00e1 nova versi\u00f3n da Norma de 2004.\nEn 2012 entrou no accionariado de Begano a embotelladora catal\u00e1 Cobega fac\u00e9ndose cunha participaci\u00f3n maioritaria da empresa. A empresa ten previsto o traslado da f\u00e1brica ao concello de Oza-Cesuras.\nDesde febreiro de 2013 a planta integrouse xunto con outras sete embotelladoras en Coca-Cola Iberian Partners."}
{"id": "224592", "revid": "1888", "url": "https://gl.wikipedia.org/wiki?curid=224592", "title": "Enrique N\u00f3voa L\u00f3pez", "text": "Enrique N\u00f3voa L\u00f3pez, co\u00f1ecido popularmente como Poly, nado en Cudeiro (Ourense) en 1953, \u00e9 un empresario e pol\u00edtico galego.\nTraxectoria.\nElectricista de profesi\u00f3n e propietario dunha empresa de montaxes el\u00e9ctricas entre outras, foi elixido concelleiro nas elecci\u00f3ns municipais de 1995 na candidatura de Manuel Cabezas, sendo sucesivamente Concelleiro de Per\u00edmetro Rural, Medio Ambiente e Urbanismo baixo o seu mandato. Logo da renuncia de Cabezas no ano 2007 foi nomeado alcalde e tralas elecci\u00f3ns dese mesmo ano cedeu o mando ao socialista Francisco Rodr\u00edguez. Continuou como concelleiro portavoz do grupo municipal do PPdeG, exercendo como deputado provincial e vicepresidente da Deputaci\u00f3n Provincial de Ourense. En 2009, nas elecci\u00f3ns ao Parlamento de Galicia, foi elixido deputado pola circunscrici\u00f3n de Ourense.\nFoi ademais presidente local do PP en Ourense dende o ano 2007 at\u00e9 o ano 2010."}
{"id": "224593", "revid": "98629", "url": "https://gl.wikipedia.org/wiki?curid=224593", "title": "Xos\u00e9 II de Habsburgo", "text": "Xos\u00e9 II (nome completo Joseph Benedikt Anton Michael Adam), nado o 13 de marzo de 1741 no Pazo de Sch\u00f6nbrunn (Austria) e finado o 20 de febreiro de 1790 en Viena (Austria), foi Emperador do Sacro Imperio Romano entre 1765 e 1790 e rexente das posesi\u00f3ns dos Habsburgo entre 1780 e 1790.\nTraxectoria.\nXos\u00e9 foi o fillo m\u00e1is vello da arquiduquesa Mar\u00eda Tareixa e do emperador Francisco I, e irm\u00e1n de Mar\u00eda Antonieta ra\u00ed\u00f1a de Francia, as\u00ed como do que ser\u00eda o seu sucesor Leopoldo II. Foi elixido Rei de romanos en 1764 e Emperador do Sacro Imperio Romano Xerm\u00e1nico en 1765. Comezou a reinar xunto \u00e1 s\u00faa nai pero non obtivo o goberno efectivo ata a morte desta en 1780 \u00e1 que sucedeu como rei de Hungr\u00eda e de Bohemia.\nConsid\u00e9rase un dos representantes do despotismo ilustrado, gobernou apoiado e influ\u00eddo polo seu chanceler de Estado Kaunitz. Mostrou interese polas ideas enciclopedistas. Intentou modernizar, impulsar e racionalizar o funcionamento da administraci\u00f3n cun programa de reformas co obxectivo de constru\u00edr un Estado unitario centralizado co alem\u00e1n como lingua administrativa.\nIniciouse unha pol\u00edtica de liberalizaci\u00f3n comercial, fomentouse o desenvolvemento da \"industria\" e unificouse o sistema fiscal, iniciativas baseadas en ideas mercantilistas coas que se tratou de impulsar a econom\u00eda. Aboliu a servidume e as corporaci\u00f3ns ao dar garant\u00edas aos campesi\u00f1os sobre a propiedade permitindo a s\u00faa emancipaci\u00f3n. P\u00faxose fin \u00e1s prestaci\u00f3ns de traballo entre campesi\u00f1os, sentou as bases da tolerancia relixiosa ao po\u00f1er fin \u00e1s persecuci\u00f3ns de ortodoxos e protestantes, mellorouse e secularizou a educaci\u00f3n e cre\u00e1ronse novas universidades. Durante a Primeira Repartici\u00f3n de Polonia, en 1772, anexionou Galitzia aos dominios dos Habsburgo en contra da opini\u00f3n da s\u00faa nai.\nO 29 de novembro de 1780 subiu ao trono h\u00fangaro trala morte da s\u00faa nai Mar\u00eda Teresa. Con todo, pola s\u00faa propia decisi\u00f3n, Jos\u00e9 II non se fixo coroar e tampouco fixo o xuramento do monarca ante os h\u00fangaros. Deste xeito non estaba comprometido a respectar as leis que protex\u00edan aos h\u00fangaros do poder absoluto do monarca de quenda. Ante isto, foi alcumado \"\"O rei Asombrerado \" (en h\u00fangaro \"kalapos kir\u00e1ly\"\"), posto que non usou a coroa h\u00fangara sen\u00f3n s\u00f3 chapeus.\nPronto estendeu a s\u00faa influencia sobre os reinos baixo o seu control e levou a cabo reformas educativas e eclesi\u00e1sticas, e en 1784 ordenando que o idioma alem\u00e1n fose a lingua oficial en Hungr\u00eda, o que xerou gran descontento entre a nobreza e campesi\u00f1ado h\u00fangaro. Jos\u00e9 II enfrontouse a suecos e otom\u00e1ns. A estes \u00faltimos, en 1785, arrebatoulles Bukovina. Ideou a anexi\u00f3n de Baviera pero a resistencia de Prusia e o resultado da Guerra de sucesi\u00f3n b\u00e1vara imped\u00edronllo. Estreitou as relaci\u00f3ns con Rusia \u00e1 que apoiou fronte a Turqu\u00eda nunha guerra na que o territorio austr\u00edaco foi invadido.\nFoi contempor\u00e1neo de Wolfgang Amadeus Mozart, o soado compositor. As\u00ed mesmo Beethoven escribiu a cantata \"auf dean Tod Kaiser Josephs II\" na s\u00faa memoria.\nMatrimonio e fillos.\nXos\u00e9 II casou en d\u00faas ocasi\u00f3ns:\nA primeira coa princesa Isabel de Borb\u00f3n-Parma, filla do duque Filipe I de Parma e da princesa Lu\u00edsa Isabel de Borb\u00f3n, de quen estivo profundamente namorado e coa que tivo d\u00faas fillas:\nTralo falecemento de Isabel, a s\u00faa primeira esposa, casou coa s\u00faa curm\u00e1 Xosefa de Baviera (1739-1767), filla de Carlos Alberto, elector de Baviera e da arquiduquesa Mar\u00eda Amelia (unha curm\u00e1 de Mar\u00eda Tareixa I de Austria). A este segundo matrimonio accedeu de moi mala gana e preferise casar coa infanta Mar\u00eda Lu\u00edsa de Parma, irm\u00e1 m\u00e1is nova da s\u00faa falecida Isabel, pois se lle parec\u00eda fisicamente, pero esta xa se atopaba comprometida co futuro Carlos IV de Espa\u00f1a. Non tiveron fillos.\nComo a Xos\u00e9 II non lle sobreviviron fillos var\u00f3ns sucedeulle o seu irm\u00e1n Leopoldo II."}
{"id": "224594", "revid": "12452", "url": "https://gl.wikipedia.org/wiki?curid=224594", "title": "Carlos VI do Sacro Imperio Romano Xerm\u00e1nico", "text": ""}
{"id": "224595", "revid": "98629", "url": "https://gl.wikipedia.org/wiki?curid=224595", "title": "Manuel Veiga Pombo", "text": "Manuel Veiga Pombo, nado en Ourense o 12 de decembro de 1951, \u00e9 un pol\u00edtico galego do PSdeG-PSOE.\nTraxectoria.\nAsesor fiscal de profesi\u00f3n, foi concelleiro de Ourense tralas elecci\u00f3ns municipais de 1979, nas que foi o n\u00famero 3 da candidatura do PSdeG-PSOE. Nas elecci\u00f3ns de 1983 e 1987 encabezou a candidatura socialista e logrou en ambas 10 concelleiros, fronte a 11 de AP. En 1987 recibiu o apoio na investidura dos 3 concelleiros de Independentes de Galicia (que encabezaba o exalcalde centrista Jos\u00e9 Luis L\u00f3pez Iglesias), logrando 13 apoios fronte a 11 de AP, por\u00e9n ao non alcanzala maior\u00eda absoluta (14), a alcald\u00eda recaeu no aliancista Jorge Bermello como cabeza da lista m\u00e1is votada, dado que os 3 ed\u00eds do CDS votaran en branco. Por\u00e9n, Bermello dimiteu en decembro de 1987 dado a que un dos ed\u00eds do CDS, Balbino \u00c1lvarez derrubou xunto cos socialistas e independentes os seus orzamentos. Desta forma, foi investido alcalde ao contar nesta ocasi\u00f3n con 14 votos, e polo tanto maior\u00eda absoluta, grazas ao apoio dos independentes e de \u00c1lvarez, formando os socialistas un goberno con ambos. Foi elixido deputado nas [[Elecci\u00f3ns ao Parlamento de Galicia de 1985]], renunciando tralo seu acceso \u00e1 alcald\u00eda. Por\u00e9n, as discrepancias do edil independente [[Jos\u00e9 Luis Mondelo]] co seu l\u00edder L\u00f3pez Iglesias e posteriormente co propio Veiga, derivaron nunha situaci\u00f3n de inestabilidade que cluminou nunha moci\u00f3n de censura que lle deu a Alcald\u00eda a Mondelo co apoio do [[PPdeG]] e o [[CDS]].\nNas [[Elecci\u00f3ns municipais de 1991 en Galicia|municipais de 1991]] encabezou de novo a candidatura socialista, integrando nela aos concelleiros independentes cos que gobernara no anterior mandato (L\u00f3pez Iglesias, Balbino \u00c1lvarez, Jos\u00e9 Lorenzo), e ga\u00f1ou as elecci\u00f3ns con 12 concelleiros, polo que recuperou a alcald\u00eda como cabeza da lista m\u00e1is votada. En [[1994]] pasou a ser vicesecretario xeral do [[PSdeG-PSOE]], baixo o liderado de [[Francisco V\u00e1zquez V\u00e1zquez|Francisco V\u00e1zquez]]. O mandato rematou con fondos desencontros dentro do partido e do goberno, sobre todo coa marcha dos ed\u00eds L\u00f3pez Iglesias e Balbino \u00c1lvarez, que encabezar\u00edan as candidaturas de PIE e ADEI-O, respectivamente, en [[Elecci\u00f3ns municipais de 1995 en Galicia|1995]]. Esta situaci\u00f3n, supuxo un forte desgaste para os socialistas, que caeron ata 7 concelleiros e perderon a alcald\u00eda fronte \u00e1 maior\u00eda absoluta do [[PPdeG]], quedando os ed\u00eds d\u00edscolos moi lonxe de lograr representaci\u00f3n. Desta forma non recolleu a acta de concelleiro e renunciou como vicesecretario dos socialistas galegos, ced\u00e9ndolle a portavoc\u00eda no concello ao seu n\u00famero 2, [[Xabier Casares]]. A peonalizaci\u00f3n da [[Ponte Maior de Ourense|Ponte Vella]] e a R\u00faa do Paseo foron alg\u00fans dos feitos m\u00e1is destacados durante a s\u00faa etapa de alcalde.\nVolveu \u00e1 primeira li\u00f1a pol\u00edtica nas [[elecci\u00f3ns ao Parlamento de Galicia de 1997]], nas cales encabezou a candidatura socialista pola provincia de [[Ourense]] e foi elixido deputado, retir\u00e1ndose novamente da pol\u00edtica tralo fin do mandato en [[2001]].\nV\u00e9xase tam\u00e9n.\nOutros artigos.\n[[Categor\u00eda:Alcaldes de Ourense]]\n[[Categor\u00eda:Alcaldes de Galicia polo PSdeG-PSOE]]\n[[Categor\u00eda:Alcaldes de Galicia durante a democracia]]\n[[Categor\u00eda:Deputados do Parlamento de Galicia polo PSdeG-PSOE]]\n[[Categor\u00eda:Nados en Ourense]]\n[[Categor\u00eda:Personalidades de Galicia sen imaxes]]\n[[Categor\u00eda:Nados en 1951]]\n[[Categor\u00eda:Deputados da II Lexislatura do Parlamento de Galicia]]\n[[Categor\u00eda:Deputados da V Lexislatura do Parlamento de Galicia]]"}
{"id": "224596", "revid": "22570", "url": "https://gl.wikipedia.org/wiki?curid=224596", "title": "Antonio Denzio", "text": "Antonio Denzio, nado en Venecia o 23 de setembro de 1689 e finado contra 1763, foi un \"impresario\", tenor e libretista italiano.\nTraxectoria.\nAntonio Denzio naceu no seo dunha familia de m\u00fasicos e ligada \u00e1 \u00f3pera, comezando unha carreira principalmente como cantante ata 1724, cando viaxou a Bohemia como membro da compa\u00f1\u00eda de \u00f3pera de Antonio Maria Peruzzi, prov\u00e1blemente o seu t\u00edo. Peruzzi ti\u00f1a a idea de levar a unha compa\u00f1\u00eda de \u00f3pera italiana a Europa Central para actuar primeiramente en Praga, e logo en Dresden e Leipzig. A compa\u00f1\u00eda dirixiuse primeiro a Bohemia baixo o padronazgo do Conde Franz Anton von Sporck, quen lles fixo actuar no seu pazo de Kuks, ao noroeste de Bohemia no ver\u00e1n de 1724. As actuaci\u00f3ns tiveron moito \u00e9xito, o que permitiu \u00e1 compa\u00f1\u00eda tocar gratis no seu pazo de Praga. Tras unha serie de desacordos con Peruzzi, Denzio foi quen de suplantalo antes do final do ano 1724 e continuou con produci\u00f3ns no pazo de Sporck ata 1735. Peruzzi marchou con alg\u00fans dos cantantes da Peruzzi-Denzio players para fundar a \u00d3pera de Breslau. O teatro de \u00f3pera de Denzio no pazo de Sporck foi o primeiro teatro de \u00f3pera na cidade. As s\u00faas produci\u00f3ns foron populares entre a nobreza bohemia ata 1729, logo disto, as finanzas de Denzio se deterioraron. O Conde Sporck non proporcionou axuda financeira \u00e1 compa\u00f1\u00eda ag\u00e1s o emprego gratu\u00edto do seu teatro. A compa\u00f1\u00eda declarouse en bancarrota e Denzio foi forzado a ingresar en prisi\u00f3n. Durante os seus mellores tempos, Denzio foi capaz de atraer alo menos a unha das principais estrelas do belcanto italiano a Praga cada tempada, sendo a m\u00e1is destacada delas Margherita Gualandi, quen foi forzada a viaxar a Praga logo de ter sido vetada en Italia por mal comportamento. Denzio procurou a axuda de Antonio Vivaldi a atopar cantantes para a s\u00faa compa\u00f1\u00eda, e o compositor envioulles m\u00fasica. A principios dos anos 1730, Vivaldi viaxou a Praga. Algunhas das partes da m\u00fasica para unha das s\u00faas \u00f3peras compostas para Praga, \"Argippo\", foron redescubertas recentemente.\nIllado como estaba da s\u00faa base en Venecia, Denzio foi obrigado a converterse nun home para todo: cantaba nas produci\u00f3ns da s\u00faa compa\u00f1\u00eda e tam\u00e9n se prodigou como poeta. Denzio escribiu alg\u00fans libretos longos, sendo o m\u00e1is significativo \"La pravit\u00e0 castigata\" (1730), a \u00f3pera m\u00e1is temper\u00e1 baseada no Don Juan que empregou organizaci\u00f3n e personaxes orixinais.\nLogo dun breve retorno a Venecia en 1735, Denzio tentou crear outra vez compa\u00f1\u00edas de \u00f3pera en Europa do Norte, inclu\u00edndo Bruxelas e Augsburgo. Desafortunadamente, t\u00f3dolos intentos fracasaron. A s\u00faa \u00faltima aparici\u00f3n nos chega dun anuncio nun xornal de Moscova en 1763."}
{"id": "224607", "revid": "22570", "url": "https://gl.wikipedia.org/wiki?curid=224607", "title": "Gran Premio de Italia de 1960", "text": "O Gran Premio de Italia de 1960 foi unha carreira de automobilismo de F\u00f3rmula Un, celebrada o 4 de setembro de 1960 no circu\u00edto de Monza. Foi a novena carreira da tempada de F\u00f3rmula Un de . Foi o 31\u00ba Gran Premio de Italia e o 25\u00ba, que se celebrou en Monza. A carreira levouse a cabo sobre 50 voltas ao circu\u00edto de dez quil\u00f3metros cunha distancia total de carreira de 500 quil\u00f3metros.\nInforme da carreira.\nA tempada 1960 foi un ano frustrante para o programa de F\u00f3rmula 1 da Scuderia Ferrari, coa s\u00faa campa\u00f1a co obsoleto Dino 246, un coche de motor dianteiro cando os coches con motor central traseiro xa estableceran a s\u00faa supremac\u00eda. O campionato xa se decidira para Jack Brabham e Ferrari a\u00ednda non acadara ningunha vitoria. Vendo unha oportunidade, os organizadores italianos decidiron maximizar a vantaxe de Ferrari, a velocidade en recta, mediante o uso combinado do circu\u00edto de estrada e o circu\u00edto oval peraltado de Monza, polo que o r\u00e1pido circu\u00edto de Monza foi a\u00ednda m\u00e1is r\u00e1pido. Alegando a fraxilidade dos seus coches e os perigos do peralte, os grandes equipos ingleses de f\u00e1brica do momento Lotus, BRM e Cooper, boicotearon a carreira, o que levou a unha improvisada carreira de equipos privados e coches de F\u00f3rmula 2. A carreira foi unha procesi\u00f3n, con Ginther l\u00edder ao comezo para ser superado por Hill ao final. Esta parella xunto co seu compa\u00f1eiro Willy Mairesse lograron un magnifico e raro resultado, un 1-2-3 para o equipo Ferrari. O boicot permitiu tam\u00e9n a Scuderia Castellotti anotar os seus \u00fanicos puntos do campionato do mundo con Giulio Cabianca terminando cuarto no seu Cooper T51, d\u00faas voltas detr\u00e1s de Hill e por diante da cuarta unidade de Ferrari, Wolfgang von Trips.\nFoi a primeira vitoria dun piloto americano nun Gran Premio desde Jimmy Murphy en 1921, e o primeiro dun estadounidense na era moderna, desde a creaci\u00f3n do Campionato Mundial de F\u00f3rmula 1 en 1950. Tam\u00e9n ser\u00eda a \u00faltima vitoria na F\u00f3rmula 1 dun coche con motor dianteiro."}
{"id": "224608", "revid": "23204", "url": "https://gl.wikipedia.org/wiki?curid=224608", "title": "Frederico V do Palatinado", "text": "Frederico V, nado o 16 de agosto de 1596 en Lauterhofen e finado en Maguncia o 29 de novembro de 1632, foi Elector Palatino entre 1610 e 1623, as\u00ed como rei de Bohemia durante un ano, polo que foi co\u00f1ecido como Rei de Inverno (en checo \"Zimn\u00ed kr\u00e1l\").\nEra fillo e herdeiro de Frederico IV e de Lu\u00edsa Xiana de Orange-Nassau, a filla de Guillerme de Orange e Carlota de Borb\u00f3n-Monpensier. Nacido no pavill\u00f3n de caza Deinschwang no Alto Palatinado, Frederico V sucedeu \u00e1 morte do seu pai como pr\u00edncipe elector do Palatinado do Rin no Sacro Imperio Romano Xerm\u00e1nico en 1610, baixo a tutela do conde Xo\u00e1n II des Deux-Ponts ata 1614.\nVida p\u00fablica.\nEn 1619 os Estados protestantes de Bohemia se rebelaron contra o cat\u00f3lico Emperador do Sacro Imperio Fernando II e ofreceron a coroa de Bohemia a Frederico, escoll\u00e9ndoo debido a que era un membro influente da Uni\u00f3n Protestante, unha organizaci\u00f3n fundada polo seu pai para protexer o protestantismo no Imperio.\nEn agosto de 1619, descontentos con Fernando II, o sucesor de Mat\u00edas de Habsburgo, emperador do Sacro Imperio Romano Xerm\u00e1nico, os Estados de Bohemia, cunha maior\u00eda de protestantes mentres que Fernando era cat\u00f3lico, depo\u00f1en a este e propo\u00f1en ceder o t\u00edtulo a Frederico V.\nA\u00ednda que ao principio Frederico expresa reticencias, finalmente acepta a proposta. Esta acci\u00f3n ser\u00e1 un dos factores que contribuir\u00e1n ao desencadeamento da guerra dos Trinta Anos. \u00c9 coroado en Praga, o 4 de novembro de 1619,e a s\u00faa esposa \u00e9o tres d\u00edas m\u00e1is tarde. Pouco despois, Fernando II inicia unha ofensiva para recuperar a coroa de Bohemia.\nOs seus aliados na Uni\u00f3n Protestante non lle apoiaron militarmente ao asinar o Tratado de Ulm (1620), pero abandonado despois polas potencias estranxeiras e pola Uni\u00f3n Protestante, Frederico V, con poucos medios financeiros e humanos, non logra conter aos ex\u00e9rcitos de Fernando e sofre unha derrota ante Tilly, na batalla da Monta\u00f1a Branca o 8 de novembro de 1620, \u00e9 dicir, un ano e catro meses logo do seu entronizaci\u00f3n. Por iso herdar\u00eda o alcume de \u00abrei dun inverno\u00bb (\"Winterk\u00f6nig\" en alem\u00e1n).\nAs forzas imperiais de Maximiliano I de Baviera invadiron o Palatinado e tivo que fuxir a Holanda en 1622. Un edicto imperial privouno formalmente do Palatinado 1623. Viviu o resto da s\u00faa vida no exilio coa s\u00faa esposa e familia principalmente na Haia, antes de morrer en Maguncia en 1632.\nMatrimonio e fillos.\nResultado: \nO 13 de febreiro de 1613, contraera matrimonio con Isabel Estuardo (1596-1622), coa que tivo 13 fillos:"}
{"id": "224609", "revid": "22795", "url": "https://gl.wikipedia.org/wiki?curid=224609", "title": "Cefal\u00f3podo", "text": ""}
{"id": "224610", "revid": "22795", "url": "https://gl.wikipedia.org/wiki?curid=224610", "title": "Cephalopoda", "text": ""}
{"id": "224611", "revid": "89787", "url": "https://gl.wikipedia.org/wiki?curid=224611", "title": "Rosh HaAyin", "text": "Rosh HaAyin (en hebreo \u05e8\u05b9\u05d0\u05e9\u05c1 \u05d4\u05b8\u05e2\u05b8\u05d9\u05b4\u05df, en \u00e1rabe \u0631\u0648\u0634 \u0647\u0627\u0639\u064a\u0646, \"literalmente\" Fonte Superior) \u00e9 unha cidade de Israel pertencente ao Distrito Centro de Israel. Ao oeste de Rosh HaAyin est\u00e1 a fortaleza de Antipatris e a fonte do r\u00edo Yarkon. Ao sueste est\u00e1 a fortaleza de Migdal Afek (Migdal Tzedek). No ano 2009 a poboaci\u00f3n da cidade era de 38.500. A cidade est\u00e1 situada a 25 km ao leste de Tel-Aviv.\nHistoria.\nRosh HaAyin foi fundada na d\u00e9cada de 1950 preto do lugar onde se atopaba a antiga Antipatris, nos terreos da vila palestina de Majdal Sadek, tam\u00e9n co\u00f1ecida como Majdal Yaba (que significa torre de Iafa). Os residentes palestinos foron forzados a marchar en xullo de 1948, logo de que se establecera o estado de Israel. Moitos dos xudeus residentes logo de 1950 eran xudeus iemen\u00eds chegados en avi\u00f3n a Israel en 1949 e 1950 na Operaci\u00f3n Alfombra M\u00e1xica.\nDurante d\u00e9cadas Rosh HaAyin foi co\u00f1ecida como \"a cidade iemen\u00ed\". As\u00ed a todo, na d\u00e9cada dos '90 constru\u00edronse novos e grandes barrios, constitu\u00edndo de feito unha nova cidade que atraeu a un considerable n\u00famero de xudeus doutras orixes. A cidade mant\u00e9n a\u00ednda, con todo, unha gran poboaci\u00f3n iemen\u00ed, concentrada principalmente nos varrios m\u00e1is vellos.\nDemograf\u00eda.\nSegundo o Israel Central Bureau of Statistics (CBS), en 2001 o principal grupo \u00e9tnico na cidade eran os xudeus e os non-\u00e1rabes, cun 99,8 % da poboaci\u00f3n, non contando cunha poboaci\u00f3n \u00e1rabe significativa. Ti\u00f1a 17.400 homes e 17.400 mulleres.\nHai unha gran cantidade de xente nova, sendo a porcentaxe por idades de:\nA taxa de crecemento anual est\u00e1 en torno ao 2,5 %."}
{"id": "224612", "revid": "92340", "url": "https://gl.wikipedia.org/wiki?curid=224612", "title": "Benigno P\u00edo Losada", "text": "Benigno P\u00edo Losada Vila, finado na Estrada en maio de 1952, foi un xornalista e pol\u00edtico galego.\nTraxectoria.\nDirixiu o peri\u00f3dico \"El Estradense\" de 1906 a 1908. En 1912 foi o primeiro director de \"Eco de La Estrada\". Casou con Mercedes Magari\u00f1os e foi pai de Lu\u00eds Losada Magari\u00f1os."}
{"id": "224613", "revid": "109216", "url": "https://gl.wikipedia.org/wiki?curid=224613", "title": "Academia de Artes Esc\u00e9nicas de Praga", "text": "A Academia de Artes Esc\u00e9nicas de Praga (en checo \"Akademie m\u00fazick\u00fdch um\u011bn\u00ed v Praze\") \u00e9 unha universidade destinada ao estudo das diferentes artes interpretativas situada na cidade de Praga (Rep\u00fablica Checa). As especialidades presentes na universidade son m\u00fasica, danza, teatro, cine, televisi\u00f3n e estudos multimedia.\nHistoria.\nFoi fundada en 1945 polo impulso de numerosos artistas checos co\u00f1ecidos como a primeira escola de arte en Checoslovaquia, a Academia converteuse rapidamente nunha prestixiosa escola.\nActualmente acolle os departamentos de Composici\u00f3n, Direcci\u00f3n, Danza e Interpretaci\u00f3n teatral anteriormente atribu\u00eddos.\nFacultades.\nA Academia de Artes Performativas conta na actualidade coas seguintes tres facultades:"}
{"id": "224614", "revid": "5863", "url": "https://gl.wikipedia.org/wiki?curid=224614", "title": "P\u00e9 das Burgas", "text": "P\u00e9 das Burgas \u00e9 unha colecci\u00f3n de relatos en lingua galega escritos por Francisco \u00c1lvarez de N\u00f3voa publicada en 1896. Conta con vinte e tres relatos m\u00e1is un texto introdutorio do propio autor.\nNarraci\u00f3n.\nOs relatos foron escritos entre 1895 e 1896, cando o autor contaba 22 anos. Na introduci\u00f3n \u00c1lvarez de N\u00f3voa defende a creaci\u00f3n dunha Academia que unifique os criterios ortogr\u00e1ficos da lingua. Utiliza un l\u00e9xico culto, sen vulgarismos nin dialectalismos, ademais de empregar uns termos t\u00e9cnicos de \u00e1mbitos como o mari\u00f1eiro. Con todo, tam\u00e9n usa neoloxismos propios de finais do s\u00e9culo XIX, como os galicismos \"cors\u00e9\" ou \"bibelot\".\nO autor usa a terceira persoa, cun narrador omnisciente que co\u00f1ece mesmo os pensamentos dos personaxes. Emprega numerosas descrici\u00f3ns, tanto da paisaxe (arquitectura popular, tempo atmosf\u00e9rico, vexetaci\u00f3n, interiores...), como dos personaxes (roupas, f\u00edsico...).\nO espazo principal da obra d\u00e9ixase ver no t\u00edtulo, habendo seis relatos urbanos ambientados na vila de Ourense. Con todo, tam\u00e9n hai outros textos de ambientaci\u00f3n mari\u00f1eira e rural, situados no val do r\u00edo Ulla, a r\u00eda de Pontevedra (en Mar\u00edn), O Incio, Sada ou a romar\u00eda dos Caneiros de Betanzos.\nEdici\u00f3ns.\nPublicouse por vez primeira en 1896 na Coru\u00f1a por Andr\u00e9s Mart\u00ednez Salazar na Biblioteca Gallega. En 1988 Edici\u00f3ns Xerais de Galicia fixo unha edici\u00f3n revisada con notas de Valent\u00edn Arias e introduci\u00f3n de M\u00e9ndez Ferr\u00edn. En 2002 sa\u00edu na colecci\u00f3n Biblioteca Galega 120 de \"La Voz de Galicia\". Estas d\u00faas edici\u00f3ns recentes incl\u00faen tam\u00e9n o relato \"A goleta\", traducido ao galego por Heraclio P\u00e9rez Placer e publicado en 1895 no seu libro \"Contos da terri\u00f1a\"."}
{"id": "224615", "revid": "89787", "url": "https://gl.wikipedia.org/wiki?curid=224615", "title": "Praha, Eslovaquia", "text": "Praha (en h\u00fangaro \"G\u00e1cspr\u00e1ga\") \u00e9 un concello do Distrito de Lu\u010denec, na Rexi\u00f3n de Bansk\u00e1 Bystrica (Eslovaquia).\nPraha foi fundada polos Husitas no s\u00e9culo XV, aparecendo a primeira referencia escrita \u00e1 cidade en 1573. O seu nome est\u00e1 inspirado na capital checa, Praga. A tradici\u00f3n husita pode observarse no escudo da localidade, que amosa o caracter\u00edstico c\u00e1liz husita."}
{"id": "224617", "revid": "89787", "url": "https://gl.wikipedia.org/wiki?curid=224617", "title": "John Dee", "text": "John Dee, nado o 13 de xullo de 1527, en Towe Ward (Londres) e finado a finais de 1608 ou principios de 1609, en Mortlake (Surrey), foi un alquimista, ocultista, matem\u00e1tico, astr\u00f3nomo, astr\u00f3logo, ocultista, imperialista, navegante gal\u00e9s e consultor da ra\u00ed\u00f1a Isabel I de Inglaterra. Adicou parte da s\u00faa vida ao estudo da alquimia, filosof\u00eda herm\u00e9tica e adivi\u00f1aci\u00f3n.\nDee incursionou nos mundos da ciencia e da maxia a pesar de estar distinguidos os conceptos nese tempo. Un dos homes m\u00e1is eruditos da s\u00faa \u00e9poca, foi convidado a disertar sobre \u00e1lxebra avanzada na Universidade de Par\u00eds, cando non superaba os vinte anos de idade. John Dee foi un gran promotor das matem\u00e1ticas e respectado astr\u00f3nomo e destacado experto en navegaci\u00f3n e adestrou nesta materia a moitos dos que posteriormente levar\u00edan a cabo as viaxes de descubrimento inglesas. Nun dos numerosos tratados que escribiu nos anos 1580 alentando as expedici\u00f3ns bit\u00e1nicas na busca do Paso do Noroeste, hai indicios de que acu\u00f1ou (ou polo menos ao ser introducido en imprenta) o termo \"Imperio brit\u00e1nico\".\nAo mesmo tempo, Dee sumerxiuse nos mundos da maxia, astrolox\u00eda e filosof\u00eda herm\u00e9tica. Adicou moito tempo e esforzo nos seus \u00faltimos trinta anos de vida a procurar comunicarse cos anxos coa fin de aprender a linguaxe universal da creaci\u00f3n e lograr a unidade preapocal\u00edptica da humanidade. \nFoi estudante do neoplatonismo renacentista de Marsilio Ficino, mais non fixo distinci\u00f3ns entre as s\u00faas investigaci\u00f3ns matem\u00e1ticas, estudo da maxia herm\u00e9tica, invocaci\u00f3n dos anxos e adivi\u00f1aci\u00f3n. Considerou que todas as materias as que se adicaba constitu\u00edan diferentes facetas da mesma procura: a indagaci\u00f3n dunha comprensi\u00f3n transcendente das formas divinas que subxacen ao mundo visible, ao que Dee chamou \"verdades puras\".\nO elevado status de John Dee como erudito reco\u00f1ecido permitiulle tam\u00e9n desempe\u00f1ar un papel notorio na pol\u00edtica isabelina. Serviu como asesor ocasional e titor da ra\u00ed\u00f1a Isabel I e cultivou relaci\u00f3ns cos seus ministros Francis Walsingham e William Cecil. Tam\u00e9n gozou de relaci\u00f3ns de patronado co se\u00f1or Philip Sidney, o seu t\u00edo Robert Dudley, I conde de Leicester, Edward Dyer e do se\u00f1or Christopher Hatton.\nAo largo da s\u00faa vida Dee compilou a biblioteca m\u00e1is grande en Inglaterra e unha das m\u00e1is grandes de Europa.\nTraxectoria.\nPrimeiros anos.\nNado en Towe Ward, Londres, de familia de procedencia galesa, en concreto de Radnorshire. Seu apelido deriva do gal\u00e9s \"du\" (\"negro\"). Seu pai Roland foi un mercenario e cortesano menor. A familia chegou a Londres a ra\u00edz da coroaci\u00f3n do gal\u00e9s Henry Tudor como Henrique VII.\nDee asistiu \u00e1 Chelmsford Catholic School dende 1535 (agora co\u00f1ecido como King Edward VI Grammar School) e despois - dende novembro do 1542 ao 1546 - ao St. John's College, Cambridge. As s\u00faas habilidades foron reco\u00f1ecidas e foi nombrado membro fundador do Trinity College, onde os efectos da aguda escenificaci\u00f3n que levou a cabo para unha produci\u00f3n de \"A Paz\" de Arist\u00f3fenes procur\u00e1ronlle a reputaci\u00f3n de mago de por vida. Durante os \u00faltimos anos da d\u00e9cada de 1540 e os primeiros da de 1550, viaxou por Europa, facendo estudos en Lovaina (1548) e Bruxelas e disertando en Par\u00eds sobre Euclides. Estudou xunto con Gemma Frisius e converteuse nun amigo \u00edntimo do cart\u00f3grafo Gerardus Mercator, volvendo a Inglaterra cunha importante colecci\u00f3n de instrumentos matem\u00e1ticos e astron\u00f3micos. No 1552, co\u00f1eceu a Gerolamo Cardano na cidade de Londres; durante a s\u00faa amizade fixeron investigaci\u00f3ns dunha m\u00e1quina de movemento perpetuo como unha xoia que pretend\u00eda ter propiedades m\u00e1xicas.\nReitor en Upton-upon-Severn dende 1553, a Dee ofrec\u00e9ronlle o cargo de profesor adxunto en matem\u00e1ticas en Oxford no 1554, mais declinou a oferta citando a \u00e9nfase das universidades inglesas na ret\u00f3rica e a gram\u00e1tica (xunto coa l\u00f3xica conformaban o \"trivium\" acad\u00e9mico) en detrimento da filosof\u00eda e a ciencia (o m\u00e1is avanzado \"quadrivium\", composto de aritm\u00e9tica, xeometr\u00eda, m\u00fasica e astronom\u00eda) como ofensivo; estaba ocupado coa escritura e quizais coa esperanza dunha mellor posici\u00f3n na corte. No ano 1555, Dee pasou a ser membro do Worshipful Company of Mercers, como o seu pai a trav\u00e9s do sistema de patrimonio da compa\u00f1\u00eda.\nNese mesmo ano, 1555, foi arrestado e acusado de calcular hor\u00f3scopos da ra\u00ed\u00f1a Mar\u00eda I de Inglaterra e da princesa Isabel. Os cargos foron ditados como traiz\u00f3n a Mar\u00eda. Dee compareceu na \"C\u00e1mara Estrelada\" e liberouse dos delitos cometidos.Posteriormente foi entregado ao bispo cat\u00f3lico Edmund Bonner para un exame relixioso. A s\u00faa devoci\u00f3n e perdurable inclinaci\u00f3n polo secreto empeoraba as cousas, facendo deste acontecemento un dos m\u00e1is ataques dram\u00e1ticos e difamatorios que perseguir\u00edan a John Dee durante toda a s\u00faa vida. Limpando o seu nome unha vez m\u00e1is, axi\u00f1a ser\u00eda un achegado colaborador de Bonner.\nDee presentouse fronte \u00e1 ra\u00ed\u00f1a Mar\u00eda cun visionario plan de preservaci\u00f3n de libros antigos, manuscritos, arquivos e a fundaci\u00f3n dunha biblioteca nacional, no 1556, mais a proposta non foi aceptada. En cambio, ampliou a s\u00faa biblioteca persoal na s\u00faa casa de Mortlake, adquirindo de manera incansable libros e manuscritos en Inglaterra e no continente europeo. A biblioteca de Dee, un centro de aprendizaxe fora das universidades, chegou a ser a m\u00e1is grande de Inglaterra e atraeu a moitos estudosos a ela.\nCando Isabel chegou ao trono no ano 1558, Dee pasou a ser o seu conselleiro de confianza en asuntos astrol\u00f3xicos e cient\u00edficos, d\u00e1ndolle o poder de escoller o d\u00eda da s\u00faa coroaci\u00f3n. Dende a d\u00e9cada do 1550 ata a de 1570, serviu como conselleiro nas viaxes de descubrimento ingl\u00e9s, proporcionando asistencia t\u00e9cnica en navegaci\u00f3n e apoio ideol\u00f3xico na creaci\u00f3n dun \"Imperio brit\u00e1nico\", termo que foi o primeiro en darlle uso. Dee escribiu unha carta a William Cecil, primeiro var\u00f3n de Burghley en outubro do 1574 na procura de mecenado. Afirmou ter co\u00f1ecemento oculto do tesouro de Welsh Marches, e de valiosos antigos manuscritos gargados en Wigmore Castle, sabendo que os antepasados de \"Lord Treasurer\" vi\u00f1an desta \u00e1rea. No 1577, Dee publicou \"General and Rare Memorials pertayninh to the Perfect Art of Navigation\", unha obra que postulaba a s\u00faa visi\u00f3n dun imperio mar\u00edtimo e deixaba ver as demandas territoriais inglesas no novo mundo. Dee foi presentado a Humphrey Gilbert, pr\u00f3ximo a Sir Philip Sidney e a o seu c\u00edrculo. \nNo 1564, Dee escribiu a obra herm\u00e9tica \"Monas Hieroglyphica\" (\"A m\u00f3nada xerogl\u00edfica\"), unha exhaustiva interpretaci\u00f3n cabal\u00edstica dun glifo do seu propio dese\u00f1o, tentando as\u00ed expresar a unidade m\u00edstica de toda creaci\u00f3n. Viaxou a Hungr\u00eda a presentar persoalmente unha copia a Maximiliano II de Habsburgo. Esta obra foi moi apreciada por moitos dos contempor\u00e1neos de Dee, mais a perda da tradici\u00f3n oral secreta do contorno de Dee entorpece na actualidade o traballo de interpretaci\u00f3n. Nunha edici\u00f3n da popular serie de televisi\u00f3n \"QI\" proxectada inicialmente no canle da BBC1 o 2 de abril de 2010, o anfitri\u00f3n Stephen Fry declarou que o c\u00f3digo '007' usado para referirse ao personaxe de James Bond derivou deste glifo.\nPublicou no 1570 un \"Prefacio matem\u00e1tico\" \u00e1 traduci\u00f3n inglesa de Henry Billingsley dos \"Elementos\" de Euclides, argumentando a importancia central das matem\u00e1ticas e bosquexando a influencia destas nas outras artes e ciencias. Destinado a un p\u00fablico f\u00f3ra das universidades, resultou ser a obra de Dee m\u00e1is influente e amplamente reproducida."}
{"id": "224618", "revid": "92340", "url": "https://gl.wikipedia.org/wiki?curid=224618", "title": "Jos\u00e9 Otero Carbia", "text": "Jos\u00e9 Otero Carbia, nado en Santeles (A Estrada) en 1851 e finado o 10 de decembro de 1938, foi un empresario e pol\u00edtico galego.\nTraxectoria.\nContratista de obras. Foi alcalde da Estrada do 22 de xu\u00f1o de 1888 ao 1 de xaneiro de 1890 e volveu \u00e1 alcald\u00eda do 1 de xaneiro de 1906 ao 1 de xaneiro de 1914. Foi presidente do Casino de Estrada en 1900 e 1904\nVida persoal.\nCasou con Carmen Botana."}
{"id": "224619", "revid": "1888", "url": "https://gl.wikipedia.org/wiki?curid=224619", "title": "Miguel Nine", "text": "Miguel Nine Novais, finado na Estrada o 13 de abril de 1925, foi un pol\u00edtico galego.\nTraxectoria.\nProcedente de Noia, instalouse na Estrada, no pazo de Preguecido de Agui\u00f3ns. Afiliado ao Partido Liberal, era un dos homes do Marqu\u00e9s de Riestra. Foi deputado provincial polo distrito A Estrada-Lal\u00edn en 1884, 1888, 1892, 1896, 1901, 1909, 1913, 1917 e 1921."}
{"id": "224620", "revid": "1888", "url": "https://gl.wikipedia.org/wiki?curid=224620", "title": "Miguel Nine Novais", "text": ""}
{"id": "224621", "revid": "1131", "url": "https://gl.wikipedia.org/wiki?curid=224621", "title": "Club Balonm\u00e1n Lal\u00edn", "text": "O Club Balonm\u00e1n Lal\u00edn, tam\u00e9n co\u00f1ecido polo seu acr\u00f3nimo B.M. Lal\u00edn e polo seu nome de patrocinio Embutidos Lalinense, \u00e9 un equipo de balonm\u00e1n de Lal\u00edn. Na tempada 2015/2015 milita no grupo A da Primeira Nacional, a terceira categor\u00eda neste deporte. Xoga os seus partidos como local no Lal\u00edn Area.\nSon co\u00f1ecidos co alcume de \"Dia\u00f1os Vermellos\"."}
{"id": "224622", "revid": "5863", "url": "https://gl.wikipedia.org/wiki?curid=224622", "title": "Jes\u00fas Dur\u00e1n Taboada", "text": "Jes\u00fas Dur\u00e1n Taboada, nado en Tabeir\u00f3s (A Estrada) e finado na Estrada o 18 de marzo de 1936, foi un avogado e pol\u00edtico galego.\nTraxectoria.\nEstudou Teolox\u00eda no seminario de Santiago de Compostela. Despois licenciouse en Dereito na Universidade de Santiago de Compostela. Foi avogado e procurador na Estrada. Elixido concelleiro, foi alcalde da Estrada de 1914 a 1916 e de 1922 ata a ditadura de Primo de Rivera."}
{"id": "224624", "revid": "89787", "url": "https://gl.wikipedia.org/wiki?curid=224624", "title": "Elizabeth Jane Weston", "text": "Elizabeth Jane Weston (en lat\u00edn \"Elisabetha Joanna Westonia\" e en checo \"Al\u017eb\u011bta Johana Vestonie\"), nada en Chipping Norton (Oxfordshire) o 2 de novembro de 1581 e finada en Praga o 13 de novembro de 1612, foi unha poetisa inglesa, co\u00f1ecida pola s\u00faa poes\u00eda neolatina. Tivo unha distinci\u00f3n infrecuente para unha muller \u00e1 hora de publicarse a s\u00faa poes\u00eda. A s\u00faa obra completa, publicada en dous volumes en 1608, foi titulada \"Parthenica\". A tem\u00e1tica variada entre so\u00f1os id\u00edlicos, odas a Rodolfo II (orixinalmente enviadas ao emperador coa intenci\u00f3n de convencelo para que lle deixara cartos), odas a si mesma, e diatribas antisemitas.\nTraxectoria.\nNon se sabe nada de seu pai, mais o seu padrastro, Edward Kelley, foi un alquimista de renome. Kelley, xunto con John Dee, foi contratado na corte de Rodolfo II, polo que a s\u00faa familia se trasladou a Praga. Foi moi salientable o seu dominio das linguas, tendo co\u00f1ecementos de cinco linguas: checo, ingl\u00e9s, alem\u00e1n, italiano e lat\u00edn.\nEn 1603 coasou cun avogado , Johnnes Leo, con quen tivo sete fillos antes de que morrera durante un parto en 1612. Est\u00e1 enterrada na Igrexa de Santo Tom\u00e1s en Mal\u00e1 Strana (Praga).\nUnha colecci\u00f3n da s\u00faa poes\u00eda, editada e traducida por Donald Cheney e Brenda M. Hosington, foi publicada por University of Toronto Press en 2000."}
{"id": "224625", "revid": "89787", "url": "https://gl.wikipedia.org/wiki?curid=224625", "title": "Tyler Zeller", "text": "Tyler Paul Zeller, nado o 17 de xaneiro de 1990 en Visalia, California, \u00e9 un xogador estadounidense de baloncesto profesional.\nTraxectoria profesional.\nO 28 de xu\u00f1o de 2012, Zeller foi elixido na 17\u00aa posici\u00f3n do Draft da NBA de 2012 polos Dallas Mavericks, e foi o cuarto Tar Heel en ser seleccionado na primeira rolda do Draft. Posteriormente foi traspasado \u00f3s Cleveland Cavaliers.\nO 10 de xullo de 2014, Zeller foi traspasado \u00f3s Boston Celtics nun traspaso entre tres equipos que tam\u00e9n inclu\u00eda \u00f3s Cavaliers e \u00f3s Brooklyn Nets.\nO 12 de setembro de 2017, Zeller asinou un contrato cos Brooklyn Nets.\nO 5 de febreiro de 2018, Zeller foi traspasado \u00f3s Milwaukee Bucks a cambio de Rashad Vaughn e os dereitos dunha futura elecci\u00f3n da segunda rolda do Draft. O 13 de outubro de 2018, foi cortado polos Bucks."}
{"id": "224626", "revid": "23204", "url": "https://gl.wikipedia.org/wiki?curid=224626", "title": "Terrence Jones", "text": "Terrence Alexander Jones, nado o 9 de xaneiro de 1992 en Portland, Oreg\u00f3n, \u00e9 un xogador americano de baloncesto profesional.\nTraxectoria profesional.\nO 28 de xu\u00f1o de 2012, Jones foi elixido polos Houston Rockets na 18\u00aa posici\u00f3n do Draft da NBA de 2012. Durante a s\u00faa tempada de rookie, foi asignado en varias ocasi\u00f3ns \u00f3s Rio Grande Valley Vipers da NBA Development League.\nO 22 de xullo de 2016, Jones asinou cos New Orleans Pelicans. O 23 de febreiro de 2017, os Pelicans prescindiron de Jones tras a adquisici\u00f3n de DeMarcus Cousins.\nO 4 de marzo de 2017, Jones asinou cos Milwaukee Bucks. Xogou tan s\u00f3 tres encontros cos Bucks antes de ser cortado polo equipo o 1 de abril de 2017.\nO 18 de decembro de 2018, tras un breve paso pola liga chinesa, Jones foi adquirido polos Santa Cruz Warriors da NBA G League."}
{"id": "224627", "revid": "1888", "url": "https://gl.wikipedia.org/wiki?curid=224627", "title": "Carme Ad\u00e1n Villamar\u00edn", "text": ""}
{"id": "224628", "revid": "1888", "url": "https://gl.wikipedia.org/wiki?curid=224628", "title": "Francisco Cervi\u00f1o Gonz\u00e1lez", "text": ""}
{"id": "224629", "revid": "1888", "url": "https://gl.wikipedia.org/wiki?curid=224629", "title": "Mar\u00eda Tareixa Paz Franco", "text": ""}
{"id": "224630", "revid": "55340", "url": "https://gl.wikipedia.org/wiki?curid=224630", "title": "Campo (her\u00e1ldica)", "text": "O campo no sentido estrito designa en her\u00e1ldica o fondo do escudo.\nDescrici\u00f3n.\nNun primeiro sentido ampliado, o campo designa tam\u00e9n a maneira na que o fondo do escudo no seu conxunto \u00e9 tratado. Designa ent\u00f3n o \"atributo de campo\", \u00e9 dicir a maneira na que se encheu esta superficie. Nun sentido a\u00ednda m\u00e1is ampliado, este \"atributo do campo\" pode aplicarse a unha superficie calquera e non unicamente ao campo mesmo.\nTodos os compo\u00f1entes do bras\u00f3n te\u00f1en un atributo de campo. Hai tres grandes categor\u00edas:\nPor extensi\u00f3n, un escudo ou un obxecto pode ser o obxecto dunha partici\u00f3n, cada elemento da partici\u00f3n recibe ent\u00f3n un tratamento por separado. Para describir ent\u00f3n o atributo de campo farase con cada partici\u00f3n, pero neste caso non se pode falar estritamente de \"campo\".\nAs\u00ed, as armas aqu\u00ed presentes (que son as do principado de Gradisca) non te\u00f1en campo en sentido estrito, pero est\u00e1n compostas dun moble (unha cruz ancorada) posta sobre un fondo composto, as\u00ed que se pode brasonar simplemente \"Unha cruz ancorada de prata sobre un campo cortado de ouro e de azur\". Doutra banda, de citar primeiro o fondo, \u00e9 preferible brasonar \"Cortado de ouro e de azur, a unha cruz ancorada de prata \"brochante sobre o todo\"\", para non prestarse \u00e1 confusi\u00f3n -cunha coma preto- coas armas \"Cortado de ouro, e de azur a unha cruz ancorada de prata\", onde a cruz non ser\u00eda portada m\u00e1is que pola parte inferior."}
{"id": "224631", "revid": "1888", "url": "https://gl.wikipedia.org/wiki?curid=224631", "title": "Tom\u00e1s Iribarren Fern\u00e1ndez-Rogina", "text": ""}
{"id": "224632", "revid": "1888", "url": "https://gl.wikipedia.org/wiki?curid=224632", "title": "Miguel \u00c1ngel Cortizo Nieto", "text": ""}
{"id": "224633", "revid": "1888", "url": "https://gl.wikipedia.org/wiki?curid=224633", "title": "Dolores Villarino Santiago", "text": ""}
{"id": "224634", "revid": "5312", "url": "https://gl.wikipedia.org/wiki?curid=224634", "title": "Xabier Cid", "text": "Xabier Cid Fern\u00e1ndez, nado en Ourense o 7 de setembro de 1975, \u00e9 un escritor e tradutor galego.\nTraxectoria.\nLicenciado en filolox\u00eda e mestrado en xesti\u00f3n deportiva, foi consultor da Navalla Su\u00edza. Este xestor de proxectos dixitais traballou de administrativo, de \u00e1rbitro, de xornalista, de profesor de galego, de gu\u00eda tur\u00edstico, de empresario, de tradutor e, de repartidor de comida. Viviu en Stirling e Glasgow (Escocia) durante catorce anos, despois en Pontevedra foi profesor no colexio Doroteas antes de marchar a Madrid.\nColaborou un ano na Radio Galega e foi candidato pola circunscrici\u00f3n electoral da Coru\u00f1a, na lista de Converxencia 21, nas elecci\u00f3ns ao Parlamento de Galicia de 2016. \u00c9 editor habitual na Galipedia desde 2006. Colaborou en Praza.gal.\nEn 2022 publicou \"10.000 millas de andar na bici.\" Entre 2018 e 2020, a protagonista deste libro repartiu comida polas r\u00faas de Glasgow e outras cidades escocesas enriba dunha bicicleta tradicional, experiencias que conta nesta narraci\u00f3n."}
{"id": "224635", "revid": "23204", "url": "https://gl.wikipedia.org/wiki?curid=224635", "title": "Cascadia", "text": "A Rep\u00fablica de Cascadia ou, simplemente, Cascadia \u00e9 un estado autoproclamado dentro das fronteiras dos Estados Unidos que reclama parte dos estados de Oreg\u00f3n, Washington e a provincia canadense da Columbia Brit\u00e1nica."}
{"id": "224636", "revid": "98629", "url": "https://gl.wikipedia.org/wiki?curid=224636", "title": "Prometheus (filme)", "text": "Prometheus \u00e9 un filme estadounidense de ciencia ficci\u00f3n dirixido por Ridley Scott que se estreou no 2012. Foi escrito por Jon Spaihts e Damon Lindelof, e est\u00e1 protagonizado por Noomi Rapace, Michael Fassbender, Guy Pearce, Idris Elba, Logan Marshall-Green e Charlize Theron. Est\u00e1 ambientado a finais do s\u00e9culo XXI e a historia c\u00e9ntrase na tripulaci\u00f3n da nave espacial \"Prometheus\", que est\u00e1 a seguir as indicaci\u00f3ns dun mapa estelar descuberto en numerosas civilizaci\u00f3ns antigas. Na procura da orixe da humanidade, a tripulaci\u00f3n chega at\u00e9 un mundo distante e descobre unha ameaza que poder\u00eda causar a extinci\u00f3n da raza humana.\nA s\u00faa secuela, \"\", foi estreada no 2017.\nSinopse.\nUn grupo de cient\u00edficos e exploradores emprende unha viaxe espacial a un remoto planeta, onde os seus l\u00edmites f\u00edsicos e mentais ser\u00e1n postos a proba. O motivo da misi\u00f3n \u00e9 que os humanos cren que al\u00f3 poder\u00e1n atopar a resposta \u00e1s preguntas m\u00e1is profundas e \u00f3 maior dos misterios: a orixe da vida na Terra."}
{"id": "224637", "revid": "15490", "url": "https://gl.wikipedia.org/wiki?curid=224637", "title": "Euskal Herria Bildu", "text": "Euskal Herria Bildu , tam\u00e9n escrito EH Bildu (en min\u00fasculas no seu logo), \u00e9 unha coalici\u00f3n pol\u00edtica vasca de esquerdas, rexistrada como partido pol\u00edtico, creada no 2012 e liderada na s\u00faa primeira participaci\u00f3n por Laura Mintegi. Est\u00e1 ideoloxicamente adscrita \u00e1 esquerda abertzale e ten aspiraci\u00f3ns soberanistas e independentistas. A plataforma est\u00e1 constitu\u00edda por Eusko Alkartasuna, Aralar, Sortu e Alternatiba.\nHistoria.\nA coalici\u00f3n presentouse \u00e1s elecci\u00f3ns \u00f3 Parlamento Vasco do 21 de outubro de 2012, acadando 21 escanos dos 75 totais e convert\u00e9ndose as\u00ed na segunda forza pol\u00edtica do pa\u00eds tralos 27 logrados polo PNV.\nA coalici\u00f3n creada en 2012 foi inscrita en 2014 como partido. En 2017 a coalici\u00f3n foi dotada de \u00f3rganos propios de partido, con secretar\u00eda xeral.\nPrevia a EH Bildu houbo outra coalici\u00f3n chamada Bildu. Entre a disoluci\u00f3n de Bildu e a creaci\u00f3n de EH Bildu existiu a coalici\u00f3n Amaiur."}
{"id": "224638", "revid": "23204", "url": "https://gl.wikipedia.org/wiki?curid=224638", "title": "Part\u00edcula de reco\u00f1ecemento do sinal", "text": "A part\u00edcula de reco\u00f1ecemento do sinal (abreviada como SRP polas s\u00faas siglas en ingl\u00e9s) \u00e9 unha ribonucleoprote\u00edna (complexo de prote\u00edna e ARN) citos\u00f3lica abundante, conservada universalmente, que reco\u00f1ece e se une a prote\u00ednas espec\u00edficas que son dirixidas ao ret\u00edculo endoplasm\u00e1tico nos eucariotas e \u00e1 membrana plasm\u00e1tica nos procariotas.\nHistoria.\nA funci\u00f3n das SRP descubriuse ao estudar as cadeas lixeiras de inmunoglobulina procesadas e non procesadas, que son prote\u00ednas recentemente sintetizadas eucari\u00f3ticas, que levan secuencias sinal hidrof\u00f3bicas N-terminais, \u00e1s que se une as SRP en canto ditas prote\u00ednas empezan a emerxer do ribosoma.\nMecanismo.\nNos eucariotas, a SRP \u00fanese \u00e1 secuencia sinal dun p\u00e9ptido recentemente sintetizado en canto este emerxe do ribosoma e sen que rematase a\u00ednda a s\u00edntese da prote\u00edna. Esta uni\u00f3n fai que se faga m\u00e1is lenta a s\u00edntese da prote\u00edna, o que se co\u00f1ece como \"detenci\u00f3n da elongaci\u00f3n\", unha funci\u00f3n conservada das SRPs que facilita o acoplamento dos procesos de traduci\u00f3n e de translocaci\u00f3n proteica. A SRP despois une este complexo (o complexo formado polo ribosoma e a cadea proteica nacente) a un canal condutor de prote\u00ednas, tam\u00e9n chamado transloc\u00f3n, situado na membrana do ret\u00edculo endoplasm\u00e1tico. Isto ocorre debido \u00e1 interacci\u00f3n e uni\u00f3n ou \"atraque\" da SRP co receptor da SRP localizado en estreita proximidade ao transloc\u00f3n.\nNos eucariotas hai tres dominios na SRP e no seu receptor que funcionan na uni\u00f3n e hidr\u00f3lise de guanosina trifosfato (GTP). Est\u00e1n localizados en d\u00faas subunidades relacionadas do receptor de SRP, chamadas SR\u03b1 e SR\u03b2, e na prote\u00edna SRP54 (co\u00f1ecida nas bacterias como Ffh). A uni\u00f3n coordinada de GTP ao SRP e ao receptor de SRP \u00e9 un prerrequisito para a uni\u00f3n exitosa da SRP ao seu receptor.\nAo unirse \u00e1 membrana do ret\u00edculo endoplasm\u00e1tico, a cadea pept\u00eddica nacente ins\u00edrese no canal transloc\u00f3n por onde entra no ret\u00edculo endoplasm\u00e1tico. A s\u00edntese proteica rean\u00fadase a medida que a SRP se solta do ribosoma. O complexo SRP-receptor de SRP dis\u00f3ciase pola hidr\u00f3lise de GTP, e o ciclo da translocaci\u00f3n de prote\u00ednas mediado por SRP contin\u00faa.\nUnha vez dentro do ret\u00edculo endoplasm\u00e1tico, un encima chamado sinal peptidase corta a secuencia sinal da prote\u00edna, polo que as secuencias sinal non forman parte das prote\u00ednas maduras.\nComposici\u00f3n das SRP.\nMalia que a funci\u00f3n das SRP \u00e9 an\u00e1loga en todos os organismos, a s\u00faa composici\u00f3n var\u00eda moito. As SRP eucari\u00f3ticas est\u00e1n compostas por seis polip\u00e9ptidos diferentes unidos a unha mol\u00e9cula de ARN (o ARN 7SL), con actividade de GTPase. Os compo\u00f1entes do complexo son:\nA SRP procari\u00f3tica est\u00e1 composta por un polip\u00e9ptido unido a unha mol\u00e9cula de ARN (ARN de 4,5S), con actividade de GTPase. Os compo\u00f1entes do complexo son:\nFfh \u00e9 o hom\u00f3logo estrutural e funcional da prote\u00edna SRP54 de eucariotas. O ARN de 4,5S comparte homolox\u00eda en estrutura e secuencia cun dominio do ARN de 7S.\nAutoanticorpos.\nOs anticorpos anti-part\u00edcula de reco\u00f1ecemento do sinal est\u00e1n principalmente asociados coa polimiosite, pero non son moi espec\u00edficos dela. Nas persoas con polimiosite, a presenza de anticorpos anti-SRP est\u00e1 asociada cunha debilidade muscular m\u00e1is acusada e atrofia."}
{"id": "224639", "revid": "1131", "url": "https://gl.wikipedia.org/wiki?curid=224639", "title": "Moinante", "text": "Os moinantes son un grupo social de Espa\u00f1a e alg\u00fans pa\u00edses de Europa. Principalmente son n\u00f3mades con algunhas similitudes co pobo xitano e consid\u00e9ranse unha etnia con identidade propia. Son tam\u00e9n chamados \"quincalleros\" polo oficio que historicamente realizaban, vender, facer e reparar trebellos met\u00e1licos como tixolas e potas. Da expresi\u00f3n \"quincalleros\" v\u00e9n a de ser chamados \"quinquis\". Tam\u00e9n son co\u00f1ecidos como: \"Los Hombres Echaos P\u2019Alante\", \"Languilleros\", \"Los Hombres de la La\u00f1a\", \"Traperos\", \"Quinaores\", \"Cibiqueros\" ou \"Merchuzos\".\n\"Moinante\" \u00e9 o termo m\u00e1is empregado para designalos e, tam\u00e9n, o empregado por eles. En Espa\u00f1a calc\u00falase que hai 150.000 moinantes a\u00ednda que non existen estat\u00edsticas fiables nin estudos.\nHistoria.\nOs mercheros tradicionalmente viv\u00edan en Castela, o val do Ebro e o norte de Estremadura, habendo tam\u00e9n pequenas comunidades en Galiza e Portugal. Non hai datos concretos da s\u00faa orixe xeogr\u00e1fica nin da s\u00faa orixe \u00e9tnica. S\u00e1bese que antes da chegada dos xitanos a Espa\u00f1a en 1442 non hai constancia da s\u00faa estad\u00eda en Espa\u00f1a. Non existen similitudes f\u00edsicas, culturais nin ling\u00fc\u00edsticas entre os mercheros e os xitanos espa\u00f1ois. As primeiras referencias hist\u00f3ricas dos mercheros son do s\u00e9culo XVI.\nOs propios moinantes establecen a s\u00faa orixe nos campesi\u00f1os castel\u00e1ns despoxados de terras, que se converteron en n\u00f3mades despois dunha longa \u00e9poca de fame e de epidemias no rural do s\u00e9culo XVI. Moitas palabras da s\u00faa fala datan da Idade de Ouro espa\u00f1ola, \"quinqui, baranda\" ou \"peluco\" son palabras da s\u00faa fala e est\u00e1n totalmente aceptadas na linguaxe popular. Os moinantes valoran o senso do honor e a palabra dada que sempre debe ser cumprida. Entre estes valores destacan o sentido da superioridade racial, o estoicismo e a lealdade ao grupo.\nA caracter\u00edstica como grupo homox\u00e9neo e exclu\u00ednte e a s\u00faa marcada preferencia pola endogamia son tam\u00e9n trazos deles. Exclu\u00eddos dos gremios, discriminados pola sociedade e ignorados pola Igrexa cat\u00f3lica por ser pobres, formaron un grupo afastado da sociedade e adicado a viaxar en carromatos polas chairas de Castela e o val do Ebro durante varios s\u00e9culos por rutas transhumantes de gando. A lei contra o nomadismo de Carlos III, establec\u00eda que os transgresores fosen marcados a lume co escudo de armas de Castela. Ata finais do s\u00e9culo XVIII foi pr\u00e1ctica habitual azoutalos publicamente. A Igrexa cat\u00f3lica exclu\u00edunos dos sacramentos durante d\u00e9cadas, debido a s\u00faa condici\u00f3n n\u00f3made e \u00e1 s\u00faa forma de vida independente. Ata os anos 1950 foron exclusivamente n\u00f3mades vivindo sen documentaci\u00f3n e \u00e1 marxe de calquera organizaci\u00f3n da Administraci\u00f3n. Foron obrigados a se asentar baixo leis como a Lei de vagos e maleantes que persegu\u00eda a calquera que non tivese domicilio fixo e traballo reco\u00f1ecido. Co uso do pl\u00e1stico nos trebellos de coci\u00f1a e a \"cultura\" de usar e tirar, xa non hab\u00eda nada que fabricar, vender ou reparar e a imposibilidade de atopar traballo levounos a unha situaci\u00f3n de chabolismo.\nEn 1965, tres mozos chabolistas pobres e analfabetos con idades de 19 a 22 anos atracaron unha xoier\u00eda en Madrid. Mataron a un vixilante na fuxida. Estes mozos, entre os que estaba Eleuterio S\u00e1nchez Rodr\u00edguez \"El Lute\", foron condenados a morte por un tribunal militar. As penas de morte foron conmutadas por cadea perpetua por Franco. Dende ent\u00f3n os mercheros pasaron a ser inimigos perseguidos pola Garda Civil, e quinqui pasou a ser sin\u00f3nimo de delincuente.\nOrganizaci\u00f3n social.\nA base da s\u00faa sociedade e da vida dos moinantes \u00e9 a familia. Basicamente son unha sociedade patriarcal. O pai ten autoridade absoluta sobre os fillos, no caso de falecer a autoridade pasa ao fillo var\u00f3n de m\u00e1is idade. A diferenza dos xitanos non te\u00f1en xefe do clan.\nNa vida social os moinantes case non te\u00f1en celebraci\u00f3ns. Non fan rituais matrimoniais. As parellas \u00fanense polo procedemento da fuga (que acostuma producirse co consentimento das familias) ou por \u201cadjuntamiento\u201d. Es\u00edxese a ambos fidelidade absoluta e toda infidelidade \u00e9 castigada coa expulsi\u00f3n do clan. O rito do pano consistente en comprobar a nai do futuro esposo antes da voda a virxindade da noiva non sempre se fai. Son moi infrecuentes os matrimonios f\u00f3ra do grupo a\u00ednda que os hai con xitanos e m\u00e1is raramente con brancos. Os moinantes non procesan ningunha relixi\u00f3n a\u00ednda que nos \u00faltimos tempos alg\u00fans se achegaron ao evanxelismo e ao neocatecumenalismo. O seu c\u00f3digo moral bas\u00e9ase en honrar aos pais e non traizoar xamais a outro moinante.\nOs moinantes en Galiza.\nNo ano 2002 a empresa compostel\u00e1 Obradoiro de Sociolox\u00eda fixo un estudo sobre a comunidade moinante. En Carballo est\u00e1n censadas 167 familias de moinantes, que agrupan a 600 persoas. Oito de cada dez individuos naceron en Carballo. Un 66% di que os seus antergos tam\u00e9n son do concello. O 51,4% ten familia noutros lugares, a maior\u00eda non est\u00e1 m\u00e1is lonxe de Berganti\u00f1os (Coristanco) ou da provincia da Coru\u00f1a (Casti\u00f1eiro do Lobo-Ames e Irixoa). A poboaci\u00f3n \u00e9 moi nova. Catro de cada dez persoas te\u00f1en menos de 16 anos, e s\u00f3 o 4,1% supera os 65. No 77,8% dos fogares hai parellas, normalmente son matrimonios civ\u00eds ou uni\u00f3ns de feito.\nNo estudo tam\u00e9n chegaron \u00e1 conclusi\u00f3n de que son \u00abmoitos m\u00e1is\u00bb, xa que a poboaci\u00f3n negaba a s\u00faa pertenza ao grupo. Unha das caracter\u00edsticas que destaca a investigaci\u00f3n e que puidese ser consecuencia das connotaci\u00f3ns negativas que ten ser chamado moinante. En Carballo a palabra moinante ten connotaci\u00f3ns negativas, consid\u00e9rase como un insulto e incluso hai documentaci\u00f3n que confirma a prohibici\u00f3n de empregala nos centros de ensino. Os moinantes est\u00e1n localizados en zonas de Carballo como A Brea, O Campo da Feira, A Revolta, Carballo de Arriba, A Colina ou O Sisto. Segundo a Garda Civil ser\u00edan unhas 1.000 persoas contando as que viven no Carrizal, Coristanco.\nDurante o curso 2003/2004 Mar\u00eda Luisa L\u00f3pez Losada, profesora do colexio Xes\u00fas San Luis Romero do barrio de A Milagrosa en Carballo, fixo un estudo que publicou na revista \"Ensaio\" editada pola Xunta de Galicia. O estudo est\u00e1 baseado na s\u00faa experiencia nun centro con m\u00e1is do 70% do alumnado pertencente a este grupo social. No grupo de 116 nenos hab\u00eda alg\u00fans con \u00abgraves problemas psicof\u00edsicos\u00bb pola endogamia familiar.\nNas s\u00faas conclusi\u00f3ns sobre a integraci\u00f3n do alumnado contribu\u00edu a desterrar d\u00fabidas e sentimentos de inseguridade por parte do profesorado e persoal implicado; tam\u00e9n estimulou grandemente a aceptaci\u00f3n por parte do alumnado. Produciuse unha empat\u00eda entre todos na clase cun incremento do compromiso motor, a socializaci\u00f3n, o co\u00f1ecemento e o respecto. O proceso de ensinanza, aprendizaxe nas aulas, coa mestura, debe ser necesariamente din\u00e1mico, flexible e, sobre todo, creativo.\nC\u00f3digo de linguaxe.\nA lingua quinqui esta reco\u00f1ecida baixo a norma ISO 639-3 co c\u00f3digo quq."}
{"id": "224640", "revid": "85894", "url": "https://gl.wikipedia.org/wiki?curid=224640", "title": "Narciso Rivas Mart\u00ednez", "text": "Narciso Rivas Mart\u00ednez, nado en Siador (Silleda) o 30 de xu\u00f1o de 1871 e finado en Ourense o 18 de agosto de 1939, foi un avogado e pol\u00edtico galego.\nTraxectoria.\nFillo de El\u00edas Vicente Rivas Mart\u00ednez. Licenciado en Dereito pola Universidade de Santiago de Compostela (1892). Na Ditadura de Primo de Rivera foi nomeado alcalde de Ourense. Casou con Concepci\u00f3n Mart\u00ednez Baladr\u00f3n."}
{"id": "224642", "revid": "27155", "url": "https://gl.wikipedia.org/wiki?curid=224642", "title": "Guanosina trifosfato", "text": ""}
{"id": "224643", "revid": "98629", "url": "https://gl.wikipedia.org/wiki?curid=224643", "title": "Gran Premio dos Estados Unidos de 1960", "text": "O Gran Premio dos Estados Unidos de 1960 foi unha carreira de automobilismo de F\u00f3rmula Un, celebrada o 20 de novembro de 1960 no circu\u00edto de Riverside. Foi a d\u00e9cima e \u00faltima carreira da tempada de F\u00f3rmula Un de .\nSumario.\nPor algunha raz\u00f3n (falta de familiaridad dos afeccionados cos coches de rodas abertas e cos pilotos europeos, a falta de apoio dos medios de comunicaci\u00f3n e dos promotores do Leste, ou a falta de batalla polo campionato en curso), o promotor Alec Ulmann non tivo \u00e9xito en conseguir m\u00e1is apoio para o Gran Premio dos Estados Unidos de 1960 no circu\u00edto de Riverside en California do que tivo un ano antes en Sebring (Florida).\nSituado no deserto preto das monta\u00f1as de San Bernardino ao leste dos \u00c1nxeles, o circu\u00edto de Riverside ten unha secci\u00f3n particularmente esixente de eses costa arriba, logo de pasar a li\u00f1a de meta. O residente en Riverside e heroe local Dan Gurney chegou \u00e1 pista como o favorito da multitude, que s\u00f3 eran 25.000 espectadores. Jack Brabham, que xa conseguira o seu segundo Campionato Mundial consecutivo unhas semanas antes en Portugal, estaba de volta co seu compa\u00f1eiro Bruce McLaren na f\u00e1brica Cooper - Climax. Lotus participou cos coches de Jim Clark, Innes Ireland e John Surtees, mentres que Rob Walker participou co Lotus de Stirling Moss. BRM participou con tres P48 con motor central para Jo Bonnier, Graham Hill e Gurney. Coa perda outra vez do campionato, Enzo Ferrari decidiu quedar cos seus coches en casa, pensando que o seu tempo estar\u00eda mellor empregado na preparaci\u00f3n do novo coche de 1.5 litros para . Aos pilotos Phil Hill e Wolfgang von Trips, con todo, permit\u00eduselles participar na carreira con outros equipos. En particular Hill, quer\u00eda protexer \u00e1 s\u00faa posici\u00f3n no terceiro lugar no Campionato detr\u00e1s dos seus compa\u00f1eiros do equipo Cooper Brabham e McLaren.\nMoss ga\u00f1ou a batalla da pole, moi por diante de Brabham e Gurney, que completaron a primeira fila. Phil Hill quedou sorprendido pola \"incrible\" diferenza no manexo entre o vello Cooper, verde e vermello con motor traseiro que recibiu para a carreira e o Ferrari Dino ga\u00f1ador de Monza que pilotara toda a tempada, pero se ama\u00f1ou para ser d\u00e9cimo terceiro na grella.\nUn pequeno grupo de veteranos de Riverside estaban preparados para a carreira, pero v\u00edronse sorprendidos polo espect\u00e1culo dos coches de F1. Brabham tomou a dianteira na primeira curva, por diante de Gurney e Moss. Os Cooper de Phil Hill e Olivier Gendebien calaronse na grella, pero arrancaron e p\u00faxeronse en marcha. Na volta 4, Surtees trompeou o seu Lotus diante do seu compa\u00f1eiro de equipo Jim Clark, quedando eliminado.\nOs problemas do australiano deixaron a Moss na fronte, e cando o BRM de Gurney fundiu as bux\u00edas, o compa\u00f1eiro de equipo de Moss Bonnier quedou segundo, por diante de Ireland, Graham Hill e o Texano Jim Hall, no seu primeiro Grand Prix. Xusto antes da metade da carreira de 75 voltas, Graham Hill retirouse coa caixa de cambios rota, e Bonnier comezou a perder posici\u00f3ns de novo cando un resorte de v\u00e1lvula roto causou un fallo de encendido. Brabham estaba atacando a trav\u00e9s da pista desde a s\u00faa parada en boxes, finalmente terminou cuarto na batalla, detr\u00e1s do seu compa\u00f1eiro de equipo McLaren. Phil Hill \u00eda quinto no seu Cooper ata que un trompo deixouno detr\u00e1s de Bonnier, que chegou \u00e1 meta co seu renqueante BRM logrando dous puntos.\nMoss ga\u00f1ou a \u00faltima carreira da \u00e9ra dos dous litros e medio, e rematou terceiro no campionato por segundo ano consecutivo. Era a s\u00faa d\u00e9cimo cuarta vitoria coa normativa sa\u00ednte, unha menos que o cinco veces campi\u00f3n do mundo Juan Manuel Fangio.\nAo non poder realizar o seu so\u00f1o de triunfar coa F\u00f3rmula Un nos Estados Unidos por segunda vez, Ulmann nobremente usou o seu propio di\u00f1eiro para pagar premios e honorarios por participar. O ga\u00f1ador Moss recibiu un cheque por 7.500 $, unha cantidade asombrosa para a \u00e9poca, os provedores tiveron que esperar uns meses para cobrar, pero recibiron ata o \u00faltimo centavo. Felizmente, o seguinte ano ver\u00eda o GP dos Estados Unidos finalmente establecido nunha sede normal, cun p\u00fablico fiel e agradecido en Watkins Glen, Nova York. Pero as carreiras de F\u00f3rmula Un ao final regresar\u00edan a California. En , o Gran Premio do oeste dos Estados Unidos volver\u00eda a Long Beach, a s\u00f3 60 quil\u00f3metros de distancia."}
{"id": "224645", "revid": "23204", "url": "https://gl.wikipedia.org/wiki?curid=224645", "title": "Gustav Machat\u00fd", "text": "Gustav Machat\u00fd, nado en Praga (Imperio Austroh\u00fangaro) o 9 de maio de 1901 e finado en M\u00fanic (Alema\u00f1a Occidental) o 14 de decembro de 1963, foi un director de cine, guionista e actor checo.\nDirixiu 17 filmes entre 1919 e 1955, inclu\u00eddo \"Ecstasy\" (1933), con Hedy Lamarr. Tam\u00e9n creou os gui\u00f3ns doutras 10 pel\u00edculas entre 1920 e 1955. Logo da segunda guerra mundial emigrou a M\u00fanic e traballou como profesor nunha escola de cinema."}
{"id": "224647", "revid": "1131", "url": "https://gl.wikipedia.org/wiki?curid=224647", "title": "Reinhard Heydrich", "text": "Reinhard Tristan Eugen Heydrich, nado en Halle (Alema\u00f1a) o 7 de marzo de 1904 e finado en Praga o 4 de xu\u00f1o de 1942, foi un militar alem\u00e1n.\nTraxectoria.\nAlcumado a \"besta loira\", foi o segundo home das SS da Alema\u00f1a nazi. En 1936 foi nomeado l\u00edder da Gestapo. Ademais, foi protector de Bohemia e Moravia e, dende 1939, director da Oficina Central de Seguridade do Reich. Convocou e presidiu a Conferencia de Wannsee, onde se planificou o exterminio dos xudeus en Europa. Finou asasinado en Praga nunha operaci\u00f3n conxunta de brit\u00e1nicos e checos."}
{"id": "224648", "revid": "88215", "url": "https://gl.wikipedia.org/wiki?curid=224648", "title": "Goree Carter", "text": "Goree Carter, nado en Houston (Texas) o 31 de decembro de 1930 e finado na mesma cidade o 29 de decembro de 1990, foi un cantante de rhythm and blues e guitarrista de rock and roll estadounidense. Foi sobre todo co\u00f1ecido polo seu sinxelo de 1949 \"Rock Awhile\", que est\u00e1 considerado un dos principais candidatos a ser a primeira gravaci\u00f3n de rock and roll, e que ten un estilo de guitarra el\u00e9ctrica saturada semellante ao que usou Chuck Berry varios anos despois."}
{"id": "224649", "revid": "85894", "url": "https://gl.wikipedia.org/wiki?curid=224649", "title": "El\u00edas Vicente Rivas Mart\u00ednez", "text": "El\u00edas Vicente Rivas Mart\u00ednez, nado en Siador (Silleda) o 19 de xu\u00f1o de 1844 e finado o 2 de xullo de 1919, foi un avogado e xu\u00edz galego.\nTraxectoria.\nFillo de Francisco Mar\u00eda Rivas Taboada, fundador e benfeitor do santuario da Virxe da Saleta de Siador. Estudou Dereito na Universidade de Santiago de Compostela. Foi Xu\u00edz municipal de Silleda. Casou coa s\u00faa curm\u00e1 Florentina Mart\u00ednez Blanco e foi pai de Narciso Rivas Mart\u00ednez."}
{"id": "224651", "revid": "7523", "url": "https://gl.wikipedia.org/wiki?curid=224651", "title": "Natxo Insa", "text": ""}
{"id": "224652", "revid": "23204", "url": "https://gl.wikipedia.org/wiki?curid=224652", "title": "David (nome)", "text": "David ou Davide \u00e9 un nome propio masculino de orixe hebreo (\u05d3\u05b8\u05bc\u05d5\u05b4\u05d3) que significa \u00abo amado e querido\u00bb ou \u00abo elixido de Deus\u00bb. \u00c9 un nome b\u00edblico que prov\u00e9n do famoso rei David de Israel.\nOrixe.\nDavid \u00e9 o nome dun personaxe b\u00edblico do Antigo Testamento:\nA s\u00faa vida vese dividida en varios per\u00edodos e as\u00ed refl\u00edctese na Biblia. 'Na s\u00faa xuventude' ' (1\u00ba de Samuel 16:10) - '\u00f3 servizo de Sa\u00fal ' ' (1\u00ba de Samuel 16:14-18) - 'o heroe fuxitivo' ', (David fuxiu de Sa\u00fal) (1\u00ba de Samuel 21:1-9) - 'Rei de Xud\u00e1' ', (despois da morte de Sa\u00fal) (2\u00aa de Samuel 2:1-10) - ' ' Rei de Israel ' ' (despois da morte de Is-boset, foi escollido rei por t\u00f3dalas tribos (2\u00aa de Samuel 5:1-5).\nSantoral.\nA celebraci\u00f3n do santo de David corresp\u00f3ndese co d\u00eda 29 de decembro."}
{"id": "224653", "revid": "839", "url": "https://gl.wikipedia.org/wiki?curid=224653", "title": "ZAZ", "text": "ZAZ ou Planta de construci\u00f3n de autom\u00f3biles de Zaporizhia (en ucra\u00edno: \u0417\u0410\u0417, \u0417\u0430\u043f\u043e\u0440\u0456\u0437\u044c\u043a\u0438\u0439 \u0430\u0432\u0442\u043e\u043c\u043e\u0431\u0456\u043b\u0435\u0431\u0443\u0434\u0456\u0432\u0435\u043b\u044c\u043d\u0438\u0439 \u0437\u0430\u0432\u043e\u0434, Zaporiz'kyi avtomobilebudivnyi zavod or Zaporiz'kyi avtozavod) \u00e9 a principal f\u00e1brica automobil\u00edstica de Ucra\u00edna, con sede na cidade de Zaporizhia, na parte sueste do pa\u00eds. Tam\u00e9n co\u00f1ecida polo nome nai da compa\u00f1\u00eda, AvtoZAZ. Na primeira metade do 2012, ZAZ manufacturou 20.060 coches. No 2012, sa\u00edu \u00e1 venda un novo ZAZ, o ZAZ Vida que \u00e9 unha versi\u00f3n do \u00faltimo Chevrolet Aveo para a venda en Ucra\u00edna e outros pa\u00edses onde se vende a marca ZAZ como en Moldavia, Roman\u00eda ou Belar\u00fas, por exemplo."}
{"id": "224654", "revid": "2666080", "url": "https://gl.wikipedia.org/wiki?curid=224654", "title": "Davide", "text": ""}
{"id": "224655", "revid": "1131", "url": "https://gl.wikipedia.org/wiki?curid=224655", "title": "Alejo Sauras", "text": "Alejo Mart\u00edn Sauras, nado en Palma o 29 de xu\u00f1o de 1979, \u00e9 un actor de cine e televisi\u00f3n espa\u00f1ol.\nBiograf\u00eda.\nA\u00ednda que nacido en Mallorca (Esporles), Alejo Sauras pasou a s\u00faa adolescencia e mocidade en Madrid, en Aluche. Foi mal estudante, a\u00ednda que realizou estudos de Formaci\u00f3n Profesional de electr\u00f3nica e avi\u00f3nica e conseguiu aprobar as oposici\u00f3ns para Iberia, finalmente decidiu dedicarse ao mundo da interpretaci\u00f3n e hoxe, a pesar da s\u00faa mocidade, conta cunha extensa traxectoria profesional como actor tanto en cine como en teatro e televisi\u00f3n.\nComezou a formarse en escolas de arte dram\u00e1tica como a de Cristina Rota \u00e1 vez que estudaba xapon\u00e9s na Escola Oficial de Idiomas de Madrid. Isto servir\u00edalle para chegar a representar d\u00faas obras teatrais nesta lingua.\nA partir de a\u00ed comezou a aparecer nalgunhas curtametraxes series de televisi\u00f3n (\"Menudo es mi padre\", \"Compa\u00f1eros\", \"A las once en casa\"...) con papeis epis\u00f3dicos e en 1998 debutou no cine cunha pequena intervenci\u00f3n na pel\u00edcula \"Mensaka\".\nM\u00e1is tarde incorporouse ao elenco de actores da serie de televisi\u00f3n \"Al salir de clase\" (1997-2002), na que encarnou a un adolescente homosexual, Santi, intervindo en m\u00e1is 500 cap\u00edtulos entre os anos 1999 e 2000. Este personaxe deulle unha gran popularidade, e por mor del comezou a converterse nun rostro familiar.\nPosteriormente participou en pel\u00edculas como \"Y decirte alguna estupidez, por ejemplo, te quiero\" (2000), ou \"Diario de una becaria\" (2003) e seguiu facendo algunhas aparici\u00f3ns epis\u00f3dicas en series de televisi\u00f3n (\"Siete Vidas\", \"El comisario\"). Nesta \u00e9poca tam\u00e9n interveu en multitude de curtametraxes.\nEn 2003 participou na segunda tempada de \"Javier ya no vive solo\", xunto a Emilio Arag\u00f3n. Pouco despois comezou a interpretar o papel de Ra\u00fal, o fillo de Nuria Gonz\u00e1lez e Antonio Molero, na serie \"Los Serrano\", onde traballou ata o final da serie en xullo de 2008, e que soubo compaxinar co cine. Este foi outro dos personaxes que m\u00e1is popularidade e reco\u00f1ecemento d\u00e9ronlle.\nEn 2005 abandonou a s\u00faa imaxe de actor xuvenil ao aceptar un papel protagonista no filme \"Bienvenido a casa\", realizado por David Trueba. Nel meteuse na pel dun fot\u00f3grafo que se incorporaba a unha redacci\u00f3n dun xornal. Pilar L\u00f3pez de Ayala, Concha Velasco, Jorge Sanz, Juan Echanove e Carlos Larra\u00f1aga foron os seus compa\u00f1eiros de repartici\u00f3n.\nEn 2006 rodou a longametraxe \"Caf\u00e9 solo o con ellas\" do director novel \u00c1lvaro D\u00edaz Lorenzo, con Asier Etxeandia, Luc\u00eda Jim\u00e9nez e Elena Ballesteros. En novembro do mesmo ano roda outra longametraxe xunto a Imanol Arias, \"Lo que tiene el otro\", dirixida polo valenciano Miguel Perell\u00f3.\nTam\u00e9n rodou \"La habitaci\u00f3n de Fermat\" de Luis Piedrahita e Rodrigo Sope\u00f1a e \"Sexykiller, morir\u00e1s por ella\" de Miguel Mart\u00ed.\nEn 2008 rodou a pel\u00edcula \"Mentiras y gordas\" xunto ao seu compa\u00f1eiro Hugo Silva e outros rostros co\u00f1ecidos. Tam\u00e9n fixo un pequeno papel na pel\u00edcula de Pedro Almod\u00f3var \"Los abrazos rotos\".\nEn outubro de 2008 estreouse a serie \"Cazadores de hombres\" onde Afasto \u00e9 o protagonista xunto a Emma Su\u00e1rez onde interpreta a \"el Tila\", un delincuente habitual e colaborador de Ana Leal (Emma Su\u00e1rez). \u00c9 experto co\u00f1ecedor dos baixos fondos e a s\u00faa principal misi\u00f3n \u00e9 axudar a Ana a atrapar a Serguei Yakutov, o asasino da familia de Ana Leal.\nEn 2010, foi unhas das novas incorporaci\u00f3ns da segunda tempada da serie \"Acusados\" en Telecinco."}
{"id": "224656", "revid": "25871", "url": "https://gl.wikipedia.org/wiki?curid=224656", "title": "Fran Perea", "text": "Francisco Manuel Perea Bilbao, nado en M\u00e1laga o 20 de novembro de 1978, m\u00e1is co\u00f1ecido como Fran Perea, \u00e9 un actor e cantante espa\u00f1ol.\nBiograf\u00eda.\nFillo de Jos\u00e9 Joaqu\u00edn Perea Rodr\u00edguez e Amparo Bilbao Guerrero. Formou parte dun grupo de m\u00fasica e dos \"scout\" no Grupo 39 de M\u00e1laga, durante a s\u00faa mocidade, antes de licenciarse en Arte Dram\u00e1tica na Escola Superior de Arte Dram\u00e1tica de M\u00e1laga.\nTelevisi\u00f3n.\nEstreouse como actor nun cap\u00edtulo de \"El comisario\" (Telecinco), a\u00ednda que se fixo co\u00f1ecido en \"Al salir de clase\" un ano m\u00e1is tarde. En 2003 recibiu a oferta de interpretar un papel en \"Los Serrano\" (Telecinco), serie \u00e1 que puxo banda sonora grazas a unha canci\u00f3n de Mikel Erentxun. A principios de 2006 deixou o seu personaxe para dedicarse ao cine.\nTras este traballo, Fran diminu\u00eda a s\u00faa presenza en televisi\u00f3n, a\u00ednda que tivo un papel en varios cap\u00edtulos de \"Hospital Central\" (Telecinco), e quixo participar no regreso do m\u00edtico programa Estudio 1 en La 2 de Televisi\u00f3n Espa\u00f1ola, neste caso como protagonista masculino da obra \"La viuda valenciana\", adaptaci\u00f3n da obra de Lope de Vega, xunto a Aitana S\u00e1nchez Gij\u00f3n en 2010. Este programa foi a primeira produci\u00f3n en alta definici\u00f3n en Espa\u00f1a. Tam\u00e9n en 2010 participou no programa \"Tu vista favorita\" (Cuatro), onde nos presentou o Valle de Abdalaj\u00eds, o pobo natal da s\u00faa nai, na provincia de M\u00e1laga.\nEn abril de 2012, Antena 3 estrea \"Luna, el misterio de Calenda\" onde Fran Perea interpreta a Nacho, un garda civil da secci\u00f3n xudicial que axuda ao seu tenente (Daniel Grao) e \u00e1 xu\u00edz interpretada por Bel\u00e9n Rueda a desvelar os estra\u00f1os acontecementos que ocorren en Calenda.\nM\u00fasica.\nEn canto \u00e1 s\u00faa carreira musical, en 2003 converteuse no n\u00famero 1 das listas musicais espa\u00f1olas con \"1+1 son 7\". \"La chica de la habitaci\u00f3n de al lado\" sa\u00edu en outubro dese mesmo ano, con temas compostos por Pau Don\u00e9s, Coti e Xabi San Mart\u00edn. Foi nomeado aos Premios Amigo 2003 como Artista Revelaci\u00f3n e ten 4 discos de platino e 1 disco de ouro. En xu\u00f1o de 2005 sa\u00edu o seu segundo disco ao mercado: \"Punto y aparte\", do que seis temas foron compostos por el mesmo e a s\u00faa banda.\nO 26 de abril de 2010 lanzou o seu terceiro disco: \"Viejos conocidos\", esta vez baixo o seu propio selo musical, Sinfon\u00eda en Nobemol, en Espa\u00f1a. \u00c9 o primeiro traballo musical elaborado integramente por el, quen tam\u00e9n se apoiou na s\u00faa banda \u00e1 hora de compor a m\u00fasica das canci\u00f3ns que o integrar\u00e1n.\nA s\u00faa xira \"Viejos conocidos\" xa percorreu en 2012 cidades como Zaragoza, \u00c1vila, Madrid e M\u00e1laga.\nCine.\nXunto con Paco Le\u00f3n protagonizou a primeira pel\u00edcula como director de Fernando Guill\u00e9n Cuervo: \"Los M\u00e1nagers\" (2006). Tam\u00e9n participou en \"El camino de los ingleses\" (2006), a segunda pel\u00edcula como director de Antonio Banderas na s\u00faa M\u00e1laga natal. Tam\u00e9n formou parte do elenco da pel\u00edcula \"Las trece rosas\" (2007) e de \"Balada triste de trompeta\", do director \u00c1lex de la Iglesia (2010).\nEn xu\u00f1o de 2010 participou na gravaci\u00f3n da pel\u00edcula \"De tu ventana a la m\u00eda\", xunto a Maribel Verd\u00fa e Roberto \u00c1lamo. Tr\u00e1tase da primeira pel\u00edcula da directora aragonesa Paula Ortiz. Tam\u00e9n \u00e9 o protagonista da curtametraxe \"El opositor\", dos directores Mar\u00eda Gir\u00e1ldez e Miguel Provencio, que est\u00e1 cultivando premios en case todos os festivais nacionais. Con eles repetiu no curto \"Life vest under your seat\" (\"Voamos cara a Miami\"), gravado en 2011.\nTeatro.\nNo ver\u00e1n de 2007, aparcou a s\u00faa carreira musical para participar na montaxe de \"Fedra\", do director Jos\u00e9 Carlos Plaza con texto de Juan Mayorga. Nesta obra, deu vida a Hip\u00f3lito e Ana Bel\u00e9n a \"Fedra\". Desde mediados de 2008 ata mediados de 2009 estivo de xira coa obra \"Don Juan, el burlador de Sevilla\" ao redor de numerosas cidades espa\u00f1olas, as\u00ed como en Niza e N\u00e1poles. En 2010 representou a obra \"Todos eran mis hijos\", de Arthur Miller, dirixida por Claudio Tolcachir no papel de Chris, un dos protagonistas. Dous anos m\u00e1is tarde, no Festival de M\u00e9rida, de novo \u00e1s ordes de Plaza, formou parte do elenco de \"Electra\", de Eur\u00edpides, no papel de Orestes.\nPremios e nomeamentos.\n2007\n2010"}
{"id": "224657", "revid": "89787", "url": "https://gl.wikipedia.org/wiki?curid=224657", "title": "Copa do Rei de f\u00fatbol 2012/13", "text": "A Copa do Rei de f\u00fatbol 2012\u201313 foi a 110\u00aa edici\u00f3n do torneo. Disputouse desde o 29 de agosto de 2012 at\u00e9 o 17 de maio de 2013, contando coa participaci\u00f3n de 83 equipos de Primeira, Segunda, Segunda B e Terceira Divisi\u00f3n, excepto os equipos filiais doutros clubs a\u00ednda que xoguen en devanditas categor\u00edas. O campi\u00f3n foi o Atl\u00e9tico de Madrid tras impo\u00f1erse ao Real Madrid na final no estadio Santiago Bernab\u00e9u.\nPrimeira rolda eliminatoria.\nA primeira rolda do torneo disput\u00e1rona 43 equipos de Segunda Divisi\u00f3n B e Terceira Divisi\u00f3n, dos cales 7 quedaron exentos. A eliminatoria decidiuse a partido \u00fanico os d\u00eda 29 e 30 de agosto de 2011, no campo dos clubs cuxas b\u00f3las do sorteo foran extra\u00eddas extra\u00eddas en primeiro lugar.\nSegunda rolda eliminatoria.\nA segunda rolda do torneo disputarana os 18 vencedores da primeira rolda, os 8 equipos exentos da mesma, e os 20 equipos de Segunda Divisi\u00f3n. Os equipos de Segunda deberon obrigatoriamente enfrontarse entre si. A eliminatoria xogouse a partido \u00fanico os d\u00edas 11 e 12 de setembro de 2012.\nTerceira rolda eliminatoria.\nA terceira rolda do torneo disput\u00e1rona os 22 vencedores da segunda rolda, ademais do club exento da mesma. Os equipos de Segunda Divisi\u00f3n deberon, de novo, enfrontarse entre si obrigatoriamente. A eliminatoria xogouse a partido \u00fanico os d\u00edas 17 e 18 de outubro de 2012.\nDezaseisavos de final.\nNos dezaseisavos de final participaron os once equipos vencedores da terceira rolda, o club exento da mesma e os vinte equipos de Primeira Divisi\u00f3n. A eliminatoria disputouse a dobre partido entre os d\u00edas 31 de outubro e 28 de novembro de 2012.\nOitavos de final.\nNos dezaseisavos de final participan os dezas\u00e9is equipos vencedores dos dezaseisavos de final. A eliminatoria disputouse a dobre partido, xogando a ida dos d\u00edas 11 a 13 de decembro, ag\u00e1s o Eibar-M\u00e1laga, disputado o 18 de decembro; e a volta do 8 \u00f3 10 de xaneiro de 2013.\nCuartos de final.\nOs partidos de ida disput\u00e1ronse o 16 de xaneiro de 2013, os de volta o 23 de xaneiro de 2013.\nSemifinais.\nOs partidos de ida disput\u00e1ronse o 30 e o 31 de xaneiro de 2013, os de volta o 26 e o 27 de febreiro de 2013.\nFinal.\nA final tivo lugar o d\u00eda 17 de maio de 2013 no estadio Santiago Bernab\u00e9u de Madrid."}
{"id": "224659", "revid": "23204", "url": "https://gl.wikipedia.org/wiki?curid=224659", "title": "Lumini\u021ba Anghel", "text": "Lumini\u021ba Anghel, nada en Bucarest o 7 de outubro de 1968, \u00e9 unha cantante e presentadora romanesa.\nTraxectoria.\nCon oito anos comezou o seu interese pola m\u00fasica, gradu\u00e1ndose mais tarde na Escola de Arte Popular, onde tomou lecci\u00f3ns na especializaci\u00f3n en m\u00fasica lixeira.\nEn 2003 conseguiu o primeiro posto no festival \"Mamaia\" de Roman\u00eda. Nas edici\u00f3ns dos anos 1995 e 1996 quedar\u00eda no terceiro posto. Nese mesmo ano no festival \"Voice of Asia\" celebrado en Casaquist\u00e1n acadou o premio \u00e1 mellor cantante internacional.\nEurovisi\u00f3n.\nNo ano 2005, Lumini\u021ba participou no festival de Eurovisi\u00f3n celebrado en K\u00ediv, Ucra\u00edna coa canci\u00f3n \"Let Me Try\" (\"D\u00e9ixame intentalo\") onde quedou primeira na s\u00faa semifinal e terceira na gran final cunha puntuaci\u00f3n de 235 puntos.\nNo ano 2010, xunto a Tony Tomas e Adrian Piper intentou volver a Eurovisi\u00f3n presentando a canci\u00f3n \"Save Their Lives\" (\"Salva as s\u00faas vidas\")."}
{"id": "224660", "revid": "22570", "url": "https://gl.wikipedia.org/wiki?curid=224660", "title": "Salvitxada", "text": "A salvitxada \u00e9 unha salsa orixinaria de Catalu\u00f1a (Espa\u00f1a), concretamente da localidade de Valls na provincia de Tarragona, que serve para acompa\u00f1ar aos cal\u00e7ots nas cal\u00e7otades.\nCaracter\u00edsticas.\nNa s\u00faa composici\u00f3n par\u00e9cese bastante \u00e1 salsa romesco, sendo unha das s\u00faas variedades. \nOs seus ingredientes principais son:\nHai que moer os ingredientes nun morteiro ata formar unha salsa de consistencia media (nin fina nin grosa).\n\u00c9 excelente para acompa\u00f1ar tanto carnes como peixe e verduras."}
{"id": "224662", "revid": "1131", "url": "https://gl.wikipedia.org/wiki?curid=224662", "title": "Rub\u00e9n Blanco", "text": "Rub\u00e9n Blanco Veiga, nado en Mos o 25 de xullo de 1995, \u00e9 un futbolista galego que xoga na demarcaci\u00f3n de porteiro para o Olympique de Marsella da Ligue 1 francesa, onde se atopa cedido polo Celta de Vigo.\nTraxectoria.\nFormouse nas categor\u00edas inferiores do Celta de Vigo. O 25 de xullo de 2012 debutou co primeiro equipo no Trofeo Cidade de Vigo, alternando a calidade de terceiro porteiro do equipo en Primeira Divisi\u00f3n co filial, o Celta de Vigo B.\nEn setembro de 2011 foi convocado coa Selecci\u00f3n de f\u00fatbol sub-17 de Espa\u00f1a para disputar a fase de clasificaci\u00f3n do Campionato Europeo da categor\u00eda . Tam\u00e9n e internacionale coa selecci\u00f3n espa\u00f1ola sub-19 e sub-21.\nO seu debut na Primeira divisi\u00f3n foi fronte o Valladolid na pen\u00faltima xornada da tempada 2012-13, salvando o Celta con d\u00faas grandes paradas. Tam\u00e9n xogou a seguinte semana axudando o Celta de Vigo a salvarse na \u00faltima xornada."}
{"id": "224663", "revid": "88628", "url": "https://gl.wikipedia.org/wiki?curid=224663", "title": "Xogos Ol\u00edmpicos de 2016", "text": "Os Xogos Ol\u00edmpicos de 2016, (en ), oficialmente co\u00f1ecidos como Xogos da XXXI Olimp\u00edada ou m\u00e1is comunmente co\u00f1ecidos como Rio 2016, foron un evento multideportivo internacional celebrado no R\u00edo de Xaneiro, Brasil, dende o 5 \u00f3 21 de agosto de 2016.\nProceso de candidatura.\nO proceso de elecci\u00f3n da sede dos Xogos Ol\u00edmpicos de Ver\u00e1n de 2016 levouse a cabo entre 2007 e 2009 e contou coa participaci\u00f3n de sete cidades de tres continentes. Outras pensaran participar no proceso, mais finalmente non se inscribiron.\nO 13 de setembro de 2007 pechouse o prazo de inscrici\u00f3n. D\u00faas cidades americanas (Chicago e R\u00edo de Xaneiro), d\u00faas asi\u00e1ticas (Doha e Toquio) e tres europeas (Bak\u00fa, Madrid e Praga) oficializaron a s\u00faa candidatura. O 4 de xu\u00f1o de 2008 o Comit\u00e9 Ol\u00edmpico Internacional (COI) revelou o resultado das avaliaci\u00f3ns preliminares das sete cidades postulantes, eliminando a Bak\u00fa, Praga e Doha, quedando as outras catro cidades como candidatas: R\u00edo de Xaneiro, Madrid, Toquio e Chicago.\nA segunda fase comezou co Programa de Observaci\u00f3n dos Xogos Ol\u00edmpicos de 2008, en Beijing. Logo de elaborar o seu libro de candidatura e recibir a visita da Comisi\u00f3n Avaliadora do COI, as cidades candidatas participaron nun encontro en xu\u00f1o, promovido por primeira vez na historia, cos membros do COI, que elixir\u00edan a sede dos Xogos de 2016.\nEn setembro de 2009, a Comisi\u00f3n Avaliadora divulgou as s\u00faas impresi\u00f3ns sobre os proxectos finalistas. Toquio, a cidade que ti\u00f1a a nota preliminar m\u00e1is alta, perdeu o favoritismo, principalmente por mor dos baixos niveis de apoio popular que a candidatura recebia. Chicago sufriu coas protestas internas e as leis americanas. A candidatura de Madrid tivo o proxecto m\u00e1is criticado, principalmente a causa da falta de claridade das leis antidopaxe no Estado espa\u00f1ol e da estrutura organizativa do comit\u00e9 local. As cr\u00edticas fixeron facer cambios en moi pouco tempo aos representantes da candidatura, e mesmo co alcalde Alberto Ruiz-Gallard\u00f3n xa admitindo a derrota, o Parlamento Espa\u00f1ol aprobou a alteraci\u00f3n das leis antidopaxe do pa\u00eds poucos d\u00edas antes da votaci\u00f3n. Pola s\u00faa banda, a candidatura do R\u00edo de Xaneiro, a pesar de ter tido boas notas, ti\u00f1a problemas cos aloxamentos e os transportes. As avaliaci\u00f3ns foron consideradas equilibradas, non sendo posible ata aquela apuntar a ningunha cidade como favorita, nin polo presidente do COI, Jacques Rogge, nin polos membros da entidade, que ti\u00f1an o dereito de escoller a vencedora, as\u00ed como por parte da prensa e sitios web especializados.\nA elecci\u00f3n.\nA sede dos Xogos Ol\u00edmpicos e Paral\u00edmpicos de Ver\u00e1n de 2016 foi escollida o d\u00eda 2 de outubro de 2009 en Copenhaguen (Dinamarca), durante a 121\u00aa sesi\u00f3n do Comit\u00e9 Ol\u00edmpico Internacional. Logo da eliminaci\u00f3n das cidades de Chicago e Toquio na primeira e segunda votaci\u00f3n respectivamente, chegaron \u00e1 final as cidades de Madrid e R\u00edo de Xaneiro, sa\u00edndo vencedora na votaci\u00f3n final a cidade brasileira ao acadar a maior\u00eda dos votos.\nDeportes.\nNesta olimpiada haber\u00e1 un total de 28 deportes. Logo da exclusi\u00f3n do beisbol e do s\u00f3ftbol en Londres 2012, en R\u00edo 2016 incluiranse dous novos deportes: o golf e o rugby a 7. Tam\u00e9n se incluir\u00e1 unha nova modalidade da ximnasia, a ximnasia acrob\u00e1tica.\nSedes.\nOs Xogos Ol\u00edmpicos de R\u00edo disputaranse en catro zonas principais: Maracan\u00e1, Barra, Deodoro e Copacabana.\nEstadios de f\u00fatbol.\nAdemais do Estadio Ol\u00edmpico Jo\u00e3o Havelange e de Maracan\u00e1, os seguintes estadios acoller\u00e1an as primeiras roldas das competici\u00f3ns de f\u00fatbol:"}
{"id": "224665", "revid": "25871", "url": "https://gl.wikipedia.org/wiki?curid=224665", "title": "Jonathan Castro", "text": "Jonathan Castro Otto, nado en Vigo o 3 de marzo de 1994, m\u00e1is co\u00f1ecido como Jonny, \u00e9 un futbolista galego que xoga na demarcaci\u00f3n de defensa para o Wolverhampton Wanderers da Premier League inglesa.\nTraxectoria.\nFormouse nas categor\u00edas inferiores do Celta de Vigo, debutando co primeiro equipo en Primeira Divisi\u00f3n ante o Osasuna o 1 de setembro de 2012 en Bala\u00eddos.\nTam\u00e9n destaca nas categor\u00edas inferiores da Selecci\u00f3n de f\u00fatbol de Espa\u00f1a, sendo un habitual da categor\u00eda sub-16 tam\u00e9n foi convocado coa sub-19, sub-20 e sub-21, \u00e1s ordes de Julen Lopetegui .\nSelecci\u00f3n galega.\nFoi convocado pola selecci\u00f3n galega para o partido contra Venezuela disputado no estadio de Riazor o 20 de maio de 2016, que finalizou con empate (1\u20131)."}
{"id": "224666", "revid": "98629", "url": "https://gl.wikipedia.org/wiki?curid=224666", "title": "Good Morning, Vietnam", "text": "Good Morning, Vietnam \u00e9 un filme estadounidense dirixido por Barry Levinson que se estreou en 1987.\nSinopse.\nVietnam, 1965. Un locutor da radio, Adrian Cronauer, \u00e9 enviado a Saig\u00f3n para traballar na emisora do ex\u00e9rcito norteamericano. En contraste cos seus aburridos antecesores, Cronauer \u00e9 pura dinamita, os seus comentarios irreverentes, as s\u00faas bocaladas e improperios e as s\u00faas cr\u00edticas \u00f3 vicepresidente, fanlle ga\u00f1arse o aprecio das tropas. Por\u00e9n, o seu superior o tenente Hauk non comparte a mesma opini\u00f3n do que \u00e9 o humor."}
{"id": "224667", "revid": "98629", "url": "https://gl.wikipedia.org/wiki?curid=224667", "title": "Le\u00f3n (her\u00e1ldica)", "text": "O Le\u00f3n her\u00e1ldico e o nome que recibe a representaci\u00f3n gr\u00e1fica idealizada do propio animal, \"Panthera leo\", para a s\u00faa utilizaci\u00f3n no dese\u00f1o de escudo de armas, tanto para o interior do mesmo ou campo, como figura natural, como para a parte exterior ou ornamental, en forma de soporte ou de cimeira.\nPor tradici\u00f3n, un le\u00f3n her\u00e1ldico \u00e9 pintado en posici\u00f3n de rampante, \u00e9 dicir, coas mans levantadas, a destra alta e a sinistra algo m\u00e1is baixa; cabeza de perfil, boca aberta, lingua fora, mostrando as garras e coa borla da cola cara a dentro. Existen por\u00e9n moitas variaci\u00f3ns en canto \u00e1 s\u00faa disposici\u00f3n ou \u00e1 alteraci\u00f3n das partes do corpo que se representan, dando lugar a diferentes figuras que se ben reciben o nome xen\u00e9rico de \"le\u00f3n\", son especificadas de xeito complementario na descrici\u00f3n do escudo ou bras\u00f3n.\nPosici\u00f3n.\nA posici\u00f3n de rampante, \u00e9 a que te\u00f1en adoptado os tratadistas de her\u00e1ldica para a descrici\u00f3n dun le\u00f3n her\u00e1ldico xen\u00e9rico e \u00e1s veces ref\u00edrense a ela como \"posici\u00f3n verdadeira\". Polo que calquera outra posici\u00f3n ou variante \u00e9 preciso especificala no brasonado.\nDist\u00ednguense os seguintes tipos de le\u00f3ns:"}
{"id": "224668", "revid": "56817", "url": "https://gl.wikipedia.org/wiki?curid=224668", "title": "Logan Marshall-Green", "text": "Logan Marshall-Green, nado o 1 de novembro de 1976 en Charleston, Carolina do Sur, \u00e9 un actor estadounidense. Marshall-Green \u00e9 co\u00f1ecido polo seus papeis en \"Dark Blue\", \"The O.C.\", \"24\", \"Traveler\", e por interpretar a Charlie Holloway no filme de Ridley Scott \"Prometheus\"."}
{"id": "224669", "revid": "98629", "url": "https://gl.wikipedia.org/wiki?curid=224669", "title": "Gran Fame irlandesa", "text": "A Gran Fame irlandesa (en irland\u00e9s \"An Gorta M\u00f3r\" ou \"An Drochshaol\") foi un per\u00edodo de fame, doenzas e emigraci\u00f3n en masa entre 1845 e unha data variable entre 1849 e 1852, no que a poboaci\u00f3n de Irlanda se reduciu entre un 20 e un 25 por cento. A fame provocou a morte de preto dun mill\u00f3n de persoas e forzou a m\u00e1is doutro mill\u00f3n a emigrar da illa. A causa principal da fame foi unha praga provocada polo oomiceto \"Phytophthora infestans\", que contaminou os cultivos de pataca a grande escala en toda Europa durante a d\u00e9cada de 1840. A pesar de que atinxiu a Europa enteira, a praga afectou moit\u00edsimo a Irlanda, xa que un terzo de toda a poboaci\u00f3n depend\u00eda unicamente da pataca para sobrevivir. Ademais, o problema foi agravado por varios factores ligados \u00e1 situaci\u00f3n pol\u00edtica, social e econ\u00f3mica que a\u00ednda son materia de debate na comunidade acad\u00e9mica.\nA fame foi un choque social na historia da Irlanda e os seus efectos alteraron para sempre o plano demogr\u00e1fico, pol\u00edtico e cultural irland\u00e9s. Chegou mesmo a ficar como parte da memoria popular, sendo dende ent\u00f3n un dos episodios m\u00e1is lembrados polos movementos nacionalistas irlandeses. A historia de Irlanda div\u00eddese xeralmente entre os per\u00edodos \"pre-fame\" e \"pos-fame\". A gran fame \u00e9 tam\u00e9n recordada como a maior cat\u00e1strofe demogr\u00e1fica en Europa entre a guerra dos Trinta Anos e a primeira guerra mundial, sumando m\u00e1is dun mill\u00f3n de mortes en Irlanda en relaci\u00f3n \u00f3 esperado se non existira."}
{"id": "224670", "revid": "23204", "url": "https://gl.wikipedia.org/wiki?curid=224670", "title": "Sean Harris", "text": "Sean Harris, nado o 7 de xaneiro de 1966 en Londres, \u00e9 un actor ingl\u00e9s. \u00c9 co\u00f1ecido pola s\u00faa interpretaci\u00f3n de Ian Curtis no filme \"24 Hour Party People\" e polo papel de Solomon Lane nos filmes ' (2015) e ' (2018)."}
{"id": "224673", "revid": "23204", "url": "https://gl.wikipedia.org/wiki?curid=224673", "title": "Noomi Rapace", "text": "Noomi Rapace, nada como Noomi Nor\u00e9n o 28 de decembro de 1979 en Hudiksvall, \u00e9 unha actriz sueca. \u00c9 co\u00f1ecida por interpretar a Madame Simza no filme \"\", e polo seu papel protagonista de Dr. Elizabeth Shaw no filme de Ridley Scott \"Prometheus\"."}
{"id": "224674", "revid": "1822", "url": "https://gl.wikipedia.org/wiki?curid=224674", "title": "Afundimento do Prestige", "text": ""}
{"id": "224675", "revid": "1822", "url": "https://gl.wikipedia.org/wiki?curid=224675", "title": "Desastre do Prestige", "text": ""}
{"id": "224676", "revid": "98629", "url": "https://gl.wikipedia.org/wiki?curid=224676", "title": "The Four Feathers", "text": "The Four Feathers \u00e9 un filme brit\u00e1nico-estadounidense dirixido por Shekhar Kapur que se estreou no 2002. O filme bas\u00e9ase na novela hom\u00f3nima\" de A.E.W. Mason.\nSinopse.\nHarry Feversham \u00e9 un soldado brit\u00e1nico admirado polos seus compa\u00f1eiros e considerado como un dos mellores do seu rexemento. Apaixonadamente leal \u00e1 s\u00faa fermosa prometida, Ethne, a Harry pres\u00e9ntaselle un prometedor futuro no ex\u00e9rcito e unha vida feliz xunto \u00e1 muller que ama. Pero cando un ex\u00e9rcito de sudaneses rebeldes ataca a fortaleza colonial brit\u00e1nica en Khart\u00fan e o seu rexemento \u00e9 chamado a filas para loitar, Harry s\u00e9ntese embargado polas d\u00fabidas e renuncia \u00e1 misi\u00f3n antes de embarcar cara \u00c1frica. Conmocionado pola decisi\u00f3n do seu fillo, o padre de Harry renega del. Asumindo que est\u00e1 acovardado, tres dos mellores amigos de Harry e Ethne, env\u00edanlle unha pluma branca, un s\u00edmbolo de covard\u00eda, xa que ning\u00fan deles pode entender a reacci\u00f3n de Harry."}
{"id": "224677", "revid": "1576", "url": "https://gl.wikipedia.org/wiki?curid=224677", "title": "Mor\u00e1ceas", "text": "As Mor\u00e1ceas (Moraceae) son unha familia da orde Rosales. Poden ser \u00e1rbores ou arbustos, ter a follas caedizas ou perennes, e raramente son herbas \"(Dortenia, Cannabis, Humulus)\", monoicas ou dioicas. O zume pos\u00fae unha substancia chamada l\u00e1tex. Follas simples dentadas e \u00e1s veces de bordo lobado, alternadas e opostas; con est\u00edpulas caedizas. Flores mi\u00fadas, unisexuais, monoclam\u00eddeas, frecuentemente tetr\u00e1meras; c\u00e1liz con 4 - 6 s\u00e9palos; androceo co mesmo n\u00famero de estames que pezas te\u00f1a o c\u00e1liz; xineceos s\u00faperos (Arthocarpus) a \u00ednferos (Castilloa), bicarpelar sinc\u00e1rpico, adoita abortar un, mais fican os dous estilos; reunidas en inflorescencias cimosas. Froitos en n\u00faculas aquenios, drup\u00e1ceos ou que a mi\u00fado constit\u00faen pseudocarpos ou infrutescencias (tales coma o sicono e a sorose).\nEn total existen unhas 2.500 especies e de 50 a 55 x\u00e9neros divididos en cinco tribos, tropicais na s\u00faa maior\u00eda e moitas con grande importancia econ\u00f3mica."}
{"id": "224678", "revid": "43327", "url": "https://gl.wikipedia.org/wiki?curid=224678", "title": "Morus", "text": "Morus pode referirse a:"}
{"id": "224679", "revid": "18868", "url": "https://gl.wikipedia.org/wiki?curid=224679", "title": "Moraceae", "text": ""}
{"id": "224680", "revid": "111586", "url": "https://gl.wikipedia.org/wiki?curid=224680", "title": "Pedro Chosco", "text": "Pedro Chosco ou Pedro Chusco \u00e9 un personaxe m\u00edtico galego. Ten figura de home de barba branca, de maneiras doces e de voz grave. Pedro Chosco \u00e9 o encargado de facer durmir os nenos con suaves aloumi\u00f1os, a\u00ednda que prefire anainar mozas e sobre todo criadas de servir. Rolda as rapazas polo d\u00eda entret\u00e9ndoas e imped\u00edndolles traballar.\nOs nenos ven a Pedro Chosco cando te\u00f1en un ollo pechado e o outro non o poden abrir. En Dinamarca existe Ole Kolpoje, ou sexa Ole Pechaollos, an\u00e1logo \u00f3 galego. En Inglaterra \u00e9 Billy Winker, en Escocia Wee Willie Winkie.\nCoplas populares.\nCoplas publicadas por Lence-Santar en \"El Compostelano\" o 5 de novembro de 1938:"}
{"id": "224681", "revid": "23204", "url": "https://gl.wikipedia.org/wiki?curid=224681", "title": "Pedro Chusco", "text": ""}
{"id": "224682", "revid": "15490", "url": "https://gl.wikipedia.org/wiki?curid=224682", "title": "Partido Comunista de Bohemia e Moravia", "text": "O Partido Comunista de Bohemia e Moravia (en checo, Komunistick\u00e1 strana \u010cech a Moravy ou KS\u010cM) \u00e9 un partido pol\u00edtico checo fundado en 1989. A nivel europeo forma parte da Esquerda Unitaria Europea - Esquerda N\u00f3rdica Verde. A diferenza doutros partidos comunistas europeos o seu s\u00edmbolo \u00e9 unha cereixa. Conta con arredor de 107.813 membros e \u00e9 un dos partidos comunistas non gobernantes m\u00e1is grandes e votados do mundo, sendo o cuarto partido pol\u00edtico checo en representaci\u00f3n por detr\u00e1s de TOP 09, ODS e o \u010cSSD.\nHistoria.\nO KS\u010cM foi fundado en 1989 logo dun congreso extraordinario do Partido Comunista de Checoslovaquia, que decidiu fundar un partido espec\u00edfico para os territ\u00f3rios da Bohemia e Moravia, rexi\u00f3ns que se converter\u00edan na Rep\u00fablica Checa. En 1990, o Partido Comunista de Checoslovaquia converteuse nunha federaci\u00f3n de dous partidos creados logo da separaci\u00f3n de Eslovaquia e a Rep\u00fablica Checa: o KS\u010cM e o Partido Comunista de Eslovaquia. Esta federaci\u00f3n roumpeuse en 1992.\nLogo do II Congreso, varios grupos se separaron do KS\u010cM, xurdindo novos partidos de esquerdas. En 1995 separouse un novo partido que se pasou a denominar Strana \u010deskoslovensk\u00fdch komunist\u016f (Partidos dos Comunistas de Checoslovaquia), partido que actualmente recuperou o nome do Komunistick\u00e1 strana \u010ceskoslovenska (Partido Comunista da Tchecoslov\u00e1quia) liderado por Miroslav \u0160t\u011bp\u00e1n.\nEn maio de 2004, o VI Congreso do KS\u010cM adoptou un novo programa titulado \"Esperanza para a Rep\u00fablica Checa\" (Nad\u011bje pro \u010ceskou Republiku).\nO 12 de outubro de 2006 a organizaci\u00f3n xuvenil do partido, a Komunistick\u00fd svaz ml\u00e1de\u017ee ou KSM (Uni\u00f3n Comunista da Xuventude) liderada por Milan Kraj\u010da foi ilegalizada polo Ministerio do Interior da Rep\u00fablica Checa. Pouco despois se tratou de ilegalizar tam\u00e9n ao propio KS\u010cM, mais finalmente a proposta non prosperou.\nO d\u00edas 17 e 18 de maio de 2008, tivo lugar o VII Congreso do KS\u010cM en Hradec Kralove.\nResultados Electorais.\nElecci\u00f3ns ao Senado.\nO KS\u010cM ten actualmente 2 senadores: Marta Bayerov\u00e1 e V\u00e1clav Homolka."}
{"id": "224704", "revid": "1131", "url": "https://gl.wikipedia.org/wiki?curid=224704", "title": "Aguas de Fontoira", "text": "Aguas de Fontoira \u00e9 unha empresa galega adicada ao envasado de auga mineral natural situada no concello de Cospeito (Lugo). A empresa \u00e9 propiedade de Begano, empresa fabricante de Coca-Cola en Galiza. O manancial de Fontoira foi declarado como mineral natural pola Conseller\u00eda de Industria da Xunta de Galicia o 21 de outubro de 1992.\nAugas de Fontoira comercializa dende marzo de 2004 a s\u00faa auga baixo a marca Aquabona manancial de Fontoira. Coca-Cola ten en Espa\u00f1a tres mananciais que venden auga baixo a marca Aquabona: Santol\u00edn (Burgos), Fuenmayor (Teruel) e Pe\u00f1a Umbr\u00eda (Valencia).\nA empresa ten certificaci\u00f3ns:"}
{"id": "224745", "revid": "23204", "url": "https://gl.wikipedia.org/wiki?curid=224745", "title": "Oll\u00e1paro", "text": "O Oll\u00e1paro ou All\u00e1paro \u00e9 un ser mitol\u00f3xico galego. \u00c9 unha especie de xigante antrop\u00f3fago que s\u00f3 ten un ollo no medio da fronte, brut\u00e1n e feroz, moi salvaxe e voraz, gran comell\u00f3n, que vive nas cavernas nos bosques e nos montes, sobre todo nas monta\u00f1as de Lugo e Ourense. \u00c1s veces o oll\u00e1paro ten dous ollos, un na fronte e outro na caluga. As s\u00faas mulleres, son a\u00ednda peores ca eles.\nAsem\u00e9llase aos ciclopes cl\u00e1sicos, ou os Fomor\u00e9 da mitolox\u00eda irlandesa, (tam\u00e9n con dous ollos situados do mesmo xeito), sendo o m\u00e1is famoso Balar. O ollo traseiro de Balar era terrible, pois provocaba mal de ollo e pode compararse con Medusa."}
{"id": "224746", "revid": "25871", "url": "https://gl.wikipedia.org/wiki?curid=224746", "title": "Oll\u00e1paro (hom\u00f3nimos)", "text": "Co termo Oll\u00e1paro podemos facer referencia a:"}
{"id": "224747", "revid": "25871", "url": "https://gl.wikipedia.org/wiki?curid=224747", "title": "All\u00e1paro", "text": ""}
{"id": "224749", "revid": "23204", "url": "https://gl.wikipedia.org/wiki?curid=224749", "title": "Seda (hom\u00f3nimos)", "text": "O termo seda pode referirse a:"}
{"id": "224750", "revid": "1131", "url": "https://gl.wikipedia.org/wiki?curid=224750", "title": "Sannoava", "text": "Sannoava foi unha divindade dos galaicos, vinculada a tradici\u00f3n c\u00e9ltica centro europea. \u00c9 unha divindade asociada cunha fonte ou r\u00edo segundo a inscrici\u00f3n achada en Campa\u00f1\u00f3 (Pontevedra).\nEtimolox\u00eda.\nSannoava prov\u00e9n de \"sanw\u00e1wa\", \u00e9 dicir de \"snwo\" (que significa \"torcer, volver, torcerse axi\u00f1a\") cun sufixo -awal/-awa (\"auga\"). Sannoava ser\u00eda literalmente un \"torrente\". A derivaci\u00f3n de formas por medio do sufixo indoeuropeo -awa, -awos est\u00e1 ben documentado en gran n\u00famero de r\u00edos e lugares celtas e non celtas."}
{"id": "224751", "revid": "27155", "url": "https://gl.wikipedia.org/wiki?curid=224751", "title": "Moreira (\u00e1rbore)", "text": "As moreiras (Morus) \u00e9 un x\u00e9nero de entre 10 e 16 especies de \u00e1rbores caducifolios nativos de rexi\u00f3ns c\u00e1lidas e temperadas de Asia, \u00c1frica e Norteam\u00e9rica, sendo a maior\u00eda das especies as nativas de Asia. Com\u00fan na xardinar\u00eda mediterr\u00e1nea pola resistencia \u00e1 seca, en Galicia non son especies abundantes, aparecendo nalg\u00fans xard\u00edns urbanos. Polo que parece, introduciuse serodiamente, procedente de Al-Andalus, conforme os cristi\u00e1ns avanzaban na reconquista.\nHai un x\u00e9nero estreitamente vencellado: \"Broussonetia\" (en especial \"Broussonetia papyrifera\").\nDe novas son de r\u00e1pido crecemento, indo despois amodo, raramente excedendo os 15 m de altura. As follas arr\u00e9glanse alternativamente, son simples, \u00e1s veces lobuladas (m\u00e1is frecuentemente lobuladas en gomos novos que en \u00e1rbores maduras), e serradas na marxe. O froito \u00e9 m\u00faltiple, de 2\u20133\u00a0cm de longo. As amoras brancas comezan cunha cor verde abrancazada e pasan a brancas con bordos rosados cando estean maduras. As amoras negras comezan cunha cor encarnada e ben maduras son p\u00farpuras escuras a negras, comest\u00edbeis e doces, con bo sabor en varias especies.\nEspecies.\nA taxonom\u00eda de \"Morus\" \u00e9 complexa e disputada. Dunhas 150 especies publicadas, s\u00f3 10 a 16 se citan como aceptadas, xa que diferentes fontes citan \"diferentes\" selecci\u00f3ns de nomes aceptados. A clasificaci\u00f3n \u00e9 tam\u00e9n complicada por ampla hibridaci\u00f3n , sendo os h\u00edbridos f\u00e9rtiles.\nEspecies xeralmente aceptadas.\nAs especies a seguir, todas do leste e sur de Asia, son adicionalmente aceptadas por un ou m\u00e1is tax\u00f3nomos; sinonimia noutras listaxes ou estudos ind\u00edcase entre par\u00e9nteses:\nUsos e cultivo.\nO froito chegado \u00e9 comest\u00edbel e moi usado en tortas e vi\u00f1os. As amoras da moreira negra, nativa do suroeste de Asia, e as da moreira vermella, do leste de Am\u00e9rica do Norte, te\u00f1en os sabores m\u00e1is fortes. As amoras da moreira branca, do leste de Asia, moi naturalizadas en todas as rexi\u00f3ns urbanas de Am\u00e9rica, te\u00f1en un sabor diferente, \u00e1s veces at\u00e9 eslamiado. A froita chegada ten cantidades significativas de resveratrol. S\u00e1bese que a amora inmatura e as partes verdes da planta te\u00f1en unha saponina t\u00f3xica e un chisco alucin\u00f3xena.\nAs amoras negras, vermellas e brancas son cosmopolitas e moi com\u00fans na India, o Paquist\u00e1n, Ir\u00e1n, ou Afganist\u00e1n. A \u00e1rbore e maila froita co\u00f1\u00e9cense en idioma persa coma \"toot\" (amora) ou \"shahtoot\" (amora rei ou superior). Marmeladas e sorbetes de amora son com\u00fans nestas rexi\u00f3ns. A amora negra levouse \u00e1 Gran Breta\u00f1a no s\u00e9culo XVII coa esperanza de a usar no cultivo do verme da seda (\"Bombyx mori\"). Foi moi usada en medicina folcl\u00f3rica, especialmente para tratar a ti\u00f1a.\nAs follas da moreira, particularmente as da branca, son ecoloxicamente importantes pois son a \u00fanica fonte de alimentaci\u00f3n do verme da seda, cuxo casulo \u00fasase para tirar a seda. Outras larvas de Lepidoptera tam\u00e9n a usan como alimento: \"Hemithea aestivaria\", \"Mimas tiliae\" ou \"Acronicta aceris\".\nAs moreiras p\u00f3dense reproducir de semente, e frecuentemente a descendencia de semente \u00e9 de mellor forma e sanidade. Por\u00e9n a plantaci\u00f3n por chantado \u00e9 moi frecuente, botando ra\u00edces moi axi\u00f1a.\nAntocianinas das amoras.\nAs antocianinas son pigmentos comest\u00edbeis, usados coma colorantes de alimentos naturais. Como a seguranza dos pigmentos sint\u00e9ticos est\u00e1 en d\u00fabida e coa demanda insatisfeita de colorantes naturais, o seu significado na industria alimentaria aumenta. Ditas antocianinas renden atractivas cores coma rubias e azuis. Ademais son hidrosol\u00fabeis, polo que a s\u00faa incorporaci\u00f3n en sistemas acuosos alimentarios \u00e9 doada. Al\u00e9n das propiedades colorantes, tam\u00e9n pos\u00faen as pripiedades antioxidantes; antineopl\u00e1sticas, protectoras de radiaci\u00f3n, vasot\u00f3nicas, vasoprotectoras, antiinflamatorias, protectoras do f\u00edgado.\nXueming Liu e coautores do \"Instituto de Investigaci\u00f3n Sericultural\", da \"Academia de Ciencias Agr\u00edcolas de Guangdong\", na China, desenvolveron en 2004 un m\u00e9todo barato e industrialmente pos\u00edbel de purificaci\u00f3n de antocianinas das amoras, dando colorantes vermellos de alto valor col\u00f3rico (por riba de 100). Atoparon que 31 cultivares chineses de amora testados rendiron un total de antocianinas de 147,68\u00a0mg a 2725,46\u00a0mg/L de zume de froita. A extracci\u00f3n e purificaci\u00f3n foi feita usando etanol acidificado coma solvente efluente e unha resina macroporosa copol\u00edmera poliestir\u00e9nica cruzada, como adsorbante. Os resultados indicaron que os azucres totais, \u00e1cidos totais, vitaminas permanecieron intactos no zume residual despois de remexer as antocianinas, e que o zume residual fora fermentado para producir zume, vi\u00f1o e xarope. O contido de antocianinas depende do clima e \u00e9 meirande en zonas asolladas.\nO x\u00e9nero \"Morus\" foi domesticado hai milleiros de anos, e a mi\u00fado se realiza unha mellora xen\u00e9tica por heterose, principalmente para aumentar o rendemento das follas para alimento do verme da seda. Non se desbota unha mellora para producir m\u00e1is e mellores bagas.\nV\u00e9xase tam\u00e9n.\n\u2022 Amoras"}
{"id": "224752", "revid": "89787", "url": "https://gl.wikipedia.org/wiki?curid=224752", "title": "Teresa Herrera", "text": "Teresa Margarita Herrera y Pedrosa, m\u00e1is co\u00f1ecida como Teresa Herrera, nada na Coru\u00f1a o 10 de novembro de 1712 e finada na mesma cidade o 22 de outubro de 1791, foi a fundadora do primeiro hospital da s\u00faa cidade natal.\nTraxectoria.\nTeresa Herrera naceu na r\u00faa Cordoner\u00eda da Coru\u00f1a, filla de Domingo Rodr\u00edguez de Herrera e de Mar\u00eda Antonia Pedrosa de los Santos. Foi bautizada na igrexa de San Xurxo. Os seus av\u00f3s, Blas Rodr\u00edguez e Antonio Pedrosa, ocuparon cargos importantes nas confrar\u00edas relixiosas da Coru\u00f1a.\nQuedou orfa de pai aos catro anos, e ao quedar a nai vi\u00fava con dez fillos, Teresa marchou da casa \u00abpara ga\u00f1ar a vida honradamente coas s\u00faas habilidades\u00bb, segundo consta en documento notarial, co fin de non ser unha carga para a s\u00faa nai. A maior parte dos seus irm\u00e1ns morreron por doenzas. Antes de morrer, a s\u00faa nai derogou un testamento anterior e legoulle a Teresa todos os bens que herdara da s\u00faa irm\u00e1, Mar\u00eda Pascuala Pedrosa, fac\u00e9ndolle xurar a Teresa que se far\u00eda cargo das s\u00faas d\u00faas irm\u00e1s, especialmente de Mar\u00eda Josefa, que nacera \"fatua ad nativitatem\" (\u2018irracional de nacemento\u2019), como se nomeaban por ent\u00f3n as persoas con discapacidade intelectual.\nDedicada \u00e1 devoci\u00f3n cat\u00f3lica e \u00e1 caridade, loitou por crear un hospital na Coru\u00f1a. En 1789 doou unha gran parte dos seus bens para fundar o primeiro hospital da cidade, o Hospital da Caridade, que foi fundado o 27 de setembro de 1794, despois da s\u00faa morte.\nOs seus restos descansan na igrexa de San Nicolao da Coru\u00f1a.\nReco\u00f1ecementos.\nNa cidade da Coru\u00f1a levan o seu nome:"}
{"id": "224757", "revid": "23204", "url": "https://gl.wikipedia.org/wiki?curid=224757", "title": "Juv\u00e9 y Camps", "text": "Juv\u00e9 y Camps \u00e9 unha empresa familiar catal\u00e1 de cava. En 1921 Joan Juv\u00e9 Baqu\u00e9s, fillo de Joan Juv\u00e9 Esca\u00ecola, fundou a primeira adega da familia."}
{"id": "224762", "revid": "89787", "url": "https://gl.wikipedia.org/wiki?curid=224762", "title": "Geraldine Finlayson", "text": "Geraldine Finlayson \u00e9 directora do John Mackintosh Hall, as\u00ed como directora do Instituto para Estudos Xibraltare\u00f1os e cient\u00edfica xefe do laboratorio do Museo de Xibraltar. Est\u00e1 casada con Clive Finlayson e ten un fillo.\nVida acad\u00e9mica.\nRecibiu o seu doutoramento en 2008 pola Universidade Anglia Ruskin, en Cambridge, Reino Unido, onde presentou a tese \u00abClima, vexetaci\u00f3n e biodiversidade: un estudo multiescala do sur da Pen\u00ednsula Ib\u00e9rica\u00bb.\nDurante moitos anos, Finlayson estudou a presenza dos neandertais en Xibraltar, tendo feito varias escavaci\u00f3ns na rexi\u00f3n, inclu\u00edndo debaixo da auga.\nFixo unha aparici\u00f3n como ela mesma, no episodio 48 (\"Das dunkle Geheimnis der Neandertaler\", 2012) da primeira tempada da serie de televisi\u00f3n austr\u00edaca \"Terra Mater\"."}
{"id": "224764", "revid": "98629", "url": "https://gl.wikipedia.org/wiki?curid=224764", "title": "Partido Democr\u00e1tico C\u00edvico", "text": "O Ob\u010dansk\u00e1 demokratick\u00e1 strana ou ODS (en galego Partido Democr\u00e1tico C\u00edvico), \u00e9 un partido pol\u00edtico checo de tendencia conservadora, sendo o principal partido desta tendencia pol\u00edtica na Rep\u00fablica Checa. Est\u00e1 afiliado \u00e1 Uni\u00f3n Internacional Dem\u00f3crata a nivel internacional, e a nivel europeo \u00e1 Alianza dos Conservadores e Reformistas Europeos e afirma ter ideas semellantes \u00e1s do brit\u00e1nico Conservative and Unionist Party (Partido Conservador Brit\u00e1nico), o polon\u00e9s Platforma Obywatelska (Plataforma C\u00edvica) e o espa\u00f1ol Partido Popular.\nHistoria.\nO partido foi fundo o 21 de abril de 1991 trala divisi\u00f3n do Ob\u010dansk\u00e9 f\u00f3rum (Foro C\u00edvico) por V\u00e1clav Klaus, e dende 2002 foi liderada por Mirek Topol\u00e1nek. Foi o partido dominador en dous gobernos de coalici\u00f3n na Rep\u00fablica Checa entre 1992 e 1997. Tam\u00e9n formou parte do goberno do do \u010cesk\u00e1 strana soci\u00e1ln\u011b demokratick\u00e1 (Partido Socialdem\u00f3crata Checo) entre 1998 e 2002 baixo os termos dun pacto formal por escrito entre os dous partidos, o \"Acordo de Oposici\u00f3n\" (ampliado m\u00e1is tarde cun novo acordo, denominado \"Patente de Tolerancia\").\nNas elecci\u00f3ns parlamentarias de 2002, pasou a ser o segundo partido da c\u00e1mara, con 58 de 200 escanos, e por primeira vez na s\u00faa historia pasou a asumir o papel de oposici\u00f3n. O actual presidente checo, V\u00e1clav Klaus, foi o presidente honorario do partido ata aquela. Nas elecci\u00f3ns ao Parlamento Europeo en xu\u00f1o de 2004, e nas elecci\u00f3ns ao Senado e \u00e1s asembleas rexionais celebradas en novembro dese mesmo ano, o ODS recibiu m\u00e1is do 30 % dos votos.\nNas elecci\u00f3ns parlamentarias de 2006 foi novamente o partido m\u00e1is votado, conseguindo 81 escanos na c\u00e1mara. Formou un goberno de coalici\u00f3n co K\u0159es\u0165ansk\u00e1 a demokratick\u00e1 unie \u2013 \u010ceskoslovensk\u00e1 strana lidov\u00e1 (Partido Dem\u00f3crata Cristi\u00e1n) e o Strana zelen\u00fdch (Partido Verde). O partido sufriu un forte retroceso nas elecci\u00f3ns rexionais e ao Senado, perdendo os 12 gobernadores rexionais que posu\u00eda\nEn xullo de 2006 o ODS asinou un acordo co Conservative and Unionist Party (Partido Conservador Brit\u00e1nico) para abandonar o Partido Popular Europeo e formar unha nova formaci\u00f3n de centro-dereita denominada Alianza dos Conservadores e Reformistas Europeos en 2009."}
{"id": "224767", "revid": "5829033", "url": "https://gl.wikipedia.org/wiki?curid=224767", "title": "TOP 09", "text": "O Tradice Odpov\u011bdnost Prosperita ou TOP (en galego Tradici\u00f3n Responsabilidade Prosperidade) \u00e9 un partido pol\u00edtico checo situado politicamente no centro-dereita. A nivel europeo est\u00e1 afiliado ao Partido Popular Europeo. Actualmente \u00e9 a terceira forza pol\u00edtica na Rep\u00fablica Checa con 41 deputados no Parlamento. O seu l\u00edder \u00e9 Karel Schwarzenberg e destaca polo seu apoio ao mercado libre e \u00e1 Uni\u00f3n Europea.\nHistoria.\nO partido foi fundado o 11 de xu\u00f1o de 2009 por Miroslav Kalousek como unha facci\u00f3n a prol do mercado libre do K\u0159es\u0165ansk\u00e1 a demokratick\u00e1 unie \u2013 \u010ceskoslovensk\u00e1 strana lidov\u00e1 (Partido Dem\u00f3crata Cristi\u00e1n]]. Karel Schwarzenberg, antigo Ministro de Asuntos Exteriores da Rep\u00fablica Checa nomeado polo Strana zelen\u00fdch (Partido Verde), converteuse no seu primeiro l\u00edder do partido.\nCon base nas enquisas de intenci\u00f3n de voto, o partido pronto gozou de popularidade como segundo partido m\u00e1is forte da dereita (o ODS era o primeiro), como se confirmou tralas Elecci\u00f3ns ao Parlamento Checo 2010, cando conseguiu un 16.70 % dos votos, mentres que ODS se fixo co 20.22 %.\nO TOP 09 at\u00f3pase actualmente na coalici\u00f3n de goberno xunto con ODS e o V\u011bci ve\u0159ejn\u00e9 (Relaci\u00f3ns P\u00fablicas). Neste goberno de coalici\u00f3n, o TOP 09 conta con 5 ministros:\nEn setembro de 2010, o TOP 09 solicitou a s\u00faa adhesi\u00f3n como membro ao Partido Popular Europeo. Karel Schwarzenberg ten participado tam\u00e9n en dous congresos do PPE (15 de setembro e 16 de decembro de 2010). O 10 de febreiro de 2011 o TOP 09 foi aceptado oficialmente como membro do PPE.\nO influente deputado Jan B\u0159ezina deixou o partido para unirse ao KDU\u2013\u010cSL en febreiro de 2012."}
{"id": "224768", "revid": "5132", "url": "https://gl.wikipedia.org/wiki?curid=224768", "title": "Mestra", "text": ""}
{"id": "224771", "revid": "15490", "url": "https://gl.wikipedia.org/wiki?curid=224771", "title": "Sociedad Espa\u00f1ola de Ornitolog\u00eda", "text": "A Sociedad Espa\u00f1ola de Ornitolog\u00eda (SEO, na actualidade SEO/BirdLife) \u00e9 unha organizaci\u00f3n non gobernamental de utilidade p\u00fablica que ten como principais obxectivos a conservaci\u00f3n e o estudo das aves e os seus h\u00e1bitats. Est\u00e1 inscrita como ONGD na AECID. Actualmente conta con m\u00e1is de 11.000 socios e uns 5.000 voluntarios. Os seus socios m\u00e1is activos agr\u00fapanse nos denominados Grupos Locais dos que na actualidade existen 32 repartidos por toda Espa\u00f1a. A sede central est\u00e1 situada en Madrid e ademais existen delegaci\u00f3ns en Arag\u00f3n, Andaluc\u00eda, Canarias, Cantabria, Catalu\u00f1a, Estremadura e na Comunidade Valenciana, ademais de oficinas en Do\u00f1ana e no Delta do Ebro.\nSEO/BirdLife, \u00e9 a ONG conservacionista m\u00e1is antiga de Espa\u00f1a con m\u00e1is de 50 anos de experiencia na defensa e estudo das aves e dos seus h\u00e1bitats. Foi fundada o 15 de maio de 1954 no Museo de Ciencias Naturais de Madrid cun n\u00facleo fundador formado por 85 persoas. Desde o seu comezo SEO/BirdLife publicou unha revista cient\u00edfica semestral, \"Ardeola\", e en 1957 creou un \"Centro de Migraci\u00f3n de Aves\". Tam\u00e9n conta cunha revista trimestral, \"La Garcilla\" que reciben todos os seus socios. Forma parte de cinco grandes ONG ambentalistas de Espa\u00f1a xunto con Greenpeace, WWF, \"Amigos de la Tierra\" e \"Ecologistas en Acci\u00f3n\".\nA nivel internacional forma parte de BirdLife International, unha federaci\u00f3n mundial que agrupa a m\u00e1is de tres mill\u00f3ns de socios en 111 pa\u00edses, dedicada \u00e1 conservaci\u00f3n da biodiversidade en todo o mundo."}
{"id": "224779", "revid": "98629", "url": "https://gl.wikipedia.org/wiki?curid=224779", "title": "Praha, Texas", "text": "Praha \u00e9 unha \u00e1rea non incorporada do Condado de Fayette, en Texas (Estados Unidos), situada a aproximadamente 85 km ao sueste da capital do estado, Austin.\nHistoria.\nA localidade actual recibiu orixinalmente o nome de Mulberry por parte dos primeiros colonos: James C. Duff, William Criswell e Leroy Criswell. Tam\u00e9n foi co\u00f1ecida como Hottentot. a name which apparently referred to a band of local outlaws.)\nEn 1854 un inmigrante checo chamado Mati\u00e1\u0161 Nov\u00e1k comprou 100 acres (0,40 km\u00b2) de terra e constru\u00edu unha casa onde se comezaron a oficiar misas. A s\u00faa chegada atraeu a outros inmigrantes checos, inclu\u00eddos Jan Baca, Josef Vyvjala, Ond\u0159ej Gallia, Josef H\u00e1jek, Franti\u0161ek V\u00e1cl, e George Mor\u00fdsek. En 1858 a vila foi renomeada como \"Praha\", o nome local da capital checa, Praga.\nA pequena vila foi medrando nas seguintes d\u00e9cadas. En 1865 Joseph Bithowski, un monxe cisterciense, constru\u00edu unha pequena igrexa, e na medianoite do d\u00eda de Nadal oficiouse a primeira misa. En 1868 creouse unha escola p\u00fablica, e na d\u00e9cada dos '80 do s\u00e9culo XIX a vila xa contaba con tres tendas, un restaurante, e unha nova igrexa que serviu como parroquia \u00e1s cidades circundantes. En 1884 abriuse unha oficina de correos, e en 1896 unha escola cat\u00f3lica checa.\nPraha comezou un declive gradual logo de 1873, cando a Southern Pacific Railroad decidiu pasar unha milla ao norte da cidade e Flatonia, unha nova cidade fundada preto das v\u00edas, comezou a albergar negocios f\u00f3ra de Praha.\nNo seu momento de esplendor, Praha contaba con 700 habitantes, mais durante o s\u00e9culo XX a s\u00faa poboaci\u00f3n nunca chegou a superar os 100 habitantes, e en 1906 a oficina de correos pechou. Contra o ano 1968 a poboaci\u00f3n caera ata os 25 habitantes e en 1973 pecharan as escolas parroquiais e p\u00fablicas.\nPor\u00e9n, os fieis da zona continuaron a asistir \u00e1s misas na igrexa parroquial, na actualidade o edificio m\u00e1is caracter\u00edstico da vila. Este edificio neog\u00f3tico finalizouse en 1892 e \u00e9 o centro das celebraci\u00f3ns anuais da Asunci\u00f3n de Mar\u00eda, celebrado t\u00f3dolos d\u00edas 15 de agosto dende 1892. Co\u00f1ecido actualmente como \"Praha Picnic\", a celebraci\u00f3n atrae a uns 5.000 visitantes para ver a s\u00faa tradicional polca e kolaches.\nDurante a segunda guerra mundial Praha tivo o dubidoso honor de ser a vila dos Estados Unidos cunha maior proporci\u00f3n de mortes por residente. O maior n\u00famero de mortes foi no ano 1944, cando morreron 9 soldados da vila. Tres pequenas capelas id\u00e9nticas foron constru\u00eddas en memoria das mortes."}
{"id": "224780", "revid": "23204", "url": "https://gl.wikipedia.org/wiki?curid=224780", "title": "Riviera Maya", "text": "A Riviera Maya \u00e9 unha zona tur\u00edstica de M\u00e9xico situada ao longo do mar Caribe no Estado de Quintana Roo. Xeograficamente est\u00e9ndese ao longo duns 130\u00a0km de lonxitude de litoral, desde a localidade de Puerto Morelos, ao norte, ata a de Punta Allen ao sur.\nOrixe.\nA Riviera Maya, como destino tur\u00edstico, foi creada en 1999 co impulso das autoridades p\u00fablicas municipais, baixo o mando do Presidente municipal licenciado Miguel Ram\u00f3n Mart\u00edn Azueta. Desde ent\u00f3n, a Riviera Maya pasou a converterse no destino tur\u00edstico m\u00e1is importante de M\u00e9xico e un dos m\u00e1is visitados a escala internacional.\nPuerto Morelos.\n\u00c9 a localidade m\u00e1is setentrional da denominada Riviera Maya. At\u00f3pase a 16\u00a0km ao sur do Aeroporto Internacional de Canc\u00fan e a 32\u00a0km ao sur da cidade de Canc\u00fan. A poboaci\u00f3n costeira conta cunha oferta variada de hoteis e restaurantes con prezos econ\u00f3micos e de baixa densidade. Ao norte e sur do poboado disponse de pouco m\u00e1is de cinco mil habitaci\u00f3ns en hoteis de tipo \"grand resort\".\nFronte \u00e1 costa de Puerto Morelos at\u00f3pase o Parque Nacional Arrecife de Puerto Morelos, \u00e1rea natural protexida e cuxa barreira arrecifal superficial se atopa moi preto das praias. Debido \u00e1s s\u00faas ondas mainas, o lugar \u00e9 id\u00f3neo para a pr\u00e1ctica de windsurf, esn\u00f3rquel e mergullo.\nA localidade \u00e9 de tradici\u00f3n pesqueira e as s\u00faas instalaci\u00f3ns portuarias son as m\u00e1is grandes do estado de Quintana Roo. Conta cunha mari\u00f1a privada, un xard\u00edn bot\u00e1nico, un pequeno zool\u00f3xico de crocodilos, un campo de golf e unha zona denominada coma \"ruta dos cenotes\".\nPlaya del Carmen.\n\u00c9 a cidade m\u00e1is grande e cosmopolita da Riviera Maya, at\u00f3pase en constante crecemento poboacional e ofrece ao visitante hoteis de diversas categor\u00edas, tendas, prater\u00edas, restaurantes de comida internacional, diversi\u00f3n, antros, discotecas ao longo da s\u00faa Quinta Avenida, que \u00e9 peonil, e praias. Ademais conta cunha zona hoteleira denominada Playacar, que \u00e9 onde se atopan os hoteis de maior categor\u00eda, zonas comerciais, zonas residenciais, aviario e campo de golf. Desde a\u00ed p\u00f3dese viaxar ata a illa de Cozumel, abordando os famosos ferris.\nXcaret.\nParque eco-arqueol\u00f3xico onde se pode aprender sobre a cultura de M\u00e9xico, a flora e a fauna da rexi\u00f3n e realizar diversas actividades acu\u00e1ticas como o mergullo, o esn\u00f3rquel, o nado con golfi\u00f1os, snuba e sea trek. Xcaret \u00e9 ademais o precusor da conservaci\u00f3n do contorno natural e dist\u00ednguese pola preservaci\u00f3n de especies en perigo de extinci\u00f3n como a tartaruga mari\u00f1a (branca e caguama) e o manat\u00ed. Situado a 15 minutos da Playa del Carmen, Xcaret foi inaugurado en 1990 e na actualidade \u00e9 un dos parques m\u00e1is visitados de M\u00e9xico. Xcaret conta con praias, calas, r\u00edos, r\u00edos subterr\u00e1neos, cavernas, aviario, acuario de arrecife de coral, tartarugario, bolboretario, apiario, invernadoiro de orqu\u00eddeas, a recreaci\u00f3n dunha vila maia, cemiterio mexicano e diversa fauna local como xaguares, tucanos, flamengos e papagaios.\nNo eido cultural, Xcaret dist\u00ednguese polos vestixios arqueol\u00f3xicos da antiga cidade maia de Pol\u00e9, de onde os maias part\u00edan en peregrinaci\u00f3n rumbo a Cozumel para adorar a Ixchel, a deusa da l\u00faa e a fertilidade. A s\u00faa celebraci\u00f3n \"M\u00e9xico espectacular\", \u00e9 un emotivo percorrido polo m\u00e1is destacado da cultura e a historia de M\u00e9xico. Para isto conta cun espect\u00e1culo do mellor folclore mexicano que est\u00e1 dividido en d\u00faas partes. A primeira parte do espect\u00e1culo describe vividamente o M\u00e9xico precolombiano e incl\u00fae unha interpretaci\u00f3n do ancestral xogo da pelota prehisp\u00e1nico, practicado en m\u00e1is de 1 500 campos en Mesoam\u00e9rica. A segunda \u00e9 un mosaico de bailables e estampas de distintas rexi\u00f3ns do pa\u00eds: Iucat\u00e1n, Oaxaca, Tebasco, Veracruz, Michoac\u00e1n, a cidade de M\u00e9xico e Xalisco entre outros .O sonoro zapateo, a picard\u00eda do cortexo e das historias de amor, a alegr\u00eda dos mariachis e a audacia dos charros que exhiben a cabalo as sores do floreo, trasladan aos espectadores aos diferentes estados de M\u00e9xico. Ademais, Xcaret conta coa reproduci\u00f3n dun pobo maia e un cemiterio maia onde se realiza o festival de vida e morte a principios de novembro. Outros eventos culturais son a festa charra, o ritual dos voadores de Papantla e o desfile de traxes t\u00edpicos.\nPuerto Aventuras.\nExclusivo desenvolvemento tur\u00edstico e residencial cun alto nivel de privacidade e unha atmosfera n\u00e1utica c\u00e1lida e hospitalaria. Ademais de ser a mari\u00f1a m\u00e1is completa da pen\u00ednsula do Iucat\u00e1n, tam\u00e9n conta con praias e un campo de golf de 9 buratos. Existe un proxecto de ampliaci\u00f3n a 18 para o ano 2010. Dentro do mesmo desenvolvemento atopamos hoteis, clubs de golf e tenis, club de praia, escola, zona comercial con museo, tendas, restaurantes e bares.\nTulum.\nEste lugar ofrece unha morea de actividades tanto para aqueles que buscan descansar e desfrutar da natureza coma para os que anhelan internarse no mundo n\u00e1utico e explorar os recursos que a natureza deu a este lugar ou simplemente para facer deste para\u00edso o seu lugar de residencia e desfrutar coa s\u00faa familia dun lugar fermoso e seguro.\nXeograf\u00eda.\nO relevo ao longo da costa \u00e9 plano (coa excepci\u00f3n do xacemento arqueol\u00f3xico de Tulum) e cuberto ou ben cun bosque semitropical seco (selva trop\u00f3fila), ou mangleiral baixo. O litoral ofrece magn\u00edficas gamas de area entrecruzadas por rochas coralinas. A auga do mar do Caribe \u00e9 transparente e turquesa e p\u00f3dense ver peixes de todas as cores. A rexi\u00f3n est\u00e1 formada xeoloxicamente por unha inmensa meseta calcaria. Esta rocha ten a particularidade de ser permeable, numerosas redes de grutas e galer\u00edas subterr\u00e1neas cre\u00e1ronse co paso do tempo. Debido a que a capa fre\u00e1tica era bastante elevada, as grutas ench\u00e9ronse con auga para formar o que se chama en M\u00e9xico \"cenotes\". Alg\u00fans son accesibles ao p\u00fablico para nadar, mergullar ou espeleobucear.\nAloxamento.\nNa Riviera Maya hai ao redor de 51 hoteis de clase internacional, 5 estrelas e outras categor\u00edas, que ofrecen polo menos 18 040 habitaci\u00f3ns, 11 deles ofrecen servizo de calidade \"Palace\". A maior parte son complexos con sistema \"todo inclu\u00eddo\", o que quere dicir que o prezo da estancia no hotel incl\u00fae todos os consumos de comidas e bebida, e o acceso \u00e1s actividades do hotel (jacuzzi, aquagym, aer\u00f3bic, ximnasio, pista de tenis, cancha de voleibol, billar, discoteca)"}
{"id": "224781", "revid": "6750", "url": "https://gl.wikipedia.org/wiki?curid=224781", "title": "Prague, Oklahoma", "text": "Prague \u00e9 unha cidade do Condado de Lincoln, no estado de Oklahoma (Estados Unidos).\nDemograf\u00eda.\nSegundo o censo do ano 2000, Prague contaba don 2.138 habitantes, 864 vivendas e 567 familias. A densidade de poboaci\u00f3n era de 469 habitantes por km\u00b2.\nDas 864 vivendas, nun 31,9 % resid\u00edan nenos de menos de 18 anos, nun 49,9 % viv\u00edan parellas casadas, nun 11,6 % mulleres solteiras, e o 34,3 % non eran unidades familiares. No 30,9 % das vivendas resid\u00edan persoas soas, das cales o 17 % correspond\u00eda a persoas maiores de 65. O n\u00famero medio de persoas por vivenda era de 2,34 e o n\u00famero medio de persoas por familia era de 2,91.\nPor idades, a poboaci\u00f3n repart\u00edase do seguinte xeito: un 25,3 % ti\u00f1a menos de 18 anos, un 7,8 % estaba entre os 18 e os 24 anos, un 27,6 % entre os 25 e os 44 anos, un 19,9 % entre os 45 e os 60 anos, e un 19,4 % ti\u00f1a 65 anos ou m\u00e1is.\nA idade media era 39 anos. Por cada 100 mulleres de 18 anos ou m\u00e1is hab\u00eda 81,9 homes.\nA renda media por habitante era de 26.779 $ e a renda media por familia de 32.137 $. Os homes ti\u00f1an unha renda media de 24.083 $, mentres que a das mulleres era de 19.438$. A renda per c\u00e1pita da poboaci\u00f3n era de 14.381 $. En torno ao 11,3 % das familias e o 17 % da poboaci\u00f3n estaban per embaixo do limiar de pobreza.\nHistor\u00eda.\nPrague foi poboada orixinalmente por inmigrantes checos, que lle deron \u00e1 s\u00faa nova cidade o nome de Prague. Cada ano, o primeiro s\u00e1bado do mes de maio ten lugar o \"Kolache Festival\", unha festividade sobre a cultura checa da \"patria nai\". P\u00f3dese obter m\u00e1is informaci\u00f3n no Prague Historical Museum (Museo Hist\u00f3rico de Prague) na r\u00faa principal da cidade, o Jim Thorpe Boulevard, que recibe o nome en honor ao atleta ol\u00edmpico Jim Thorpe (nacido na cidade). Como reflexo da herdanza cat\u00f3lica checa, Prague \u00e9 tam\u00e9n o fogar do Santuario Nacional do Neno Xes\u00fas, que atrae a numerosos visitantes cada ano.\nO 24 de maio de 1952, o gur\u00fa indio Meher Baba resultou gr\u00e1vemente ferino nunha colisi\u00f3n automobil\u00edstica preto de Prague.\nO 5 de novembro de 2011, unha serie de sismos sacudiron as proximidades de Prague, a primeira delas du magnitude 4,7 \u00e1s 2:15 AM (CST), seguida dunha serie de r\u00e9plicas, e logo un segundo sismo de magnitude 5,6 \u00e1s 10:53 PM (CST), o sismo m\u00e1is grande rexistrado na historia de Oklahoma. Os sismos continuaron d\u00edas m\u00e1is tarde, rexistr\u00e1ndose \u00e1s 8:45 PM do 7 de novembro de 2011 un novo sismo a cinco millas ao noroeste de Prague."}
{"id": "224782", "revid": "98629", "url": "https://gl.wikipedia.org/wiki?curid=224782", "title": "Trolljegeren", "text": "Trolljegeren \u00e9 un filme noruegu\u00e9s escrito e dirixido por Andr\u00e9 \u00d8vredal que se estreou no 2010.\nSinopse.\nFalso documental que narra a historia dun grupo de estudantes que trata de destapar unha conspiraci\u00f3n do goberno que implica a troles xigantes que viven en Noruega. O goberno noruegu\u00e9s estivo ocultando o feito de que existe unha poboaci\u00f3n secreta de troles vivindo en cotos de caza na zona norte do pa\u00eds, mant\u00e9ndoos seguros e afastados da atenci\u00f3n p\u00fablica do lugar e a posibilidade de que se desate o p\u00e1nico masivo se a xente descobre que estas criaturas son reais.\nReferencias culturais.\n\"Trollhunter\" cont\u00e9n numerosas referencias \u00e1 cultura de Noruega e \u00f3s seus contos populares. Entre as numerosas crenzas est\u00e1 a de que existen diferentes especies de troles, como os troles de monta\u00f1a e os de bosque, que como se di no filme poden ser categorizados en subespecies. A m\u00e1is co\u00f1ecida delas \u00e9 probablemente a do \"Rei das Monta\u00f1as\", que \u00e9 mencionada na obra de Edvard Grieg \"Peer Gynt\". O nome noruegu\u00e9s para Rei das Monta\u00f1as, \u00abDovregubbe\u00bb, \u00e9 unha palabra composta, e a primeira parte dela \u00e9 a mesma palabra usada para chamar \u00e1 serra Dovrefjell, que \u00e9 tam\u00e9n o lugar onde se atopan o trol xigantesco.\nNo filme tam\u00e9n se incl\u00faen outras descrici\u00f3ns de troles do folclore noruegu\u00e9s, como o feito de que te\u00f1en rabo, que poden ter m\u00faltiples cabezas, que poden cheirar o sangue dos cristi\u00e1ns e que comen rochas pero tam\u00e9n poden comer homes. Os troles son descritos como grandes, vellos, fortes, pero tam\u00e9n lentos e parvos. T\u00f3rnanse pedra \u00f3 entrar en contacto coa luz solar. Este \u00faltimo \u00e9 un dato destacado no filme, xa que o cazador de troles utiliza luz ultravioleta para matar os troles. Con todo, o cazador tam\u00e9n di que non todo o que se di nos contos sobre os troles \u00e9 verdade.\nO filme tam\u00e9n ten numerosas referencias espec\u00edficas \u00f3s contos de fadas. Por exemplo, \u00f3 conto Boots Who Ate a Match With the Troll cando o c\u00e1mara pregunta sobre un concurso de comer, e \u00f3 conto Three Billy Goats Gruff cando o cazador tenta emboscar \u00f3 trol debaixo da ponte. O conto de fadas Soria Moria Castle \u00e9 un dos contos que di que os troles poden cheirar o sangue dun home cristi\u00e1n. Unha pintura de Theodor Kittelsen baseada no mesmo conto tam\u00e9n \u00e9 utilizado como un pano de fondo dunha das viaxes que fan na pel\u00edcula. O aspecto f\u00edsico dos troles est\u00e1 influ\u00eddo por artistas como Theodor Kittelsen e John Bauer.\nComo reflexo de como os estudantes responden \u00f3s cazador, s\u00f3 unha pequena fracci\u00f3n dos noruegueses se consideran relixiosos ou van \u00e1 Igrexa con regularidade,\nmesmo tendo en conta que a maior\u00eda da poboaci\u00f3n \u00e9 membro da igrexa do estado.\nO filme tam\u00e9n amosa o conflito coti\u00e1n entre os granxeiros e os depredadores salvaxes que ameazan o seu gando, e a limitada capacidade para reaccionar sen crebar as leis de protecci\u00f3n da vida salvaxe. No filme, estes depredadores levan a culpa polas acci\u00f3ns dos troles.\nDo mesmo xeito, existen conflitos que xorden cando novas li\u00f1as de electricidade deben ser feitas a trav\u00e9s da paisaxe.\nCun elenco inzado de actores c\u00f3micos que son moi co\u00f1ecidos pola audiencia norueguesa, como Otto Jespersen, o ton do filme cambia debido a este feito, rest\u00e1ndolle dramatismo. Robert Stoltenberg interpreta o cazador polaco e fai a escena menos grave, e tam\u00e9n recrea os estereotipos que a maior\u00eda dos noruegueses te\u00f1en dos inmigrantes de Polonia,\ncomo son o seu pobre dominio do noruegu\u00e9s ou do ingl\u00e9s, que fan o que se lles pide sen facer preguntas,\nque fan o traballo que os noruegueses non queren facer,\ne que \u00e9 relativamente frecuente que traballen mal pagados ou condici\u00f3ns non legais."}
{"id": "224783", "revid": "6750", "url": "https://gl.wikipedia.org/wiki?curid=224783", "title": "Prague, Nebrasca", "text": "Prague \u00e9 unha vila do Condado de Saunders, no estado de Nebraska (Estados Unidos).\nDemograf\u00eda.\nSegundo o censo de 2010, en Prague resid\u00edan 303 habitantes, hab\u00eda 125 casas e 81 familias. A densidade de poboaci\u00f3n era de 383,6 habitantes por km\u00b2. A composici\u00f3n \u00e9tnica da vila era: 97,7 % brancos, 1,7 % nativos americanos, e o 0,7 % de d\u00faas ou m\u00e1is razas. Os hispanos e latinos de calquera raza supu\u00f1an un 0,7 % da poboaci\u00f3n.\nEn Prague hab\u00eda 125 vivendas, das cales no 28,8 % resid\u00edan nenos de menos de 18 anos, no 48,8 % viv\u00edan matrimonios, no 9,6 % viv\u00edan nais solteiras, no 6,4 % pais solteiros, e o 35,2 % non eran familias. No 33.6 % das vivendas resid\u00edan individuos sos e o 16,8 % te\u00f1en vivindo unha persoa de 65 anos ou m\u00e1is. A media de habitantes por vivenda era de 2,42, e o tama\u00f1o medio das familias era de 3,01.\nA idade media da vila era de 42,3 anos. O 22,8 % dos residentes ti\u00f1a menos de 18 anos, o 8,3 % estaba entre os 18 e os 24 anos, o 22,8 % entre os 25 e os 44 anos, o 26,1 % eran persoas de entre 45 e 64 anos, e o 20,1 % eran persoas de 65 anos ou m\u00e1is. Atendendo ao x\u00e9nero, o 50,5 % dos habitantes eran var\u00f3ns, mentre que o 49,5 % eran mulleres.\nNo ano 2000 a renda media por vivenda na vila era de 33.393 $, e a renda media por familia era de 41.458 $. Os homes da vila ti\u00f1an unha renda media de 32.083 $, fronte aos 19.688 $ das mulleres. A renda per c\u00e1pita na vila era de 13.395 $. En torno ao 7,2 % das familias e o 6,9 % da pobuaci\u00f3n viv\u00edan por baixo do limiar da pobreza, inclu\u00edndo un 10,7 % de nenos menores de 18 anos e ning\u00fan individuo de 65 anos ou m\u00e1is."}
{"id": "224785", "revid": "5863", "url": "https://gl.wikipedia.org/wiki?curid=224785", "title": "Blues rock", "text": "O blues rock \u00e9 un x\u00e9nero musial que combina improvisaci\u00f3ns de bluseiras sobre progresi\u00f3n de 12 compases do blues e extensas \"boogie jams\" con estilon rock and roll. O n\u00facleo do son do blues rock est\u00e1 na guitarra el\u00e9ctrica, no piano, no baixo e na bater\u00eda, estando normalmente a guitarra el\u00e9ctrica amplificada cun amplificador a v\u00e1lvulas, d\u00e1ndolle un car\u00e1cter saturado.\nO estilo comezou a desenvolverse nos anos 60 no Reino Unido e nos Estados Unidos. Bandas brit\u00e1nicas, como The Rolling Stones e The Animals, e estadounidenses, como a Butterfield Blues Band e a Siegel\u2013Schwall Band, experimentaron con m\u00fasica dos vellos \"bluesmen\" americanos, como Albert Kingand, Howlin' Wolf, Robert Johnson, Jimmy Reed, Muddy Waters e B.B. King. Mentres que as primeiras bandas de blues rock \"intentaban tocar longas e complicadas improvisaci\u00f3ns, que eran com\u00fans nos discos de jazz\", cara os anos 70, o blues rock volveuse m\u00e1is pesado e baseouse m\u00e1is nos \"riffs\". A principios dos 70 \"as li\u00f1as entre o blues rock e o hard rock apenas eran visibles\", xa que as bandas comezaron a gravar \u00e1lbums \u00e1 maneira que se fa\u00eda co rock. Nos anos 80 e 90, os artistas de blues rock volveron \u00e1s s\u00faas ra\u00edces bluseiras, e alg\u00fans deles, como The Fabulous Thunderbirds e Stevie Ray Vaughan, flirtearon co estrelato no mundo do rock."}
{"id": "224786", "revid": "865", "url": "https://gl.wikipedia.org/wiki?curid=224786", "title": "Blues-rock", "text": ""}
{"id": "224787", "revid": "22570", "url": "https://gl.wikipedia.org/wiki?curid=224787", "title": "Andrea Corr", "text": "Andrea Jane Corr, nada o 17 de maio de 1974 en Dundalk, no condado de Louth, \u00e9 unha cantante, compositora e actriz irlandesa. \u00c9 principalmente co\u00f1ecida por ter sido a cantante principal do grupo The Corrs, que formaba xunto cos seus irm\u00e1ns Caroline Corr, Sharon Corr e Jim Corr.\nNo 2005 foi galardoada co t\u00edtulo de membro da Orde do Imperio Brit\u00e1nico polas s\u00faas contribuci\u00f3ns no eido da m\u00fasica e pola s\u00faa implicaci\u00f3n en actividades filantr\u00f3picas. Dende a pausa tomada polo grupo no 2006, contin\u00faa a s\u00faa carreira en solitario."}
{"id": "224788", "revid": "89787", "url": "https://gl.wikipedia.org/wiki?curid=224788", "title": "Knut N\u00e6rum", "text": "Knut N\u00e6rum, nado o 3 de marzo de 1961, \u00e9 un actor, c\u00f3mico, autor de banda dese\u00f1ada e presentador de televisi\u00f3n noruegu\u00e9s. \u00c9 co\u00f1ecido por ser un dos participantes permanentes no programa de televisi\u00f3n \"Nytt p\u00e5 nytt\" e por aparecer no filme \"Trolljegeren\". Vive na cidade de Oslo.\nN\u00e6rum escribiu numerosos libros, inclu\u00edndo \"\u00c5\" (2000), \"Norsk litteraturhistorie, fritt etter hukommelsen\" (2001), \"D\u00f8de menn g\u00e5r p\u00e5 ski\" (2002), \"Krig!\" (2003), \"En himmel full av stjerner\" (2004), \"Madonna-g\u00e5ten\" (2005, xunto con Elisabeth Botterli e Peder Udn\u00e6s), \"Monster\" (2007) e \"De d\u00f8des b\u00e5t\" (2008). Tam\u00e9n \u00e9 o creador da tira c\u00f3mica \"Bloid\".\n\u00c9 membro do partido pol\u00edtico de esquerdas R\u00f8dt (Traducido como \"vermello\"), e quedou como candidato menor da desaparecida Alianza Electoral Vermella."}
{"id": "224789", "revid": "1987", "url": "https://gl.wikipedia.org/wiki?curid=224789", "title": "Sexto Emp\u00edrico", "text": "Sexto Emp\u00edrico (ca. 160 - ca. 210), m\u00e9dico e fil\u00f3sofo grego, un dos m\u00e1is importantes representantes do escepticismo e fonte da maior\u00eda dos datos referidos a esta corrente filos\u00f3fica.\nBiograf\u00eda.\nIgn\u00f3rase a s\u00faa orixe, inda que si se sabe que residiu en Atenas, Alexandr\u00eda e Roma. O seu alcume non prov\u00e9n das s\u00faas concepci\u00f3ns filos\u00f3ficas mais, esencialmente, pola s\u00faa pr\u00e1ctica m\u00e9dica. Este feito contrasta, curiosamente, coa orientaci\u00f3n totalmente esc\u00e9ptica que adoptou na s\u00faa obra filos\u00f3fica.\nObra filos\u00f3fica.\nOs seus escritos, moi influenciados polos de Pirr\u00f3n de \u00c9lide e Enesidemo, cuestionan a pretensi\u00f3n dogm\u00e1tica de alcanzar a verdade absoluta, tanto na moral coma nas ciencias.\nConservamos \"Esbozos pirr\u00f3nicos\" e \"Contra os matem\u00e1ticos\", tam\u00e9n chamada \"Contra os profesores\" (\"Adversus mathematicos, hoc est, adversus eos qui profitentur disciplinas\"), tradicionalmente dividida en d\u00faas partes: \"Adversus mathematicos\" -tam\u00e9n-, libros I-VI, e \"Adversus dogmaticos\", libros VII-XI (inda que existen d\u00fabidas sobre se son unha mesma obra ou obras diferentes ou se est\u00e1n completas).\nEn \"Esbozos pirr\u00f3nicos\" (\u03a0\u03c5\u1fe4\u1fe5\u03ce\u03bd\u03b5\u03b9\u03bf\u03b9 \u1f51\u03c0\u03bf\u03c4\u03cd\u03c0\u03c9\u03c3\u03b5\u03b9\u03c2, \"Pyrrh\u014dneioi hypotyp\u014dseis\") define escepticismo como \"a facultade de opor os fen\u00f3menos e os n\u00f3umenos de todos os xeitos posibles e de a\u00ed, a causa do equilibrio das cousas e das raz\u00f3ns opostas (\"isosten\u00eda\") chegamos primeiro \u00e1 suspensi\u00f3n do xu\u00edzo (\"epoch\u00e9\") e logo \u00e1 indiferenza (\"ataraxia\")\".\nEn \"Contra os profesores\" ataca a outros profesionais doutras ciencias: oradores, gram\u00e1ticos, xe\u00f3metras, aritm\u00e9ticos, astr\u00f3nomos e m\u00fasicos. En \"Contra os dogm\u00e1ticos\" rebate a l\u00f3xicos, f\u00edsicos e moralistas. No \u00faltimo libro, \"contra os \u00e9ticos\", discute que exista unha ciencia do bo vivir ou dun sentido final para a vida humana.\nNega calquera \"criterio de verdade\", nega calquera certeza sobre que \u00e9 o ben e que \u00e9 o mal, e tam\u00e9n que exista unha \"arte de saber vivir\" ou \"saber morrer\". Todo \u00e9 relativo e opinable.\nA importancia da s\u00faa obra reside en ser fonte de informaci\u00f3n sobre o pensamento antigo. Concretamente, \"Adversus mathematicos\" informa sobre a historia da astronom\u00eda, a gram\u00e1tica, a ciencia ou a teolox\u00eda estoica na Antig\u00fcidade.\nM\u00e1is que un autor orixinal \u00e9 un erudito que recolle e analiza citas de pensadores anteriores. Non pos\u00fae un estilo brillante; incluso a aglomeraci\u00f3n de argumentos que usa para demostrar que todos os que afirman algo en serio son uns ilusos pode resultar pesada.\nInfluencia posterior.\nHenricus Stephanus publicou en 1526 unha traduci\u00f3n latina dos \"Esbozos\" e en 1569 Gentian Hervet publicou unha traduci\u00f3n da obra completa. O texto grego foi publicado por primeira vez por Petrus e Jacobus Chouet en 1621.\nOs \"Esbozos\" influ\u00edron en autores coma Montaigne, Hume ou Hegel."}
{"id": "224790", "revid": "98629", "url": "https://gl.wikipedia.org/wiki?curid=224790", "title": "Anano (mitolox\u00eda)", "text": "Os ananos aparece frecuentemente nos mitos e lendas n\u00f3rdicos e xerm\u00e1nicos. Son seres cos seus propios xefes e con atribuci\u00f3ns diversas; non son fermosos, mais de intelixencia superior, moitos deles co\u00f1ecen o futuro e te\u00f1en grandes barbas.\nHistoria.\nNa \"Edda prosaica\" de Snorri Sturluson, os ananos naceron dos vermes que ro\u00edan o cad\u00e1ver do xigante Ymir; mais conforme a versi\u00f3n descrita na \"Edda po\u00e9tica\", eles xurdiron dos \u00f3sos e do sangue do xigante Blain. Os primeiros ananos foron nomeados polos deuses de M\u00f3tsognir e Durinn.\nSnorri Sturluson non distinguiu os ananos e os elfos escuros (Svart\u00e1lfar), pero mentres que os primeiros viven en Nidavellir, un dos chamados Nove Mundos criados polos deuses, e alg\u00fans deles mesmo ata en Midgard, os Elfos escuros viven en Svartalfaheim, situado por riba de Niflheim. De calquera forma, os ananos son seres que viven debaixo da terra, no mundo subterr\u00e1neo, pois a luz ten o poder de transformalos en pedra.\nOs ananos son h\u00e1biles art\u00edfices, particularmente destros no traballo da forxa, e fac\u00edan as armas dos deuses e as xoias das deusas, Thor d\u00e9belles o seu famoso martelo Mj\u00f6lnir, Frey o seu nav\u00edo m\u00e1xico e o seu xabar\u00edn de ouro, Sif os seus cabelos de ouro, Freia o seu colar de ouro Brisingamen, e Od\u00edn a lanza Gungnir que nada pod\u00eda deter; Od\u00edn tam\u00e9n posu\u00eda o anel Draupnir, que, como o anel de Andvari, ti\u00f1a o poder de multiplicar as riquezas de quen o tivese no seu poder. Por\u00e9n, os ananos tam\u00e9n ti\u00f1an mala sona, pois son vistos usualmente como avarentos e ladr\u00f3ns.\nA crenza nos ananos foi sen d\u00fabida a m\u00e1is popular de todas, xa que perdurou at\u00e9 o s\u00e9culo XVIII en Islandia."}
{"id": "224791", "revid": "1822", "url": "https://gl.wikipedia.org/wiki?curid=224791", "title": "Merchero", "text": ""}
{"id": "224793", "revid": "5312", "url": "https://gl.wikipedia.org/wiki?curid=224793", "title": "ABS", "text": "A sigla ABS pode referirse a:"}
{"id": "224794", "revid": "23204", "url": "https://gl.wikipedia.org/wiki?curid=224794", "title": "Espermat\u00f3foro", "text": "En biolox\u00eda denom\u00ednase espermat\u00f3foro a unha estrtura que conte\u00f1a calquera c\u00e9lula reprodutora (gameto).\nEtimolox\u00eda.\nO termo est\u00e1 formado polos elementos \"espermato\"- e -\"foro\", tirados do grego antigo \u03c3\u03c0\u03ad\u03c1\u03bc\u03b1, \u03c3\u03c0\u03ad\u03c1\u03bc\u03b1\u03c4\u03bf\u03c2 \"sp\u00e9rma, sp\u00e9rmatos\", \"semente\", e -\u03c6\u03bf\u03c1\u03bf\u03c2 -\"phoros\", \"que leva\", unidos por un -o- epent\u00e9tico.\nHistoria.\nEste neoloxismo foi introducido na linguaxe cient\u00edfica no s\u00e9culo XIX, en 1847 na zoolox\u00eda e en 1861 na bot\u00e1nica. \nEn zoolox\u00eda.\nEn zoolox\u00eda o espermat\u00f3foro (non confundir con espermateca) \u00e9 unha c\u00e1psula ou masa creada polos machos de diversas especies animais, principalmente invertebrados, que conte\u00f1en espermatozoides, que se introduce no \u00f3rgano sexual feminino durante a c\u00f3pula. Os espermat\u00f3foros tam\u00e9n poden conter alimento para a femia, nese caso ch\u00e1mase \"agasallo nupcial\". No caso da avela\u00ed\u00f1a t\u00f3xica \"Utetheisa ornatrix\", o espermat\u00f3foro incl\u00fae espermatozoides, nutrientes e alcaloides de pirrolizidina, que impiden a depredaci\u00f3n porque estes \u00faltimos son velenosos para a maior\u00eda dos organismos. Por\u00e9n, nalgunhas especies, como na bolboreta \"Euphydryas editha\", o \"agasallo\" subministra pouco valor nutritivo. O peso do espermat\u00f3foro transferido ao apareamento ten pouco efecto sobre a produci\u00f3n reprodutiva feminina. \nInvertebrados.\nArtr\u00f3podos.\nA reproduci\u00f3n por espermat\u00f3foros \u00e9 com\u00fan nos invertebrados, sendo o m\u00e1is normal nos ar\u00e1cnidos. Pero moitos insectos tam\u00e9n se reproducen deste modo. En varios insectos, como nos salt\u00f3ns da familia dos tetigon\u00edidos, o espermat\u00f3foro adoita estar rodeado por unha cuberta proteica denominada espermatof\u00edlax, unha especie de b\u00f3la xelatinosa que os insectos machos expulsan durante a copulaci\u00f3n xunto co espermat\u00f3foro, e que funciona como suplemento nutritivo para a femia. A funci\u00f3n do espermatof\u00edlax \u00e9 facer que a femia renuncie a algo do seu control sobre o proceso de inseminaci\u00f3n permitindo a transferencia completa de espermatozoides desde o espermat\u00f3foro.\nAlgunhas especies de bolboretas e avela\u00ed\u00f1as tam\u00e9n depositan un espermat\u00f3foro na femia durante a c\u00f3pula, como \"Pararge aegeria\", ou \"Utetheisa ornatrix\" chegan a investir ao redor do 10 % da s\u00faa masa corporal na creaci\u00f3n dun \u00fanico espermat\u00f3foro.\n\"Cyrtodiopsis dalmanni\" tam\u00e9n deposita un espermat\u00f3foro na femia durante a c\u00f3pula, pero o espermat\u00f3foro \u00e9 moi pequeno e ocupa s\u00f3 unha parte da capacidade vaxinal da femia. Esta \u00e9 probablemente unha adaptaci\u00f3n \u00e1 tendencia cara a unha alta frecuencia de apareamento nesta especie, onde os machos invisten at\u00e9 o 10 % da s\u00faa masa corporal en crear un \u00fanico espermat\u00f3foro. \nS\u00e1bese que estas especies de bolboretas te\u00f1en o comportamento de frecuentaren charcos con barro, como se demostrou con \"Dryas iulia\", para obteren os minerais necesarios para a produci\u00f3n do espermat\u00f3foro..\nEn calquera caso, as femias, prefieren os machos de maior tama\u00f1o debido a unha serie de m\u00faltiples beneficios que isto lles achegar\u00e1 \u00e1 s\u00faa descendencia; as\u00ed, por exemplo, un menor interese dos seus depredadores debido ao seu tama\u00f1o m\u00e1is grande.\nCefal\u00f3podos.\nA maior\u00eda dos cefal\u00f3podos usan un tent\u00e1culo modificado para formar estruturas reprodutivas chamadas esp\u00e1dices, que cumpren o rol de introducir os espermat\u00f3foros na cavidade paleal da femia; estes tent\u00e1culos denom\u00ednanse hectoc\u00f3tilos e, unha vez realizada a s\u00faa funci\u00f3n, despr\u00e9ndense. Os espermat\u00f3foros do polbo xigante do Pac\u00edfico, \"Enteroctopus dofleini\", miden aproximadamente un metro. Un complexo mecanismo hidr\u00e1ulico libera os espermatozoides do espermat\u00f3foro que son almacenados internamente pola femia. \nNalg\u00fans cefal\u00f3podos, como o argonauta (\"Argonauta argo\"), o brazo \u00e9 desmont\u00e1bel e capaz de movemento autonomamente e ten unha supervivencia prolongada dentro da femia, at\u00e9 o punto de que foi confundido cun verme parasito por Georges Cuvier, que lle deu o nome xen\u00e9rico de \"Hectocotylus\". Nalg\u00fans casos, os espermat\u00f3foros de varios machos poden estaren presentes dentro da mesma femia simultaneamente..\nVertebrados.\nAlg\u00fans vertebrados tam\u00e9n se reproducen a trav\u00e9s de espermat\u00f3foros, c\u00e1psulas ou masas que conte\u00f1en espermatozoides creadas por machos de varias especies animais, especialmente p\u00edntegas e trit\u00f3ns, que se transfire \u00e1 femia durante a reproduci\u00f3n. As femias poden elixir aceptalos ou non, dependendo do \u00e9xito do cortexo previo.\nEn bot\u00e1nica.\nEn bot\u00e1nica, nas cript\u00f3gamas, o espermat\u00f3foro \u00e9 unha hifa ou excrescencia dos fungos e os liques,\nNas faner\u00f3gamas, a placenta m\u00e1is ou mens modificada dos froitos, convertida en sopofrte seminal, a mi\u00fado pulviniforme e, en xeal, tam\u00e9n se denomina as\u00ed o soporte da calquera c\u00e9lula esperm\u00e1tica, tanto nas plantas superiores coma nas inferiores (v\u00e9xase conidi\u00f3foro)."}
{"id": "224795", "revid": "27155", "url": "https://gl.wikipedia.org/wiki?curid=224795", "title": "Carnitina", "text": " \nA carnitina \u00e9 un composto de amonio cuaternario biosintetizado a partir dos amino\u00e1cidos lisina e metionina. Nas c\u00e9lulas vivas, requ\u00edrese para o transporte de \u00e1cidos graxos desde o citosol \u00e1 mitocondria durante a degradaci\u00f3n dos l\u00edpidos para a xeraci\u00f3n de enerx\u00eda metab\u00f3lica. Tam\u00e9n est\u00e1 dispo\u00f1ible como suplemento nutricional. A carnitina foi descuberta como un factor de crecemento para os vermes da carne (larvas do escaravello \"Tenebrio molitor\") e foi inicialmente denominada vitamina Bt. Hai dous estereois\u00f3meros da carnitina: A s\u00faa forma bioloxicamente activa \u00e9 a -carnitina, en tanto que o seu enanti\u00f3mero, -carnitina, \u00e9 bioloxicamente inactivo.\nBioqu\u00edmica.\nBios\u00edntese.\nNos animais a bios\u00edntese da carnitina ocorre principalmente no f\u00edgado e riles a partir dos amino\u00e1cidos lisina (a trav\u00e9s da trimetillisina) e metionina. A vitamina C (\u00e1cido asc\u00f3rbico) \u00e9 esencial para a s\u00edntese de carnitina. Durante o crecemento ou o embarazo, os requirimentos de carnitina poden exceder a s\u00faa produci\u00f3n natural.\nNos humanos e outros animais, a -carnitina obtense tanto de dieta coma da bios\u00edntese end\u00f3xena. A ruta de bios\u00edntese da carnitina est\u00e1 moi conservada en moitos eucariota e alg\u00fans procariotas.\nA -carnitina biosintet\u00edzase a partir da \"N\"\u03b5-trimetillisina. Na ruta est\u00e1n implicados polo menos catro encimas, que son: \"N\"\u03b5-trimetillisina hidroxilase, 3-hidroxi-\"N\"\u03b5-trimetillisina aldolase, 4-\"N\"-trimetilaminobutiraldehido deshidroxenase e \u03b3-butirobeta\u00edna hidroxilase. Funcionan da seguinte maneira:\nPapel no metabolismo dos \u00e1cidos graxos.\nA carnitina transporta grupos acilo de cadea longa de \u00e1cidos graxos desde o citosol \u00e1 matriz mitocondrial para que sexan degradados na beta-oxidaci\u00f3n dos \u00e1cidos graxos a acetil-CoA para obter enerx\u00eda utilizable a trav\u00e9s do ciclo do \u00e1cido c\u00edtrico. Nalg\u00fans organismos, como os fungos, o acetato util\u00edzase no ciclo do glioxilato para a gliconeox\u00e9nese e a formaci\u00f3n de carbohidratos. Os \u00e1cidos graxos deben ser activados antes de unirse \u00e1 mol\u00e9cula de carnitina para formar acilcarnitina. Os \u00e1cidos graxos libres no citosol \u00fanense por enlace tio\u00e9ster ao coencima A (CoA). Esta reacci\u00f3n \u00e9 catalizada polo encima acilo graxo-CoA sintetase e completada por unha pirofosfatase inorg\u00e1nica.\nO grupo acilo graxo que leva o CoA pode agora ser transferido \u00e1 carnitina, e a acilcarnitina resultante transp\u00f3rtase \u00e1 matriz mitocondrial. Isto ocorre por medio dunha serie de pasos similares:\nAlg\u00fans trastornos xen\u00e9ticos humanos, como a deficiencia de carnitina primaria, a deficiencia de carnitina palmitoiltransferase I, a deficiencia de carnitina palmitoiltransferase II e a deficiencia de carnitina-acilcarnitina translocase, afectan a diferentes pasos deste proceso.\nA carnitina aciltransferase I presenta inhibici\u00f3n alost\u00e9rica polo malonil-CoA (un intermediato na s\u00edntese de \u00e1cidos graxos) para impedir a formaci\u00f3n dun ciclo f\u00fatil entre a \u03b2-oxidaci\u00f3n e a s\u00edntese de \u00e1cidos graxos.\nEfectos fisiol\u00f3xicos.\nEfectos na masa \u00f3sea.\nConforme o ser humano envellece a concentraci\u00f3n de carnitina nas c\u00e9lulas dimin\u00fae, o que afecta ao metabolismo de \u00e1cidos graxos en varios tecidos. Os \u00f3sos son especialmente afectados, xa que requiren a continua acci\u00f3n reconstrutiva e metab\u00f3lica dos osteoblastos para o mantemento da masa \u00f3sea.\nHai unha estreita relaci\u00f3n entre os cambios nos niveis plasm\u00e1ticos de osteocalcina e a actividade dos osteoblastos e unha reduci\u00f3n dos niveis plasm\u00e1ticos de osteocalcina \u00e9 un indicador dunha actividade reducida dos osteoblastos, o cal parece que subxace na osteoporose das persoas vellas e das mulleres menop\u00e1usicas. A administraci\u00f3n dunha mestura de carnitina ou propionil-L-carnitina pode incrementar as concentraci\u00f3ns s\u00e9ricas de osteocalcina dos animais as\u00ed tratados, mentres que os niveis de osteocalcina s\u00e9rica tenden a decrecer coa idade nos animais control.\nEfectos antioxidantes.\nAs carnitinas exercen unha acci\u00f3n antioxidante substancial, proporcionando deste modo un efecto protector contra a peroxidaci\u00f3n de l\u00edpidos das membranas fosfolip\u00eddicas e contra o estr\u00e9s oxidativo inducido nas c\u00e9lulas endoteliais e do miocardio.\nUsos potenciais como f\u00e1rmaco.\nProblemas card\u00edacos.\nA carnitina util\u00edzase principalmente para tratar problemas card\u00edacos. Varios ensaios cl\u00ednicos atoparon que a -carnitina e a propionil--carnitina poden utilizarse xunto co tratamento convencional para a anxina de peito para poder reducir a medicaci\u00f3n convencional e mellorar a capacidade das persoas con anxina de faceren exercicio sen sentiren dor no peito. \nHai poucas evidencias sobre que a carnitina te\u00f1a un efecto positivo despois dun ataque ao coraz\u00f3n. Alg\u00fans estudos suxiren que as persoas que toman -carnitina poden ter menos probabilidade de sufrir posteriormente outro ataque de coraz\u00f3n ou sufrir dor de peito ou arritmias. Por\u00e9n, outros estudos non atoparon que se producisen beneficios similares, polo que se require unha maior investigaci\u00f3n deste asunto.\nEnfermidade renal e di\u00e1lise.\nComo os riles producen carnitina, as enfermidades renais poden orixinar unha deficiencia de carnitina no corpo. As\u00ed, a carnitina pode prescribirse para persoas con enfermidades renais.\nEfectos na fertilidade masculina.\nO uso da carnitina mostrou ser prometedor en ensaios controlados en casos seleccionados de infertilidade masculina ao mellorar a calidade do seme. A suplementaci\u00f3n con -carnitina tam\u00e9n mostrou ser beneficiosa no tratamento do varicocele, unha das principais causas de infertilidade masculina.\nSuplemento para a perda de peso.\n\"A\u00ednda que a -carnitina foi comercializada como un suplemento diet\u00e9tico para a perda de peso, non hai evidencias cient\u00edficas que mostren que facilita a perda de peso; por\u00e9n, alg\u00fans estudos mostran que a carnitina oral reduce a masa graxa, incrementa a masa muscular, e reduce a fatiga. Todos estes efectos poden contribu\u00edr indirectamente \u00e1 perda de peso.\" Ademais, as investigaci\u00f3ns feitas no s\u00e9culo XX que non encontraron que o contido de carnitina muscular pod\u00eda ser incrementado pola suplementaci\u00f3n na dieta, puideron obter este resultado en parte porque utilizaron per\u00edodos de suplementaci\u00f3n de duraci\u00f3n inadecuada. En 2011, as investigaci\u00f3ns que usaron suplementaci\u00f3n na dieta de -carnitina -tartarato durante seis meses nun estudo ben controlado demostraron non s\u00f3 un incremento da carnitina muscular en suxeitos sen deficiencias de carnitina, sen\u00f3n tam\u00e9n un impacto no metabolismo e rendemento muscular; por\u00e9n, neste estudo non se tomaron medidas de oxidaci\u00f3n de l\u00edpidos, polo que se necesitar\u00e1n m\u00e1is estudos.\nA suplementaci\u00f3n regular de -carnitina, contrib\u00fae ao metabolismo enerx\u00e9tico e mellora a funci\u00f3n dos neurotransmisores no cerebro nos pacientes anci\u00e1ns.\nAnt\u00eddoto no envelenamento por \u00e1cido valp\u00f3rico.\nNo tratamento da toxicidade por valporato \"a suplementaci\u00f3n con -carnitina ...p\u00e9nsase que produce beneficios, especialmente en pacientes con hiperamonemia, encefalopat\u00eda, e hepatotoxicidade.\" Por\u00e9n, ser\u00e1n precisos m\u00e1is ensaios, xa que o beneficio obtido \u00e9 en gran medida te\u00f3rico, e non se pode considerar probado no actual estado das investigaci\u00f3ns.\nMellora dos s\u00edntomas da asma moderada.\nOs niveis de -carnitina son menores do normal en nenos con asma persistente moderada. Os nenos asm\u00e1ticos que recibiron suplementaci\u00f3n de -carnitina durante seis meses mostraron unha mellora estatisticamente significativa na s\u00faa \"proba de control da asma\" e nas s\u00faas probas da funci\u00f3n pulmonar.\nMellora da fatiga orixinada pola quimioterapia do cancro con ifosfamida.\nAs altas doses do axente quimioter\u00e1pico ifosfamida, debido \u00e1 s\u00faa potencial nefrotoxicidade, poden causar perda urinaria de carnitina. Un estudo suxire que como \u00e9 esencial para a produci\u00f3n de enerx\u00eda nas mitocondrias, a -carnitina pode ter un papel na reduci\u00f3n da fatiga asociada aos tratamentos anticancerosos con ifosfamida.\nTratamento de s\u00edntomas do hipertiroidismo.\nA L-carnitina \u00e9 un antagonista perif\u00e9rico da acci\u00f3n das hormonas tiroides. Inhibe a entrada de triiodotironina e tiroxina no n\u00facleo da c\u00e9lula. Por medio de ensaios aleatorios, Benvenga et al. atoparon que de 2 a 4 g de -carnitina oral diarios pod\u00edan reverter os s\u00edntomas do hipertiroidismo mesmo nos casos m\u00e1is serios de hipertiroidismo (\"tormenta tiroide\"). Suxiren que como o hipertiroidismo fai diminu\u00edr os dep\u00f3sitos de carnitina nos tecidos, hai unha raz\u00f3n para usar -carnitina polo menos en certos casos cl\u00ednicos. Ao mesmo tempo, o feito de que a carnitina non poida impedir as reca\u00eddas do hipertiroidismo apoia ademais o concepto de que a acci\u00f3n da carnitina ten lugar na periferia e non na gl\u00e1ndula tiroide.\nFontes.\nAlimentos.\nAs maiores concentraci\u00f3ns de carnitina enc\u00f3ntranse na carne vermella e nos produtos l\u00e1cteos. Outras fontes naturais de carnitina incl\u00faen noces e sementes, hortalizas, froitas, e cereais.\nEn xeral, inx\u00edrense diariamente de 20 a 200\u00a0mg nas dietas omn\u00edvoras, e nas dietas vexetarianas ou veganas a inxesti\u00f3n pode ser de 1\u00a0mg/d\u00eda.\nOutras fontes.\nOutras fontes poden encontrarse en preparados vitam\u00ednicos \u00e1 venda, bebidas enerx\u00e9ticas e outros produtos."}
{"id": "224796", "revid": "27155", "url": "https://gl.wikipedia.org/wiki?curid=224796", "title": "L-carnitina", "text": ""}
{"id": "224797", "revid": "1131", "url": "https://gl.wikipedia.org/wiki?curid=224797", "title": "Palleiro (hom\u00f3nimos)", "text": "O termo palleiro pode referirse a:\nAmais, como top\u00f3nimo pode referirse a:"}
{"id": "224798", "revid": "1131", "url": "https://gl.wikipedia.org/wiki?curid=224798", "title": "Palleira", "text": "O termo palleira pode referirse a:\nAmais, como top\u00f3nimo pode referirse a:"}
{"id": "224801", "revid": "1131", "url": "https://gl.wikipedia.org/wiki?curid=224801", "title": "Ezequiel Abente y Lago", "text": "Ezequiel Abente y Lago nado en Corcubi\u00f3n o 3 de abril de 1841 e finado o 17 de decembro de 1923, foi un m\u00e9dico e militar galego.\nTraxectoria.\nO seu pai Leandro Abente Chans era m\u00e9dico e traballaba en Mux\u00eda onde viv\u00eda a familia. A familia era orixinaria de Anll\u00f3ns. Na familia tam\u00e9n o seu curm\u00e1n foi m\u00e9dico Isidro Pondal Abente, que fora director do Balneario de Mondariz durante a \u00e9poca dourada. Tam\u00e9n da familia era o xeoqu\u00edmico Isidro Parga Pondal o que fora un dos cient\u00edficos m\u00e1is importantes de Galiza.\nEzquiel ti\u00f1a nove irm\u00e1ns, seis homes e tres mulleres. Estudou medicina na Universidade de Santiago de Compostela entre 1857 e 1863 obtendo notas de sobresa\u00ednte en case t\u00f3dalas materias. Licenciado entrou no Corpo de Sanidade Militar en 1864, como segundo Axudante m\u00e9dico do Batall\u00f3n de Cazadores de Tarifa, destinado en Burgos, e do Pe\u00f1\u00f3n de V\u00e9lez de la Gomera. Ocupou diversos postos e destinos por toda Espa\u00f1a ata que foi finalmente destinado \u00e1 Coru\u00f1a onde se fixo cargo do hospital militar da Coru\u00f1a e da s\u00faa organizaci\u00f3n durante a repatriaci\u00f3n dos soldados que volv\u00edan da Guerra de Cuba.\nEn 1996 o Hospital Militar da Coru\u00f1a foi bautizado co seu nome pasando a chamarse Hospital Abente y Lago."}
{"id": "224802", "revid": "6750", "url": "https://gl.wikipedia.org/wiki?curid=224802", "title": "New Prague, Minnesota", "text": "New Prague \u00e9 unha cidade situada nos condados de Scott e Le Sueur, no estado de Minnesota (Estados Unidos). Segundo o censo de 2010, a cidade contaba con 7.321 habitantes.\nA cidade recibe o seu nome en homenaxe a Praga, a capital da Rep\u00fablica Checa, e tanto a cidade como os seus arredores reflicten as orixes checas dos seus primeiros poboadores.\nXeograf\u00eda.\nSegundo a United States Census Bureau (Oficina do Censo dos Estados Unidos), a cidade ten unha superficie total de 6,8\u00a0km\u00b2, sendo toda ela de terra. A superficie da zona oscila entre plana e con lixeiras elevaci\u00f3ns.\nAs tres principais v\u00edas de comunicaci\u00f3n da cidade son as estradas pertencentes \u00e1 Minnesota State Highways 13, 19, e 21.\nExiste un lago na \u00e1rea de New Prague, o Cedar Lake (no Condado de Scott). O lago \u00e9 un popular destino de pesca, pesca no xeo, esqu\u00ed acu\u00e1tico e motos de auga. O lago ten unha superficie de 3.155\u00a0km\u00b2, ten unha profundidade m\u00e1xima de 4 m e 0,94 m de visibilidade na auga.\nDemograf\u00eda.\nSegundo o censo de 2010 resid\u00edan na cidade 7.321 habitantes e hab\u00eda 2.711 vivendas habitadas. A densidade de poboaci\u00f3n era de 669,3 habitantes/km\u00b2. A composici\u00f3n \u00e9tnica da poboaci\u00f3n era dun 96.,5 % de brancos, 0,5 % de negros, 0,3 % de nativos americanos, 0,6% de asi\u00e1ticos, 0,6 % pertencentes a outras razas, e un 1.5% de d\u00faas ou m\u00e1is razas. Os hispanos ou latinos de calquera raza representaban o 1,9 % da poboaci\u00f3n. Segundo o censo do ano 2000, o 38,1 % dos habitantes era de ascendencia alem\u00e1, o 20,9 % checa, o 8,8 % norueguesa, o 8 % irlandesa e o 5,4 % checos/eslovacos. O 92,6 % da poboaci\u00f3n falaba ingl\u00e9s, o 5,5 % checo e o 1,2 % alem\u00e1n como primeira lingua.\nSegundo o censo do ano 2000 hab\u00eda 1.694 vivendas, das cales nun 39 % contaban cun neno menor de 18 anos, no 56,7 % resid\u00edan matrimonios, no 10 % viv\u00eda unha nai solteira, e o 30,3 % restante non eran familias. No 25,4 % das vivendas resid\u00eda unha persoa soa e no 13,8 % das cales era unha persoa de 65 anos ou m\u00e1is. A media de persoas por residencia era de 2,63 e o tama\u00f1o medio das familias de 3,20.\nNa cidade o 30,6 % da poboaci\u00f3n ti\u00f1a menos de 18 anos, o 7,1 % ti\u00f1a entre 18 e 24 anos, o 28,7 % entre 25 e 44 anos, o 17,1 % entre 45 e 64 anos, e o 16,6 % ti\u00f1a 65 anos ou m\u00e1is. A idade media da poboaci\u00f3n era de 34 anos. Por cada 100 mulleres hab\u00eda 91,7 homes, mentres que por cada 100 mulleres de 18 anos ou m\u00e1is hab\u00eda 86,4 homes.\nA renda media por vivenda na cidade era de 41.750 $, e a renda media dunha familia era de 50.341 $. Os homes ti\u00f1an unha renda media de 37.393 $ fronte aos 25.164 $ das mulleres. A renda per c\u00e1pita na cidade era de 17.732 $. Ao redor do 2,6 % das familias e o 6,5 % da poboaci\u00f3n estaban por debaixo do limiar de pobreza, inclu\u00edndo un 4,9 % de persoas por baixo dos 18 anos e un 13,7 % por riba dos 65.\nDo\u017e\u00ednky.\nO \"Do\u017e\u00ednky\", unha festa checa para celebrar a colleita foi levada dende a terra dos primeiros poboadores da cidade. O \"Festival Do\u017e\u00ednky\" \u00e9 celebrado anualmente na Rep\u00fablica Checa para agradecer as boas colleitas. En New Prague a celebraci\u00f3n ten lugar o terceiro s\u00e1bado de cada mes de setembro. A cidade pecha a zona m\u00e1is c\u00e9ntrica para realizar actoos. Na v\u00e9spera da celebraci\u00f3n, a noite do venres, ten lugar unha exhibici\u00f3n de coches cl\u00e1sicos. Os entusiastas dos coches acoden a mostrar os seus veh\u00edculos nun desfile pola R\u00faa Principal da cidade. Posteriormente os coches son exhibidos."}
{"id": "224803", "revid": "5749", "url": "https://gl.wikipedia.org/wiki?curid=224803", "title": "Teresa Margarita Herrera y Pedrosa", "text": ""}
{"id": "224804", "revid": "89787", "url": "https://gl.wikipedia.org/wiki?curid=224804", "title": "Clive Finlayson", "text": "Clive Finlayson, MBE (nado o 15 de xaneiro de 1955) \u00e9 un zo\u00f3logo e paleont\u00f3logo de Xibraltar. \u00c9 o actual director do Museo de Xibraltar. Unha autoridade en neandertais, o profesor Finlayson publicou varias obras, sobre todo con base na s\u00faa busca inclu\u00edndo escavaci\u00f3ns en curso na cova de Gorham, en Xibraltar, o \u00faltimo sitio co\u00f1ecido dos neandertais.\nEducaci\u00f3n.\nNado en Xibraltar o 15 de xaneiro de 1955, o seu irm\u00e1n m\u00e1is vello \u00e9 Tommy Finlayson. Os Finlaysons son de ascendencia escocesa, pero est\u00e1n no Pe\u00f1on desde o s\u00e9culo XIX. Clive Finlayson foi educado na \"Gibraltar Grammar School\". Completou a s\u00faa licenciatura en Zoolox\u00eda con honras pola Universidade de Liverpool, en 1976. En 1980, graduouse cun Doutoramento en Filosof\u00eda (D.Phil.) no Oriel College, Oxford e m\u00e1is tarde obtivo un mestrado en Museolox\u00eda da Universidade de Leicester.\nCarreira.\nPouco despois de se formar, tornouse cada vez m\u00e1is activo Finlayson nos c\u00edrculos locais do patrimonio natural e cultural. Fundou a Sociedade Ornitol\u00f3xica e de Historia Natural de Xibraltar (GONHS) en 1978, unha organizaci\u00f3n que presidiu ata 1992. Tam\u00e9n foi administrador da Fundaci\u00f3n Patrimonio de Xibraltar de 1987 a 1989.\nDespois de ser o director xerente da Axencia de Turismo de Xibraltar, asumiu o cargo de Director do Museo de Xibraltar en 1991, que sost\u00e9n ata a data (xu\u00f1o de 2012) e tam\u00e9n \u00e9 Director da Divisi\u00f3n de Patrimonio da Axencia de Cultura e Patrimonio de Xibraltar.\nEn 2001 Finlayson foi nomeado membro do persoal do Departamento de Antropolox\u00eda da Universidade de Toronto. Recibiu o seu MBE en 2003.\nAs s\u00faas varias publicaci\u00f3ns incl\u00faen literatura sobre os neandertais e os humanos modernos, as\u00ed como sobre ornitolox\u00eda, e o seu programa de investigaci\u00f3n incl\u00fae escavaci\u00f3ns en curso na cova de Gorham, o \u00faltimo asentamento co\u00f1ecido dos neandertais, parte do Proxecto de Covas de Xibraltar. No seu libro de 2009, Finlayson fala sobre os neandertais e a s\u00faa interacci\u00f3n co Homo sapiens, est\u00e9ndese sobre a idea de que eramos da mesma especie e que o home moderno cont\u00e9n secuencias xen\u00e9ticas que son compartidas cos neandertais e a posibilidade de cruzamento \u00e9 probable. Non obstante, Finlayson discute que debido a que estas secuencias xen\u00e9ticas compartidas son com\u00fans en todo o mundo, ent\u00f3n \u00e9 posible que estes xenes sexan compartidos debido ao noso patrimonio com\u00fan en \u00c1frica.\nXunto cos seus moitos papeis variados, tam\u00e9n se desempe\u00f1a como consultor para o Centro de Patrimonio Mundial de UNESCO en Par\u00eds."}
{"id": "224806", "revid": "23204", "url": "https://gl.wikipedia.org/wiki?curid=224806", "title": "Jimmy Preston", "text": "Jimmy Preston (18 de agosto de 1913, Chester, Pensilvania \u2013 decembro de 1984, Filadelfia, Pensilvania) foi un saxofonista alto e vocalista estadounidense que realizou unha importante contribuci\u00f3n nos primeiros tempos do rock and roll.\nO seu priemiros \u00e9xito R&amp;B foi \"Hucklebuck Daddy\", pero o feito que o fixo m\u00e1is famoso foi a gravaci\u00f3n, como Jimmy Preston and His Prestonians, da versi\u00f3n orixinal de \"Rock the Joint\" para Gotham Records en Filadelfia en 1949. \"Rock The Joint\" ser\u00eda regravada por Bill Haley and the Saddlemen en 1952.\nEn 1950 o saxofonista tenor Benny Golson e o pianista Billy Gaines un\u00edronse \u00e1 s\u00faa nova formaci\u00f3n e gravaron canci\u00f3ns como \"Early Morning Blues\" e \"Hayride\". Preston pasouse a Derby Records e tivo un \u00faltimo \u00e9xito R&amp;B cunha versi\u00f3n do tema de Louis Prima \"Oh Babe\". Deixou de tocar no ano 1952 sen decatarse de que posteriormente ser\u00eda identificado como un dos creadores do rock and roll."}
{"id": "224808", "revid": "5132", "url": "https://gl.wikipedia.org/wiki?curid=224808", "title": "Bandeira dos Estados Unidos", "text": ""}
{"id": "224810", "revid": "56817", "url": "https://gl.wikipedia.org/wiki?curid=224810", "title": "Gran Premio dos Pa\u00edses Baixos de 1961", "text": "O Gran Premio dos Pa\u00edses Baixos de 1961 foi unha carreira de automobilismo de F\u00f3rmula Un, celebrada o 22 de maio de 1961 no circu\u00edto de Zandvoort. Foi a segunda carreira da tempada de F\u00f3rmula Un de .\nInforme.\nA carreira tivo lugar unha semana despois do GP de M\u00f3naco, non houbo tempo para a recuperaci\u00f3n de Innes Ireland da s\u00faa lesi\u00f3n na carreira anterior, polo que foi substitu\u00eddo por Trevor Taylor . A primeira fila estaba ocupado por tres Ferraris. Von Trips tomou a iniciativa desde o principio e liderou todas as voltas. Phil Hill era un segundo s\u00f3lido, pero pronto se viu premido por Jim Clark, que fixo unha gran sa\u00edda desde a cuarta fila. Os dous cambiar\u00edanse o segundo lugar con frecuencia co Ferrari m\u00e1is r\u00e1pido na recta e o Lotus m\u00e1is r\u00e1pido nas curvas. Isto continuou ata preto de 20 voltas para o final, cando a pilotaxe de Clark permitiu distanciarse ao Ferrari. O cuarto lugar foi tam\u00e9n unha batalla moi rifada. Moss e Ginther, que tiveron un comezo terrible, loitaron de principio a fin con Moss pasando a Ginther na \u00faltima volta. A carreira foi hist\u00f3rica, foi unha das tres carreiras onde terminaron todos os coches (o Gran Premio de Italia de 2005 e o Gran Premio de Europa de 2011 son os outros). De feito, nesta carreira non houbo ning\u00fan piloto que fixera unha parada en boxes."}
{"id": "224811", "revid": "27155", "url": "https://gl.wikipedia.org/wiki?curid=224811", "title": "2-oxoglutarato", "text": ""}
{"id": "224812", "revid": "22570", "url": "https://gl.wikipedia.org/wiki?curid=224812", "title": "Xu\u00edzo do Prestige", "text": "O xu\u00edzo pola cat\u00e1strofe do Prestige deu comezo o martes 16 de outubro de 2012, case dez anos despois do afundimento, no recinto de Expocoru\u00f1a, actuando como presidente do tribunal o xu\u00edz Juan Lu\u00eds P\u00eda. Est\u00e1 considerado como a maior causa por delito ambiental nunca instru\u00edda en Espa\u00f1a. A instruci\u00f3n ocupa 266.650 folios en douscentos tomos, est\u00e1n citados 133 testemu\u00f1as e faranse un total de 98 probas periciais. Est\u00e1n persoadas no xu\u00edzo 2.128 persoas f\u00edsicas e xur\u00eddicas, inclu\u00eddo o Estado franc\u00e9s e oito concellos franceses, e actuar\u00e1n 51 avogados e 28 procuradores, letrados da Xunta e da Deputaci\u00f3n provincial da Coru\u00f1a, ademais da Fiscal\u00eda e a Avogac\u00eda do Estado. Acredit\u00e1ronse 200 periodistas de m\u00e1is de 40 medios de comunicaci\u00f3n.\nAs declaraci\u00f3ns dos acusados e das testemu\u00f1as comezou o 13 de novembro de 2012, e a lectura da sentenza tivo lugar xusto un ano despois.\nInstruci\u00f3n do xu\u00edzo.\nO Estado espa\u00f1ol presentou o 16 de maio de 2003 unha demanda contra a clasificadora do barco, a American Bureau of Shipping (ABS), ante os tribunais estadounidenses -a sede da empresa est\u00e1 nos Estados Unidos, \u00e1 que se lle esix\u00eda unha indemnizaci\u00f3n de 1.000 mill\u00f3ns de euros. A empresa foi a que asinou o certificado de navegabilidade do buque nunhas condici\u00f3ns neglixentes e imprudentes, e as revisi\u00f3ns nin sequera se fixeran de acordo coas normas internas de ABS.\nEn 2010, a demanda foi desestimada en primeira instancia e, tralo recurso, rexeitada polo Tribunal de Apelaci\u00f3n do Segundo Circu\u00edto de Nova York, en agosto de 2012. A decisi\u00f3n dos xu\u00edces baseouse en que a presunta neglixencia e imprudencia da empresa nas sucesivas revisi\u00f3ns t\u00e9cnicas do petroleiro non se acreditaron suficientemente como a causa definitiva do accidente.\nEste proceso nos tribunais americanos costoulle a Espa\u00f1a m\u00e1is de 30 mill\u00f3ns de euros.\nA Fiscal\u00eda presentou o informe pericial definitivo, que eleva a 4.442 mill\u00f3ns de euros a indemnizaci\u00f3n esixible, correspondentes \u00f3s danos directos e indirectos da marea negra e incl\u00fae os danos a intereses privados e o impacto medioambiental sobre intereses p\u00fablicos de car\u00e1cter m\u00e1is difuso. No informe provisional, a indemnizaci\u00f3n estaba valorada en 2.233,76 mill\u00f3ns de euros (1.974,54 correspondentes \u00f3s gastos do estado e o resto a outras administraci\u00f3ns e a particulares). A\u00ednda con esta duplicaci\u00f3n do valor dos danos causados, o avogado do Estado manifestou a s\u00faa discrepancia porque di que, nalg\u00fans casos, s\u00f3 acepta o 20% dos gastos dalg\u00fans ministerios.\nAcusaci\u00f3n.\nEst\u00e1n acusados o capit\u00e1n do barco, Apostolos Mangouras; o xefe de m\u00e1quinas, Nikolaos Argyropoulos; e o primeiro oficial, Ireneo Maloto (este en busca e captura); as\u00ed como o ent\u00f3n director xeral de Mari\u00f1a Mercante, Jos\u00e9 Luis L\u00f3pez Sors (\u00fanico alto cargo imputado). O ministerio p\u00fablico tam\u00e9n presentou como responsables civ\u00eds subsidiarios as empresas Mare Shipping, propietaria do barco, e Universe Marine, como armador.\nMangouras est\u00e1 acusado de desobediencia \u00e1s autoridades e ignorar as advertencias meteorol\u00f3xicas, co que \"\"Comprometeu a seguridade do buque, puxo en perigo a tripulaci\u00f3n durante o colapso, obstru\u00edu as operaci\u00f3ns de salvamento mar\u00edtimo e provocou o derramo de fuel\", segundo as conclusi\u00f3ns do fiscal, que engade que ocultou \u00e1 inspecci\u00f3n feita \u00f3 barco en 2001 a informaci\u00f3n das m\u00faltiples deficiencias do barco que el co\u00f1ec\u00eda. O fiscal, \u00c1lvaro Garc\u00eda Ortiz, solicita para el unha pena de 12 anos de cadea e 43.200 mill\u00f3ns de euros, como indemnizaci\u00f3n, da que responder\u00eda -en caso de ser declarado culpable- \u00e1 aseguradora brit\u00e1nica The London P&amp;I. Act\u00faa como avogado de Mangouras o letrado vasco Jos\u00e9 Mar\u00eda Ru\u00edz Soroa, experto en dereito mar\u00edtimo.\nL\u00f3pez Sors foi definitivamente imputado pola Audiencia provincial, que considerou que hab\u00eda \"indicios racionales de criminalidad\" na orde de impo\u00f1er o rumbo \u00f3 noroeste a un petroleiro nese estado e perdendo fuel. Esa orde nesas condici\u00f3ns meteorol\u00f3xicas foi \n\"un error clamoroso\", dentro dunha xestion absolutamente desacertada da situaci\u00f3n, engad\u00eda. Inicialmente houbo outros dous altos cargos imputados, Arsenio Fern\u00e1ndez de Mesa (daquela Delegado do Goberno en Galicia) e \u00c1ngel del Real (capit\u00e1n mar\u00edtimo da Coru\u00f1a), pero foron exculpados pola Audiencia Provincial en febreiro de 2003.\nOs danos ambientais fan referencia \u00f3s m\u00e1is de 1.600 quil\u00f3metros de costa espa\u00f1ola (desde a foz do Mi\u00f1o ata a fronteira francesa), afectados pola marea negra, as\u00ed como \u00f3s causados na costa francesa, xa que o Estado espa\u00f1ol asume a representaci\u00f3n de Francia como acusaci\u00f3n no proceso.\nO xu\u00edzo.\nNa apertura do xu\u00edzo, os d\u00edas 16 e 17 de outubro, os avogados defensores solicitaron a suspensi\u00f3n porque, entre outras raz\u00f3ns, non foi citada \u00f3 mesmo a operadora do Prestige, Universe Maritime (considerada responsable civil subsidiario). A s\u00faa solicitude foi rexeitada.\nFronte \u00f3 edificio onde se celebraba concentrouse unha manifestaci\u00f3n de \"Nunca M\u00e1is\" na que participaron destacados dirixentes do BNG e de Esquerda Unida.\nO 13 de novembro, coincidindo co d\u00e9cimo aniversario do accidente, comeza realmente o xu\u00edzo coa declaraci\u00f3n do principal imputado, o capit\u00e1n Mangouras. A convocatoria da folga xeral do 14N provocou a suspensi\u00f3n provisional, por ausencia de boa parte dos avogados, pero reanudouse sen problemas o d\u00eda seguinte.\nMangouras reco\u00f1eceu que viu corrosi\u00f3n nas paredes dos tanques de lastre de estribor, onde se produciu a primeira greta, pero que el non estaba capacitado para valorar a s\u00faa transcendencia: \"Non son t\u00e9cnico e non sei interpretalo\"; non obstante, o 30 de outubro, 13 d\u00edas antes do accidente, asinara un informe no que certificaba que non hab\u00eda defectos e que o buque estaba en boas condici\u00f3ns. Tam\u00e9n negou que houbese resistencia ningunha \u00e1s autoridades nin \u00f3s equipos de rescate: \"N\u00f3s contribu\u00edmos con todo o que puidemos\"\".\nNeste primeiro d\u00eda de xu\u00edzo, varios activistas de Greenpeace penduraron da fachada de Expocoru\u00f1a unha gran pancarta co lema \"Onde est\u00e1n os responsables?\" sobre as fotograf\u00edas de Fern\u00e1ndez de Mesa, \u00c1lvarez Cascos (daquela ministro de Fomento, departamento responsable de salvamento mar\u00edtimo), Arias Ca\u00f1ete (ministro de Agricultura), Jaume Matas (ministro de Medio Ambiente) e Mariano Rajoy (vicepresidente de Goberno e responsable do gabinete de crise)."}
{"id": "224816", "revid": "25871", "url": "https://gl.wikipedia.org/wiki?curid=224816", "title": "Cordilleira Litoral", "text": "A Cordilleira Litoral (en catal\u00e1n: \"Serralada Litoral\") \u00e9 unha cordilleira localizada en Catalu\u00f1a (Espa\u00f1a), que conforma a vertente litoral das Cordilleiras Costeiras Catal\u00e1s.\nDivisi\u00f3ns.\nSit\u00faase en paralelo \u00e1 costa, entre o r\u00edo Foix e o golfo de Roses. De norte a sur, comprende as serras e macizos de:\nNesta cordilleira nacen numerosas \"rieras\", que ven como as s\u00faas canles aumentan enormemente cando chove.\nO seu punto m\u00e1is alto at\u00f3pase na Serra do Montnegre, na cima do Tur\u00f3 Gros (773 metros).\nConta con diversos espazos naturais protexidos, como o Parque Natural do Montnegre e o Corredor, o Parque Natural de Collserola e o Parque Natural do Garraf."}
{"id": "224817", "revid": "56817", "url": "https://gl.wikipedia.org/wiki?curid=224817", "title": "Cordilleira Prelitoral", "text": "A Cordilleira Prelitoral (en catal\u00e1n: \"Serralada Prelitoral\") \u00e9 unha cordilleira localizada en Catalu\u00f1a (Espa\u00f1a), que forma parte das Cordilleiras Costeiras Catal\u00e1s.\nSit\u00faase paralelo \u00e1 costa, pero a unha distancia desta de entre 30 e 60\u00a0km, entre o l\u00edmite coas Comunidades Aut\u00f3nomas valenciana e aragonesa e a Cordilleira Transversal (\"Serralada Transversal\"). De norte a sur, comprende as serras das Guilleries (que comparte coa citada Cordilleira Transversal), o Montseny, Sant Lloren\u00e7 de Munt, Montserrat, Queralt, a de Prades, o Montsant e Ports, que forman tam\u00e9n parte do Sistema Ib\u00e9rico.\nEntre os seus espazos naturais protexidos, merecen destacarse, o Parque Natural do Montseny, o Parque Natural de Sant Lloren\u00e7 de Munt i l'Obac, o Parque Natural de Montserrat e o Parque Natural Els Ports."}
{"id": "224819", "revid": "51526", "url": "https://gl.wikipedia.org/wiki?curid=224819", "title": "Lago de Banyoles", "text": "O lago de Banyoles (en catal\u00e1n: \"Estany de Banyoles\") \u00e9 o lago m\u00e1is grande de Catalu\u00f1a, na provincia de Xirona. \u00c9 o principal s\u00edmbolo da cidade de Banyoles, na comarca do Pla de l'Estany. O lago e a s\u00faa conca lacustre son considerados o conxunto c\u00e1rstico m\u00e1is extenso de Espa\u00f1a, constitu\u00edndo un sistema ambiental de notable valor.\nSituado no oeste do termo municipal de Banyoles, foi declarado pola Generalitat de Catalu\u00f1a como zona integrante do Plan de Espazos de Interese Natural. En 2003 foi inclu\u00eddo na lista Ramsar de Zonas H\u00famidas de Importancia Internacional, solicit\u00e1ndose por varios colectivos a instauraci\u00f3n dun parque natural.\nFormaci\u00f3n.\nO lago de Banyoles \u00e9 de orixe tect\u00f3nico e c\u00e1rstico. Formouse na \u00e9poca cuaternaria, hai uns 250.000 anos. Os movementos tect\u00f3nicos producidos pola formaci\u00f3n dos Pireneos abriron a falla do Empord\u00e0. A erosi\u00f3n e outros fen\u00f3menos xeol\u00f3xicos crearon a zona lacustre.\nO primeiro lago de Banyoles ti\u00f1a unha extensi\u00f3n moi superior \u00e1 actual, alagando as ribeiras uns 6 ou 8 metros por encima do nivel actual das augas.\nOrixe das augas.\nMoitos cient\u00edficos soste\u00f1en que a orixe das augas do lago est\u00e1 relacionado polas perdas dos r\u00edos Ter e Fluvi\u00e0. Os estudos levados a cabo no s\u00e9culo XX demostran que o lago alim\u00e9ntase de xeito subterr\u00e1neo dos acu\u00edferos provenientes do norte e do oeste, na zona da Alta Garrotxa.\nEntrada da auga.\nA auga do lago de Banyoles prov\u00e9n da Alta Garrotxa, onde se filtra e discorre a trav\u00e9s dunha serie de canles subterr\u00e1neas conectada cos acu\u00edferos. A auga brota en tres niveis diferentes formando a conca lacustre, que se comp\u00f3n dos regatos de Espolla e Usall, a lagoa de Sant Miquel de Campmaor e o lago de Banyoles, pero tam\u00e9n discorre auga superficial cara ao lago, a trav\u00e9s dos regatos naturais de Estunes, Vil\u00e0, Deus, Marqu\u00e8s, Tanyers, Castellana, Can Morgat e Li\u00f3, que sup\u00f3n o 10% das achegas totais de auga ao lago.\nDeportes.\nEn 1992 foi acondicionado para a celebraci\u00f3n das competici\u00f3ns de remo dos XXV Xogos Ol\u00edmpicos. Dot\u00e1ndoo de instalaci\u00f3ns temporais: a pista de remo en si, bancadas provisionais para 4.500 persoas sentadas, unha torre de 14m para as c\u00e1maras e o \"foto finish\" e as instalaci\u00f3ns do Club Nataci\u00f3 Banyoles foron usadas como centro administrativo e de servizos.\nEn 2004 foi o escenario do Campionato Mundial de Remo."}
{"id": "224820", "revid": "23204", "url": "https://gl.wikipedia.org/wiki?curid=224820", "title": "Jackie Brenston", "text": "Jackie Brenston, nado en Clarksdale (Mississippi) o 15 de agosto de 1930 e finado en Memphis (Tennessee) o 15 de decembro de 1979, foi un vocalista de R&amp;B e saxofonista afroamericano que gravou, xunto \u00e1 banda de Ike Turner, a primeira versi\u00f3n do tema proto-rock and roll \"Rocket 88\".\nTraxectoria.\nBrenston regresou \u00e1 s\u00faa vila natal tras o servizo militar en 1947 e aprendeu a tocar o saxof\u00f3n tenor, un\u00edndose a Ike Turner en 1950 como saxofonista e vocalista ocasional da s\u00faa banda. O \u00e9xito local dos Turner\u2019s Kings of Rhythm fixo que B. B. King os recomendase a Sam Phillips, dono duns estudios en Memphis, Tennessee, onde a banda realizou varias gravaci\u00f3ns a comezos de marzo de 1951, inclu\u00edda \"Rocket 88\", na cal Brenston fai a voz principal e na que aparece acreditado como compositor.\nPhillips pasoulle as gravaci\u00f3ns ao selo Chess Records de Chicago, que editou \"Rocket 88\" baixo o nome de \"Jackie Brenston and his Delta Cats\", en vez de co nome de Turner. A gravaci\u00f3n acadar\u00eda en pouco tempo o n\u00famero 1 na lista de R&amp;B da \"Billboard\" e estivo nesa posici\u00f3n ao redor dun mes. Phillips posteriormente afirmou que esta f\u00f3ra a primeira gravaci\u00f3n de rock and roll, e isto foi comunmente repetido por outros a pesar de que existen outros candidatos. Phillips usou o \u00e9xito da canci\u00f3n para crear Sun Records o ano seguinte.\nDespois dunha sesi\u00f3n de gravaci\u00f3n m\u00e1is, Brenston e Turner separ\u00e1ronse, e Brenston pasou a tocar na banda de Lowell Fulson, onde estivo dous anos. Volver\u00eda a tocar co grupo de Turner de 1955 a 1962. A\u00ednda que ocasionalmente cantou nela, Turner aparentemente prohib\u00edulle cantar \"Rocket 88\".\nVolveuse alcoh\u00f3lico e continuou tocando en bandas locais. Despois dunha \u00faltima sesi\u00f3n gravaci\u00f3n con Earl Hooker en 1963, traballou ocasionalmente como camioneiro antes de padecer un fatal ataque ao coraz\u00f3n en 1979, que o matou en Memphis cando ti\u00f1a 49 anos."}
{"id": "224821", "revid": "1822", "url": "https://gl.wikipedia.org/wiki?curid=224821", "title": "Plan Galicia", "text": "O Plan Galicia foi un conxunto de medidas econ\u00f3micas aprobadas polo Consello de Ministros o 23 de xaneiro de 2003, co obxectivo de paliar as consecuencias da cat\u00e1strofe provocada polo naufraxio do \"Prestige\" o 19 de novembro de 2002.\nA cantidade orzada, 12.459 mill\u00f3ns de euros, representaba case o dobre do orzamento anual da Xunta de Galicia (tam\u00e9n o dobre do investimento estatal na Expo'92 en Sevilla e dez veces m\u00e1is c\u00f3 da Olimp\u00edada de Barcelona ).\nO Plan Galicia presentouse como complementario do aprobado d\u00edas antes pola Xunta, por un valor de 1.663 mill\u00f3ns de euros.\nObxectivos do Plan Galicia.\nA fin de recuperar a econom\u00eda galega tralo duro golpe que supuxo a marea negra tanto nos sectores econ\u00f3micos directamente relacionados co mar (pesca e marisqueo) como naqueles relacionados indirectamente pero que tam\u00e9n se viron prexudicadas trala cat\u00e1strofe, o goberno de Aznar celebrou na Coru\u00f1a un Consello de Ministros extraordinario onde se aprobou un ambicioso conxunto de axudas e posta en marcha de diferentes iniciativas coas que se pretend\u00eda superar as consecuencias medioambientais, sociais e econ\u00f3micas derivadas do \"Prestige\". As distintas medidas aprobadas inclu\u00edan as axudas directas \u00f3s sectores afectados polo cesamento da actividade.\nOs seus obxectivos eran: \nEstruturouse en 13 sectores e comprend\u00eda diferentes actuaci\u00f3ns, entre as que se poden citar:\nReacci\u00f3ns pol\u00edticas.\nA principal cr\u00edtica formulada polas forzas pol\u00edticas da oposici\u00f3n foi a ausencia de prazos temporais, que convert\u00edan o Plan nunha declaraci\u00f3n de boas intenci\u00f3ns e mera propaganda do Goberno. Nestas condici\u00f3ns resulta imposible valorar o grao de cumprimento \u00f3 longo dos anos .\nPor outra banda, s\u00f3 o 40% do Plan correspond\u00eda a novas actuaci\u00f3ns mentres que o 60% restante recoll\u00eda iniciativas previstas -e orzadas- xa antes da cat\u00e1strofe, que agora se presentaban como novidades. As\u00ed, por exemplo, a autov\u00eda Pontevedra-A Ca\u00f1iza xa fora prometida polo PP dez anos antes.\nO Consello de Ministros no que se aprobou celebrouse no Palacio de Mar\u00eda Pita, casa do concello da Coru\u00f1a. Entre o p\u00fablico asistente \u00e1 roda de prensa subseguinte estiveron presentes Fraga, Paco V\u00e1zquez (alcalde da Coru\u00f1a) e Mart\u00edn Villa (nomeado d\u00edas antes Comisionado do Goberno para a cat\u00e1strofe do Prestige).\nPaco V\u00e1zquez, que ademais de actuar como anfitri\u00f3n dos ministros se sentou con eles na roda de prensa e posou para a \"foto de familia\" do gabinete, declarouse orgulloso e honrado pola celebraci\u00f3n do Consello na cidade e loubou as conclusi\u00f3ns. Na mesma rolda de prensa, Aznar anunciou a concesi\u00f3n da \"Gran Cruz das Orde de Isabel la Cat\u00f3lica\" \u00f3 alcalde, agradec\u00e9ndolle a s\u00faa hospitalidade \nBeiras, portavoz do BNG, asegurou que o plan era \"\"unha tomadura de pelo\" e que \"O PP pensa que pode comprar \u00f3s galegos\"\".\nFronte \u00f3 Palacio, un grupo de manifestantes convocado por Nunca M\u00e1is expresou a repulsa contra o Goberno e contra o propio Paco V\u00e1zquez e intentaron infrutuosamente entrar na praza de Mar\u00eda Pita, o que evitou o forte dispositivo policial; 45 bandeiras de Nunca M\u00e1is ondeaban nos balc\u00f3ns da praza.\nPaco V\u00e1zquez foi o \u00fanico socialista que se desmarcou da protesta da oposici\u00f3n contra o Goberno, o que provocou o seu distanciamento definitivo de Rodr\u00edguez Zapatero (secretario xeral do PSOE desde o 2000). No 2006 foi nomeado embaixador ante a Santa S\u00e9 no Vaticano e regresou \u00e1 Coru\u00f1a no 2011, cando foi cesado no cargo, pero xa sen ning\u00fan protagonismo pol\u00edtico."}
{"id": "224822", "revid": "2668227", "url": "https://gl.wikipedia.org/wiki?curid=224822", "title": "Wolfgang Graf Berghe von Trips", "text": ""}
{"id": "224823", "revid": "15490", "url": "https://gl.wikipedia.org/wiki?curid=224823", "title": "Partido Socialdem\u00f3crata Checo", "text": "O Partido Socialdem\u00f3crata Checo (\u010cesk\u00e1 strana soci\u00e1ln\u011b demokratick\u00e1 ou \u010cSSD) \u00e9 un partido pol\u00edtico de ideolox\u00eda socialdem\u00f3crata da Rep\u00fablica Checa. A nivel internacional pertence \u00e1 Internacional Socialista, mentres que a nivel europeo forma parte do Partido Socialista Europeo, formando parte do grupo de Aliaza Progresista de Socialistas e Dem\u00f3cratas no Parlamento Europeo.\nHistoria.\nO \u010cSSD naceu no ano 1878, cando os territorios que actualmente ocupan a Rep\u00fablica Checa e Eslovaquia formaban parte do Imperio Austroh\u00fangaro. Dende o ano da s\u00faa fundaci\u00f3n ata 1893 foi denominado \"Soci\u00e1ln\u011b-demokratick\u00e1 strana \u010deskoslovansk\u00e1 v Rakousku\" (Partido Socialdemocr\u00e1tico Checoslovaco dos Traballadores), actuando como unha parte do Partido Socialdem\u00f3crata de Austria. En 1893 pasou a actuar de xeito independente baixo a denominaci\u00f3n de \"\u010ceskoslovansk\u00e1 soci\u00e1ln\u011b demokratick\u00e1 stranu d\u011blnick\u00e1\" (Partido Socialdem\u00f3crata dos Traballadores Checoslovacos).\nTrala fragmentaci\u00f3n do Imperio Austroh\u00fangaro e a formaci\u00f3n de Checoslovaquia en 1918, o partido presentouse \u00e1s elecci\u00f3ns xunto co Soci\u00e1lnodemokratick\u00e1 Strana Slovenska (Partido Socialdem\u00f3crata Eslovaco). Entre 1938 e 1941 pasou a formar parte do \"N\u00e1rodn\u00ed strana pr\u00e1ce\" (Partido Nacional do Traballo), un partido de unidade de esquerdas cos socialdem\u00f3cratas e parte do Partido Nacional Social Checo. Entre 1948 e 1989 o partido \u00fanese ao Komunistick\u00e1 Strana \u010ceskoslovenska (Partido Comunista de Checoslovaquia), a\u00ednda que alg\u00fans membros se mantiveron no exilio en Londres. Entre 1990 e 1993 pasou a denominarse \"\u010ceskoslovensk\u00e1 soci\u00e1ln\u00ed demokracie\" (Socialdemocracia Checoslovaca), para adoptar a s\u00faa denominaci\u00f3n actual en 1993 trala disoluci\u00f3n de Checoslovaquia.\nTras ga\u00f1ar as elecci\u00f3ns lexislativas de 1998, o \u010cSSD formou goberno con Milo\u0161 Zeman como primeiro ministro, e conservou o poder dende aquela con Stanislav Gross, e logo da s\u00faa renuncia o 25 de abril de 2005 con Ji\u0159\u00ed Paroubek, quen asumiu o cargo. O \u010cSSD ga\u00f1ou as elecci\u00f3ns de 2002 con 70 deputados de 200 na c\u00e1mara baixa, mais perdeu as de 2006 a pesar de que conseguiu elevar o seu n\u00famero de deputados ata os 74 e acadar un 32,3 % dos votos, xa que se viu superado polo ODS, que conseguir\u00eda 7 escanos m\u00e1is.\nNas elecci\u00f3ns lexislativas de 2010 conseguiu ser a forza pol\u00edtica m\u00e1is votada cun 22,08 % dos votos, por diante do ODS, malia perder unha cantidade considerable de apoios e pasar dos 74 escanos a 56 de 200 posibles.\nElection results.\nElecci\u00f3ns ao Senado.\nEn 1996 elixiuse todo o senado (81 escanos), nas seguintes elecci\u00f3ns s\u00f3 se escolleu un terzo do Senado."}
{"id": "224824", "revid": "88215", "url": "https://gl.wikipedia.org/wiki?curid=224824", "title": "Bo Diddley", "text": "Ellas Otha Bates, nado en McComb (Mississippi) o 30 de decembro de 1928 e finado en Archer (Florida) o 2 de xu\u00f1o de 2008, co\u00f1ecido como Bo Diddley, foi un vocalista, guitarrista e compositor (normalmente co nome Ellas McDaniel) de rhythm and blues estadounidense, ademais de ser un dos pioneiros do rock and roll. Tam\u00e9n foi co\u00f1ecido como The Originator polo seu papel clave na transici\u00f3n do blues ao rock, influenciando a un feixe de artistas, como Buddy Holly, Jimi Hendrix, The Rolling Stones, The Velvet Underground, The Who, The Yardbirds, Eric Clapton, Elvis Presley, The Beatles ou George Michael entre outros.\nBo introduciu ritmos condutores m\u00e1is insistentes, e un son de guitarra el\u00e9ctrica m\u00e1is afiado e duro nun amplo cat\u00e1logo de temas, xunto con ritmos africanos e un comp\u00e1s que segue sendo un dos piares do rock e do pop. En consecuencia, foi inclu\u00eddo no Rock and Roll Hall of Fame e recibiu o premio Lifetime Achievement Awards concedido pola Rhythm and Blues Foundation e un Grammy pola National Academy of Recording Arts and Sciences. Foi co\u00f1ecido particularmente polas s\u00faas innovaci\u00f3ns t\u00e9cnicas, inclu\u00edda a s\u00faa caracter\u00edstica guitarra rectangular."}
{"id": "224825", "revid": "89787", "url": "https://gl.wikipedia.org/wiki?curid=224825", "title": "D\u00eds", "text": "Na mitolox\u00eda n\u00f3rdica, unha d\u00eds (\"dama\" en antigo n\u00f3rdico, e d\u00edsir en plural) \u00e9 unha pantasma, esp\u00edrito ou deidade asociada co destino que poden ser benevolentes ou malvadas coa xente mortal. As D\u00edsir actuaban como esp\u00edritos protectores dos clans n\u00f3rdicos. A s\u00faa funci\u00f3n orixinal era posiblemente a de ser deusas da fertilidade.\nAs d\u00edsir, como as valquirias, norns e v\u00e6ttir son case sempre referidas colectivamente."}
{"id": "224826", "revid": "23204", "url": "https://gl.wikipedia.org/wiki?curid=224826", "title": "D\u00edsir", "text": ""}
{"id": "224831", "revid": "22570", "url": "https://gl.wikipedia.org/wiki?curid=224831", "title": "Fats Domino", "text": "Antoine Dominique \"Fats\" Domino Jr., nado en Nova Orle\u00e1ns (Luisiana) o 26 de febreiro de 1928 e finado na mesma cidade o 25 de outubro de 2017, foi un pianista, cantante e compositor de R&amp;B e rock and roll estadounidense.\nNing\u00fan outro artista veterano do\u00a0\"R&amp;B\"\u00a0da s\u00faa \u00e9poca conseguiu un maior impacto no \"rock'n'roll\" ca el, como o demostra a ampla variedade de artistas que versionearon os seus temas: dende Bobby Darin,\u00a0Ella Fitzgerald,\u00a0Ricky Nelson,\u00a0Ike Turner\u00a0e\u00a0Tina Turner\u00a0at\u00e9\u00a0John Lennon,\u00a0Paul McCartney,\u00a0Sheryl Crow,\u00a0T. Rex,\u00a0Los Lobos\u00a0e\u00a0Cheap Trick.\nTraxectoria.\nMedrou na s\u00faa cidade natal, e foi entregado \u00e1 casa da s\u00faa avoa paterna. Ao igual que o que pasaba con moitas familias do barrio Lower Ninth Ward, a de Domino acababa de chegar dende Vacherie. Seu pai era un co\u00f1ecido violinista que inspirouno a tocar un instrumento. Finalmente aprendeu do seu t\u00edo, o guitarrista de jazz Harrison Verrett.\nEn 1949, con Dave Bartholomew, compuxo e gravou \"The Fat Man\" (en realidade unha versi\u00f3n de \"Junker's Blues\" de Jack Dupree, \u00e1 que Dave lle cambiara a letra) que \u00e9 considerada a primeira gravaci\u00f3n dun rock. Nese momento comezou a s\u00faa verdadeira carreira. Vendeu m\u00e1is dun mill\u00f3n de copias e chegou ao n\u00famero 2 das listas de R&amp;B.\nFats publicou cinco discos de ouro antes de 1955, e tivo 35 canci\u00f3ns no \"top 40\" dos \u00e9xitos estadounidenses. O estilo de Domino est\u00e1 baseado no conxunto de R&amp;B tradicional formado por contrabaixo, piano, guitarra el\u00e9ctrica, bater\u00eda e saxof\u00f3n."}
{"id": "224835", "revid": "98629", "url": "https://gl.wikipedia.org/wiki?curid=224835", "title": "Jo\u017ee Ple\u010dnik", "text": "Jo\u017ee Ple\u010dnik, nado o 23 de xaneiro de 1872 en Laibach (Imperio Austroh\u00fangaro) e finado na mesma cidade o 7 de xaneiro de 1957, foi un arquitecto esloveno que desenvolveu a s\u00faa carreira principalmente en Viena, Belgrado, Praga e Liubliana. Considerado o \"Arquitecto Nacional Esloveno\", quixo facer da s\u00faa arte un instrumento ao servizo da afirmaci\u00f3n da identidade eslovena fronte \u00e1 cultura xerm\u00e1nica dominante no Imperio Austroh\u00fangaro. En 1949 foille concedido o Premio Pre\u0161eren.\nTraxectoria.\nPrimeiros anos.\nPle\u010dnik naceu en Liubliana (daquela chamada Laibach), actual capital de Eslovenia e daquela parte do Imperio Austroh\u00fangaro. Terceiro fillo dun carpinteiro, el e os seus dous irm\u00e1ns estudaron ata o principio do ensino medio, pasando ent\u00f3n a traballar na oficina de carpinter\u00eda do seu pai, quen non toleraba artistas na s\u00faa familia e quer\u00eda que os seus fillos seguisen carreiras \"pr\u00e1cticas\". Jo\u017ee destacou entre os seus irm\u00e1ns e, tras graduarse nunha escola estatal, Ple\u010dnik marchou estudar dese\u00f1o de mobles \u00e1 escola de Artes e Oficios de Graz, form\u00e1ndose en carpinter\u00eda en 1888, e mesmo participando no proxecto do parque Joanneum de Graz.\nEn 1892, o seu pai faleceu, mais Ple\u010dnik, con apenas 20 anos, era moi novo para proseguir cos negocios da s\u00faa familia, polo que se trasladou a Viena, onde durante alg\u00fan tempo traballou como dese\u00f1ador de mobles. En 1895 ingresou na Academia de Viena e estudou co famoso arquitecto Otto Wagner, estudando con el de 1894 a 1897, e despois traballando no seu estudo ata 1900. En 1898 graduouse sendo o mellor alumno da s\u00faa clase. En 1898-1899 viaxou por Italia e Francia admirando aos mestres cl\u00e1sicos e do Renacemento en Par\u00eds e Roma grazas a unha bolsa de estudos.\nArquitecto independente.\nAo regresar a Viena en 1900 e ata 1911, traballou como arquitecto independente realizando diversos proxectos como a casa Langer (1900), o bloque de apartamentos Zacherl (1903-05) no centro de Viena, ou a fonte de Karl Borromeamus (1909). Estes primeiros proxectos caracteriz\u00e1banse por unha organizaci\u00f3n racional e unha planificaci\u00f3n t\u00edpica dos dese\u00f1os de Wagner para edificios de departamentos e infraestrutura, ademais de superficies ricamente decoradas con motivos org\u00e1nicos t\u00edpicos da \"Sezession\", un estilo que adoptara como favorito traballando no estudo de Otto Wagner.\nA s\u00faa igrexa do Santo Esp\u00edrito (Viena, 1910-13), no suburbio vien\u00e9s de Ottakring, salienta polo uso innovador do formig\u00f3n, tanto na estrutura como na superficie exterior, as\u00ed como pola s\u00faa forma de linguaxe abstracto-cl\u00e1sica. M\u00e1is radical \u00e9 a cripta da igrexa, coas s\u00faas esveltos e angulares columnas de formig\u00f3n, de capiteis e bases cubistas. Con estes traballos, Ple\u010dnik converteuse nun dos pioneiros da arquitectura moderna europea.\nUniversidade.\nEn 1911 aceptou unha praza como profesor universitario na \"Escola de Artes e Oficios de Praga\", onde permaneceu dez anos (1911-1921), grazas a unha invitaci\u00f3n do seu colega Jan Kotera.\nTrala creaci\u00f3n da Universidade de Liubliana, foi invitado polo arquitecto Ivan Vurnik como profesor no departamento de arquitectura da \"Facultade de Liubliana de Tecnolox\u00eda\" (1921). Simultaneamente, aceptou a invitaci\u00f3n do presidente checoslovaco Masaryk para ser o arquitecto xefe no proxecto de renovaci\u00f3n do castelo de Praga, que dende o alto do distrito de Hrad\u010dany domina a cidade.\nFoi daquela cando se crearon dous grupos de traballo, un en Praga e outro en Liubliana, que traballaron xuntos entre 1920 e 1933.\nNo Hrad\u010dany praguense, dese\u00f1ou ambiciosos xard\u00edns, patios, pasaxes e interiores, hoxe mantidos. Tam\u00e9n en Praga ergueu a Igrexa do Sagrado Coraz\u00f3n (1928-1932) no barrio de Vinohrady. As\u00ed mesmo, daquela, constru\u00edu en Serbia a Igrexa de Santo Antonio de Padua (1929-1932) de Belgrado.\nLiubliana.\nJo\u017ee Ple\u010dnik viviu o resto da s\u00faa vida en Liubliana, onde se concentran a meirande parte das s\u00faas obras. Os seus comezos en Liubliana foron moito m\u00e1is modestos. Comezou constru\u00edndo a s\u00faa propia casa en Trnovo (1923-1925), que conserva o ambiente e os utensilios empregados polo arquitecto na s\u00faa vida, as\u00ed como os seus arquivos. Mais pronto recibiu importantes encargos como a Igrexa de San Francisco de \u0160i\u0161ka (\"\u017dupnijska cerkev sv. Fran\u010dis\u010dka v \u0160i\u0161ki\") (1925-1930).\nPara a capital eslovena, Ple\u010dnik creou un dese\u00f1o de r\u00faas e canles nos que introduciu numerosos elementos primarios: pequenas columnas, farois, bancos, vexetaci\u00f3n, pontes e prazas. Quer\u00eda transformar a cidade nunha nova Atenas, a nova capital cultural da naci\u00f3n eslovena, e tentou renovar as formas hist\u00f3ricas metaf\u00f3ricamente para recrear o repertorio ateniense. Destacan o mercado, que \u00e9 un complexo urbano \u00e1 dereita do r\u00edo Ljubljanica, cunha monumental columnata que chega ata a ponte dos drag\u00f3ns; tam\u00e9n a Biblioteca Nacional e Universitaria, que \u00e9 o punto culminante da s\u00faa arquitectura; sen esquecer o famoso Cemiterio de \u017dale, segundo planos anteriores \u00e1 segunda guerra mundial, cuxa entrada \u00e9 un impresionante portal cunha columnata que simbolicamente separa o espazo dos vivos do dos mortos.\nA s\u00faa gran reputaci\u00f3n por\u00e9n, perdeuse logo da segunda guerra mundial, xa que no medio da Checoslovaquia comunista, as s\u00faas obras pasaron a ser vistas como elitistas. A partir da d\u00e9cada dos '40, Ple\u010dnik non realizou ningunha obra, a excepci\u00f3n dalgunhas fontes, monumentos menores e reformas en igrexas. Logo da s\u00faa morte, acontecida o 7 de xaneiro de 1957, a s\u00faa figura quedou esquecida, ata que nas d\u00e9cadas dos '80 e '90, recuperouse o interese na s\u00faa arquitectura, cando a escola posmodernista se instalou no lugar das sobrias construci\u00f3ns sovi\u00e9ticas.\nPrincipais Obras.\nPor orde cronol\u00f3xica, as principais obras de Jo\u017ee Ple\u010dnik son:\nA Langer House, en Viena, foi o primeiro gran proxecto de Ple\u010dnik.\nO Zacherlhaus \u00e9 un edificio orixinalmente residencial e comercial constru\u00eddo no centro de Viena. Ata a actualidade pertence ao patrimonio da familia Zacherl, que o usa como edificio comercial.\nPle\u010dnik realizou varias reformas e anexos no castelo, sendo mesmo o arquitecto xefe de Checoslovaquia.\nO Estadio Be\u017eigrad \u00e9 actualmente a sede do equipo de f\u00fatbol NK Olimpija, mais na actualidade est\u00e1 pechado por unha reforma que o ampliar\u00e1 ata cerca dos 12.000 assentos e crear\u00e1 un aparcadoiro subterr\u00e1neo para 2.300 veh\u00edculos.\nO edificio do Banco Popular de Poupan\u00e7as, ou Banco de Celje, a\u00ednda \u00e9 un importante edificio no centro de Celje, mantendo o seu prop\u00f3sito orixinal.\nA Tromostrovje \u00e9 unha ponte situada en Liubliana e feita de madeira en 1280. En 1657 foi reconstru\u00edda logo dun lume, e en 1929, Jo\u017ee Ple\u010dnik engadiu d\u00faas pontes m\u00e1is aos seus lados, o que lle deu o seu nome actual.\nO edificio da Biblioteca Nacional Universitaria Eslovena \u00e9 por moitos considerado a mellor obra de Jo\u017ee Ple\u010dnik. A Biblioteca \u00e9 o maior \u00f3rgano educativo do pa\u00eds. Est\u00e1 en marcha a construci\u00f3n da nova sede, que a\u00ednda tardar\u00e1 en finalizarse a causa do descubrimento dun xacemento arqueol\u00f3xico na zona.\nTan s\u00f3 realizou a renovaci\u00f3n da fortificaci\u00f3n \u0160ance en 1934. \nConstru\u00eddo en 1906, o crecemento da cidade esixiu unha superficie maior para novas sepulturas, polo que Ple\u010dnik foi contratado para constru\u00edr a parte B do cemiterio, que resultou m\u00e1is bela que a orixinal.\nPle\u010dnik realizou en 1947 dous proxectos para o parlamento esloveno, co\u00f1ecidos como o Parlamento de Ple\u010dnik. \u00c1mbolos dous proxectos foron rexeitados en favor dun proxecto m\u00e1is convencional."}
{"id": "224836", "revid": "89787", "url": "https://gl.wikipedia.org/wiki?curid=224836", "title": "Momia", "text": "Unha momia \u00e9 un corpo dunha persoa ou dun animal, que non esta en estado de descomposici\u00f3n, cuxa pel e \u00f3rganos foron preservados intencionadamente (por embalsamamento) ou accidentalmente (pola exposici\u00f3n a produtos qu\u00edmicos, fr\u00edo extremo (momias de xeo), humidade moi baixa etc.)\nActualmente, o cad\u00e1ver humano m\u00e1is antigo momificado de forma natural foi encontrado no ano 1936. Tr\u00e1tase dunha cabeza decapitada, datada cuns 6.000 anos de antig\u00fcidade. M\u00e1is dun mill\u00f3n de momias de animais atop\u00e1ronse en Exipto, moitas das cales son gatos.\nAs momias m\u00e1is famosas son as exipcias, destacando as dos fara\u00f3ns, Tutankhamon, Seti I e Rams\u00e9s II, a\u00ednda que a primeira momia exipcia co\u00f1ecida \u00e9 a chamada de \"Ginger\" e rem\u00f3ntase ao ano 3300 a.C.\nAdemais das momias co\u00f1ecidas do Antigo Exipto, a momificaci\u00f3n intencionada era unha caracter\u00edstica de varias culturas antigas nas zonas de Am\u00e9rica do Sur e Asia, que te\u00f1en climas moi secos. A momia m\u00e1is antiga co\u00f1ecida dunha momificaci\u00f3n intencionada \u00e9 a dun neno, esta \u00e9 unha das momias da cultura Chinchorro que se atopa no Val de Camarones, Chile, e data de ao redor de 5050 a.C.\nAtop\u00e1ronse momias humanas e doutros animais en todo o mundo, tanto como resultado da preservaci\u00f3n natural a trav\u00e9s de circunstancias pouco com\u00fans, como polo uso de artefactos culturais para preservar os mortos; por exemplo, hai m\u00e1is de 1.000 momias preservadas polo clima seco en Xinjiang na China, e m\u00e1is dun mill\u00f3n de momias de animais foron encontradas no Exipto, moitas das cales son de gatos.\nMomias naturais.\nAs momias naturais son moi raras, pois son necesarias condici\u00f3ns espec\u00edficas para a s\u00faa formaci\u00f3n. Non obstante, este proceso produciu as momias m\u00e1is antigas co\u00f1ecidas. A momia m\u00e1is co\u00f1ecida \u00e9 \u00d6tzi ou home de Similaun, conxelada nunha glaciaci\u00f3n, nos Alpes de \u00d6tztal, en torno ao 3300 a.C. e foi encontrada o 19 de setembro de 1991. Outra momia m\u00e1is antiga, no entanto menos preservada, foi encontrada en Nevada, EUA en 1940, e foi datada con carbono-14 en torno ao 7400 a.C.\nAlg\u00fans pa\u00edses de Europa, como Reino Unido, Alema\u00f1a, Suecia e Dinamarca, pos\u00faen rexi\u00f3ns pantanosas chamadas \"bogs\". Nestes terreos comb\u00ednanse varios factores, como son a acidez da auga, as baixas temperaturas e a falta de os\u00edxeno, que fan que se curtan as partes brandas dos tecidos dos corpos atopados nas augas, normalmente procedentes de sacrificios rituais ou asasinatos. Estas momias est\u00e1n extremadamente ben conservadas, a\u00ednda que normalmente os esqueletos se descompo\u00f1en, mais nalg\u00fans casos \u00e9 posible determinar o contido da \u00faltima comida achada no est\u00f3mago.\nEn 1972, foron descubertas oito momias extraordinariamente ben conservadas nunha comunidade Inuit, chamada Qilakitsoq, na Groenlandia. As \"Momias de Groenlandia\" \u00e9 un grupo formado por un beb\u00e9 de seis meses, un neno de catro anos e seis mulleres de varias idades, que morreron fai aproximadamente 500 anos. Os corpos foron momificados por causa das temperaturas baixo cero e os ventos secos que asolan a caverna onde foron encontrados.\nAlgunhas das momias mellor preservadas datan do per\u00edodo Inca no Per\u00fa, 500 anos atr\u00e1s, cando nenos que eran sacrificados en ritos eran colocados nos picos das monta\u00f1as da cordilleira dos Andes. O clima fr\u00edo e seco act\u00faa na preservaci\u00f3n dos corpos.\nNo estado de Guanajuato, M\u00e9xico, foron descubertas en 1865 momias no cemiterio de Santa Paula na cidade de Guanajuato, ao nordeste da Cidade de M\u00e9xico. Estas son momias feitas de forma natural e que foron desenterradas entre os anos de 1896 e 1958, cando o goberno local exixiu o pagamento dunha especie de taxa polos corpos enterrados no pante\u00f3n, cando se desenterraban por non pagar estas taxas e se atopaban momificados estes mostr\u00e1banse ao p\u00fablico nos corredores do soto do pante\u00f3n. Hoxe en d\u00eda as momias de Guanajuato est\u00e1n expostas no \"Museo de las momias\" nun outeiro con vista cara a cidade.\nDigno de menci\u00f3n son finalmente as momias naturais preservadas en Sicilia a trav\u00e9s da pr\u00e1ctica de \"drenaxe\", pertencentes ao clero e a clase rica, e que datan do s\u00e9culo XVI ao XX.\nMomificaci\u00f3n.\nMomificaci\u00f3n \u00e9 o nome do proceso acu\u00f1ado polos exipcios no que se sacan os principais \u00f3rganos, dificultando as\u00ed a s\u00faa descomposici\u00f3n. Xeralmente, os corpos eran colocados en sarc\u00f3fagos de pedra e envoltos por faixas de algod\u00f3n ou li\u00f1o. Tras acabar este proceso de momificaci\u00f3n cham\u00e1banlle \"momias\". O proceso de momificaci\u00f3n duraba preto de setenta d\u00edas.\nA momificaci\u00f3n era un proceso bastante complexo e lento. O sacerdote (embalsamador) comezaba por retirar o cerebro do morto, cun gancho, atraves dos furados da nariz. Despois, fac\u00edan un corte no lado esquerdo do corpo, retirando os \u00f3rganos, que eran colocados en vasos canopos e gardados no t\u00famulo, ha excepci\u00f3n do coraz\u00f3n, que, por ser necesario na outra vida, era recolocado no seu lugar.\nEnt\u00f3n, o corpo era cuberto con natr\u00f3n (cristais de sal) e deixado a secar durante setenta d\u00edas. Tras ese proceso, as cavidades eran cheas con li\u00f1o e substancias arom\u00e1ticas, e enrol\u00e1base o corpo con ligaduras. Os ollos eran cheos con li\u00f1o ou pedras pintadas de branco. Tam\u00e9n os animais de compa\u00f1a eran por veces embalsamados e colocados en sepulturas propias.\nTipos de momificaci\u00f3n.\nO proceso de momificaci\u00f3n exipcia.\nAs primeiras evidencias da momificaci\u00f3n intencionada en Exipto rem\u00f3ntase o 3500 a.C. As partes dos corpos humanos momificados, recuperados de Hierac\u00f3mpolis (ou \"Nekhen\"), mostran restos de resina e envoltorios de li\u00f1o.\nA primeira momia exipcia completa, data aproximadamente do 3400 a.C., e cons\u00e9rvase hoxe en d\u00eda no Museo Brit\u00e1nico.\nA momia 32751 foi alcumada anteriormente como \"Ginger\", pola s\u00faa cor de pelo en honor \u00e1 actriz estadounidense Ginger Rogers, pero esta pr\u00e1ctica interrompeuse en 2004, co fin de proporcionar m\u00e1is dignidade aos restos humanos. A momia 32751 era un home adulto, a idade exacta da morte \u00e9 incerta. Foi preservado ao parecer polo contacto directo coa area seca do deserto, a\u00ednda que non se sabe se se pretendia a momificaci\u00f3n. Vaixelas de cer\u00e1mica foron recuperadas da tumba, a\u00ednda que o seu significado \u00e9 incerto.\nA partir do Imperio Medio de Exipto en diante, os embalsamadores utilizar\u00e1n sal para eliminar a humidade do corpo.\nEste sal que se atopa nas beiras dos lagos de auga salgada, o natr\u00f3n, us\u00e1bano para secar e conservar a carne pegada nos \u00f3sos. Unha vez secas, as momias eran ritualmente untadas con aceites e perfumes."}
{"id": "224846", "revid": "22570", "url": "https://gl.wikipedia.org/wiki?curid=224846", "title": "Canal 24 Horas", "text": "O Canal 24 Horas \u00e9 unha canle de televisi\u00f3n pertencente a Televisi\u00f3n Espa\u00f1ola, que emite noticias de xeito ininterrompido para Espa\u00f1a e o mundo. Comezou as s\u00faas emisi\u00f3ns \u00e1s 14 horas do 15 de setembro de 1997, dentro da plataforma de televisi\u00f3n por sat\u00e9lite V\u00eda Dixital, sendo a primeira canle de informaci\u00f3n continua en Espa\u00f1a.\nA programaci\u00f3n estrut\u00farase en bloques de noticias de media hora de duraci\u00f3n que comprenden informaci\u00f3n sobre a actualidade nacional e internacional, sociedade, cultura, econom\u00eda, deportes e informaci\u00f3n meteorol\u00f3xica."}
{"id": "224847", "revid": "98629", "url": "https://gl.wikipedia.org/wiki?curid=224847", "title": "Walter Model", "text": "Otto Moritz Walter Model nado en Genthin o 24 de xaneiro de 1891 e finado en Duisburg o 21 de abril de 1945, foi un xeneral e mariscal de campo alem\u00e1n que salientou durante a segunda guerra mundial.\nTraxectoria.\nLoitou na primeira guerra mundial onde foi ferido e recibiu a Cruz de Ferro en reco\u00f1ecemento \u00e1 s\u00faa afouteza e bravura. En 1917 foi promovido a capit\u00e1n.\nComezada a segunda guerra mundial comezou como xefe do Estado Maior do XVI ex\u00e9rcito, participando nesa posici\u00f3n na organizaci\u00f3n da conquista de Polonia e na batalla de Francia.\nFronte oriental.\nComo comandante da terceira divisi\u00f3n blindada, salientou na invasi\u00f3n da Uni\u00f3n Sovi\u00e9tica o que lle valeu a Cruz de Cabaleiro da Cruz de Ferro. En xullo de 1941, baixo \u00e1s ordes do xeneral Heinz Guderian foi a punta de lanza que acadou o r\u00edo Dni\u00e9per. Participou vitoriosamente no xiro cara o sur que supuxo a conquista de Ucra\u00edna.\nBaixo o mando do xeneral Reinhard, tras o fracaso da toma de Moscova, Model foi o encargado de cubrir a retirada en condici\u00f3ns clim\u00e1ticas extremas e con medios precarios evitando que a contraofensiva masiva do xeneral Gueorgui Zhukov barrese os grupos de ex\u00e9rcito xermanos. En Rzhev, ao mando do noveno ex\u00e9rcito estabilizou a fronte rexeitando os ataques inimigos. Chegou a xeneral de XXXXI Corpo de Ex\u00e9rcito o 1 de outubro de 1941 e m\u00e1is tarde do noveno ex\u00e9rcito.\nTivo unha participaci\u00f3n moi activa na batalla de Kursk e, tralo definitivo avance sovi\u00e9tico, como comandante en xefe de altos comandos, foi quen de estabilizar a fronte en varias ocasi\u00f3ns, conseguindo un retroceso ordenado e asemade asestar golpes aos sovi\u00e9ticos de xeito que impediu o colapso decisivo dos ex\u00e9rcitos alem\u00e1ns. Acadou o nomeamento de mariscal de campo o 1 de marzo de 1944 (o m\u00e1is novo dos mariscais tras unha mete\u00f3rica carreira) e obtivo as m\u00e1is altas condecoraci\u00f3ns (inclu\u00edda a Cruz de Cabaleiro da Cruz de Ferro con follas de carballo, espadas e diamantes).\nFronte occidental.\nAberta a fronte occidental tras o desembarco de Normand\u00eda, confi\u00e1ronselle al\u00ed importantes misi\u00f3ns. Tras convencer a Hitler da absoluta necesidade de autorizar a retirada do s\u00e9timo ex\u00e9rcito da bolsa da Falaise, conseguiu salvar un destacable n\u00famero de unidades sobreviventes.\nObtivo un \u00e9xito total na desfeita da Operaci\u00f3n Market Garden. Este foi un intento aliado de grande envergadura que pretend\u00eda controlar os Pa\u00edses Baixos e cruzar o Rhin, co fin de forzar a rendici\u00f3n de Alema\u00f1a antes do Nadal de 1944. Model destru\u00edu a 1\u00aa divisi\u00f3n aerotransportada brit\u00e1nica e rexeitou \u00e1s tropas estadounidenses, o que prolongou sete meses m\u00e1is a guerra.\nTam\u00e9n acadou \u00e9xitos iniciais na contraofensiva das Ardenas dirixida por Gerd von Rundstedt. Pero a falla de material e combustible deixaron \u00e1s tropas alem\u00e1s a escasos 100 quil\u00f3metros de Antuerpen, sen poder cortar totalmente os grupos de ex\u00e9rcitos aliados. Embolsados os seus ex\u00e9rcitos no Ruhr, suicidouse tras ordenar os fusilamentos de Essen.\nWalter Model foi un dos xenerais alem\u00e1ns que m\u00e1is afinidade ideol\u00f3xica amosou cara o nazismo e os seus crimes, ao tempo que foi un dos poucos que se atrev\u00eda a contradicir abertamente a Hitler, quen o ti\u00f1a como un dos seus xenerais favoritos."}
{"id": "224849", "revid": "1987", "url": "https://gl.wikipedia.org/wiki?curid=224849", "title": "Tom\u00e1s Masaryk", "text": "Tom\u00e1\u0161 Garrigue Masaryk, nado o 7 de marzo de 1850 en Hodon\u00edn (Imperio Austroh\u00fangaro) e finado en L\u00e1ny (Checoslovaquia) o 14 de setembro de 1937, foi un fil\u00f3sofo, soci\u00f3logo e pol\u00edtico checo, fundador da rep\u00fablica de Checoslovaquia, da que foi o seu primeiro presidente en 1918. Inicialmente desexaba reformar a monarqu\u00eda austroh\u00fangara para transformala nunha monarqu\u00eda dentro dun estado federal democr\u00e1tico, mais durante a primeira guerra mundial comezou a favorecer a abolici\u00f3n da monarqu\u00eda e, coa axuda das forzas aliadas, finalmente tivo \u00e9xito."}
{"id": "224850", "revid": "23204", "url": "https://gl.wikipedia.org/wiki?curid=224850", "title": "Jan \u0160vankmajer", "text": "Jan \u0160vankmajer, nado en Praga o 4 de setembro de 1934, \u00e9 un cineasta e artista gr\u00e1fico checo, cuxa obra se estende por diversos medios. Autodef\u00ednese como surrealista, co\u00f1ecido polas s\u00faas animaci\u00f3ns e caracter\u00edsticas surrealistas que influ\u00edron, entre outros, a Terry Gilliam, ou aos Irm\u00e1ns Quay.\nNos seus filmes, Svankmajer traballa con bonecos, empregando a t\u00e9cnica de stop motion. Tam\u00e9n ten empregado actores reais, m\u00e1quinas, figuras de arxila, bonecas antigas, esqueletos de animais e outras moitas cousas. Consegue crear un clima de pesadelo, o que non impide que os seus filmes sexan, alo menos en certo modo, divertidos. Tense inspirado nas obras de autores como Edgar Allan Poe, Lewis Carroll e a lenda xerm\u00e1nica do Doutor Fausto (que serviu de inspiraci\u00f3n a moitos outros autores).\nEstivo casado con Eva \u0160vankmajerov\u00e1, pintora surrealista, ceramista e escritora de sona mundial, que faleceu en outubro de 2005. Eva colaborou en varias das pel\u00edculas de \u0160vankmajer como \"Fausto\", \"Otes\u00e1nek\" e \"Alis\"."}
{"id": "224851", "revid": "22570", "url": "https://gl.wikipedia.org/wiki?curid=224851", "title": "Neorrenacemento", "text": "O Neorrenacemento ou Neorrenacentismo \u00e9 unha das correntes principais da arquitectura historicista xurdida no s\u00e9culo XIX. A\u00ednda que o estilo se manifestou principalmente na arquitectura, tam\u00e9n influ\u00edu nas artes decorativas. Como indica o seu nome, o estilo retomaba as formas arquitect\u00f3nicas e decorativas do Renacemento europeo dos s\u00e9culos XV, XVI e principios do XVII.\nA arquitectura renacentista orixinal caracterizouse por unha gran variedade de formas dependendo da \u00e9poca e do pa\u00eds. De xeito similar, a arquitectura neorrenacentista tivo diversas vertentes con diferentes caracter\u00edsticas nacionais e rexionais, dependendo de que as fontes de inspiraci\u00f3n foran o renacemento italiano, franc\u00e9s, xerm\u00e1nico, ingl\u00e9s, ou outro. Debido a iso \u00e9 dif\u00edcil definir caracter\u00edsticas com\u00fans do estilo, pod\u00e9ndose considerar que existen varios estilos neorrenacentistas.\nOutro factor importante \u00e9 que, frecuentemente, os proxectos mesturaban elementos da arquitectura neorrenacentista como o neog\u00f3tico, o neoclasicismo e o neobarroco, dando uns edificios ecl\u00e9cticos. Deste xeito, obras importantes como a \u00d3pera Garnier (1861-74) de Par\u00eds e a Semperoper (1871-78) de Dresden son unha mestura de renacemento, barroco e neoclasicismo.\nAlg\u00fans dos modelos m\u00e1is com\u00fans para a arquitectura neorrenascentista foron os \"palazzi\" renacentistas italianos, como o Palazzo Pitti de Florencia e o Palazzo Farnese de Roma. Na vertente francesa os modelos foron os \"ch\u00e2teaux\", como o Ch\u00e2teau de Chambord e o Ch\u00e2teau de Blois, localizados no val do r\u00edo Loira. En Alema\u00f1a e o norte de Europa varias prefecturas (\"Rath\u00e4user\") e pazos dos s\u00e9culos XVI e XVII serviron de modelo, mentres que en Inglaterra os modelos comunmente usados foron as casas de campo e pazos do per\u00edodo isabelino.\nOs dous estilos principais son o \"estilo italianizante\" e o \"estilo Segundo Imperio\", este \u00faltimo principalmente en Francia cando est\u00e1n presentes caracter\u00edsticas barrocas. Desenvolveuse sobre todo en Alema\u00f1a e Dinamarca, saltando a finais do s\u00e9culo aos Estados Unidos."}
{"id": "224852", "revid": "89787", "url": "https://gl.wikipedia.org/wiki?curid=224852", "title": "Josef Schulz", "text": "Josef Schulz, nado en Praga (Imperio Austroh\u00fangaro) o 11 de abril de 1840 e finado na mesma cidade o 15 de xullo de 1917, foi un arquitecto e restaurador checo. Foi profesor da Universidade T\u00e9cnica Checa en Praga, e membro da Academia Checa de Ciencias.\nEstudou na Academia de Viena e en Italia. A s\u00faa fonte de inspiraci\u00f3n era o Renacemento checo e italiano, sendo tam\u00e9n influenciado polo historicismo vien\u00e9s. Os seus edificios caracter\u00edzanse pola franqueza e a precisi\u00f3n.\nAlgunhas das s\u00faas obras son o Museo de Artes decorativas de Praga ou o Museo Nacional de Praga."}
{"id": "224855", "revid": "85894", "url": "https://gl.wikipedia.org/wiki?curid=224855", "title": "Xos\u00e9 Lodeiro", "text": "Xos\u00e9 Telmo Lodeiro Fern\u00e1ndez, nado en Teis, Vigo, o 21 de outubro de 1930 e finado na mesma cidade o 30 de setembro de 1996, foi un pintor galego.\nTraxectoria.\nA s\u00faa mocidade discorreu no barrio de Teis. En 1958 emigrou a Par\u00eds e despois a Su\u00edza. Regresou a Vigo e en 1963 celebrou a s\u00faa primeira exposici\u00f3n no Casino Mercantil e Industrial de Pontevedra. Autodidacta, partiu dun primeiro per\u00edodo de autodescubrimento, no que pintou paisaxes, bodeg\u00f3ns e a vida campesi\u00f1a, pero sen deixar de indagar na obra doutros artistas nacionais e internacionais. Foi defensor da democratizaci\u00f3n ou socializaci\u00f3n da arte, e promocionou a celebraci\u00f3n da primeira exposici\u00f3n de arte ao aire libre en Vigo en 1968. O seu compromiso social, que ofrec\u00eda unha alternativa art\u00edstica \u00e1 ditadura, engrandeceuno como artista. Asociouse a grupos antifranquistas (Asociaci\u00f3n Cultural de Vigo) e \u00e1s propostas de popularizaci\u00f3n da arte da Estampa Popular Galega. Presentou cadros cheos de cores estridentes, inauditos e cunha linguaxe persoal. A sobriedade das s\u00faas figuras e a peculiaridade da s\u00faa representaci\u00f3n sobre fondos ermos ou planos multicolores, caracterizounas como un tipo de representaci\u00f3n propia e exclusiva. Creou tam\u00e9n espazos apocal\u00edpticos, aos que dotou de dimensi\u00f3n cr\u00edtica e car\u00e1cter inaccesible. A s\u00faa nova xeometr\u00eda converteuse en abstracci\u00f3n, que conseguiu a partir da depuraci\u00f3n de elementos emocionais, persoais e referenciais.\nA mediados dos setenta mudou a s\u00faa actitude de loita contra o mundo e buscou a maneira de se relacionar con el. As\u00ed cambiou a sensaci\u00f3n de sufrimento e temor da s\u00faa obra por algo m\u00e1is intelectual e menos f\u00e1cil de explicar. Foi unha nova forma de militancia na que constru\u00edu a s\u00faa propia realidade val\u00e9ndose da abstracci\u00f3n xeom\u00e9trica. En 1974 marchou a Bos Aires, onde foi acollido por Lu\u00eds Seoane e retomou a paisaxe como tema \u00fanico, de novo con formas abstractas.\nNos derradeiros anos da d\u00e9cada retomou o compromiso social e durante a Transici\u00f3n evolucionou cara a unha vertente independentista, que deu lugar unha pintura m\u00e1is fr\u00eda e conceptual, exposta coa dos artistas de Atl\u00e1ntica. En 1982 viaxou a M\u00e9xico, onde volveu ao xeometrismo, coa repetici\u00f3n de estruturas simples e bandas de cor progresivamente m\u00e1is c\u00e1lidas. Entre 1989 e 1990 fixo representaci\u00f3ns de cuadr\u00edculas de m\u00faltiples formas (de inspiraci\u00f3n organicista) e cores puras e intensas, cunha disposici\u00f3n reiterada pero sen aparente colocaci\u00f3n. En 1995 apareceu As flores, derradeira serie do autor, representado monumentalmente e con extravagancia crom\u00e1tica, tratados para provocar temor e inquietude.\nEn 1994 recibiu o Premio da Cr\u00edtica no apartado de Artes Pl\u00e1sticas."}
{"id": "224856", "revid": "1888", "url": "https://gl.wikipedia.org/wiki?curid=224856", "title": "Xos\u00e9 Lodeiro Fern\u00e1ndez", "text": ""}
{"id": "224858", "revid": "98629", "url": "https://gl.wikipedia.org/wiki?curid=224858", "title": "Intendente", "text": "O Intendente \u00e9 un funcionario, de orixe franc\u00e9s, introducido en Espa\u00f1a e na Am\u00e9rica hispana polos Borb\u00f3ns, que exerce as s\u00faas competencias sobre un determinado territorio. Na actualidade, esta figura segue existindo, con atribuci\u00f3ns diferentes, en varios pa\u00edses do Cono Sur, como a Arxentina, Chile, Paraguai ou o Uruguai. No Brasil, o cargo de intendente existiu ata 1930, sendo ent\u00f3n substitu\u00eddo polo \"prefeito\".\nTanto o exercicio das funci\u00f3ns de intendente como o territorio xurisdiccional onde estas se exercen, adoita denominarse Intendencia.\nHistoria.\nFrancia.\nO \"Intendant\" (Intendente) xurdiu en Francia cara ao ano 1551, adquirindo impulso inicial baixo a influencia dos cardeais Richelieu e Mazarino e fomentado posteriormente por Lu\u00eds XIV e o seu ministro Jean-Baptiste Colbert.\nO intendente era naqueles tempos o representante do monarca nas \"g\u00e9n\u00e9ralit\u00e9s\" (divisi\u00f3ns territoriais francesas no Antigo R\u00e9xime), cuxa misi\u00f3n primordial consist\u00eda no desenvolvemento econ\u00f3mico destas, posu\u00edndo atribuci\u00f3ns de xustiza, polic\u00eda e facenda (\"intendant de justice, police et finances\").\nEspa\u00f1a.\nO Intendente era en Espa\u00f1a un funcionario designado e dependente do rei, que gozaba de amplos poderes e ti\u00f1a como misi\u00f3n a recadaci\u00f3n de tributos e a dinamizaci\u00f3n econ\u00f3mica, a trav\u00e9s do control das autoridades locais, o coidado das Reais F\u00e1bricas, o impulso do desenvolvemento da agricultura e a gander\u00eda, a realizaci\u00f3n de mapas e censos, o mantemento do urbanismo etc. Esta figura pos\u00fae un sentido centralizador e absolutista, propio das reformas da administraci\u00f3n introducidas polos Borb\u00f3ns.\nO seu establecemento rem\u00f3ntase \u00e1 \u00e9poca de Filipe V. Para afrontar a situaci\u00f3n econ\u00f3mica que experimentaba o Imperio espa\u00f1ol a inicios do s\u00e9culo XVIII, o rei solicitou asesor\u00eda a Francia, a cuxo chamado acudiu desde aquel pa\u00eds Jean Orry, quen finalmente recomendou, entre outras medidas, a aplicaci\u00f3n do r\u00e9xime de intendencias en Espa\u00f1a. Logo dalg\u00fans estudos, decidiuse introducir o sistema, destinando a estes novos funcionarios nun primeiro momento \u00e1 administraci\u00f3n financeira do ex\u00e9rcito, debido a que o pa\u00eds atop\u00e1base no contexto da Guerra de Sucesi\u00f3n Espa\u00f1ola.\nOs primeiros intendentes rem\u00f3ntanse a 1711. Primeiro nome\u00e1ronse varios funcionarios co cargo de \"superintendente xeral do ex\u00e9rcito\", para a suxeici\u00f3n dos territorios conquistados tanto no que correspond\u00eda ao ex\u00e9rcito como \u00e1 facenda e gasto p\u00fablico. Debido ao \u00e9xito alcanzado, considerouse ent\u00f3n outorgarlles zonas territoriais, denominadas \"intendencias\".\nEn 1718, coa \"Ordenanza de Intendentes de ex\u00e9rcito e provincia\" de 4 de xullo daquel ano, conv\u00e9rtense en \"intendente de ex\u00e9rcito e provincia\", que en ocasi\u00f3ns actuaron s\u00f3 no \u00e1mbito civil como \"intendente de provincia\", outorg\u00e1ndoselles competencias en materia de xustiza, facenda, guerra e polic\u00eda. Con posterioridade, f\u00f3ronselles engadindo facultades no \u00e1mbito econ\u00f3mico (agricultura, comercio, industria, transportes) e \u00e1s veces acumulaban o cargo de corrixidor na cidade capital da s\u00faa provincia (\"intendente corrixidor\"). En 1724 desapareceu a funci\u00f3n de intendente de ex\u00e9rcito nas provincias sen tropa, quedando limitados aos que depend\u00edan de cada Capitan\u00eda Xeneral, f\u00f3ra de Navarra.\nEn 1749, o rei Fernando VI reordenou o sistema cunha intendencia por provincia, xunto coa corrixidor\u00eda da capital (cargos que volveron separarse en 1766). Cada intendente ser\u00eda auxiliado por un \"tenente letrado\" ou \"alcalde maior\" subordinado, ou \u00e1s veces dous, para o exercicio das funci\u00f3ns xudiciais. O n\u00famero e extensi\u00f3n das provincias non foi estable, e se subdividiron en \"partidos\".\nAm\u00e9rica hispana.\nO r\u00e9xime de \"intendencias\" aplicouse a partir do s\u00e9culo XVIII nas posesi\u00f3ns do Imperio espa\u00f1ol en Am\u00e9rica (e as Filipinas) debido, principalmente, ao bo desempe\u00f1o que tivo o sistema en Espa\u00f1a. Os reis, imbu\u00eddos no pensamento do absolutismo ilustrado, desexaban reformar a administraci\u00f3n das s\u00faas posesi\u00f3ns, uniform\u00e1ndoa e promovendo o benestar, xunto con mellorar os ingresos da Real Facenda e a defensa de tales territorios.\nOs \"intendentes\" ti\u00f1an por misi\u00f3n xeral a promoci\u00f3n da econom\u00eda e o resgardo da facenda. Con todo, non todos os intendentes tiveron id\u00e9nticas facultades. O sistema experimentou diversas variaci\u00f3ns ao longo do tempo; por exemplo, nun comezo tratouse de separar as funci\u00f3ns de intendente das de vicerrei ou gobernador, pero os conflitos que se produciron nalg\u00fans casos, levaron \u00e1 decisi\u00f3n de reunir as d\u00faas en certas zonas.\nEstes funcionarios adoitaban ter un \"asesor letrado\" ou \"tenente letrado\", con car\u00e1cter permanente e de nomeamento real, e \"subdelegados\", que cumpr\u00edan as s\u00faas ordes e que exerc\u00edan as s\u00faas funci\u00f3ns en \u00e1reas territoriais denominadas \"subdelegaci\u00f3ns\" ou \"partidos\", que correspond\u00edan \u00e1s antigas corrixidor\u00edass, substitu\u00edndo nalg\u00fans lugares aos corrixidores.\nTras a recuperaci\u00f3n da Habana, que estaba ocupada polos brit\u00e1nicos, instaurouse en Cuba, en 1762, a primeira intendencia. En 1764, dit\u00e1ronse para ela unhas ordenanzas -\u00e1s que se introduciron cambios en 1765 e 1767-, determin\u00e1ndose que o intendente da Habana o era de \"ex\u00e9rcito e facenda\", para darlle unha importante intervenci\u00f3n en temas econ\u00f3micos, pero carecendo de competencias pol\u00edticas. Tales ordenanzas rexeron ata a s\u00faa substituci\u00f3n, en 1786, polas aplicadas en Nova Espa\u00f1a. En 1764 creouse a intendencia de Louisiana.\nO mesmo ano de 1764, Jos\u00e9 de G\u00e1lvez iniciou unha visita ao Vicerreinado de Nova Espa\u00f1a, propondo nun \"Informe e Plan de Intendencias\", asinado por el e o vicerrei Carlos Francisco de Croix, o establecemento do r\u00e9xime de intendentes no vicerreinado. En 1770 foi creada a Intendencia de Arizpe nas provincias de Sonora e Sinaloa.\nEn 1776 G\u00e1lvez asumiu na Secretar\u00eda de Indias, e creouse o 8 de outubro do mesmo ano a primeira intendencia de Suram\u00e9rica, en Venezuela. O gobernador e intendente exercer\u00eda as s\u00faas funci\u00f3ns sobre Caracas, Cuman\u00e1, Margarita, G\u00fciana e Maracaibo. As s\u00faas ordenanzas eran similares \u00e1s de Cuba, pero fac\u00edan maior fincap\u00e9 nas atribuci\u00f3ns de polic\u00eda; foron substitu\u00eddas, en 1783, polas dadas aos intendentes do R\u00edo da Prata.\nDous anos logo da creaci\u00f3n do Vicerreinado do R\u00edo da Prata, en 1778, decidiuse instaurar al\u00ed tam\u00e9n as intendencias, cunha de \"facenda\" en Buenos Aires. En 1782 dit\u00e1ronse as \"Ordenanzas de Intendentes do R\u00edo da Prata\" (que foron modificadas en 1783), pasando a ser en devandito vicerreinado a de Buenos Aires de \"ex\u00e9rcito e provincia\" e outras sete s\u00f3 de \"provincia\".\nEn 1784 aplicouse o r\u00e9xime de intendencias no Vicerreinado do Per\u00fa, aplic\u00e1ndose as ordenanzas do R\u00edo da Prata, con adaptaci\u00f3ns (sendo intendencia de \"ex\u00e9rcito e provincia\" a de Lima e o resto de \"provincia\"). Ese mesmo ano establec\u00e9ronse en Filipinas, en Manila (de \"ex\u00e9rcito e facenda\") e en Porto Rico.\nEn Guatemala as intendencias inst\u00e1uranse en 1785, aplic\u00e1ndolles as ordenanzas do R\u00edo da Prata (a\u00ednda que eran s\u00f3 de \"provincia\"). Ao ano seguinte, est\u00e9ndese o sistema ao Vicerreinado de Nova Espa\u00f1a, dit\u00e1ndose unha ordenanza cuxo contido era similar \u00e1 do R\u00edo da Prata (sendo intendencia de \"ex\u00e9rcito e provincia\" a de M\u00e9xico e o resto de \"provincia\"). Nese mesmo ano tam\u00e9n se aplican en Chile, rexidas polas ordenanzas do R\u00edo da Prata, coas adaptaci\u00f3ns peruanas.\nA finais do s\u00e9culo XVIII, a Provincia de Honduras foi dividida en d\u00faas intendencias, a \"Intendencia de Santa Mar\u00eda da Nova Valladolid de Comayagua\" e a Intendencia de San Miguel de Heredia de Tegucigalpa\".\nNo Vicerreinado de Nova Granada o vicerrei era o superintendente de todo o vicerreinado (coa mesma ordenanza que o R\u00edo da Prata), excepto no caso de Quito (creada o 25 de maio de 1783) e Cuenca (creada o 26 de setembro de 1786), dentro da Presidencia de Quito. Finalmente en 1813 foron creadas en Cuba as intendencias de Porto Pr\u00edncipe e de Santiago de Cuba (ambas de \"facenda\").\nO rei Carlos IV ditou unha \"Ordenanza Xeral de Intendentes\" en 1803, que reun\u00eda nun s\u00f3 corpo a regulaci\u00f3n das intendencias. Con todo, ao pouco tempo foi deixada sen efecto, a instancia do ministro Manuel Godoy.\nSistema de intendencias.\nEntre as primeiras funci\u00f3ns do visitador G\u00e1lvez estivo a de establecer unha centralizaci\u00f3n administrativa orientada a fortalecer o control da Coroa sobre o vicerreinado. Busc\u00e1base tomar medidas encami\u00f1adas a romper o monopolio que ti\u00f1an as elites locais no goberno municipal e establecer un sistema de divisi\u00f3n territorial similar ao creado polo goberno de Francia, xa adoptado en Espa\u00f1a. O vicerreinado foi dividido en xurisdici\u00f3ns pol\u00edtico-administrativas denominadas intendencias, baixo a direcci\u00f3n dun funcionario que actuaba en calidade de gobernador xeral ou intendente, cos atributos do poder: xustiza, guerra, facenda, fomento das actividades econ\u00f3micas e obras p\u00fablicas. Os intendentes deb\u00edan utilizar a s\u00faa autoridade para mobilizar a econom\u00eda das s\u00faas provincias e solicitar a colaboraci\u00f3n do pobo; consider\u00e1base necesario mellorar a participaci\u00f3n p\u00fablica nos asuntos comunais, para que houbese contacto entre gobernantes e gobernados e lograr, con iso, unha maior estabilidade.\nOs intendentes, cuxo posto non ti\u00f1a un tempo de duraci\u00f3n determinado, recib\u00edan un soldo de seis mil pesos, suma que superaba os salarios anuais que percib\u00edan os xu\u00edces da Audiencia e moitos outros altos funcionarios. Esper\u00e1base que, adictos \u00e1 Coroa e ben pagos, os intendentes acabar\u00edan coas pr\u00e1cticas de corrupci\u00f3n e cos abusos dos alcaldes maiores; para iso ser\u00edan encargados de introducir as reformas, que haber\u00edan de comezar pola agricultura. O intendente repart\u00eda bald\u00edos aos indios e espa\u00f1ois que carec\u00edan de terras, supervisando que os fixesen producir; tam\u00e9n deb\u00eda favorecer a artesan\u00eda e fomentar o comercio e a miner\u00eda.\nO establecemento deste sistema espertou fortes resistencias que impediron a s\u00faa aplicaci\u00f3n completa; nun primeiro momento o rexeitamento proveu dos vicerreis mesmos, quen se opuxeron a ceder parte do seu poder e funci\u00f3ns aos intendentes. \u00c1s s\u00faas protestas un\u00edronse os membros da Real Audiencia, os altos xerarcas eclesi\u00e1sticos e os membros das principais corporaci\u00f3ns, que sent\u00edan limitado o seu poder. Neste contexto deuse o estalido da Revoluci\u00f3n de Independencia das colonias inglesas en Norteam\u00e9rica, que obrigou a protestar os puntos centrais do programa reformista en Nova Espa\u00f1a, pois debido \u00e1 guerra con Inglaterra en que participou a metr\u00f3pole, non convi\u00f1a aplicar polo momento medidas dr\u00e1sticas que puxesen en perigo o apoio financeiro dos subsidios novohispanos.\nOs intendentes ti\u00f1an como misi\u00f3n primordial fomentar a econom\u00eda e coidar a real facenda. Non todos os intendentes tiveron as mesmas facultades e atribuci\u00f3ns. En termos xerais, estas pod\u00edan abarcar as seguintes \u00e1reas:\nActualidade.\nEspa\u00f1a.\nEn Espa\u00f1a o Corpo de Intendencia das Forzas Armadas \u00e9 herdeiro da tradici\u00f3n das Intendencias. Os Coroneis Xefes da Intendencia de determinadas \u00e1reas militares conservan o t\u00edtulo de Intendente e o xeneral de Divisi\u00f3n de cada un dos Corpos de Intendencia da Armada e os Ex\u00e9rcitos mant\u00e9n o t\u00edtulo honor\u00edfico de Intendente Xeral. Actualmente o Corpo de Intendencia \u00e9 un corpo de xesti\u00f3n econ\u00f3mica e financeira que centraliza a administraci\u00f3n dos ex\u00e9rcitos, con tarefas orzamentarias, contables, financeiras e outras como Xesti\u00f3n da Informaci\u00f3n P\u00fablica ou Controlador de Torre.\nArxentina.\nNa Arxentina, \"Intendente\" adoita ser o t\u00edtulo que recibe o titular do poder executivo dun municipio, a\u00ednda que debido \u00e1 autonom\u00eda lexislativa nesta materia por parte das provincias, a s\u00faa denominaci\u00f3n pode variar nalg\u00fans casos.\nExisten na Arxentina d\u00faas formas distintas de intendencia, caracterizada pola s\u00faa xurisdici\u00f3n territorial: As intendencias que administran subdivisiones dunha mesma provincia, como \u00e9 o caso da provincia de Buenos Aires (onde se denominan \"partidos\"); e as que administran unicamente cidades e a s\u00faa \u00e9xida municipal (\u00e1rea territorial de administraci\u00f3n directa), os cales non abarcan totalmente as subdivisi\u00f3ns dunha provincia (denominadas habitualmente neste caso \"departamentos\"), como \u00e9 o caso da provincia de C\u00f3rdoba.\nNestes \u00faltimos casos, os departamentos poden conter m\u00faltiples intendencias de diferentes cidades. As caracter\u00edsticas xur\u00eddicas est\u00e1n establecidas nas constituci\u00f3ns provinciais. O per\u00edodo do intendente dura 4 anos.\nChile.\nEn Chile, os \"Intendentes\" son os representantes naturais e inmediatos do Presidente da Rep\u00fablica das rexi\u00f3ns en que est\u00e1 dividido o pa\u00eds. Son nomeados polo Presidente e mantense nas s\u00faas funci\u00f3ns mentres conte coa s\u00faa confianza.\nColombia.\nEn Colombia, Intendente \u00e9 o terceiro grao da carreira do Nivel Executivo da Polic\u00eda Nacional equivale a un suboficial no grao de sarxento segundo, grao inmediatamente inferior ao de intendente xefe e inmediatamente superior ao de subintendente.\nO grao \u00e9 unha Xineta confeccionada en pano ou lanilla cor verde oliva. Ten 8\u00a0cm de longo por 6\u00a0cm de ancho. Leva a Estrela da Polic\u00eda na parte superior e tres barras horizontais na parte inferior de 4\u00a0cm de longo por 0.5\u00a0cm de ancho. Os \u00e1ngulos, barras, bordos e estrela son bordados en f\u00edo dourado ou f\u00edo negro dependendo do uniforme.\nIntendencias: Divisi\u00f3n territorial administrativa, cuxo gobernante era o Intendente. En 1948, o pa\u00eds estaba dividido en 15 departamentos, 2 intendencias e 7 comisar\u00edas. Entre 1951 e 1981, cre\u00e1ronse oito departamentos m\u00e1is. A constituci\u00f3n pol\u00edtica de 1991 converteu \u00e1s intendencias e comisar\u00edas en departamentos; por iso o n\u00famero de departamentos elevouse a 32.\nCosta Rica.\nEn Costa Rica un intendente \u00e9 un funcionario electo democraticamente para gobernar certos distritos especiais que, pola s\u00faa distancia do centro pol\u00edtico do cant\u00f3n (municipio) ao que pertencen, gozan de certa autonom\u00eda. Estes distritos son s\u00f3 oito en total e co\u00f1\u00e9ceselles como Concellos Municipais de Distrito.\nParaguai.\nNo Paraguai, os \"Intendentes\" son as m\u00e1ximas autoridades dun distrito, equivalentes aos \"alcaldes\" doutros pa\u00edses hispanoamericanos.\nUruguai.\nNo Uruguai, os \"Intendentes\" son as autoridades encargadas de administrar cada un dos dezanove departamentos nos que se divide o pa\u00eds."}
{"id": "224859", "revid": "85894", "url": "https://gl.wikipedia.org/wiki?curid=224859", "title": "Federico Trillo", "text": "Federico Trillo-Figueroa Mart\u00ednez-Conde, nado en Cartagena o 23 de maio de 1952, \u00e9 un xurista e pol\u00edtico espa\u00f1ol do Partido Popular. Foi presidente do Congreso dos Deputados e ministro de Defensa.\nTraxectoria.\n\u00c9 fillo de Federico Trillo-Figueroa V\u00e1zquez, pol\u00edtico franquista galego. Licenciado en Dereito pola Universidade Complutense de Madrid e Doutor en Dereito. Ingresou no corpo xur\u00eddico da Armada en 1974 onde estivo destinado na Fiscal\u00eda da Zona Mar\u00edtima do Mediterr\u00e1neo e, m\u00e1is tarde, na Direcci\u00f3n de Construci\u00f3ns Navais Militares. En 1979 accedeu por oposici\u00f3n ao corpo de letrados do Consello de Estado. Retirouse como comandante en 1989 para entrar na actividade pol\u00edtica.\nActividade pol\u00edtica.\nEn 1983 entrou no gabinete xur\u00eddico de Coalici\u00f3n Popular, dirixida por Manuel Fraga Iribarne, desde onde participou na reestruturaci\u00f3n do partido, que acabou refund\u00e1ndose no Partido Popular. Pertence \u00e1 Executiva Nacional dende 1986.\nFoi elixido deputado por Alacant dende 1989. Durante os anos 1989 a 1996 ocupou a vicepresidencia da mesa do Congreso dos Deputados. De 1991 a 1996 foi portavoz de Xustiza do grupo popular e comisionado ante o Tribunal Constitucional. O 27 de marzo de 1996 foi nomeado Presidente do Congreso dos Deputados, cargo que mantivo ata o final da VI lexislatura en 2000.\nO 27 de abril de 2000, Jos\u00e9 Mar\u00eda Aznar nomeouno Ministro de Defensa do seu segundo goberno. Como tal, en xullo de 2002 ordenou o asalto \u00e1 illa Perejil, ocupada d\u00edas antes por militares marroqu\u00eds, para liberala e devolverlle o \"statu quo\".\nDurante o seu mandato produciuse o accidente do Yakovlev 42 en Trebisonda (Turqu\u00eda) o 26 de maio de 2003, no que morreron 62 membros do Ex\u00e9rcito espa\u00f1ol, 12 tripulantes ucra\u00ednos e un cidad\u00e1n bielorruso que volv\u00edan de Afganist\u00e1n. Trillo negouse repetidamente a aceptar unha suposta responsabilidade pol\u00edtica ou penal (nin sequera logo da posterior condena a prisi\u00f3n de tres dos seus subordinados por falsificar a identificaci\u00f3n de 30 dos cad\u00e1veres).\nColaborou na fundaci\u00f3n da Asociaci\u00f3n de Estudios para el Progreso Social e \u00e9 membro da Comisi\u00f3n Espa\u00f1ola de Historia Militar. Dende marzo de 2012 ocupa o posto de embaixador de Espa\u00f1a no Reino Unido."}
{"id": "224862", "revid": "5863", "url": "https://gl.wikipedia.org/wiki?curid=224862", "title": "Jos\u00e9 Luis L\u00f3pez Sors", "text": "Jos\u00e9 Luis L\u00f3pez-Sors Gonz\u00e1lez, nado en Ferrol en outubro de 1941, \u00e9 un enxe\u00f1eiro e pol\u00edtico espa\u00f1ol.\nTraxectoria.\nEnxe\u00f1eiro naval da promoci\u00f3n de 1967, traballou na Empresa Nacional Baz\u00e1n en Ferrol ata 1970, antes de entrar a formar parte da compa\u00f1\u00eda Fedisa Ingenieros Navales S.A. co cargo de conselleiro delegado. En 1992 abandonou a empresa tras aprobar as oposici\u00f3ns ao Corpo de Enxe\u00f1eiros Navais do Estado, ocupando o cargo de xefe das Inspecci\u00f3ns de Buques en Tarragona e Palam\u00f3s. A continuaci\u00f3n foi trasladado a Sevilla para ocuparse desde 1995 da Capitan\u00eda Mar\u00edtima da cidade ata o ano 2000.\nEn 2000 foi nomeado Director xeral da Mari\u00f1a Mercante por Francisco \u00c1lvarez-Cascos, ministro de Fomento. No Desastre do Prestige era o enlace entre o Ministerio de Fomento e os mandos mar\u00edtimos en Galicia, foi fiel ao seu xefe e asumiu a responsabilidade de dar as ordes necesarias para afastar o barco e en ning\u00fan momento descargou responsabilidades cara a arriba. Desde aquel momento desapareceu da vida p\u00fablica. En 2012 estaba xubilado e non ocupaba ning\u00fan cargo. Foi o \u00fanico alto cargo imputado no xu\u00edzo do Prestige, do que foi finalmente absolto por sentenza do Tribunal Supremo no 2016..\nDesde o 14 de febreiro de 2017 \u00e9 membro de n\u00famero da Real Academia do Mar.\nEn 2023 autopublicou \"Lo que nunca te han contado sobre el Prestige\"."}
{"id": "224863", "revid": "1131", "url": "https://gl.wikipedia.org/wiki?curid=224863", "title": "\u00c1ngel del Real", "text": "Miguel \u00c1ngel del Real Abella, nado en Madrid en 1956, \u00e9 un pol\u00edtico galego do PPdeG.\nTraxectoria.\nCursou estudos de N\u00e1utica na Coru\u00f1a, \u00e9 capit\u00e1n da mari\u00f1a civil e capit\u00e1n de corveta en reserva da militar. No Desastre do Prestige era Capit\u00e1n mar\u00edtimo da Coru\u00f1a. Foi presidente da autoridade portuaria de Ferrol (2002-2005). Presidente do PPdeG de Valdovi\u00f1o, foi concelleiro de Obras, Industria e Comercio no goberno tripartito encabezado por Terra Galega. En 2009 volveu ser nomeado presidente da autoridade portuaria de Ferrol, e cesou o 24 de abril de 2013. Foi substitu\u00eddo por Jos\u00e9 Manuel Vilari\u00f1o."}
{"id": "224864", "revid": "1888", "url": "https://gl.wikipedia.org/wiki?curid=224864", "title": "Miguel \u00c1ngel del Real Abella", "text": ""}
{"id": "224866", "revid": "22795", "url": "https://gl.wikipedia.org/wiki?curid=224866", "title": "Stipe Mesi\u0107", "text": ""}
{"id": "224867", "revid": "56817", "url": "https://gl.wikipedia.org/wiki?curid=224867", "title": "Stipe", "text": "Stipe \u00e9 un antrop\u00f3nimo croata que pode referirse a:"}
{"id": "224869", "revid": "8758", "url": "https://gl.wikipedia.org/wiki?curid=224869", "title": "Estipe", "text": "O termo estipe, derivado do lat\u00edn \"stipes, -itis\", 'tronco de \u00e1rbore, pau, vara ou rama', pode referirse a:"}
{"id": "224871", "revid": "98629", "url": "https://gl.wikipedia.org/wiki?curid=224871", "title": "Estipe (micolox\u00eda)", "text": "En micolox\u00eda un estipe ou p\u00e9 ref\u00edrese \u00e1 estrutura que soporta o sombreiro dun cogomelo.\nComo todos os tecidos f\u00fanxicos, tales como o himenio, o estipe componse de tecido est\u00e9ril hifa. Por\u00e9n, moitas veces o himenio f\u00e9rtil pode estenderse por debaixo do estipe at\u00e9 certa altura.\nOs fungos que pos\u00faen estipes cualif\u00edcanse de estipitados.\nO beneficio evolutivo de contar cun estipe \u00e9 o de ser un medio excelente de dispersi\u00f3n de esporas. Un cogomelo elevado liberar\u00e1 m\u00e1is facilmente as s\u00faas esporas \u00e1s correntes de vento, ou ante o paso de animais.\nMoitas especies de cogomelos non te\u00f1en estipes, como as \"Pezizaceae\", os \"Gasteromiceta\", as \"Geastraceae\", alg\u00fans \"Polyporaceae\", \"Heterobasidiomycetes\", \"Claviceps\" e \"Ustilaginomycetes\".\nFrecuentemente os trazos ou particularidades do estipe prec\u00edsanse para facer unha identificaci\u00f3n positiva dun cogomelo. Tales caracter\u00edsticas distingu\u00edbeis incl\u00faen: \nCando se apa\u00f1an cogomelos para comer, d\u00e9bense poder identificar fidedignamente logo na casa, polo que \u00e9 fundamental manter todos estes caracteres intactos, debendo o colleiteiro ser moi coidadoso na extracci\u00f3n do cogomelo do solo, nunca cort\u00e1ndoo a rentes do terreo (co que se asegura, por outra parte, a posterior reproduci\u00f3n do fungo)."}
{"id": "224873", "revid": "2074", "url": "https://gl.wikipedia.org/wiki?curid=224873", "title": "Walther Model", "text": ""}
{"id": "224874", "revid": "56817", "url": "https://gl.wikipedia.org/wiki?curid=224874", "title": "Estipe (bot\u00e1nica)", "text": "En bot\u00e1nica, un estipe \u00e9 unha estrutura de soporte que pode comportarse como un caule, facendo parte do talo de algas mari\u00f1as, ou dun talo de follas verdadeiras, como nos fieitos.\nNo caso dos fieitos, o estipe \u00e9 s\u00f3 o pec\u00edolo (o talo) desde o rizoma at\u00e9 o comezo do tecido foliar, ou l\u00e1mina. A continuaci\u00f3n da estrutura dentro da l\u00e1mina termina logo no raque.\nEsta estrutura \u00e9 particularmente com\u00fan en algas pardas, como as Laminariales.\nPero o estipe tam\u00e9n se presenta nos vexetais, sendo o soporte dos carpelos.\nNas orqu\u00eddeas, o estipe ou caude, \u00e9 o soporte das partes florais de \"polinia\": \u00e9 unha banda non viscide conectada coa masa de pole (\"polinia\") polo viscide (a parte do viscide do rostelo ou bico).\nUn estipe \u00e9 tam\u00e9n o p\u00e9, soporte dos corpos frut\u00edferos dalg\u00fans fungos."}
{"id": "224875", "revid": "23204", "url": "https://gl.wikipedia.org/wiki?curid=224875", "title": "Forgiven, Not Forgotten", "text": "Forgiven, Not Forgotten \u00e9 o primeiro \u00e1lbum da banda irlandesa The Corrs, lanzado en 1995 e do que se venderon m\u00e1is de 5 mill\u00f3ns de exemplares. O \u00e1lbum entrou no posto #37 nas listaxes inglesas, a comezos de 1996. Reentrou e acadou o n\u00famero #2 en 1998 (estando no n\u00famero #1 o seu \u00e1lbum \"Talk On Corners\") e ao #8 en 2000. O \u00e1lbum mestura o pop-rock coa m\u00fasica tradicional irlandesa. Foi o \u00e1lbum m\u00e1is celta da banda sen contar con \"Home\".\nListas de vendas.\n\u00c1lbum\nSinxelos"}
{"id": "224890", "revid": "22570", "url": "https://gl.wikipedia.org/wiki?curid=224890", "title": "Gran Premio de B\u00e9lxica de 1961", "text": "O Gran Premio de B\u00e9lxica de 1961 foi unha carreira de F\u00f3rmula Un celebrada o 18 de xu\u00f1o de 1961 no Circu\u00edto de Spa-Francorchamps en Spa, B\u00e9lxica. Foi a terceira carreira do Campionato Mundial de F\u00f3rmula 1 de .\nInforme.\nOs organizadores da carreira invitaron a 25 corredores, pero decataronse de que s\u00f3 ti\u00f1an cartos para pagar a 19. Decidiron facen unha seleci\u00f3n, dez e seis coches oficia\u00eds m\u00e1is 3 dos 9 restantes. Tres dos coches decidiron non pagar a inscrici\u00f3n logo das pr\u00e1cticas. Aceptaron unha cuarta participaci\u00f3n era un s\u00f3 coche para Cliff Allison ou Henry Taylor. O equipo decidiu que competir\u00eda o piloto m\u00e1is r\u00e1pido na pr\u00e1ctica, pero Allison esnaquizou o coche na s\u00faa primeira volta na pr\u00e1ctica. Os coches Emeryson de Bianchi e Mairesse tam\u00e9n sufriron danos irreparables na pr\u00e1ctica, pero competiron usando os vellos Lotus 18 de Marsh e Seidel, que decidiran non correr. A carreira foi dominada totalmente polo equipo Ferrari. Graham Hill tivo un comezo incrible tomando o liderado desde a terceira fila, pero non puido conter aos coches italianos e todos o pasaron ao final da primeira volta. Houbo algo de emoci\u00f3n polo quinto posto, con Graham Hill e Surtees pasandose un a outro ata que Hill tivo que retirarse por unha fuga de aceite na volta 24."}
{"id": "224892", "revid": "22570", "url": "https://gl.wikipedia.org/wiki?curid=224892", "title": "Gran Premio de Francia de 1961", "text": "O Gran Premio de Francia de 1961 foi unha carreira de F\u00f3rmula Un, celebrada en Reims-Gueux, o 2 de xullo de 1961. Foi a cuarta carreira da tempada de F\u00f3rmula Un de .\nInforme.\nAo ga\u00f1ar a carreira, Giancarlo Baghetti converteuse no terceiro piloto en ga\u00f1ar a s\u00faa primeira carreira do Campionato do Mundo na s\u00faa primeira participaci\u00f3n, os outros dous son Nino Farina, quen ga\u00f1ou a primeira carreira do Campionato do Mundo (o Gran Premio do Reino Unido de 1950) e Johnnie Parsons, que ga\u00f1ou as 500 Millas de Indian\u00e1polis de 1950 (as 500 Millas de Indian\u00e1polis foron parte do Campionato do Mundo de a ), a\u00ednda que ambos Farina e Parsons competiran en carreiras de Gran Premio antes da creaci\u00f3n do campionato, mentres que esta era a primeira participaci\u00f3n de Baghetti nun Gran Premio importante. Esta foi a \u00fanica vitoria de Baghetti no Campionato Mundial."}
{"id": "224893", "revid": "2074", "url": "https://gl.wikipedia.org/wiki?curid=224893", "title": "Seo-BirdLife", "text": ""}
{"id": "224895", "revid": "2074", "url": "https://gl.wikipedia.org/wiki?curid=224895", "title": "SEO/BirdLife", "text": ""}
{"id": "224896", "revid": "5863", "url": "https://gl.wikipedia.org/wiki?curid=224896", "title": "Ivano Balic", "text": ""}
{"id": "224898", "revid": "18868", "url": "https://gl.wikipedia.org/wiki?curid=224898", "title": "P\u00edleo", "text": "A palabra p\u00edleo (do lat\u00edn \"pileus\", 'sombreiro') pode referirse a:\nAdemais, "}
{"id": "224899", "revid": "23204", "url": "https://gl.wikipedia.org/wiki?curid=224899", "title": "P\u00edleo (micolox\u00eda)", "text": "En micolox\u00eda, o p\u00edleo (do lat\u00edn \"pileus\", 'sombreiro'), tam\u00e9n chamado chapeu ou sombreiro \u00e9 o nome t\u00e9cnico que se lle d\u00e1 ao sombreiro dos cogomelos, un basidiocarpo ou un ascocarpo (corpo frut\u00edfero) do fungo, que sustenta unha superficie onde se aloxan as esporas, o himenio.\nO himenio ou himen\u00f3foro pode estar formado por lamelas, tubos ou \"dentes\", na cara inferior do p\u00edleo.\nO p\u00edleo \u00e9 carater\u00edstico ds ag\u00e1ricos, boletos, alg\u00fans poliporos e alg\u00fans ascomicetos.\nMorfolox\u00eda.\nOs p\u00edleos poden ter varias formas, e a forma pode cambiar ao longo do ciclo de crecemento e desenvolvemento do fungo.\nA forma m\u00e1is com\u00fan \u00e9 a semiesf\u00e9rica ou \"convexa\".\nOs p\u00edleos convexos adoitan continuar a s\u00faa expansi\u00f3n a medida que van madurando, at\u00e9 que adquiren unha forma totalmente plana.\nMoitas especies de cogomelos ben co\u00f1ecidas pos\u00faen un p\u00edleo convexo, como \"Agaricus bisporus\", ou varias das especies dos x\u00e9neros \"Amanita\" e \"Boletus\".\nAlg\u00fans outros, tales como os de \"Macrolepiota procera\", te\u00f1en distintos tipos de mamel\u00f3n \u2014forma de mama\u2014, polo que son denominados \"umbonados\" ou \"mamelonados\" (un umbo, umb\u00f3n ou mamel\u00f3n \u00e9 unha protuberancia obtusa que se forma no centro do sombreiro dalg\u00fans cogomelos).\nOs p\u00edleos doutros cogomelos, tales como \"Cantharellus cibarius\", presentan unha aparencia de embude ou trompeta. Neste caso, o p\u00edleo denom\u00ednase \"embudado\" ou \"infundibuliforme\".\nGaler\u00eda.\nA continuaci\u00f3n m\u00f3stranse unhas ilustraci\u00f3ns que representan os distintos tipos de p\u00edleo descritos na literatura:"}
{"id": "224900", "revid": "22795", "url": "https://gl.wikipedia.org/wiki?curid=224900", "title": "Sombreiro (micolox\u00eda)", "text": ""}
{"id": "224901", "revid": "98629", "url": "https://gl.wikipedia.org/wiki?curid=224901", "title": "P\u00edleo (mitolox\u00eda)", "text": "Pileo \u00e9 un personaxe da mitolox\u00eda grega, fillo de Leto. Interveu na Guerra de Troia a favor dos troianos dirixindo unha tropa de pelasgos xunto ao seu irm\u00e1n Hip\u00f3too. Foi morto por Dictys Cretensis."}
{"id": "224904", "revid": "22795", "url": "https://gl.wikipedia.org/wiki?curid=224904", "title": "Estreli\u00f1a com\u00fan", "text": ""}
{"id": "224905", "revid": "89787", "url": "https://gl.wikipedia.org/wiki?curid=224905", "title": "P\u00edleo (ornitolox\u00eda)", "text": "O p\u00edleo, en ornitolox\u00eda, \u00e9 o termo t\u00e9cnico para referirse \u00e1 parte superior da cabeza das aves, tam\u00e9n denominado curuto por alg\u00fans ornit\u00f3logos galegos. O p\u00edleo comenza tras da fronte e prol\u00f3ngase at\u00e9 a caluga.\nO p\u00edleo de moitas aves destaca por ter a plumaxe de distinta cor, ou por ter plumas de lonxitude diferente ao resto das outras da cabeza. Algunhas aves presentan patr\u00f3ns listados nesta parte da cabeza; se a franxa percorre o p\u00edleo lonxitudinalmente na s\u00faa parte central denom\u00ednase lista pileal media, e se o fai polos laterais des\u00edgnase lista pileal lateral.\nA cor, a forma e outras caracter\u00edsticas da plumaxe do p\u00edleo son \u00fatiles para a identificaci\u00f3n dalgunhas aves, tanto para diferenciar individuos de especies de aspecto semellante como para distinguir a membros da mesma especie de diferentes sexos e idades. A cor da plumaxe do p\u00edleo pode variar entre os distintos sexos dunha mesma especie; por exemplo, os machos da papuxa das amoras (\"Sylvia atricapilla\") te\u00f1en o p\u00edleo negro e as femias de cor parda avermellada. Tam\u00e9n pode ser diferente a cor do p\u00edleo dos adultos e os inmaturos da mesma especie; por exemplo, nos adultos do peto real (\"Dendrocopos major\") \u00e9 negro e nos individuos xuven\u00eds \u00e9 vermello.\nNalgunhas especies a coloraci\u00f3n do p\u00edleo \u00e9 vari\u00e1bel segundo a estaci\u00f3n do ano. En moitos membros da familia dos est\u00e9rnidos (\"Sternidae\") \u2014a familia dos carr\u00e1ns\u2014 cuxo p\u00edleo \u00e9 negro durante a estaci\u00f3n reprodutiva, v\u00f3lvese parcial ou totalmente branco f\u00f3ra dela. O mesmo ocorre con certas gaivotas \u2014familia dos l\u00e1ridos (\"Laridae\")\u2014."}
{"id": "224906", "revid": "109216", "url": "https://gl.wikipedia.org/wiki?curid=224906", "title": "Penacho", "text": "A palabra penacho (do italiano \"pennnachio\") pode referirse a:"}
{"id": "224907", "revid": "110703", "url": "https://gl.wikipedia.org/wiki?curid=224907", "title": "Penacho (ornitolox\u00eda)", "text": "O penacho ou crista \u00e9 un grupo de plumas que presentan algunhas especies de aves na parte superior da cabeza.\nAs plumas destas cristas poden ser er\u00e9ctiles ou estar ergueitas de forma permanente, dependendo das especies. Por exemplo, as cacat\u00faas e as bubelas te\u00f1en penachos de plumas er\u00e9ctiles, mentres que o penacho da gr\u00faa coroada (\"Balearica regulorum\") est\u00e1 sempre de punta.\nCrese que alg\u00fans dinosauros tam\u00e9n ter\u00edan penachos de plumas na cabeza.\nAs aves con penachos de plumas adoitan usalos para comunicarse cos seus conx\u00e9neres e como un elemento da parada nupcial. Ademais, adoitan despregar a s\u00faa crista cando est\u00e1n asustadas ou se mostran agresivas, xa que deste xeito poden parecer m\u00e1is grandes ou producir sorpresa ao ourizalo rapidamente e lograr intimidar ao seu adversario con maior facilidade, xa sexa un depredador, un membro da s\u00faa propia especie ou calquera outro animal que a moleste.\nOs penachos adoitan estar compostos por semiplumas, un tipo de pluma intermedio entre a penuxe e a pluma, son plumas con raque desenvolvido pero con barbas laxas e soltas. Estas plumas son m\u00e1is suaves e flex\u00edbeis que as plumas t\u00edpicas. Por\u00e9n, as cristas de plumas de moitas cacat\u00faas est\u00e1n compostas por plumas t\u00edpicas."}
{"id": "224908", "revid": "22795", "url": "https://gl.wikipedia.org/wiki?curid=224908", "title": "Crista de plumas", "text": ""}
{"id": "224909", "revid": "22795", "url": "https://gl.wikipedia.org/wiki?curid=224909", "title": "Plumeiro da Pampa", "text": ""}
{"id": "224910", "revid": "22795", "url": "https://gl.wikipedia.org/wiki?curid=224910", "title": "Herba da Pampa", "text": ""}
{"id": "224911", "revid": "22795", "url": "https://gl.wikipedia.org/wiki?curid=224911", "title": "Carrizo da Pampa", "text": ""}
{"id": "224912", "revid": "22570", "url": "https://gl.wikipedia.org/wiki?curid=224912", "title": "Caroline Corr", "text": "Caroline Georgina Corr, nada o 17 de marzo de 1973 en Dundalk, Condado de Louth, \u00e9 unha cantante e instrumentista irlandesa. \u00c9 principalmente co\u00f1ecida por ter sido a bater\u00eda do grupo The Corrs, que formaba xunto cos seus irm\u00e1ns Andrea Corr, Sharon Corr e Jim Corr.\nNo 2005 foi galardoada, \u00f3 igual que os seus irm\u00e1ns, co t\u00edtulo de membro da Orde do Imperio Brit\u00e1nico polas s\u00faas contribuci\u00f3ns no eido da m\u00fasica e pola s\u00faa implicaci\u00f3n en actividades filantr\u00f3picas. Dende a pausa tomada polo grupo no 2006, dedica o seu tempo \u00e1 s\u00faa familia. Est\u00e1 casada e ten tres fillos."}
{"id": "224913", "revid": "88215", "url": "https://gl.wikipedia.org/wiki?curid=224913", "title": "Jim Corr", "text": "James Steven Ignatius \"Jim\" Corr, nado o 31 de xullo de 1964 en Dundalk, Condado de Louth, \u00e9 un m\u00fasico, cantante e compositor irland\u00e9s. \u00c9 principalmente co\u00f1ecido por ter sido o guitarrista do grupo The Corrs, que formaba xunto coas s\u00faas irm\u00e1s Andrea Corr, Sharon Corr e Caroline Corr.\nNo 2005 foi galardoado, \u00f3 igual que as s\u00faas irm\u00e1s, co t\u00edtulo de membro da Orde do Imperio Brit\u00e1nico polas s\u00faas contribuci\u00f3ns no eido da m\u00fasica e pola s\u00faa implicaci\u00f3n en actividades filantr\u00f3picas. Dende a pausa tomada polo grupo no 2006, dedica o seu tempo como membro do 9/11 Truth Movement e fai publicaci\u00f3ns na s\u00faa web sobre a teor\u00eda da Nova Orde Mundial."}
{"id": "224914", "revid": "23204", "url": "https://gl.wikipedia.org/wiki?curid=224914", "title": "Sharon Corr", "text": "Sharon Helga Corr, nada o 24 de marzo de 1970 en Dundalk, Condado de Louth, \u00e9 unha cantante e instrumentista irlandesa. \u00c9 principalmente co\u00f1ecida por ter sido membro do grupo The Corrs, que formaba xunto cos seus irm\u00e1ns Andrea Corr, Jim Corr e Caroline Corr.\nNo 2005 foi galardoada, \u00f3 igual que os seus irm\u00e1ns, co t\u00edtulo de membro da Orde do Imperio Brit\u00e1nico polas s\u00faas contribuci\u00f3ns no eido da m\u00fasica e pola s\u00faa implicaci\u00f3n en actividades filantr\u00f3picas. Dende a pausa tomada polo grupo no 2006, contin\u00faa a s\u00faa carreira en solitario."}
{"id": "224915", "revid": "98629", "url": "https://gl.wikipedia.org/wiki?curid=224915", "title": "Hugo Lieben", "text": "Salomon Hugo Lieben ou Hugo Lieben, nado en Praga o 28 de abril de 1881 de finado na mesma cidade o 10 de decembro de 1942, foi un estudoso xudeu, co\u00f1ecido por ser o fundador do Museo Xudeu de Praga, cidade na que estivo moi involucrado coa s\u00faa comunidade xud\u00eda e a s\u00faa \"\u1e25evrah kadisha\" (sociedade funeraria).\nTraxectoria.\nHugo Lieben naceu en Praga e estudou primeiramente en Alema\u00f1a, e posteriormente na Universidade Alem\u00e1 de Praga. Lieben, ao igual que o resto de estudosos xudeus da s\u00faa xeraci\u00f3n procurou na tradici\u00f3n da \"Wissenschaft des Judentums\" para manter a s\u00faa identidade e reconstru\u00edr a historia xud\u00eda.\nLieben mostrou un grande interese no material e documentaci\u00f3n relativa \u00e1 vida dos xudeus en Bohemia e Moravia, ou como el mesmo expresar\u00eda en 1933, \"testemu\u00f1as en perigo de extinci\u00f3n do pasado\". Lieben iniciou un proxecto para gardar os obxectos vaiosos das sinagogas demolidas durante a reconstruci\u00f3n da Cidade Xud\u00eda da capital checa, e que serviu de base para a fundaci\u00f3n do Museo Xudeu de Praga en 1906, do cal supervisou as s\u00faas actividades nos primeiros anos, clasificou as adquisici\u00f3ns e realizou as primeiras exposici\u00f3ns. Lieben traballou no museo ata a s\u00faa morte en 1942.\nObra.\nLieben escribiu numerosos estudos e compilaci\u00f3ns de documentos de principios da historia moderna xud\u00eda (s\u00e9culos XVII e XIX) en terras checas, e particularmente na cidade de Praga. Entre os seus estudos salientan os relativos \u00e1 expulsi\u00f3n dos xudeus de Praga por parte de Mar\u00eda Tareixa entre 1744 e 1745, artigos sobre David Oppenheim e sobre o rabino praguense El\u2018azar Fleckeles. Tam\u00e9n realizou an\u00e1lises cr\u00edticos sobre a \"Cronica Ramshak\", un suposto documento antigo sobre a historia dos xudeus en Bohemia. Publicou as\u00ed mesmo artigos en publicaci\u00f3ns especializadas como \"Ro\u010denka Spole\u010dnosti pro d\u011bjiny \u017eid\u016f v \u010ceskoslovensk\u00e9 republice\" (Jahrbuch der Gesellschaft f\u00fcr Geschichte der Juden in der Tschechoslowakischen Republik), \"Jahrbuch der J\u00fcdisch-Literarischen Gesellschaft\", e \"Monatsschrift f\u00fcr Geschichte und Wissenschaft des Judentums\", as\u00ed como artigos para enciclopedias hebraicas contempor\u00e1neas como \"J\u00fcdisches Lexikon\" e \"Encyclopaedia Judaica\".\nV\u00e9xase tam\u00e9n.\nBibliograf\u00eda.\nVladim\u00edr Sadek (1996): \"Salomon Hugo Lieben: Founder of the Prague Jewish Museum\", Judaica bohemiae 22.1 (1986): 3\u20138."}
{"id": "224920", "revid": "98629", "url": "https://gl.wikipedia.org/wiki?curid=224920", "title": "Contedor", "text": "No eido do transporte de mercador\u00edas, un contedor (ou \"container\") \u00e9 un recipiente reutilizable feito de estrutura met\u00e1lica (aceiro ou aluminio) con outros compo\u00f1entes (madeira ou pl\u00e1stico) de medidas normalizadas segundo ISO (\"International Organization for Standardization\"), en concreto, a ISO 6346 (por ese motivo, tam\u00e9n se co\u00f1ecen co nome de \"containers ISO 6346\"). Reciben tam\u00e9n o nome de \"Contedor Intermodal\", que significa que pode ser movido e empregado para o transporte en diversos medios: navais, estrada ou ferrocarril, sen ter que baleirar a carga ou trocala de contedor dende a orixe ata chegar a destino.\nAs medidas dos contedores var\u00edan desde os 8 p\u00e9s (2,438 m) de anchura, 56 p\u00e9s (17,07 m) de lonxitude e alturas de 8 p\u00e9s (2,438 m), ata 9 p\u00e9s e 6 polgadas (2,9 m). As capacidades dos contedores expr\u00e9sanse a mi\u00fado en unidades de vinte p\u00e9s equivalentes (en ingl\u00e9s \"Twenty-foot Equivalent Unit\", TEU), que \u00e9 unha unidade de capacidade equivalente a un est\u00e1ndar de 20 p\u00e9s x 8 p\u00e9s (6,10 m x 2,44 m) (lonxitude x anchura) do contedor.\nHistoria.\nAta a revoluci\u00f3n industrial eran os bid\u00f3ns e as pacas o sistema de transporte m\u00e1is empregado. O aumento nos bens producidos e a necesidade de transportalos fixo que os buques aumentasen de tama\u00f1o chegando a ter que transportar milleiros de bid\u00f3ns o que fac\u00eda as tarefas de estiba e desestiba ineficaces. A segunda guerra mundial aumentou a\u00ednda m\u00e1is esta necesidade de mover produtos. Non foi ata os anos 1950 cando Malcolm McLean creou e propuxo a idea dun conxunto unificado de unidades de carga para evitar perder tempo nas numerosas tarefas de carga e descarga no transporte de mercador\u00edas polos distintos medios de transporte.\nSam McLean traballou na promoci\u00f3n entendendo moi ben a importancia do seu invento. Creou a s\u00faa propia compa\u00f1\u00eda de env\u00edo chamada \"Corporaci\u00f3n Sea-Land\" (Sea-Land Inc.). A primeira rota foi no porto de Newark en Houston con 58 contedores. O m\u00e9todo da lox\u00edstica empregando estes contedores foi nomeado \"Container Express\" e a s\u00faa abreviatura \"Conex\". Esa abreviatura converteuse nunha palabra do l\u00e9xico en ingl\u00e9s estadounidense. A difusi\u00f3n do transporte en contedores puxo en evidencia a necesidade dunha normalizaci\u00f3n nas s\u00faas medidas xa que cada empresa ti\u00f1a as s\u00faas. As primeiras Normas ISO para contedores son de finais dos anos 1960 e principios dos anos 1970. O Convenio Internacional para a seguridade dos contedores \u00e9 un Regulamento de 1972 da Organizaci\u00f3n Mar\u00edtima Intergubernamental Consultiva (OMI dependente das Naci\u00f3ns Unidas) para a manipulaci\u00f3n e o transporte de contedores. Decreta que cada contedor nas viaxes internacionais identif\u00edcase cun \"CSC-Plate\" que v\u00e9n ser coma unha \"matr\u00edcula\".\nIdentificaci\u00f3n.\nA identificaci\u00f3n dos contedores \u00e9 unha combinaci\u00f3n alfanum\u00e9rica de 11 d\u00edxitos.\nAs primeiras tres letras identifican ao propietario e son asignadas \u00e1s compa\u00f1\u00edas polo BIC ().\nA cuarta letra toma os seguintes valores:\nOs seguintes 6 d\u00edxitos num\u00e9ricos son o n\u00famero de serie do contedor O \u00faltimo un d\u00edxito verificador para asegurar a correcta lectura dos 10 anteriores, e busca garantir a transmisi\u00f3ns en sistemas asistidos por ordenadores para a s\u00faa correcta escritura.\nAs letras reciben un valor segundo a seguinte t\u00e1boa:\nDescrici\u00f3n.\nO contedor m\u00e1is com\u00fan ten d\u00faas portas nun dos extremos fixadas a cada un dos lados e est\u00e1 constru\u00eddo en aceiro ondulado (para aumentar a resistencia estrutural). As portas levan pechos con cadeados e son precintables de xeito que o contedor non poida ser aberto ata chegar \u00f3 destino. S\u00f3 pode ser aberto para inspecci\u00f3ns como as que se fan nas aduanas ou controis das autoridades.\nLevan nas s\u00faas oito esquinas, polo lado inferior e superior, unhas pezas de ferro fundido que se empregan para fixar os contedores durante o transporte e nos traballos de estiba e desestiba con guindastres. As pezas que fixan e suxetan os contedores ch\u00e1manse en ingl\u00e9s \"twistlock\" polo xeito de traballar: ao xirar bloquean.\nDimensi\u00f3ns.\nExisten diferentes medidas e pesos para contedores variando en largo e alto segundo o fabricante. As medidas m\u00e1is com\u00fans son:"}
{"id": "224922", "revid": "1131", "url": "https://gl.wikipedia.org/wiki?curid=224922", "title": "Federaci\u00f3n Galega de Dano Cerebral", "text": "A Federaci\u00f3n Galega de Dano Cerebral (FEGADACE) constit\u00faese en maio de 2007 polas cinco asociaci\u00f3ns de dano cerebral de Galicia: Adaceco na Coru\u00f1a, Adace-Lugo en Lugo, Alento en Vigo, Renacer en Ourense e Sarela en Santiago de Compostela.\nA federaci\u00f3n persegue a defensa dos intereses e a mellora da calidade de vida dos afectados e afectadas galegas por dano cerebral e dos seus familiares. Pretende sensibilizar \u00e1 sociedade en xeral con respecto \u00e1 dimensi\u00f3n do problema, implicar \u00e1s instituci\u00f3ns e cantas iniciativas se dirixan a resolver os problemas de rehabilitaci\u00f3n, integraci\u00f3n e normalizaci\u00f3n social."}
{"id": "224924", "revid": "98629", "url": "https://gl.wikipedia.org/wiki?curid=224924", "title": "Talk on Corners", "text": "Talk On Corners foi o segundo e m\u00e1is exitoso disco de estudio gravado pola banda irlandesa The Corrs. Mentres que en \"Forgiven, Not Forgotten\" mesturaran o son pop e rock co folk irland\u00e9s, neste decant\u00e1banse cara o pop con enfeites tradicionais irlandeses. The Corrs visita Galicia na s\u00faa xira mundial en 1999 despois da edici\u00f3n do disco.\nFoi editado en 1997 vend\u00e9ndose arredor 11 mill\u00f3ns de exemplares entrando nas listas de ducias de pa\u00edses. Acadou 20 discos de platino en Irlanda, 9 no Reino Unido , 7 en Espa\u00f1a e 4 en Australia entre outros. \u00c9 un dos \u00e1lbums estranxeiros m\u00e1is vendidos e con maior duraci\u00f3n nas listas de vendas espa\u00f1olas nos anos 90, tendo tam\u00e9n grande \u00e9xito en Galicia, e sendo o d\u00e9cimo noveno \u00e1lbum m\u00e1is vendido na historia do Reino Unido con 2.944.547 copias, sendo o disco m\u00e1is vendido na illa brit\u00e1nica en 1998 e o noveno de 1999. Chegou un momento no que, estando n\u00famero #1 no Reino Unido \"Talk On Corners\", acadou o n\u00famero #2 \"Forgiven, Not Forgotten\", o primeiro \u00e1lbum da banda, de 1995, feito que s\u00f3 ti\u00f1a o precedente cos Beatles. Este feito debeuse \u00e1 emisi\u00f3n en vivo pola BBC dun concerto de The Corrs o d\u00eda de San Patricio no Royal Albert Hall.\nO \u00e1lbum incl\u00fae unha versi\u00f3n folk do cl\u00e1sico de Jimi Hendrix \"Little wing\".\nReedici\u00f3ns.\nGrazas ao progresivo \u00e9xito deste \u00e1lbum, segu\u00edronlle numerosas reedici\u00f3ns en varios pa\u00edses e unha edici\u00f3n especial en 1998 (Talk On Corners Special Edition) con varios \"remixes\". As\u00ed a edici\u00f3n xaponesa incl\u00fae os sinxelos \"Remember\" (\"Lembrar\") e \"What I Know\" (\"O que eu sei\"), ambos in\u00e9ditos. A edici\u00f3n para Malaisia e Singapur foi un CD duplo con 5 \"bonus track\". Tam\u00e9n houbo edici\u00f3n senlleira para os Estados Unidos.\nListaxes de vendas.\n\u00c1lbum"}
{"id": "224925", "revid": "39049", "url": "https://gl.wikipedia.org/wiki?curid=224925", "title": "C.E. Vendrell", "text": "O Club d'Esports Vendrell \u00e9 un club polideportivo da localidade de El Vendrell, no Baix Pened\u00e8s (Provincia de Tarragona, Catalu\u00f1a). O club foi fundado en 1913 e salienta a s\u00faa secci\u00f3n de h\u00f3ckey a pat\u00edns, creada no ano 1958 e que na actualidade compite na m\u00e1xima categor\u00eda do h\u00f3ckey a pat\u00edns no Estado espa\u00f1ol, a OK Liga."}
{"id": "224926", "revid": "98629", "url": "https://gl.wikipedia.org/wiki?curid=224926", "title": "In Blue", "text": "In blue \u00e9 o terceiro \u00e1lbum de estudio da banda irlandesa The Corrs. Gravado no ano 2000, inclu\u00edu novos estilos musicais a diferenza dos anteriores traballos, explorando un son m\u00e1is dance e electr\u00f3nico por\u00e9n co seu toque caracter\u00edstico irland\u00e9s.\n\"In blue\" conseguiu retomar, malia sen as mesmas dimensi\u00f3ns, o \u00e9xito do seu anterior disco de estudio, Talk on Corners. Sen atinxir as vendas, acadaron os 7 mill\u00f3ns de discos vendidos e tivo maior impacto directo nas listas de vendas, sendo \"n\u00famero 1\" en Irlanda, Reino Unido, Espa\u00f1a, Alema\u00f1a, Australia, Austria, B\u00e9lxica, Noruega, Su\u00edza, Suecia, Xap\u00f3n, Malaisia, Taiw\u00e1n, Tailandia e Singapur entre outros. Nos Estados Unidos obtivo un disco de platino por 1 mill\u00f3n de copias. O sinxelo \"Breathless\" tivo o maior \u00e9xito."}
{"id": "224927", "revid": "98629", "url": "https://gl.wikipedia.org/wiki?curid=224927", "title": "Ace of Base", "text": "Ace of Base foi unha banda dance e pop de Suecia constitu\u00edda por Ulf Gunnar Ekberg (Buddha), e os irm\u00e1ns Jonas Berggren (Joker), Malin Sofia Katarina Berggren (Linn) e Jenny Cecilia Berggren. Moitas veces foron comparados con ABBA, outra banda do mesmo pa\u00eds. En Galicia tiveron grande \u00e9xito especialmente en 1993 co \u00e1lbum \"The Sign\" (versi\u00f3n americana do \u00e1lbum \"Happy Nation\").\nHistoria.\nA historia da banda tivo inicio cando os tres irm\u00e1ns Jonas, Jenny e Linn Berggren formaron unha banda chamada \"Tech Noir\". Jonas co\u00f1eceu ao Ulf Ekberg e xuntos comezaron a compor e producir m\u00fasica, creando as\u00ed Ace of Base.\nDespois de gravar unha fita demo, onde entre outras estaba o sonado sinxelo \"All That She Wants\", foron a Estocolmo na procura dos grandes selos discogr\u00e1ficos. Ning\u00fan deles se mostrou interesado (Jonas a\u00ednda se lembra de algu\u00e9n falando que a m\u00fasica era \"Obvia demais, simple demais\"). O pr\u00f3ximo paso foi Copenhaguen, onde Mega Records inmediatamente viu que ti\u00f1an potencial e adorou o estilo pop-reggae da m\u00fasica.\nO primeiro single de Ace of Base foi \"Wheel of Fortune\", seguido ent\u00f3n polo co\u00f1ecid\u00edsimo \"hit\" \"All That She Wants\". \"The Sign\" e \"Don't Turn Around\" tam\u00e9n se tornaron \u00e9xitos internacionais.\nA banda primeiramente tivo \u00e9xito en Dinamarca, despois Alema\u00f1a, o resto de Europa, Asia, antes de conquistar a Am\u00e9rica.\nNo total, o primeiro \u00e1lbum, chamado \"Happy Nation\", vendeu 23 mill\u00f3ns de copias e mant\u00e9n a marca de \u00c1lbum de Estrea M\u00e1is Vendido no Libro Guiness dos R\u00e9cords, al\u00e9n de alcanzar varios premios, coma seis WMA, tres Billboard Awards, tres America Music Awards, varios Grammy Awards de Europa e dous nomeamentos aos Grammy.\nCos seguintes \u00e1lbums que seguiron ao exitoso \"The Sign\" o \u00e9xito foi decaendo, sendo consider\u00e1beis as vendas en Galicia de \"The Bridge\" e \"Flowers\". O recompilatorio \"Singles of the 90s\" (2000) tam\u00e9n tivo \u00e9xito co sinxelo \"C'est la Vie\".\nMalin Sofia Katarina Berggren (Linn), a principal vocalista, apartouse da banda antes do recompilatorio \"Singles of the 90s\" en 2000 por motivos persoais e de sa\u00fade. Jenny Cecilia Berggren continuou na banda como vocalista at\u00e9 \"Da Capo\" (2003); despois seguiu a s\u00faa carreira por solitario.\nDespois dunha par\u00e9ntese, Ace of Base volveu en 2010 con \"The Golden Ratio\", desta vez con d\u00faa novas vocalistas: Clara Hagman e Julia Williamson.\nEn 2015 publican \"Hidden Gems\", unha escolma de temas que non chegaron a publicar."}
{"id": "224930", "revid": "56817", "url": "https://gl.wikipedia.org/wiki?curid=224930", "title": "Runaway (canci\u00f3n de The Corrs)", "text": "\"Runaway\" \u00e9 o primeiro sinxelo da banda irlandesa de folk rock The Corrs sacado do seu \u00e1lbum de 1995 \"Forgiven, Not Forgotten\". Foi lanzado \u00f3 mercado en setembro dese ano acadando o posto #10 nas listas de vendas de Irlanda e Australia.\nVideoclip.\nO videoclip rodouse na cidade de en varias localizaci\u00f3ns como o Parque Phoenix. Ademais, foi gravado en branco e negro, usando cores s\u00f3 \u00f3 comezo e \u00f3 final. O v\u00eddeo amosa a Andrea nun tren mentres que o resto da banda est\u00e1 tocando nunha fraga pr\u00f3xima. Preto do final, Andrea salta do tren e \"foxe\".\nRunaway (Remix).\nA canci\u00f3n foi reeditada por Tin Tin Out o 15 de febreiro de 1999, acadando o segundo posto nas listas de vendas do Reino Unido."}
{"id": "224931", "revid": "89787", "url": "https://gl.wikipedia.org/wiki?curid=224931", "title": "A priori", "text": "A priori \u00e9 unha locuci\u00f3n adverbial latina cuxo significado literal \u00e9 'con anterioridade, antes de que algo suceda'. "}
{"id": "224933", "revid": "88215", "url": "https://gl.wikipedia.org/wiki?curid=224933", "title": "Gene Vincent", "text": "Vincent Eugene Craddock, nado en Norfolk (Virxinia) o 11 de febreiro de 1935 e finado en California o 12 de outubro de 1971, foi un m\u00fasico estadounidense pioneiro do rock and roll e do rockabilly, co\u00f1ecido como Gene Vincent. O seu \u00e9xito de 1956 con The Blue Caps, \"Be-Bop-A-Lula\", \u00e9 considerado un destacado exemplo dos primeiros tempos do rockabilly. \u00c9 membro dos Rock and Roll e Rockabilly Halls of Fame."}
{"id": "224934", "revid": "75439", "url": "https://gl.wikipedia.org/wiki?curid=224934", "title": "Cronotopo", "text": "En literatura, o cronotopo (do grego \"kronos\" = tempo + \"topos\" = espazo, lugar) \u00e9 a conexi\u00f3n das relaci\u00f3ns temporais e espaciais asimiladas artisticamente. Esta definici\u00f3n foi dada polo fil\u00f3sofo e ling\u00fcista ruso Mikhail Bakhtin no seu ensaio \"\u0424\u043e\u0440\u043c\u044b \u0432\u0440\u0435\u043c\u0435\u043d\u0438 \u0438 \u0445\u0440\u043e\u043d\u043e\u0442\u043e\u043f\u0430 \u0432 \u0440\u043e\u043c\u0430\u043d\u0435\" (\"As formas do tempo e do cronotopo na novela\", de 1937), sendo o termo ruso \u0425\u0440\u043e\u043d\u043e\u0442\u043e\u043f.\nO cronotopo est\u00e1 relacionado co sistema espazo-tempo, indisoluble e de car\u00e1cter formal expresivo. \u00c9 un discorrer do tempo -cuarta dimensi\u00f3n-, densificado no espazo, e deste naquel, onde ambos os dous se intersecan e se volven visibles para a persoa lectora e son apreciables desde o punto de vista est\u00e9tico. Nun mesmo relato poden coexistir distintos cronotopos que se articulan e relacionan na trama textual, creando unha atmosfera especial e un determinado efecto.\nDefinici\u00f3n.\nMikhail Bakhtin, analista da narrativa de Fi\u00f3dor Dostoievski, creou a categor\u00eda de an\u00e1lise chamada \"Cronotopo\", rexeitando a idea kantiana de que os \"a priori\" espazo e tempo son inherentes \u00e1 conciencia do suxeito. Concorda con Kant en que son categor\u00edas (e que sen elas non se pode co\u00f1ecer o mundo), pero considera que constit\u00faen entidades cuxa existencia \u00e9 independente da conciencia. Para Bakhtin, as noci\u00f3ns de espazo e tempo son xeradas pola materialidade do mundo, e mesmo poden ser obxectivables para a s\u00faa an\u00e1lise.\nA noci\u00f3n de \"cronotopo\" que Bakhtin extrapola da f\u00edsica expresa o car\u00e1cter indisoluble do espazo e o tempo, que, concibidos en relaci\u00f3n co movemento e a materia, config\u00faranse como as s\u00faas propiedades, e, as\u00ed, o tempo pode ser unha coordenada espacial: a cuarta dimensi\u00f3n do espazo.\nVariedades.\nBakhtin estuda principalmente os cronotopos das diversas variantes da novela europea, e establece diferentes tipolox\u00edas. No cronotopo do encontro predomina o elemento temporal, e est\u00e1 ligado a o cronotopo do cami\u00f1o, sendo este un lugar de preferencia dos encontros, podendo atoparse de forma casual representantes de todos os niveis e estratos sociais, relixi\u00f3ns ou nacionalidades. Desempe\u00f1a un importante papel tem\u00e1tico na historia da novela como punto privilexiado de entrelazamento dos acontecementos, dende a novela bizantina ou grega \u00e1 novela cabaleiresca, a novela picaresca, ou a novela hist\u00f3rica rusa.\nO cronotopo do castelo aparece a finais do s\u00e9culo XVIII en Inglaterra na novela g\u00f3tica, e algo m\u00e1is tarde na novela hist\u00f3rica. \u00c9 este un espazo impregnado do tempo do pasado hist\u00f3rico.\nO cronotopo do sal\u00f3n-recibidor aparece na novela realista con Honor\u00e9 de Balzac e Stendhal, como lugar de intersecci\u00f3n das series espaciais e temporais da novela. No sal\u00f3n-recibidor te\u00f1en lugar os encontros, mais xa non dun modo casual, e x\u00e9ranse os n\u00f3s argumentais e os desenlaces da novela. Destaca a combinaci\u00f3n do eido hist\u00f3rico e p\u00fablico co eido do particular e do privado.\nNa literatura galega poder\u00eda falarse de cronotopo do pazo na literatura de Ram\u00f3n Otero Pedrayo (aparecendo tam\u00e9n en lingua castel\u00e1 nalgunha obra de Torrente Ballester como \"Filomeno, a mi pesar\"), espazo definido por unha unidade con entidade cultural e temporal singulares. O cronotopo da lareira define un lugar de encontro con posibilidades de apertura cara ao fant\u00e1stico."}
{"id": "224935", "revid": "98629", "url": "https://gl.wikipedia.org/wiki?curid=224935", "title": "Crista", "text": "O termo crista (derivado do lat\u00edn \"crista, -ae\", 'mo\u00f1o', 'penacho') util\u00edzase con varios significados:"}
{"id": "224941", "revid": "109216", "url": "https://gl.wikipedia.org/wiki?curid=224941", "title": "Crista (car\u00fancula)", "text": "A crista \u00e9 unha protuberancia caruncular situada de forma lonxitudinal que presentan algunhas especies de aves galiformes (\"Galliformes\") na parte superior da cabeza. As cristas das aves gest\u00e1n xeralmente vivamente coloreadas. \u00c9 un car\u00e1cter sexual secundario que se desenvolve totalmente coa madurez sexual e distingue os machos das femias. A intensidade da s\u00faa coloraci\u00f3n e turxencia est\u00e1n regulados polas hormonas sexuais e intensif\u00edcanse durante a \u00e9poca de cr\u00eda.\nTipos de crista nas aves.\nPola s\u00faa forma e configuraci\u00f3n as cristas poden clasificarse nos seguintes grupos:"}
{"id": "224945", "revid": "1822", "url": "https://gl.wikipedia.org/wiki?curid=224945", "title": "Emydidae", "text": ""}
{"id": "224955", "revid": "1131", "url": "https://gl.wikipedia.org/wiki?curid=224955", "title": "Galer\u00eda de imaxes de Sangui\u00f1edo, Doz\u00f3n", "text": "Santa Mar\u00eda de Sangui\u00f1edo \u00e9 unha parroquia que se localiza no concello de Doz\u00f3n."}
{"id": "224959", "revid": "22570", "url": "https://gl.wikipedia.org/wiki?curid=224959", "title": "Gran Premio do Reino Unido de 1961", "text": "O Gran Premio do Reino Unido de 1961 foi unha carreira de automobilismo de F\u00f3rmula Un, celebrada o 15 de xullo de 1961 no circu\u00edto de Aintree, Liverpool, Inglaterra. Foi a quinta carreira do Campionato do Mundo da tempada de de F\u00f3rmula Un.\nInforme.\nLogo dun fin de semana h\u00famido, con choivas torrenciais na cualificaci\u00f3n e no inicio da carreira, o Gran Premio foi dominado finalmente por Scuderia Ferrari, cos seus pilotos que fixeron pleno no podio. A carreira foi ga\u00f1ada polo alem\u00e1n Wolfgang von Trips, quen liderara durante gran parte da carreira logo de sa\u00edr desde a cuarta posici\u00f3n. Esta foi a segunda e \u00faltima vitoria de von Trips nun Gran Premio, d\u00faas carreiras m\u00e1is tarde morreu nun accidente durante o Gran Premio de Italia de 1961. O ga\u00f1ador da pole position, Phil Hill logrou o segundo lugar, no seu cami\u00f1o para ga\u00f1ar o campionato do mundo de pilotos ao final da tempada, e o terceiro lugar foi para o seu compatriota estadounidense Richie Ginther .\nO GP de Gran Breta\u00f1a 1961 tam\u00e9n pasou \u00e1 historia por ser a primeira ocasi\u00f3n en que participou un coche con traci\u00f3n \u00e1s catro rodas, e o \u00faltimo no que un coche con motor dianteiro inscribiuse nunha carreira do Campionato do Mundo. Estes dous logros foron alcanzados polo mesmo veh\u00edculo: o experimental Ferguson P99 - Climax do equipo Rob Walker Racing Team. A\u00ednda que o coche foi descualificado por recibir asistencia na pista, en mans de Stirling Moss, que se fixo cargo do coche de Jack Fairman logo de que a se\u00fa Lotus fall\u00e1ranlle os freos, mostrou certa promesa de futuro. Desafortunadamente para Moss, o GP de Gran Breta\u00f1a de 1961 marcou tam\u00e9n a \u00faltima ocasi\u00f3n na que o heroe local correr\u00eda un Gran Premio en casa, xa que retirouse da F\u00f3rmula 1 logo dun accidente durante unha carreira f\u00f3ra de campionato antes da tempada de ."}
{"id": "224964", "revid": "1131", "url": "https://gl.wikipedia.org/wiki?curid=224964", "title": "Galer\u00eda de imaxes de Saa, Doz\u00f3n", "text": "Santiago de Saa \u00e9 unha parroquia que se localiza no concello de Doz\u00f3n."}
{"id": "224965", "revid": "89787", "url": "https://gl.wikipedia.org/wiki?curid=224965", "title": "Petr Zelenka", "text": "Petr Zelenka, nado en Praga o 21 de agosto de 1967, \u00e9 un galardoado dramaturgo e director de teatro e cinema checo. Os seus filmes te\u00f1en sido reco\u00f1ecidos en diversos festivais internacionais como os de Moscova e Rotterdam. En 2008, o seu filme \"Karamazovi\" foi o representante oficial da Rep\u00fablica Checa para os Premios Oscar na categor\u00eda de mellor pel\u00edcula de fala non inglesa.\nTraxectoria.\nUn traballo notable dos seus primeiros anos \u00e9 a comedia negra \"P\u0159\u00edb\u011bhy oby\u010dejn\u00e9ho \u0161\u00edlenstv\u00ed\" (2004), dirixida en Dejvick\u00e9 divadlo. Recibiu o Premio Alfr\u00e9d Radok ao mellor filme. A pel\u00edcula foi posteriormente posta en escena noutros teatros checos, as\u00ed como en Polonia, Hungr\u00eda, Eslovaquia, Eslovenia e Alema\u00f1a. Foi tam\u00e9n publicada en ingl\u00e9s e traducida ao ruso.\nEn 2005 Zelenka adaptou a comedia ao cinema, titulada \"P\u0159\u00edb\u011bhy oby\u010dejn\u00e9ho \u0161\u00edlenstv\u00ed\" e que ga\u00f1ou dous premios no 2006 e que foi nomeada a outros seis premios. A s\u00faa segunda obra salientable \u00e9 \"Teremin\", inspirada na vida do inventor ruso L\u00e9on Theremin.\nO seu filme de 2008 \"Karamazovi\" foi a candidata oficial da Rep\u00fablica Checa para os Premios \u00d3scar na categor\u00eda de mellor filme internacional.\nO seu anuncio electoral de 2010 \"P\u0159emluv b\u00e1bu a d\u011bdu\" causou controversia e cr\u00edticas ao ser considerado ofensivo cara as persoas maiores, e \"unha copia imperfecta do video stand-up de Sarah Silverman\"."}
{"id": "224967", "revid": "43749", "url": "https://gl.wikipedia.org/wiki?curid=224967", "title": "Chelonii", "text": ""}
{"id": "224969", "revid": "88215", "url": "https://gl.wikipedia.org/wiki?curid=224969", "title": "Carl Perkins", "text": "Carl Lee Perkins (9 de abril de 1932 - 19 de xaneiro de 1998) foi un m\u00fasico rockabilly estadounidense que gravou sobre todo no Sun Records Studio de Memphis, Tennessee, onde comezou a traballar no ano 1954. A s\u00faa canci\u00f3ns m\u00e1is co\u00f1ecida \u00e9 \"Blue Suede Shoes\".\nSegundo a m\u00fasico Charlie Daniels, \"as canci\u00f3ns de Carl Perkins personifica a \u00e9poca rockabilly, e o son de Carl Perkins personifica o son do rockabilly m\u00e1is que o de calquera outro involucrado nel, porque el nunca cambiou\". As canci\u00f3ns de Perkins foron gravadas por artistas (e amigos) tan influentes como Elvis Presley, The Beatles, Jimi Hendrix e Johnny Cash, feito que consolidou a\u00ednda m\u00e1is o seu lugar na historia da m\u00fasica."}
{"id": "224970", "revid": "98629", "url": "https://gl.wikipedia.org/wiki?curid=224970", "title": "British Invasion", "text": "A British Invasion (invasi\u00f3n brit\u00e1nica) foi un fen\u00f3meno ocorrido a mediados dos anos 60 cando un grupo de artistas de m\u00fasica rock e pop procedentes do Reino Unido, ademais doutros aspectos da cultura brit\u00e1nica, fix\u00e9ronse populares nos Estados Unidos. Bandas como The Beatles e The Rolling Stones iniciar\u00edan este movemento e ter\u00edan un impacto duradeiro na escena musical estadounidense."}
{"id": "224971", "revid": "98629", "url": "https://gl.wikipedia.org/wiki?curid=224971", "title": "Rockabilly", "text": "O rockabilly \u00e9 un dos primeiros estilos da m\u00fasica rock and roll, cunhas orixes datadas a principios da d\u00e9cada dos 50 nos Estados Unidos, principalmente no sur do pa\u00eds.\nO termo \"rockabilly\" \u00e9 un acr\u00f3nimo de \"rock\" (procedente de \"rock 'n' roll\") e \"hillbilly\", esta \u00faltima palabra \u00e9 unha referencia \u00e1 m\u00fasica country (chamada a mi\u00fado \"hillbilly music\" nos anos 40 e 50) que contribu\u00edu fortemente ao desenvolvemento do estilo. Outras importantes influencias no rockabilly co western swing, boogie woogie e rhythm and blues.\nA influencia e popularidade do estilo diminu\u00edu nos anos 60, pero durante os \u00faltimos anos dos 70 e os primeiros dos 80, o rockabilly gozou dun gran rexurdimento que durou ata a actualidade."}
{"id": "224976", "revid": "1888", "url": "https://gl.wikipedia.org/wiki?curid=224976", "title": "Adela Leiro", "text": "Adela Leiro Lois, nada en Cambados, \u00e9 unha mestra xubilada e escritora galega.\nTraxectoria.\nIrm\u00e1 do escultor Francisco Leiro. Mestra especialista nas \u00e1reas de Ciencias Naturais e Expresi\u00f3n Pl\u00e1stica no IES Francisco Asorey de Cambados."}
{"id": "224977", "revid": "2074", "url": "https://gl.wikipedia.org/wiki?curid=224977", "title": "SEO-BirdLife", "text": ""}
{"id": "224979", "revid": "2074", "url": "https://gl.wikipedia.org/wiki?curid=224979", "title": "Sociedade Espa\u00f1ola de Ornitolox\u00eda", "text": ""}
{"id": "224983", "revid": "56817", "url": "https://gl.wikipedia.org/wiki?curid=224983", "title": "Forgiven, Not Forgotten (canci\u00f3n)", "text": "\"Forgiven, Not Forgotten\" \u00e9 o segundo sinxelo da banda irlandesa de folk rock The Corrs sacado do seu \u00e1lbum hom\u00f3nimo, \"Forgiven, Not Forgotten\". Foi lanzado \u00f3 mercado o 2 de febreiro de 1996."}
{"id": "224985", "revid": "22570", "url": "https://gl.wikipedia.org/wiki?curid=224985", "title": "All That She Wants", "text": "All That She Wants \u00e9 o t\u00edtulo dunha canci\u00f3n gravada polo grupo sueco Ace of Base e producida por Denniz Pop en 1993.\nHistoria.\nA comezos de 1993, a canci\u00f3n alcanzou o top-ten das listas en varios pa\u00edses, inclu\u00edndo Dinamarca, o Reino Unido e Australia, tendo grande sona en Galicia no ver\u00e1n de 1993. O sinxelo foi certificado con disco de platino nos Estados Unidos, onde atinxiu a segunda posici\u00f3n na \"Billboard Hot 100\". \u00c9 un dos \"singles\" \"n\u00famero 2\" m\u00e1is vendidos de todos os tempos nos Estados Unidos: mant\u00edvose tres meses entre as primeiras posici\u00f3ns da lista da Billboard Hot 100, mais nunca alcanzou a primeira posici\u00f3n. \u00c9 actualmente o 71\u00ba \"single\" m\u00e1is vendido de todos os tempos na Alema\u00f1a.\nO tema encadrar\u00edase nun x\u00e9nero \"eurodance\", con toques de \"reggae fusion\". Foi gravado nos estudios \"Alex Records\" (lanzamento orixinal) e \"Arista Records\". Composto en 1992 polos dous compo\u00f1entes masculinos da banda: Jonas Berggren e mais Ulf Ekberg e producido por Denniz Pop, Jonas Berggren e Ulf Ekberg.\nAo \u00e9xito de \"All That She Wants\" seguiulle o single \"Wheel of Fortune\" (1993) e o pega\u00f1ento \"The Sign\" (1994).\nGalicia.\nEn Galicia acadou o n\u00famero 1 dentro das listas espa\u00f1olas os d\u00edas 15 e 29 de maio de 1993, tivo especial sona o ver\u00e1n dese mesmo ano."}
{"id": "224986", "revid": "56817", "url": "https://gl.wikipedia.org/wiki?curid=224986", "title": "The Right Time (canci\u00f3n de The Corrs)", "text": "\"The Right Time\" \u00e9 o terceiro sinxelo da banda irlandesa de folk rock The Corrs sacado do seu \u00e1lbum \"Forgiven, Not Forgotten\". Foi lanzado \u00f3 mercado o 20 de maio de 1996."}
{"id": "224987", "revid": "56817", "url": "https://gl.wikipedia.org/wiki?curid=224987", "title": "Love to Love You (canci\u00f3n)", "text": "\"Love to Love You\" \u00e9 o cuarto sinxelo da banda irlandesa de folk rock The Corrs sacado do seu \u00e1lbum \"Forgiven, Not Forgotten\". Foi lanzado \u00f3 mercado en setembro de 1996."}
{"id": "224988", "revid": "25871", "url": "https://gl.wikipedia.org/wiki?curid=224988", "title": "Closer (canci\u00f3n de The Corrs)", "text": "\"Closer\" \u00e9 o quinto sinxelo da banda irlandesa de folk rock The Corrs sacado do seu \u00e1lbum \"Forgiven, Not Forgotten\". Foi lanzado \u00f3 mercado en maio de 1997 exclusivamente para Australia e Nova Zelandia."}
{"id": "224990", "revid": "1410", "url": "https://gl.wikipedia.org/wiki?curid=224990", "title": "Microsoft Word", "text": "Microsoft Word \u00e9 un procesador de textos creado pola empresa Microsoft. Orixinariamente foi fundado por Richard Brodie para o computador de IBM baixo o sistema operativo DOS en 1983. \u00c9 un compo\u00f1ente da familia Microsoft Office. Na actualidade \u00e9 o procesador de textos m\u00e1is popular do mundo.\nA s\u00faa \u00faltima versi\u00f3n para Windows \u00e9 Word 2017 e para macOS Word 2016."}
{"id": "224992", "revid": "5863", "url": "https://gl.wikipedia.org/wiki?curid=224992", "title": "Mariana Exp\u00f3sito Casta\u00f1o", "text": ""}
{"id": "224994", "revid": "1888", "url": "https://gl.wikipedia.org/wiki?curid=224994", "title": "Adela Leiro Lois", "text": ""}
{"id": "224995", "revid": "22795", "url": "https://gl.wikipedia.org/wiki?curid=224995", "title": "Paracript\u00f3diros", "text": ""}
{"id": "225007", "revid": "56817", "url": "https://gl.wikipedia.org/wiki?curid=225007", "title": "Gran Premio de Alema\u00f1a de 1961", "text": "O Gran Premio de Alema\u00f1a de 1961 foi unha carreira de automobilismo de F\u00f3rmula Un, celebrada o 6 de agosto de 1961 no circu\u00edto de N\u00fcrburgring Nordschleife. Foi a sexta carreira da tempada de F\u00f3rmula Un de e a carreira n\u00famero 100 desde que se estableceu o Campionato do Mundo en 1950.\nA carreira foi ga\u00f1ada polo piloto brit\u00e1nico Stirling Moss pilotando un Lotus 18/21 para o equipo privado Rob Walker Racing Team. Moss comezou desde a segunda fila da grella e liderou todas as voltas da carreira. Foi a primeira vitoria nun Gran Premio de Alema\u00f1a dun coche con motor traseiro desde que o Auto Union Tipo C de Bernd Rosemeyer lograra a vitoria en 1936. Moss terminou a pouco m\u00e1is de 20 segundos por diante dos Ferrari 156 pilotados por Wolfgang von Trips e Phil Hill, rompendo unha serie de catro carreiras consecutivas de vitorias de Ferrari. O resultado levou a Moss ao terceiro lugar no campionato, convert\u00e9ndose no \u00fanico piloto fora do tr\u00edo de pilotos de Ferrari, Von Trips, Hill e Richie Ginther, que seguian en carreira con posibilidades de converterse no campi\u00f3n do mundo de 1961 a falta das d\u00faas carreiras restantes.\nFoi a \u00faltima aparici\u00f3n no seu pa\u00eds de orixe do l\u00edder von Trips antes da s\u00faa morte no Gran Premio de Italia cinco semanas m\u00e1is tarde. O seu segundo posto asegurou a Ferrari o campionato de construtores.\nRemataron 17 pilotos dos 26 que comezaron a carreira clasificados a\u00ednda que Bernard Collomb co seu (Cooper T53) non clasificou \u00f3 non completar o 75% da distancia da carreira."}
{"id": "225009", "revid": "89787", "url": "https://gl.wikipedia.org/wiki?curid=225009", "title": "John Mackintosh Hall", "text": "O John Mackintosh Hall \u00e9 o principal centro cultural no territorio brit\u00e1nico de ultramar de Xibraltar. Componse dunha biblioteca p\u00fablica, un teatro, sala de conferencias, ximnasio e varios espazos polivalentes. A s\u00faa actual directora \u00e9 Geraldine Finlayson.\nHistoria.\nO seu nome \u00e9 unha homenaxe ao fil\u00e1ntropo xibraltare\u00f1o John Mackintosh, que no seu testamento deixou un legado para constru\u00edr un lugar que fortalecer\u00eda os lazos culturais e educativos entre Xibraltar e o Reino Unido.\nO John Mackintosh Hall foi aberto ao p\u00fablico polo ent\u00f3n gobernador xeneral Sir Dudley Ward, o 8 de abril de 1964. O estilo arquitect\u00f3nico do edificio segue a tradici\u00f3n arquitect\u00f3nica mediterr\u00e1nea, cunha serie de patios interconectados onde se controla a luz do sol e a calor dos meses de ver\u00e1n co uso de \u00e1rbores, \u00e1reas sombreadas e fontes.\nA pesar de que foi orixinalmente concibido como unha instituci\u00f3n educativa especificamente para o beneficio da xuventude de Xibraltar, co tempo foi adaptado para atender a varios eventos culturais para adultos. A biblioteca foi ampliada e agora o teatro pode recibir conferencias e charlas, ademais de presentaci\u00f3ns musicais.\nAs d\u00faas obras m\u00e1is importantes escritas en Xibraltar \"La Lola se va p\u00e1 Londre\" e \"Connie con cama camera en el comedor\", ambas as d\u00faas por Elio Cruz, estre\u00e1ronse no John Mackintosh Hall en 1966 e 1969, respectivamente."}
{"id": "225014", "revid": "1888", "url": "https://gl.wikipedia.org/wiki?curid=225014", "title": "Juan Manuel Diz Guedes", "text": ""}
{"id": "225016", "revid": "89787", "url": "https://gl.wikipedia.org/wiki?curid=225016", "title": "Clube de Monta\u00f1a Xistra", "text": "O Clube de Monta\u00f1a Xistra \u00e9 unha asociaci\u00f3n deportiva con sede en Vigo e sen \u00e1nimo de lucro dedicada \u00f3 monta\u00f1ismo e outras actividades relacionadas coa natureza como o alpinismo, sendeirismo, escalada, esqu\u00ed alpino, esqu\u00ed de monta\u00f1a e de fondo, descenso de can\u00f3ns, marchas de 50\u00a0km, carreiras por monta\u00f1a etc.\nFundado no ano 1991, fomenta as actividades deportivas relacionadas coa monta\u00f1a e a natureza, participando activamente nas actividades federativas.\nFins do club.\nSegundo os seus estatutos o Clube de Monta\u00f1a Xistra ten os seguintes fins:\nHistoria.\nO club xurdiu no 1991 con monta\u00f1eiros procedentes das entidades Club Monta\u00f1eiros Celtas e Club Pe\u00f1a Trevinca - Monta\u00f1eiros de Galicia, e dende ent\u00f3n ten adquirido sona pola s\u00faa implicaci\u00f3n deportiva no deporte federado e polos \u00e9xitos deportivos dalg\u00fans dos seus federados.\nOs membros do club, \u00f3 longo da s\u00faa de existencia, te\u00f1en acadado cumios de especial relevancia en Europa, Am\u00e9rica, Asia e \u00c1frica.\nNa Asemblea Xeral da Federaci\u00f3n Galega de Monta\u00f1ismo, celebrada o d\u00eda 16/03/2013, out\u00f3rgaselle o galard\u00f3n de Mellor Club de Galicia 2012, polos m\u00e9ritos acadados. Igualmente, na Asemblea do 11/04/2015, recibiu o premio do Mellor Club de Galicia 2014. Novamente acadou o mesmo premio correspondente \u00f3 ano 2015.\nInstalaci\u00f3ns e servizos do club.\nA sociedade goza dun local social e un almac\u00e9n en pr\u00e9stamo, nos que realizan as actividades sociais e serve de almac\u00e9n de material deportivo etc.\nO club est\u00e1 inscrito na Federaci\u00f3n Galega de Monta\u00f1ismo polo que goza das vantaxes dos refuxios en Trevinca, Courel, Xur\u00e9s e Pe\u00f1a Ubi\u00f1a."}
{"id": "225017", "revid": "23562", "url": "https://gl.wikipedia.org/wiki?curid=225017", "title": "AMPO Ordizia", "text": ""}
{"id": "225018", "revid": "23562", "url": "https://gl.wikipedia.org/wiki?curid=225018", "title": "Getxo Artea", "text": ""}
{"id": "225019", "revid": "23562", "url": "https://gl.wikipedia.org/wiki?curid=225019", "title": "Copa do Rei de Rugby 2011-2012", "text": "A tempada 2011-2012 da Copa do Rei de Rugby foi a 79\u00aa edici\u00f3n da competici\u00f3n oficial m\u00e1is antiga do rugby espa\u00f1ol. Organizada pola Federaci\u00f3n Espa\u00f1ola de Rugby, enfrontou \u00f3s 10 equipos da Divisi\u00f3n de Honra de Rugby, divididos en 3 grupos de 3, pasando directamente o primeiro clasificado de cada grupo e o equipo participante en competici\u00f3ns europeas \u00e1s semifinais, que se disputaron segundo o formato de eliminatoria a dobre encontro, ida e volta. A final foi un \u00fanico encontro a disputar nun campo neutral o 22 de abril de 2012. O estadio elixido foi o Estadio Nueva Balastera de Palencia, pola s\u00faa proximidade \u00e1s d\u00faas localidades dos equipos finalistas, o Cetransa El Salvador e o AMPO Ordizia.\nParticipantes.\nRenuncia de Alcobendas."}
{"id": "225021", "revid": "22570", "url": "https://gl.wikipedia.org/wiki?curid=225021", "title": "Provincia de Logro\u00f1o", "text": "A Provincia de Logro\u00f1o, actualmente denominada A Rioxa, foi unha provincia espa\u00f1ola que formaba parte da rexi\u00f3n hist\u00f3rica denominada Castela a Vella.\nO territorio da actual comunidade aut\u00f3noma formou parte durante o s\u00e9culo XVIII das intendencias de Burgos e Soria, quedando inclu\u00edda en 1810 case por completo na prefectura de Burgos, tras a divisi\u00f3n territorial proposta polo rei Xos\u00e9 Bonaparte.\nO 15 de outubro de 1821, as cortes decidiron dar \u00e1 rexi\u00f3n a denominaci\u00f3n de provincia do Reino de Espa\u00f1a, que pasar\u00eda a denominarse \"provincia da Rioxa\", a\u00ednda que a medida quedou sen efecto por orde de Fernando VII. Non ser\u00eda ata o Real Decreto de 30 de novembro de 1833, cando Javier de Burgos crease a divisi\u00f3n administrativa liberal definitiva, e fose a rexi\u00f3n reco\u00f1ecida como provincia, pero coa denominaci\u00f3n de \"provincia de Logro\u00f1o\".\nAntes da actual autonom\u00eda da Rioxa, a provincia pertenceu brevemente ao Ente Preauton\u00f3mico de Castela e Le\u00f3n.\nReivindicaci\u00f3ns para que fose denominada A Rioxa.\nO deputado Tom\u00e1s Ortiz de Sol\u00f3rzano y Ortiz de la Puente funda na cidade de Haro o 28 de agosto de 1931 o partido cat\u00f3lico Acci\u00f3n Riojana integrado na CEDA. O tam\u00e9n deputado deste grupo \u00c1ngeles Gil Albarellos reivindica a denominaci\u00f3n en \"Diario de la Rioja\".\nO nome dado \u00e1 nova provincia non foi cuestionado durante case s\u00e9culo e medio de vixencia. Son as formulaci\u00f3ns de reforma administrativa do Estado, nacidos ao desaparecer a ditadura franquista, os que pon en marcha a reivindicaci\u00f3n de que a provincia deixe de chamarse \"de Logro\u00f1o\" e pase a denominarse \"da Rioxa\".\nEn 1976 comez\u00e1ronse a o\u00edr as primeiras reivindicaci\u00f3ns dentro da pol\u00e9mica da rexionalizaci\u00f3n. Naquel momento, o diario \"Nueva Rioja\" realizou unha enquisa expondo a pregunta \"D\u00e9bese cambiar o nome da provincia. Logro\u00f1o ou Rioxa?\", que deu como resultado posici\u00f3ns atopadas e o comezo dun debate na Administraci\u00f3n.\nTramitaci\u00f3n e promulgaci\u00f3n da lei de cambio de nome.\nNo primeiro semestre de 1977 comezaron a darse os primeiros tr\u00e1mites burocr\u00e1ticos para solicitar o cambio de nome da provincia. Para iso abriuse un Expediente no que se integraba como parte fundamental o Informe realizado polo Instituto de Estudos Rioxanos que xustificaba historicamente a modificaci\u00f3n. Tras completarse a documentaci\u00f3n o 22 de xullo de 1977, foi remitida ao Goberno Civil para que seguise o conduto legal cara ao Ministerio do Interior. O cambio de nome foise convertendo nun tema de m\u00e1xima importancia nas reivindicaci\u00f3ns auton\u00f3micas e rexionais.\nA tramitaci\u00f3n do cambio foise dilatando no tempo, provocando repetidas queixas contra a Administraci\u00f3n.\nFinalmente o 12 de setembro de 1980 o Congreso dos Deputados aprobaba a proposici\u00f3n de Lei do Senado pola que a provincia de Logro\u00f1o pasaba a denominarse Provincia da Rioxa.\nO d\u00eda 15 de novembro de 1980 era promulgada a Lei 57/1980 sobre o cambio de nome."}
{"id": "225023", "revid": "22570", "url": "https://gl.wikipedia.org/wiki?curid=225023", "title": "Provincia de Oviedo", "text": "Oviedo era o nome que recib\u00eda anteriormente a provincia espa\u00f1ola de Asturias, a \u00fanica que forma a actual comunidade aut\u00f3noma do Principado de Asturias.\nHistoria e caracter\u00edsticas.\nFoi creada en novembro de 1833, co nome do seu capital, a cidade de Oviedo, dentro da divisi\u00f3n territorial de 1833, que dividiu Espa\u00f1a en provincias. Na s\u00faa constituci\u00f3n comprend\u00eda os territorios da comarca hist\u00f3rica das Asturias de Oviedo salvo os territorios de A Fonsagrada-Bur\u00f3n, Conforto e Suarna que pasaron para a nova provincia de Lugo e Tresvisu que pasou \u00e1 provincia de Santander. \u00c1 provincia de Oviedo engadiuse o territorio dos actuais concellos de Ribadedeva, Pe\u00f1amellera Alta e Pe\u00f1amellera Baja, que pertenc\u00edan \u00e1s Asturias de Santillana (ata 1778) e Provincia de Cantabria (desde 1778).\nCoa Lei 1/1983, de 5 de abril , sobre cambio de denominaci\u00f3n da actual Provincia de Oviedo pola de Provincia de Asturias, cumpriuse coa Disposici\u00f3n Transitoria Oitava do Estatuto de Autonom\u00eda de Asturias, cambi\u00e1ndose o seu nome polo actual."}
{"id": "225024", "revid": "1888", "url": "https://gl.wikipedia.org/wiki?curid=225024", "title": "Toni Negri", "text": ""}
{"id": "225028", "revid": "89787", "url": "https://gl.wikipedia.org/wiki?curid=225028", "title": "Calle 13", "text": "Calle 13 \u00e9 unha banda de m\u00fasica urbana de Porto Rico encabezada por Ren\u00e9 P\u00e9rez Joglar, alcumado Residente, e o seu medio irm\u00e1n Eduardo Cabra que se fai chamar Visitante.\nTraxectoria.\nRen\u00e9 \u00e9 cantante e compositor, e Eduardo canta os coros e \u00e9 compositor, multiinstrumentista (piano, mel\u00f3dica, guitarras el\u00e9ctricas etc.); a s\u00faa irm\u00e1 Ileana Cabra, chamada PG-13, participa nalgunhas canci\u00f3ns como voz feminina. A banda ga\u00f1ou dez Premios Grammy Latinos e dous Premios Grammy, sendo as\u00ed na m\u00fasica urbana os m\u00e1ximos ga\u00f1adores do Grammy. En pouco tempo de traxectoria, o d\u00fao popularizouse en Am\u00e9rica Latina. A banda foi fortemente influenciada por artistas como Vico C, Tego Calder\u00f3n e Julio Voltio.\nA banda caracter\u00edzase polo seu estilo musical ecl\u00e9ctico, a mi\u00fado utilizando instrumentos non convencionais na s\u00faa m\u00fasica e a s\u00faa capacidade de abordar distintos temas. A banda tam\u00e9n \u00e9 co\u00f1ecida polas s\u00faas letras sat\u00edricas, as\u00ed como un comentario social sobre temas latinoamericanos e de cultura."}
{"id": "225029", "revid": "2074", "url": "https://gl.wikipedia.org/wiki?curid=225029", "title": "Procesador de textos", "text": ""}
{"id": "225033", "revid": "23204", "url": "https://gl.wikipedia.org/wiki?curid=225033", "title": "Highlander III", "text": ""}
{"id": "225038", "revid": "23204", "url": "https://gl.wikipedia.org/wiki?curid=225038", "title": "Karel Zeman", "text": "Karel Zeman, nado o 3 de novembro de 1910 en Ostrom\u011b\u0159 (daquela no Imperio Austroh\u00fangaro e actualmente na Rep\u00fablica Checa) e finado en Zl\u00edn (Checoslovaquia) o 5 de abril de 1989, foi un director de cine, artista, dese\u00f1ador de produci\u00f3n e animador checo. \u00c9 considerado un dos pais do cinema de animaci\u00f3n checo, xunto con Jir\u00ed Trnka."}
{"id": "225042", "revid": "1822", "url": "https://gl.wikipedia.org/wiki?curid=225042", "title": "Mustelinae", "text": ""}
{"id": "225043", "revid": "1822", "url": "https://gl.wikipedia.org/wiki?curid=225043", "title": "Must\u00e9lido", "text": ""}
{"id": "225050", "revid": "23204", "url": "https://gl.wikipedia.org/wiki?curid=225050", "title": "Artr\u00f3diros", "text": "Os artr\u00f3diros (\"Arthrodira\") son unha orde de peixes acoirazados pertencente \u00e1 clase dos placodermos, que predominou no per\u00edodo devoniano e se extinguiu a finais deste, sobrevivindo ao redor de 50 mill\u00f3ns de anos e habitando en moitos nichos ecol\u00f3xicos mari\u00f1os.\nEtimolox\u00eda.\nO termo do lat\u00edn cient\u00edfico \"Arthrodira\" componse dos elementos \"arthro-\", derivado do grego antigo \u1f04\u03c1\u03b8\u03c1\u03bf\u03bd \"\u00e1rthron\", 'articulaci\u00f3n', 'xoga', e \"-dira\", tirado do grego \u03b4\u03b5\u03b9\u03c1\u03ae \"deir\u00e9\", 'pescozo', coa terminaci\u00f3n en \"-a\" para indicar substantivo neutro plural. O significado \u00e9, pois, \"os de pescozo articulado\".\nA pronuncia do ditongo -\u03b5\u03b9- \u00e9 /i/, polo que se transcribe en lat\u00edn como \"-i-\" (breve). Por iso, segundo as normas da prosodia latina, o acento t\u00f3nico recae na vogal da s\u00edlaba anterior, neste caso no \"o\" de \"arthro-\", polo que resulta unha voz proparox\u00edtona (esdr\u00faxula), sendo por tanto a s\u00faa pronuncia en galego artr\u00f3diros.\nCaracter\u00edsticas.\nOs artr\u00f3diros ti\u00f1an unha armadura que rodeaba o corpo, incliu\u00edndo a cabeza. A boca pod\u00eda ter unha gran apertura. Carec\u00edan de dentes diferenciados; como todos os placodermos utilizaban os bordos dunhas placas \u00f3seas afiadas para cortaren as s\u00faas presas.\nAs concas oculares estaban protexidas por un annel \u00f3seo, unha caracter\u00edstica compartida polas aves e alg\u00fans ictiosauros.\nArtr\u00f3diros primitivos, tales como os do x\u00e9nero \"Arctolepis\", eran peixes de estrutrura aplanada.\nO maior membro do grupo, \"Dunkleosteus\", foi un verdadeiro superdepredador do per\u00edodo devoniano, alcanzando entre 6 e 9 m de lonxitude. En contraste, o \"Rolfosteus\", de longo nariz, med\u00eda s\u00f3 uns 15\u00a0cm.\nHai unha idea falsa com\u00fan de que os artr\u00f3diros (xunto con todos os outros placodermos) eran lentos habitantes dos fondos mari\u00f1os que foron exclu\u00eddos por peixes m\u00e1is avanzados. Por\u00e9n, durante o seu apoxeo, os artr\u00f3diros foron unha das ordes de peixes m\u00e1is diversos e num\u00e9ricamente exitosos.\nPero a pesar do seu \u00e9xito, os artr\u00f3diros foron un dos moitos grupos eliminados polas cat\u00e1strofes ambientais da extinci\u00f3n do Devoniano superior, o que permitiu que outros peixes, como os tibur\u00f3ns, se diversificaran nos nichos ecol\u00f3xicos vacantes durante o per\u00edodo carbon\u00edfero.\nFiloxenia.\nO seguinte cladograma est\u00e1 baseado en Dupret \"et al.\" (2009).\nPara fontes, v\u00e9xase Haaramo (2005)."}
{"id": "225051", "revid": "12452", "url": "https://gl.wikipedia.org/wiki?curid=225051", "title": "Idioma veneciano", "text": ""}
{"id": "225053", "revid": "5132", "url": "https://gl.wikipedia.org/wiki?curid=225053", "title": "Manhattan, Nova York", "text": ""}
{"id": "225054", "revid": "5132", "url": "https://gl.wikipedia.org/wiki?curid=225054", "title": "Spanish Harlem", "text": ""}
{"id": "225055", "revid": "98629", "url": "https://gl.wikipedia.org/wiki?curid=225055", "title": "Gueto", "text": "Un gueto \u00e9 unha \u00e1rea separada para a vivenda dunha determinada orixe \u00e9tnica, cultural ou relixioso, voluntaria ou involuntariamente, en maior ou menor reclusi\u00f3n. O termo empregouse, orixinalmente, para indicar os barrios nos cales eran obrigados a vivir e a permanecer confinados pola noite. O uso estendeuse hoxe a calquera \u00e1rea na que a concentraci\u00f3n dun determinado grupo social \u00e9 exclu\u00ednte.\nEtimolox\u00eda.\nA palabra \"gueto\" deriva do italiano \"ghetto\", e esta, \u00e1 s\u00faa vez, probablemente do veneciano \"geto\" (que significa \"fundici\u00f3n de ferro\", pola f\u00e1brica aloxada antigamente no barrio posteriormente reservado aos xudeus). Unha explicaci\u00f3n alternativa sinala, en cambio, que \"guetto\" provir\u00eda da palabra italiana \"borghetto\", diminutivo de \"borgo\" (burgo).\nHistoria.\nA\u00ednda que a presenza xud\u00eda databa polo menos do s\u00e9culo V, o primeiro gueto foi institu\u00eddo en Venecia en 1516, despois da chegada masiva de refuxiados xudeus que foran deportados da pen\u00ednsula ib\u00e9rica. Foron creados para confinar \u00e1s poboaci\u00f3ns hebreas de Italia que comezaban a incrementarse coa chegada de refuxiados xudeus procedentes da pen\u00ednsula. Durante todo o s\u00e9culo XVI os guetos atop\u00e1banse s\u00f3 en cidades do centro norte da pen\u00ednsula it\u00e1lica, dado que por mor dos decretos de expulsi\u00f3n emanados das cortes castel\u00e1s e especialmente aragonesas, tam\u00e9n foron deportadas todas as comunidades xud\u00edas do sur de Italia dependentes da Coroa de Arag\u00f3n.\nAs caracter\u00edsticas dos guetos eran ben diversas entre si, e sufriron grandes modificaci\u00f3ns co pasar do tempo. Nalg\u00fans casos o gueto chegou a ser un barrio xudeu con poboaci\u00f3n acomodada (como o caso de Venecia), noutros significou un empobrecemento paulatino da comunidade xud\u00eda que albergaba (como no caso de Roma). A principal caracter\u00edstica dos guetos era que estaban cercados por muros ou portas, as cales eran pechadas \u00e1 noiti\u00f1a e abertas nas primeiras horas da alba. Os xudeus non pod\u00edan adquirir terreos f\u00f3ra dos l\u00edmites do gueto, e estaban obrigados a vivir nel. Isto significou que nos casos de crecemento demogr\u00e1fico, constru\u00edase encima do tecido urbano xa existente, incrementando a altura e densidade do barrio. En consecuencia, os guetos adoitaban ter r\u00faas estreitas, edificaci\u00f3ns elevadas e unha alta densidade demogr\u00e1fica.\nOs guetos estend\u00e9ronse durante o s\u00e9culo XVI no centro e norte de Italia, como consecuencia da \"Cum nimis absurdum\" do Papa Paulo IV en 1555, que creou o Gueto de Roma, segregando \u00e1 comunidade xud\u00eda que vivira libremente na cidade desde tempos do Imperio Romano. Durante o seu pontificado, entre 1566 e 1572, P\u00edo V recomendou a todos os estados da pen\u00ednsula it\u00e1lica crear guetos para segregar aos xudeus, sendo as cidades de Pisa e Livorno (no Gran Ducado de Toscana), unhas das poucas que se negaron a facelo.\nEn Europa Central, existiron guetos en diversas cidades como Praga, Frankfurt, Hamburgo ou Maguncia; mentres que en lugares de alta concentraci\u00f3n de poboaci\u00f3n hebrea, como Lituania ou Polonia, non exist\u00edan guetos propiamente tales, sen\u00f3n barrios xudeus m\u00e1is ou menos integrados \u00e1 cidade, por exemplo, en Cracovia.\nOs guetos foron progresivamente abolidos e os seus muros demolidos no s\u00e9culo XIX, seguindo os ideais libertarios da Revoluci\u00f3n Francesa, en especial logo das invasi\u00f3ns napole\u00f3nicas, as cales ademais serviron de impulso para abolir a Inquisici\u00f3n. O \u00faltimo gueto en ser abolido en Europa Occidental, foi o de Roma en 1870, cando o Reino de Italia conquistou a cidade dando fin aos Estados Pontificios, transform\u00e1ndoa no seu capital.\nGuetos baixo o nazismo.\nDurante o r\u00e9xime nazi, Alema\u00f1a reintroduciu o sistema de \"guetos\" en Europa Oriental (\"J\u00fcdischer Wohnbezirk\" ou \"Wohngebiet der Juden\", en alem\u00e1n, \"barrio xudeu\") para confinar \u00e1 poboaci\u00f3n xud\u00eda, e \u00e1s veces tam\u00e9n \u00e1 poboaci\u00f3n xitana, o cal facilitou o seu control por parte dos nazis.\nOs habitantes dos guetos de Europa do Leste foron transportados desde diferentes partes de Europa, privados de calquera dereito, aglomerados en p\u00e9simas condici\u00f3ns, mal alimentados e obrigados a traballar para a industria b\u00e9lica alem\u00e1. Sendo progresivamente deportados a campos de exterminio durante o Holocausto. De feito o sistema de guetos constitu\u00eda o primeiro paso do proceso de deportaci\u00f3n e exterminio dos xudeus de Europa.\nO 21 de xu\u00f1o de 1943 emitiuse o decreto de Heinrich Himmler, ordenando a disoluci\u00f3n de todos os guetos en Europa Oriental, a s\u00faa transformaci\u00f3n en campos de concentraci\u00f3n e a deportaci\u00f3n dos seus ocupantes a Campos de exterminio.\nEstados Unidos.\nHistoria.\nO desenvolvemento de guetos nos Estados Unidos est\u00e1 estreitamente asociado con ondas de inmigraci\u00f3n e \u00e1 migraci\u00f3n urbana interna. Os inmigrantes irlandeses e alem\u00e1ns do s\u00e9culo XIX foron os primeiros grupos \u00e9tnicos en formar enclaves \u00e9tnicos en cidades dos Estados Unidos. Isto foi seguido por un gran n\u00famero de inmigrantes do Sur e do leste de Europa, inclu\u00edndo moitos italianos e polacos entre 1880 e 1920. Estes inmigrantes europeos logo estar\u00edan m\u00e1is segregados que os negros no s\u00e9culo XX. A maior\u00eda deles permaneceron nas s\u00faas comunidades de inmigrantes establecidos, pero xa na segunda ou terceira xeraci\u00f3n, moitas familias puideron trasladarse a unha mellor vivenda nos suburbios tras a Segunda Guerra Mundial, xa que se adaptaron e prosperaron.\nEstas \u00e1reas incl\u00faen o gueto \u00e9tnico Lower East Side en Manhattan, Nova York, que m\u00e1is tarde se fixo famoso polo predominio de xudeus, e o East Harlem, que se converteu en sede dunha gran comunidade portorrique\u00f1a na d\u00e9cada de 1950. As Pequenas Italias chegaron a todo o pa\u00eds co predominio de guetos italianos. Moitos inmigrantes polacos traslad\u00e1ronse a secci\u00f3ns como Pilsen de Chicago e Polish Hill de Pittsburgh, e Brighton Beach \u00e9 o fogar da maior\u00eda dos inmigrantes rusos e ucra\u00ednos.\nNos Estados Unidos, entre a abolici\u00f3n da escravitude e a promulgaci\u00f3n das leis de dereitos civ\u00eds da d\u00e9cada de 1960, os costumes discriminatorios (\u00e1s veces codificadas na lei, ou a trav\u00e9s das li\u00f1as vermellas) obrigou a mi\u00fado a que os afroamericanos das cidades vivisen en barrios espec\u00edficos, que chegaron a ser co\u00f1ecidos como \"guetos\".\nGuetos afroamericanos.\nAs zonas urbanas nos Estados Unidos a mi\u00fado poden clasificarse como \"negras\" ou \"brancas\", con habitantes pertencentes principalmente a un grupo racial homox\u00e9neo. Corenta anos despois da era dos dereitos civ\u00eds estadounidense (1955?1968), a maior parte dos Estados Unidos segue sendo unha sociedade segregada na que brancos e negros habitan diferentes barrios. Moitos destes barrios at\u00f3panse en cidades do Norte onde os afroamericanos traslad\u00e1ronse durante a Gran Migraci\u00f3n (1914-1950) un per\u00edodo en que m\u00e1is dun mill\u00f3n de afroamericanos traslad\u00e1ronse da zona rural do sur estadounidense para escapar do racismo, buscar oportunidades de emprego en contornas urbanas e procurar o que se consideraba unha vida mellor no norte. No medio oeste, os barrios foron constru\u00eddos sobre os altos salarios de manufactura de traballos sindicalizados, os cales se secaron pola demanda durante o declive da industria e a consecuente reduci\u00f3n das f\u00e1bricas de aceiro, plantas de autom\u00f3biles e outras f\u00e1bricas a partir da d\u00e9cada de 1970. A segregaci\u00f3n aumentou na maior parte das cidades que ti\u00f1an unha grande inmigraci\u00f3n negra e por tanto angustiando a decadencia econ\u00f3mica, personificada en cidades como Gary, Indiana.\nNos anos posteriores \u00e1 segunda guerra mundial, moitos brancos estadounidenses comezaron a mudarse das cidades \u00e1s comunidades suburbanas m\u00e1is recentes, un proceso co\u00f1ecido como o voo branco. O voo branco ocorreu, en parte, como unha resposta aos negros que se mudaban \u00e1s veci\u00f1anzas urbanas brancos. As pr\u00e1cticas discriminatorias, especialmente as destinadas a \"preservar\" os emerxentes suburbios brancos, limitou a capacidade dos negros para pasar das cidades aos suburbios, mesmo cando economicamente pod\u00edan permitirllo. En contraste con isto, o mesmo per\u00edodo na historia marcou unha masiva expansi\u00f3n suburbana dispo\u00f1ible principalmente para os brancos tanto para os ricos como os de clase traballadora, facilitados a trav\u00e9s da construci\u00f3n de estradas e a dispo\u00f1ibilidade de hipotecas subvencionadas polo Goberno Federal. F\u00edxose m\u00e1is f\u00e1cil para as familias comprar novas casas nos suburbios, pero non para alugar apartamentos nas cidades\nEn resposta \u00e1 afluencia de persoas de raza negra do Sur, os bancos, as compa\u00f1\u00edas de seguros e empresas comezaron a negar ou aumentar o custo dos servizos, tales como bancarios, seguros, acceso a postos de traballo, acceso \u00e1 atenci\u00f3n da sa\u00fade, ou mesmo nos supermercados aos residentes de determinadas \u00e1reas, a mi\u00fado racialmente determinadas. A forma m\u00e1is devastadora da li\u00f1a vermella e o uso m\u00e1is com\u00fan do termo, ref\u00edrense \u00e1 discriminaci\u00f3n da hipoteca. Datos sobre o prezo da vivenda e as actitudes cara \u00e1 integraci\u00f3n suxiren que no s\u00e9culo XX, a segregaci\u00f3n era un produto de acci\u00f3ns colectivas adoptadas polo non negros para exclu\u00edr aos negros dos barrios suburbanos.\nAs disposici\u00f3ns \"raciais\" do Manual de Salvagarda da FHA, onde entre 1300 disposici\u00f3ns, inclu\u00eda as seguintes directrices que agravaban o problema da segregaci\u00f3n:\nIsto significaba que as minor\u00edas \u00e9tnicas poder\u00edan garantir pr\u00e9stamos hipotecarios s\u00f3 en certas \u00e1reas, o que deu lugar a un grande aumento \u00e1 segregaci\u00f3n racial residencial e \u00e1 decadencia urbana nos Estados Unidos. A creaci\u00f3n de novas estradas nalg\u00fans casos dividiron e illaron aos barrios negros de bens e servizos, moitas veces dentro dos corredores industriais. Por exemplo, o sistema de autoestradas interestatais de Birmingham, Alabama, tentou manter as fronteiras raciais que se estableceron na cidade pola lei de zonificaci\u00f3n racial de 1926. A construci\u00f3n de autoestradas interestatais a trav\u00e9s de barrios negros na cidade levou a unha perda significativa da poboaci\u00f3n nos barrios e as\u00f3ciase co aumento da segregaci\u00f3n racial de barrios. En 1990, as barreiras legais para aplicar a segregaci\u00f3n foron substitu\u00eddas por un racismo descentralizado, onde os brancos comezaron a pagar m\u00e1is que os negros para vivir en zonas predominantemente brancas. Alg\u00fans cient\u00edficos sociais suxiren que os procesos hist\u00f3ricos de suburbanizaci\u00f3n e descentralizaci\u00f3n son instancias de privilexios para os brancos que contribu\u00edron a patr\u00f3ns contempor\u00e1neos de racismo ambiental.\nA pesar do uso com\u00fan nos Estados Unidos do termo \"gueto\" para indicar a un pobre, culturalmente ou a unha \u00e1rea urbana racialmente homox\u00e9nea, os que viven na \u00e1rea a mi\u00fado us\u00e1rono para significar algo positivo. Os guetos negros non sempre conte\u00f1en ru\u00ednas de casas e vivendas en deterioraci\u00f3n, tampouco todos os seus residentes son pobres. Para moitos afroamericanos, o gueto foi un \"fogar\": un lugar que representa a negritude aut\u00e9ntica e un sentimento, paix\u00f3n, ou derivada de pasar por encima da loita e o sufrimento de ser negro en Am\u00e9rica do Norte. Langston Hughes transm\u00edteo no \"Ghetto Negro\" (1931) e \"O coraz\u00f3n de Harlem\" (1945): \"Os edificios de Harlem son de ladrillo e pedra / E as r\u00faas son longas e amplas, / Pero Harlem \u00e9 moito m\u00e1is que s\u00f3 isto / Harlem \u00e9 o que est\u00e1 dentro.\" O dramaturgo August Wilson utilizou o termo \"gueto\" en Ma Rainey's Black Bottom (Fondo negro de Ma Rainey) (1984) e Fences (Valos) (1987), que se basean na experiencia do autor no distrito de Hill de Pittsburgh, un gueto de negros.\nRecentemente, a palabra \"gueto\" foi usada no argot como un adxectivo en lugar dun substantivo. Util\u00edzase para indicar a relaci\u00f3n dun obxecto no centro da cidade ou \u00e1 cultura negra e tam\u00e9n en termos m\u00e1is xerais e un \u00e1s veces ofensivos, para denotar algo que \u00e9 ru\u00edn ou de baixa calidade. Mentres que \"gueto\" como un adxectivo pode utilizarse despectivamente, a comunidade afroamericana, particularmente na escena hip hop, tomou a palabra para si e comezou a utilizala nun sentido m\u00e1is positivo que transcende as s\u00faas orixes despectivas.\nSituaci\u00f3n actual.\nNa estrutura urbana actual, procedeuse a aplicar o termo aos barrios dispersos separados do resto da cidade e poboados por calquera concentraci\u00f3n poboacional de orixe \u00e9tnica, cultural ou relixioso, que viven al\u00ed especialmente debido \u00e1 presi\u00f3n social, econ\u00f3mica ou xur\u00eddica: por exemplo, un barrio de afroamericanos en Nova York, un barrio de mexicanos nos \u00c1nxeles ou un barrio perif\u00e9rico de maior\u00eda musulm\u00e1 en Par\u00eds; tam\u00e9n se fai alusi\u00f3n aos barrios perif\u00e9ricos marxinais.\nOutros guetos.\nOs barrios chineses orixin\u00e1ronse como enclaves racialmente segregados onde a maior\u00eda dos inmigrantes chineses estabelec\u00e9ronse desde a d\u00e9cada de 1850 en diante. Os principais barrios xurdiron en Boston e Lowell, Massachusetts; Detroit, M\u00edchigan; Corpus Christi, Texas; Camden, e Trenton, Nova Jersey; Chicago; Os \u00c1nxeles, Oakland, San Francisco e San Diego (California); a cidade de Nova York, Nova York; Nova Orle\u00e1ns, Luisiana; Akron e Cincinnati, Ohio; Filadelfia, Pensilvania; Portland, Oreg\u00f3n; Seattle, Washington; Vancouver, Toronto e Montreal, Canad\u00e1, e outras grandes cidades. Hoxe, a maior\u00eda dos estadounidenses chineses xa non residen nas zonas urbanas, pero despois da d\u00e9cada de 1970 a inmigraci\u00f3n asi\u00e1tica da China , o sueste asi\u00e1tico e as Filipinas repoboaron moitos barrios chineses. Moitas \"Pequenas Italias\", barrios chineses (ou barrios coreanos e xaponeses) e outros barrios \u00e9tnicos convert\u00e9ronse en barrios de clase media nos \u00faltimos tempos, dominados polos propietarios de exitosos restaurantes, tendas familiares e empresarios capaces de p\u00f3r en marcha as s\u00faas propias empresas. Moitos se converteron en lugares de interese tur\u00edstico por dereito propio.\nNos Estados Unidos, moitos inmigrantes de M\u00e9xico, Centroam\u00e9rica, Suram\u00e9rica e o Caribe conc\u00e9ntranse en \"barrios\" situados en cidades con grandes poboaci\u00f3ns de hispanos. Moitas destas cidades loitaron contra os problemas da delincuencia, as drogas, bandas xuven\u00eds e a desintegraci\u00f3n da familia. Con todo, os hispanos de clase media e universitarios traslad\u00e1ronse f\u00f3ra dos \"barrios\" a outras veci\u00f1anzas ou aos suburbios. Os \"barrios\" prosperaron continuamente pola grande afluencia de inmigraci\u00f3n de M\u00e9xico, isto en gran parte debido \u00e1 explosi\u00f3n da poboaci\u00f3n latinoamericana no s\u00e9culo XX. A maior\u00eda dos residentes nestes \"barrios\" urbanos son inmigrantes chegados directamente desde Am\u00e9rica Latina."}
{"id": "225057", "revid": "5132", "url": "https://gl.wikipedia.org/wiki?curid=225057", "title": "Portland, Oregon", "text": ""}
{"id": "225061", "revid": "22795", "url": "https://gl.wikipedia.org/wiki?curid=225061", "title": "Tartarugas mari\u00f1as", "text": ""}
{"id": "225062", "revid": "22795", "url": "https://gl.wikipedia.org/wiki?curid=225062", "title": "Extinto", "text": ""}
{"id": "225063", "revid": "22795", "url": "https://gl.wikipedia.org/wiki?curid=225063", "title": "Extinta", "text": ""}
{"id": "225064", "revid": "89787", "url": "https://gl.wikipedia.org/wiki?curid=225064", "title": "Par\u00e1bola (literatura)", "text": "Unha par\u00e1bola \u00e9 unha narraci\u00f3n aleg\u00f3rica de car\u00e1cter pedag\u00f3xico ou pol\u00e9mico da que se deduce unha ensinanza ou unha verdade importante. \u00c9, en esencia, un relato simb\u00f3lico ou unha comparaci\u00f3n baseada nunha observaci\u00f3n veros\u00edmil. A par\u00e1bola ten unha finalidade did\u00e1ctica e p\u00f3dese atopar un exemplo dela nos evanxeos cristi\u00e1ns, onde Xes\u00fas narra par\u00e1bolas como ensinanzas ao pobo.\nEtimolox\u00eda.\nOrixinaria do grego \"parabole\", significa narrativa curta ou ap\u00f3logo. O termo \"par\u00e1bola\" prov\u00e9n do nome dado polos retoricistas gregos a toda ilustraci\u00f3n ficticia na forma dunha breve narrativa. M\u00e1is adiante pasou a co\u00f1ecerse como narrativa ficticia, aludindo xeralmente a algunha cousa que pode ocorrer de xeito natural, e pola cal se precisan asuntos morais ou espirituais.\nHistoria.\nAs par\u00e1bolas caracter\u00edzanse pola expresi\u00f3n de conceptos espirituais. A forma m\u00e1is co\u00f1ecida de par\u00e1bola no cristianismo \u00e9 a \"Biblia\", que cont\u00e9n moitas par\u00e1bolas. Ademais das xa familiares par\u00e1bolas de Xesucristo no \"Novo Testamento\", como a do bo samaritano e do fillo pr\u00f3digo. D\u00faas par\u00e1bolas no \"Antigo Testamento\" son as do cordeiro, narradas por Nathan (\"2 Samuel 12:1-9\"), e a da muller de Tekoah (Samuel 14:1-13).\nTam\u00e9n na \"Biblia\" se encontra a \"Par\u00e1bola do servidor que non perdoabs\", que narra a historia dun siervo que non est\u00e1 disposto a perdoar as d\u00e9bedas que os seus vasalos manti\u00f1an con el, mais esperaba a que Deus lle eximira dos seus erros. A par\u00e1bola apunta, sobre todo, a que se foi a vontade divina a de perdoar ao deudor, este debe ser igual de tolerante con quen cometen o mesmo erro. Cando o siervo castiga aos seus vasalos, ordenando o seu arresto e execuci\u00f3n, Deus enfur\u00e9cese e multiplica o castigo por \"sete veces sete\".\nA exexese b\u00edblica medieval tend\u00eda a tratar as par\u00e1bolas de Xes\u00fas como alegor\u00edas detalladas, con correspondencias simb\u00f3licas atopadas para cada elemento nas narrativas breves. Os cr\u00edticos modernos soste\u00f1en estas interpretaci\u00f3ns como inaxeitadas e insostibles.\nNa \u00e9poca contempor\u00e1nea hai un novo interese pola par\u00e1bola moderna, explorando como as historias modernas poden ser concibidas como par\u00e1bolas. Unha par\u00e1bola contempor\u00e1nea de metade do s\u00e9culo XIX \u00e9 a \"Par\u00e1bola da fiestra rota\", que exp\u00f3n unha falacia no pensamento econ\u00f3mico.\nCaracter\u00edsticas da par\u00e1bola.\nUnha par\u00e1bola \u00e9 unha das formas m\u00e1is sinxelas da narrativa. Evoca un ambiente, e describe unha acci\u00f3n e os seus resultados. Decot\u00edo involucra a un personaxe que se enfronta a un dilema moral ou realiza unha acci\u00f3n cuestionable, para despois sufrir as consecuencias desa elecci\u00f3n. Moitos folclores poden ser vistos como par\u00e1bolas.\nA par\u00e1bola protot\u00edpica difire do ap\u00f3logo, en canto \u00e9 unha historia probable e realista - unha que ten lugar nalg\u00fan ambiente familiar da vida. Moitos contos de fadas poden ser considerados como par\u00e1bolas estendidas, ag\u00e1s polo seu contorno m\u00e1xico.\nComo ocorre coa f\u00e1bula, a par\u00e1bola adoita narrar unha acci\u00f3n simple, singular e consistente, sen detalles estra\u00f1os nin circunstancias que comporten a distracci\u00f3n. Na \"Rep\u00fablica\" de Plat\u00f3n, as par\u00e1bolas, como as que aluden \u00e1s sombras na caverna, engloban un argumento abstracto nunha narrativa m\u00e1is concreta e facilmente aaccesible.\nNo prefacio \u00e1 s\u00faa traduci\u00f3n das \"F\u00e1bulas de Esopo\", George Fyler Townsend definiu \"par\u00e1bola\" como \"o emprego designado da linguaxe co prop\u00f3sito intencionado de convir un significado oculto e segredo, m\u00e1is que o que conte\u00f1en as palabras en si mesmas, e que pode ou non portar unha referencia especial ao o\u00ednte ou lector.\"\nUnha par\u00e1bola \u00e9 como unha met\u00e1fora que se ampliou algo m\u00e1is para conformar unha ficci\u00f3n breve e coherente. A diferenza da situaci\u00f3n que se presenta cun s\u00edmil, o signficado paralelo da par\u00e1bola \u00e9 silencioso e impl\u00edcito, a\u00ednda que non segredo de forma ordinaria.\nSe ben as par\u00e1bolas pos\u00faen decot\u00edo un subtexto prescriptivo forte, suxerindo como se debe comportar ou como debe crer unha persoa, moitas par\u00e1bolas simplemente exploran un concepto dende un punto de vista neutral. Lonxe de prover unha gu\u00eda e suxesti\u00f3ns da acci\u00f3n correcta na vida, as par\u00e1bolas ofrecen unha linguaxe metaf\u00f3rica que lle permite \u00e1 xente discutir m\u00e1is facilmente ideas dif\u00edciles ou complexas.\nA par\u00e1bola e a alegor\u00eda adoitab ser tratadas como sin\u00f3nimos, mais foron ben diferenciadas por H.W. Fowler no \"Modern English Usage\" (Uso moderno do ingl\u00e9s): \"O obxecto en cada unha \u00e9 iluminar ao o\u00ednte present\u00e1ndolle un caso no que aparentemente non estaba interesado, e sobre o cual deber\u00e1 obter un xu\u00edzo desinteresado da s\u00faa parte\". Provoca, noutras palabras, que o lector ou o\u00ednte caia na conta de que a conclusi\u00f3n se aplica ben de igual xeito \u00e1s s\u00faas propias preocupaci\u00f3ns. A par\u00e1bola, secas\u00ed, \u00e9 m\u00e1is condensada que a alegor\u00eda: achega un s\u00f3 principio, do que se deducir\u00e1 unha soa moral.\nPar\u00e1bolas de Xes\u00fas.\nAs par\u00e1bolas m\u00e1is co\u00f1ecidas son as narradas por Xes\u00fas, entre as m\u00e1is co\u00f1ecidas est\u00e1n:"}
{"id": "225070", "revid": "23204", "url": "https://gl.wikipedia.org/wiki?curid=225070", "title": "Consulta sobre a independencia de Catalu\u00f1a en Arenys de Munt", "text": "A consulta sobre a independencia de Catalu\u00f1a en Arenys de Munt, a primeira consulta municipal sobre a independencia de Catalu\u00f1a na historia realizada en Catalu\u00f1a foi unha consulta non vinculante do movemento dirixido polo Moviment Arenyenc per a l'Autodeterminaci\u00f3 (MAPA), realizada o 13 de setembro de 2009, na cidade de Arenys de Munt (Barcelona). Esta consulta \u00e9 formulada exclusivamente para os veci\u00f1os desta cidade, a pregunta: \u00abEst\u00e0 d'acord que Catalunya esdevingui un Estat de Dret, independent, democr\u00e0tic i social, integrat a la Uni\u00f3 Europea?\u00bb Hab\u00eda inmigrantes a votar e mozos con idades entre 16 sectores non inclu\u00eddos noutras elecci\u00f3ns."}
{"id": "225071", "revid": "98629", "url": "https://gl.wikipedia.org/wiki?curid=225071", "title": "Imperium (serie de televisi\u00f3n)", "text": "Imperium foi unha serie de televisi\u00f3n espa\u00f1ola emitida por Antena 3 entre o 5 de setembro e o 11 de outubro de 2012. Igual que a s\u00faa predecesora \"Hispania, la leyenda\", est\u00e1 producida por Bamb\u00fa Producciones e ambientada no s\u00e9culo II a.C. Contou cun presuposto duns 20 mill\u00f3ns de euros.\nA primeira e \u00fanica tempada ten 6 cap\u00edtulos. Inicialmente, estaban previstos 13 episodios, pero a cadea acordou finalmente rodar s\u00f3 6 episodios para observar os datos en audiencia. O 11 de outubro a cadea espa\u00f1ola Antena 3 puxo punto e final para a serie debido \u00e1 baixa audiencia, menos da que se esperaba considerando a gran mercadotecnia que se fixo dela.\nArgumento.\nGalba \u00e9 un home poderoso e respectado en Roma. Conta co apoio dos senadores m\u00e1is importantes, encabezados polo senador Quinto... e por iso encarg\u00e1ronlle unha \u00faltima campa\u00f1a; acabar coa resistencia de Numancia. Galba parte cara a al\u00ed convencido da s\u00faa vitoria e de que iso lle outorgar\u00e1, ao seu regreso, o reco\u00f1ecemento definitivo.\nPero regresa da campa\u00f1a en Numancia derrotado, humillado... Os hispanos acabaron co seu ex\u00e9rcito. Galba perdeu a s\u00faa honra e, sobre todo, o seu poder en Roma. E non foi casual; algu\u00e9n lle traizoou.\nGalba non est\u00e1 disposto a renderse; a s\u00faa familia, os Sulpicio, ha de volver ocupar o lugar que merece en Roma, e para iso est\u00e1 disposto a facer calquera cousa, ata a empezar unha nova guerra con aqueles que lle fixeron caer. Non sabe que un erro do seu pasado pers\u00e9guelle. Un erro que ten nome de muller: Cora. Unha muller que, para salvar ao seu pai, est\u00e1 disposta a pactar cos seus maiores inimigos, un home empe\u00f1ado en recuperar a gloria perdida e unha familia que quere controlar toda Roma."}
{"id": "225073", "revid": "56817", "url": "https://gl.wikipedia.org/wiki?curid=225073", "title": "Eira", "text": "Unha eira ou aira \u00e9 un sitio chan de proporci\u00f3ns vari\u00e1beis achegado \u00e1 vivenda, feito de terra firme ou enlousado con pedra, onde se mallan os cereais, se botan a secar os legumes etc. Por extensi\u00f3n ch\u00e1maselle eira ao terreiro da casa pegado \u00e1 vivenda.\nEtimolox\u00eda.\nA verba galega e portuguesa \"eira\" o mesmo que a variante dialectal \"aira\" ve\u00f1en do lat\u00edn \"area\" \u2014 \u00e1rea, pedazo de terra).\nFunci\u00f3ns.\nNas eiras os cereais eran mallados e peneirados, despois de collidos, con vista a separar a palla e outros detritos dos grans. A s\u00faa orixe est\u00e1 ligada ao advento da agricultura e o consecuente cultivo dos cereais, onde se desenvolveron varias t\u00e9cnicas, ferramentas e instalaci\u00f3ns espec\u00edficas. A eira pod\u00eda ser privada, dentro da casa, ou nalg\u00fans lugares de Galicia oriental compartida entre os veci\u00f1os dunha mesma aldea.\nA expresi\u00f3n remonta ao 1500 e daba nome ao terreiro ao lado das casas onde eran recollidos os cereais, entre outros produtos agr\u00edcolas, para secar, mallar ou limpar. \nNo Brasil aparece rexistrada a palabra eira no xornal colonial \"O gu\u00eda dos curiosos: lingua portuguesa\", de Marcelo Duarte, onde se di que a eira era o conxunto de casas das familias ricas de orixe portuguesa, tam\u00e9n chamadas marquises, constru\u00eddas na parte superior das casas para protexelas da choiva. As eiras tam\u00e9n cumpr\u00edan unha funci\u00f3n social, xa que proporcionaban un lugar onde pod\u00edan decorrer cerimonias ou eventos p\u00fablicos, tales coma bailes ou misas.\nNalgunhas zonas de Galicia e no norte de Portugal \u00e9 frecuente atopar h\u00f3rreos (espigueiros) a rodear as eiras, pois eran nestes celeiros onde os cereais eran almacenados. A importancia da eira na vida das poboaci\u00f3ns rurais era de tal forma evidente, que a palabra deu orixe a moitos top\u00f3nimos en Galicia e Portugal: Eiras, As Eiras, Eiravedra, Eirapedri\u00f1a etc."}
{"id": "225074", "revid": "6003527", "url": "https://gl.wikipedia.org/wiki?curid=225074", "title": "Eira (hom\u00f3nimos)", "text": "Unha eira ou aira \u00e9 un terreo plano cun chan duro achegado \u00e1 vivenda onde se mallan os cereais. Amais, pode referirse a:\nComo top\u00f3nimo pode referirse a:\nAmais, como antrop\u00f3nimo pode referirse a:"}
{"id": "225078", "revid": "25871", "url": "https://gl.wikipedia.org/wiki?curid=225078", "title": "Only When I Sleep", "text": "\"Only When I Sleep\" \u00e9 un sinxelo da banda irlandesa de folk rock The Corrs sacado do seu \u00e1lbum \"Talk on Corners\". Foi lanzado \u00f3 mercado en outubro de 1997, acadando o posto #10 en Irlanda e o #58 no Reino Unido."}
{"id": "225079", "revid": "98629", "url": "https://gl.wikipedia.org/wiki?curid=225079", "title": "P\u00eda (hom\u00f3nimos)", "text": "O termo p\u00eda p\u00f3dese referir a:\nTop\u00f3nimos.\nV\u00e9xase tam\u00e9n P\u00edas."}
{"id": "225080", "revid": "56817", "url": "https://gl.wikipedia.org/wiki?curid=225080", "title": "I Never Loved You Anyway", "text": "\"I Never Loved You Anyway\" \u00e9 un sinxelo da banda irlandesa de folk rock The Corrs sacado do seu \u00e1lbum \"Talk on Corners\". Foi lanzado \u00f3 mercado en decembro de 1997."}
{"id": "225081", "revid": "98629", "url": "https://gl.wikipedia.org/wiki?curid=225081", "title": "History of the World, Part I", "text": "History of the World, Part I \u00e9 un filme estadounidense escrito, producido e dirixido por Mel Brooks. Brooks tam\u00e9n \u00e9 o protagonista, interpretando 5 papeis diferentes. Foi estreado en 1981. A pesar do que se poida pensar do seu t\u00edtulo, non ten unha segunda parte, xa que o nome ven de \"The Historie of the World, Volume 1\" de Sir Walter Raleigh.\nSinopse.\nVisi\u00f3n irreverente da evoluci\u00f3n da historia, dende a aparici\u00f3n do primeiro home ata a Revoluci\u00f3n Francesa. A \u00daltima Cea \u00e9 captada a trav\u00e9s dos ollos dun atormentado camareiro, o Imperio Romano \u00e9 atoladamente corrompido e div\u00falganse os secretos da Revoluci\u00f3n Francesa."}
{"id": "225082", "revid": "5863", "url": "https://gl.wikipedia.org/wiki?curid=225082", "title": "Complexo Hospitalario Universitario de Ferrol", "text": "O Complexo Hospitalario Universitario de Ferrol (CHUF) \u00e9 unha instituci\u00f3n sanitaria dependente do Sergas localizada na parroquia de Santa Cecilia de Trasancos, en Ferrol. O CHUF est\u00e1 formado polo Hospital Arquitecto Marcide, o Hospital Profesor N\u00f3voa Santos e o Hospital Naval. O Complexo atende a poboaci\u00f3n da \u00c1rea sanitaria de Ferrol, que abarca as comarcas de Ferrol, Eume e Ortegal, no norte da provincia da Coru\u00f1a.\nHistoria.\nO Hospital Arquitecto Marcide est\u00e1 situado na avenida da Residencia, preto de Catabois, ao norte da cidade de Ferrol. Nesa mesma v\u00eda est\u00e1n o Hospital Naval (antigo Hospital B\u00e1sico da Defensa) e o Centro de Atenci\u00f3n a Persoas con Discapacidade F\u00edsica (CAMPF), antigo Centro de Asistencia a Minusv\u00e1lidos Ps\u00edquicos e F\u00edsicos, que depende do Imserso. Na mesma zona, na r\u00faa Irmandade de Doantes de Sangue de Ferrolterra, est\u00e1 o Centro de Educaci\u00f3n Especial Terra de Ferrol. Menos dun quil\u00f3metro cara ao norte pola estrada de Catabois est\u00e1 o Hospital Profesor N\u00f3voa Santos.\nEn 2018 dispu\u00f1a de 457 camas instaladas (413 delas en funcionamento), 12 quir\u00f3fanos e 2 paridoiros. En 2006 contaba con 393 camas de agudos e 8 quir\u00f3fanos.\nHospital Arquitecto Marcide.\nO hospital, inaugurado en 1976, foi dese\u00f1ado polo arquitecto Mart\u00edn Jos\u00e9 Marcide Odriozola, que lle d\u00e1 o nome.\nHospital Profesor N\u00f3voa Santos.\nInaugurado no ano 1953 como Sanatorio Antituberculoso de Catabois, est\u00e1 situado nun terreo de 58.959 metros cadrados a car\u00f3n da estrada de Catabois, ao norte da cidade de Ferrol. Ten planta en forma de duplo T e sete alturas. Leva o nome do m\u00e9dico galego Roberto N\u00f3voa Santos."}
{"id": "225083", "revid": "25871", "url": "https://gl.wikipedia.org/wiki?curid=225083", "title": "What Can I Do? (canci\u00f3n de The Corrs)", "text": "\"What Can I Do?\" \u00e9 un sinxelo da banda irlandesa de folk rock The Corrs sacado do seu \u00e1lbum \"Talk on Corners\". Foi lanzado \u00f3 mercado en xaneiro de 1998 e supuxo un dos m\u00e1is grandes \u00e9xitos do grupo, que mesmo chegou a interpretala na cerimonia do Premio Nobel da Paz de 1999.\nVideoclip.\nO videoclip foi rodado en Nova Zelandia o 26 de febreiro de 1998, e foi o mesmo que se empregou posteriormente para a versi\u00f3n remix do sinxelo.\nWhat Can I Do? (Remix).\nA canci\u00f3n foi reeditada por Tin Tin Out o 17 de agosto de 1998, acadando o terceiro posto nas listas de vendas do Reino Unido durante once semanas consecutivas."}
{"id": "225085", "revid": "25871", "url": "https://gl.wikipedia.org/wiki?curid=225085", "title": "Dreams (canci\u00f3n de Fleetwood Mac)", "text": "\"Dreams\" \u00e9 unha canci\u00f3n do grupo Fleetwood Mac composta e escrita por Stevie Nicks para o \u00e1lbum \"Rumours\" de 1977. Supuxo o maior \u00e9xito da banda, sendo o seu \u00fanico n\u00famero un nas listas de vendas dos Estados Unidos.\nVersi\u00f3ns.\nO \u00e9xito da canci\u00f3n fixo que diferentes grupos fixesen versi\u00f3ns da mesma. As m\u00e1is salient\u00e1beis son as feitas por:"}
{"id": "225086", "revid": "624", "url": "https://gl.wikipedia.org/wiki?curid=225086", "title": "Antoni Badia i Margarit", "text": ""}
{"id": "225087", "revid": "25871", "url": "https://gl.wikipedia.org/wiki?curid=225087", "title": "So Young (canci\u00f3n de The Corrs)", "text": "\"So Young\" \u00e9 un sinxelo da banda irlandesa de folk rock The Corrs sacado do seu \u00e1lbum \"Talk on Corners\". Foi lanzado \u00f3 mercado en outubro de 1998 e est\u00e1 escrito por Sharon Corr. A canci\u00f3n est\u00e1 adicada \u00f3s seus pais, Jean e Gerry Corr. No ano do seu lanzamento, acadou os postos #6 no Reino Unido e o #29 en Irlanda."}
{"id": "225088", "revid": "18868", "url": "https://gl.wikipedia.org/wiki?curid=225088", "title": "Eirado", "text": ""}
{"id": "225089", "revid": "18868", "url": "https://gl.wikipedia.org/wiki?curid=225089", "title": "Airado", "text": ""}
{"id": "225090", "revid": "23204", "url": "https://gl.wikipedia.org/wiki?curid=225090", "title": "Suleviae", "text": "Na antiga relixi\u00f3n celta, Sulevia era unha deusa adorada na Galia, Britania e Galicia, que aparece moitas veces na forma plural Suleviae ou (dativa) Sule(v)is. Dedicatorias a Sulevia(e) son atestadas en preto de 40 inscrici\u00f3ns, distribu\u00eddos amplamente en todo o mundo celta, pero con concentraci\u00f3ns particulares en Noricum, entre os Helvecios, \u00f3 longo do Rin e tam\u00e9n en Roma. Jufer e Luginb\u00fchl distinguen as Suleviae doutro grupo de deusas celtas, as Matres, e interpretan o nome Suleviae co significado de \"as que goberna ben\". As Suleviae son identificadas coas Matres nunha inscrici\u00f3n de Colchester, as\u00ed como na maior\u00eda das inscrici\u00f3ns de Roma, nas que tam\u00e9n son identificados cos Junones. Van Andringa interpreta as Suleviae como \"divindades nativas dom\u00e9sticas honradas en t\u00f3dolos niveis sociais\"."}
{"id": "225092", "revid": "98629", "url": "https://gl.wikipedia.org/wiki?curid=225092", "title": "Venceslau I de Bohemia (duque)", "text": "Venceslau I de Bohemia ou San Venceslau I de Bohemia (en checo V\u00e1clav), nado contra o ano 907 en Praga (Bohemia) e finado o 28 de setembro de 935 en Star\u00e1 Boleslav (Bohemia), foi o duque de Bohemia dende 921 ata o seu asasinato en 935, presuntamente nun complot ideado polo seu propio irm\u00e1n, Boleslav o Cruel. Venceslau era fillo de Vratislav I, duque de Bohemia da dinast\u00eda dos P\u0159emyslovci.\nTraxectoria.\nEn 921, cando Venceslau contaba con 13 anos de idade, seu pai morreu, sendo el criado pola s\u00faa avoa, Santa Ludmila, baixo a influencia cristi\u00e1 nun territorio a\u00ednda pag\u00e1n no que o cristianismo ti\u00f1a pouca difusi\u00f3n.\nEn 924 ou 925 Venceslau asumiu o goberno, apoiando a nova relixi\u00f3n e chamando a misioneiros de Alema\u00f1a. A defensa da nova relixi\u00f3n f\u00edxolle loitar contra boa parte da nobreza, contraria ao catolicismo, entre eles s\u00faa nai Dramomira e seu irm\u00e1n Boleslav. Logo de ga\u00f1ar o trono, con apenas 18 anos derrotou ao rebelde duque da Kou\u0159im, chamado Radslav.\nFoi el quen fundou a que actualmente \u00e9 co\u00f1ecida como Catedral de San Vito, no Castelo de Praga.\nEn setembro de 935, un grupo de nobres aliados co irm\u00e1n m\u00e1is novo de Venceslau,(Boleslaw I de Bohemia, alcumado o Cruel), descontentos con el, conspiraron para matalo. Deste xeito tres deles (Tira, \u010csta e Hn\u011bvsa), no momento no que fac\u00eda o cami\u00f1o cara a igrexa, asasin\u00e1rono. Foi con ese acto co que Boleslau asumiu o cargo de novo duque de Bohemia e seu irm\u00e1n m\u00e1is vello pasou a ser visto como m\u00e1rtir cat\u00f3lico.\nO corpo de San Venceslau foi sepultado en Praga, na Igrexa de San Vito.\nOs devotos locais comezaron a veneraci\u00f3n ao corpo e San Venceslau \u00e9 hoxe patr\u00f3n da Rep\u00fablica Checa, de Eslovaquia e de Bohemia."}
{"id": "225093", "revid": "1410", "url": "https://gl.wikipedia.org/wiki?curid=225093", "title": "Vitacura", "text": "Vitacura (do mapudung\u00fan \"Buta cura\"; (\"Pedra grande\") \u00e9 un municipio (\"comuna\") do sector oriente do Gran Santiago. En termos de poboaci\u00f3n, segundo o censo INE de 2002 ti\u00f1a un total de 81.499 habitantes, unha superficie de 28,3\u00a0km\u00b2 e unha densidade de poboaci\u00f3n aproximada de 2900 hab/km\u00b2. Limita ao sur con Las Condes, ao oeste con Recoleta e Providencia, ao noroeste con Huechuraba e ao nord\u00e9s con Lo Barnechea.\nNo presente, na comuna habitan familias da clase media-alta e alta, e consid\u00e9rase como a comuna co maior e mellor desenvolvemento humano do pa\u00eds."}
{"id": "225094", "revid": "25871", "url": "https://gl.wikipedia.org/wiki?curid=225094", "title": "Radio (canci\u00f3n de The Corrs)", "text": "\"Radio\" \u00e9 un sinxelo da banda irlandesa de folk rock The Corrs. Foi lanzado \u00f3 mercado 29 de novembro de 1999 e est\u00e1 escrito por Sharon Corr. Aparece nos \u00e1lbums \"The Corrs Unplugged\" e \"In Blue\"."}
{"id": "225095", "revid": "23204", "url": "https://gl.wikipedia.org/wiki?curid=225095", "title": "Alaunus", "text": "Na relixi\u00f3n celta, Alaunus ou Alaunius \u00e9 un deus galo do sol, da curaci\u00f3n e das profec\u00edas. O seu nome \u00e9 co\u00f1ecido polas inscrici\u00f3ns atopadas en Lurs, Francia, (na forma dativa \u0391\u03bb\u03b1[\u03c5]\u03bd\u03b5\u03b9\u03bf\u03c5\u03b9) e en Mannheim, na Alema\u00f1a occidental. Na \u00faltima inscrici\u00f3n, Alaunus \u00e9 usado como un ep\u00edteto de Mercurio.\nEtimolox\u00eda.\nNa tentativa de co\u00f1ecer a etimolox\u00eda deste te\u00f3nimo, \u00e9 importante ter en conta que este non se refire s\u00f3 a deidades, sen\u00f3n que tam\u00e9n \u00e9 usado na top\u00f3nimo e como hidr\u00f3nimo. En tempos dos romanos, na s\u00faa forma feminina, por exemplo, era costume referirse \u00f3 Valognes romano de Normand\u00eda, a Maryport romana en Cumbria, a Alcester romana en Warwickshire, \u00f3 Watercrook romano en Natland, \u00f3 Low Learchild romano en Devil's Causeway en Northumberland, a Ardoch en Perthshire e \u00f3 r\u00edo Aln en Northumberland. A colecci\u00f3n de referentes para esta palabra, xunto coas alternancias masculinas e femininas que exp\u00f3n, suxire que a palabra \u00e9 un adxectivo, cun sufixo *\"-n\"- de oraci\u00f3n adxectiva usado para formar adxectivos en moitas linguas indoeuropeas (cf. -\"n\"- en \"cani-n-us\", lat\u00edn, \u2018canidae', en \"cani-s\" do lat\u00edn, \u2018can\u2019, en \"roma-n-us\" do lat\u00edn, en \"Roma\" do lat\u00edn, \u2018Roma\u2019; en \"wood-en\" vindo de \"wood\" e en \"ash-en\" vindo de \"ash\", ambos do ingl\u00e9s moderno).\nO gal\u00e9s ten a verba \"alaw\", \u2018harmon\u00eda, melod\u00eda\u2019, e o nome pode representar un adxectivo significando 'melodioso, harmonioso' derivado do precursor romano-brit\u00e1nico desta palabra."}
{"id": "225096", "revid": "23204", "url": "https://gl.wikipedia.org/wiki?curid=225096", "title": "Alaunius", "text": ""}
{"id": "225097", "revid": "839", "url": "https://gl.wikipedia.org/wiki?curid=225097", "title": "Breathless (canci\u00f3n de The Corrs)", "text": "\"Breathless\" \u00e9 un sinxelo da banda irlandesa de folk rock The Corrs sacado do seu \u00e1lbum \"In Blue\". Foi lanzado \u00f3 mercado o 3 de xullo de 2000 e est\u00e1 considerado como o maior \u00e9xito internacional do grupo. No ano do seu lanzamento, foi un dos sinxelos m\u00e1is vendidos e acadou o posto #1 no Reino Unido, Irlanda e Espa\u00f1a."}
{"id": "225101", "revid": "89787", "url": "https://gl.wikipedia.org/wiki?curid=225101", "title": "Sigurd", "text": "Sigurd (antigo n\u00f3rdico: Sigur\u00f0r) \u00e9 un heroe lendario da mitolox\u00eda n\u00f3rdica, as\u00ed como o personaxe principal da \"V\u00f6lsunga saga\". As m\u00e1is antigas representaci\u00f3ns desta lenda son sete pedras r\u00fanicas de Suecia, a m\u00e1is notable delas a Ramsund carving (c. 1000) e a G\u00f6k Runestone (s\u00e9culo XI).\nTam\u00e9n co\u00f1ecido como Siegfried, \u00e9 un dos heroes da \"Nibelungenlied\" alem\u00e1, e das \u00f3peras de Richard Wagner \"Sigfrido\" e \"G\u00f6tterd\u00e4mmerung\". Polo nome de Sivard Snarensven \u00e9 un heroe de moitas baladas medievais escandinavas."}
{"id": "225102", "revid": "23204", "url": "https://gl.wikipedia.org/wiki?curid=225102", "title": "Siegfried", "text": ""}
{"id": "225104", "revid": "1822", "url": "https://gl.wikipedia.org/wiki?curid=225104", "title": "Cheloniidae", "text": ""}
{"id": "225106", "revid": "1822", "url": "https://gl.wikipedia.org/wiki?curid=225106", "title": "Quelon\u00edidos", "text": ""}
{"id": "225110", "revid": "89787", "url": "https://gl.wikipedia.org/wiki?curid=225110", "title": "Teatro Negro", "text": "O Teatro Negro (en checo: \"\u010dern\u00e9 divadlo\") \u00e9 un tipo de representaci\u00f3n esc\u00e9nica caracterizada polo uso dun escenario na escuridade ou cunha iluminaci\u00f3n estrat\u00e9xica para facer un xogo de luz e sombras. A pesar de que o formato est\u00e1 diseminado por todo o mundo, \u00e9 predominante en Praga (Rep\u00fablica Checa) onde \u00e9 considerado unha aut\u00e9ntica manifestaci\u00f3n, existindo na capital bohemia nove compa\u00f1\u00edas en actividade.\nFormato.\nDist\u00ednguese doutros tipos de representaci\u00f3n teatral co uso de cortinas negras, un escenario escuro, lanternas negras e traxes fosforescentes. A t\u00e9cnica denominada \"caixa negra\" foi desenvolvida por Georges M\u00e9li\u00e8s e polo innovador Constantin Stanislavski. A danza, as representaci\u00f3ns m\u00edmicas e as acrobacias te\u00f1en, as\u00ed como os demais recursos, unha importancia reco\u00f1ecida dentro do Teatro Negro.\nHistoria.\nUnha t\u00e9cnica anterior xurdiu na China e estendeuse cara o Xap\u00f3n no s\u00e9culo XVIII, onde un boneco teatral, o \"Bunraku\", era utilizado. O moderno teatro negro xurdir\u00eda con George Lafaille, que abertamente se denomina \"o pai do teatro de luz negra\".\nUn formato cunha nova linguaxe e cores, co uso da luz ultravioleta, xurdiu en Praga durante o r\u00e9xime ditatorial como forma de expresar opini\u00f3ns e ideas, especialmente nun contexto totalitario en que era necesario usar a creatividade contra a represi\u00f3n. O escenario escuro e o espect\u00e1culo mudo ser\u00edan referencias ao r\u00e9xime.\nA primeira compa\u00f1\u00eda teatral, o Teatro Negro de Praga, xurdiu en 1961 co director art\u00edstico Frantisek Kratochv\u00edl e Jiri Smec, introdutor de elementos innovadores no antigo teatro chin\u00e9s. O teatro Image dende o ano 1990 acadou \u00e9xito non s\u00f3 no escenario de Praga sen\u00f3n tam\u00e9n o exterior. Segue buscando novas formas de expresi\u00f3n tratando de superar os l\u00edmites da tecnolox\u00eda do teatro negro, baile contempor\u00e1neo, pantomima e dese\u00f1os de vestimenta.\nTeatro de luz negra hoxe en d\u00eda.\nS\u00f3 se poden ver partes do corpo deste artista debido ao traxe especial.\nHoxe en d\u00eda hai moitas compa\u00f1\u00edas de teatro de luz negra f\u00f3ra de Praga (Hungr\u00eda, Ucra\u00edna, Alema\u00f1a, Estados Unidos) intentando facer espect\u00e1culos similares aos teatros de luz negra en Praga. A escena de Praga cambiou a s\u00faa cara ao estilo do s\u00e9culo XX: a danza moderna estivo involucrada, os dese\u00f1os de traxes torn\u00e1ronse m\u00e1is eficaces, os concertos de teatro de luz negra volv\u00e9ronse m\u00e1is musicais. Praga a\u00ednda \u00e9 fogar do teatro de luz negra: centos de miles de turistas visitan os seus espect\u00e1culos cada mes."}
{"id": "225111", "revid": "5132", "url": "https://gl.wikipedia.org/wiki?curid=225111", "title": "Teatro negro", "text": ""}
{"id": "225112", "revid": "5132", "url": "https://gl.wikipedia.org/wiki?curid=225112", "title": "Teatro negro de Praga", "text": ""}
{"id": "225113", "revid": "5132", "url": "https://gl.wikipedia.org/wiki?curid=225113", "title": "Teatro Negro de Praga", "text": ""}
{"id": "225114", "revid": "1131", "url": "https://gl.wikipedia.org/wiki?curid=225114", "title": "Centro penitenciario de Teixeiro", "text": "O centro penitenciario de Teixeiro \u00e9 un c\u00e1rcere situado no lugar de Paradela, preto da vila de Teixeiro, no concello de Curtis, provincia da Coru\u00f1a.\nEntrou en servizo en 1998 e custou 7853 mill\u00f3ns de pesetas. Est\u00e1 situado nunha parcela de 343\u00a0000 m\u00b2, con 86\u00a0430 m\u00b2 constru\u00eddos. O centro foi constru\u00eddo pola UTE de Ferrovial e dese\u00f1ado polo arquitecto Francisco Mar\u00eda Mart\u00edn Carrero.\nTen capacidade total para 1211 persoas (1008 internas, 86 no m\u00f3dulo de ingresos, sa\u00eddas e tr\u00e1nsitos, 81 na enfermer\u00eda e 36 no m\u00f3dulo de illamento), pero ten unha ocupaci\u00f3n real duns 1782 presos e presas."}
{"id": "225121", "revid": "1131", "url": "https://gl.wikipedia.org/wiki?curid=225121", "title": "Academia de Artes, Arquitectura e Dese\u00f1o", "text": "A Academia de Artes, Arquitectura e Dese\u00f1o de Praga (en checo Vysok\u00e1 \u0161kola um\u011bleckopr\u016fmyslov\u00e1 v Praze), \u00e9 unha universidade p\u00fablica da cidade de Praga, Rep\u00fablica Checa."}
{"id": "225125", "revid": "89787", "url": "https://gl.wikipedia.org/wiki?curid=225125", "title": "Anthony Dudley", "text": "Anthony Edward Dudley (1967) \u00e9 un barrister xibraltare\u00f1o, e un dos dous xu\u00edces da Corte Suprema de Xibraltar. Est\u00e1 casado e ten d\u00faas fillas.\nBiograf\u00eda.\nDudley foi admitido como avogado en 1989. Despois de traballar varios anos no sector privado, foi nomeado \"Registrar\" da Corte Suprema de Xibraltar, e despois maxistrado estipendiario e Xu\u00edz de instruci\u00f3n. Despois de ser nomeado xu\u00edz adicional, converteuse en presidente da Corte Suprema en funci\u00f3ns en setembro de 2007, despois da suspensi\u00f3n do expresidente da Corte Suprema (Derek Schofield, envolvido en acusaci\u00f3ns de corrupci\u00f3n).\nFoi nomeado presidente da Corte Suprema o 1 de febreiro de 2010, polo gobernador Sir Adrian Johns. Dudley \u00e9 o primeiro xibraltare\u00f1o en ocupar este posto como titular.\nControversias.\nDudley foi acusado de presuntamente ter beneficiado Inna Gudavadze, vi\u00fava do fil\u00e1ntropo xeorxiano Badri Patarkatsishvili, nun caso relacionado co control da herdanza. O multimillonario morreu en Londres en febreiro de 2008, en circunstancias non esclarecidas, e houbo acusaci\u00f3ns de que el fora v\u00edtima dunha trama de asasinato entre Gudavadze e o magnate Boris Berezovsky, un antigo socio de Patarkatsishvili.\nEn abril de 2011, baixo a direcci\u00f3n de Dudley, a Corte Suprema de Xibraltar determinou que o sexo consensual (tanto para heterosexuais coma para os homosexuais masculinos) se considerar\u00eda legal dende a idade de 16 anos. Anteriormente, os homes gay s\u00f3 se lles permit\u00eda legalmente ter relaci\u00f3ns sexuais (anais) a partir da idade de 18 en diante. Tam\u00e9n, a Corte Suprema declarou que a penalizaci\u00f3n das relaci\u00f3ns sexuais anais consentidas entre heterosexuais era inconstitucional. Ambas as d\u00faas decisi\u00f3ns foron moi criticadas por alg\u00fans sectores da sociedade civil xibraltare\u00f1a, sobre todo pola Asociaci\u00f3n de Mulleres de Xibraltar e da Alianza Evanx\u00e9lica. Con todo, o goberno deixou claro que a cuesti\u00f3n a\u00ednda depend\u00eda dun referendo a ser realizado en data indeterminada."}
{"id": "225127", "revid": "89787", "url": "https://gl.wikipedia.org/wiki?curid=225127", "title": "Momento de forza", "text": "Na mec\u00e1nica newtoniana, denom\u00ednase momento dunha forza (respecto dun punto dado) unha magnitude (pseudo)vectorial, obtida como produto vectorial do vector de posici\u00f3n do punto de aplicaci\u00f3n da forza (con respecto ao punto do cal se toma o momento) polo vector forza. Tam\u00e9n se lle chama momento din\u00e1mico ou simplemente momento.\nOcasionalmente recibe o nome de torque a partir da forma inglesa \"torque\", derivada \u00e1 s\u00faa vez do lat\u00edn \"torquere\" (retorcer).\nDefinici\u00f3n.\nO momento dunha forza formula_1 aplicada nun punto P con respecto dun punto O v\u00e9n dado polo produto vectorial do vector formula_2 polo vector forza; isto \u00e9,\n \\times \\mathbf{F}=\n\\mathbf{r} \\times \\mathbf{F} \\,\nOnde formula_3 \u00e9 o vector que vai desde O at\u00e9 P.\nPola propia definici\u00f3n de produto vectorial, o momento formula_4 \u00e9 un vector perpendicular ao plano determinado polos vectores formula_5 e formula_6.\nO termo \"momento\" apl\u00edcase a outras magnitudes vectoriais como o momento linear ou cantidade de movemento, formula_7, e o momento angular ou cin\u00e9tico, formula_8, definido como\n \\times \\mathbf{p} =\n\\mathbf{r} \\times \\mathbf{p}&lt;/math&gt;\nO momento de forza conduce aos conceptos de par, par de forzas, par motor etc.\nInterpretaci\u00f3n do momento.\nO momento dunha forza con respecto a un punto d\u00e1 a co\u00f1ecer en que medida existe capacidade nunha forza ou sistema de forzas para cambiar o estado da rotaci\u00f3n do corpo arredor dun eixe que pase por dito punto.\nO momento tende a provocar unha aceleraci\u00f3n angular (cambio na velocidade de xiro) no corpo sobre o que se aplica e \u00e9 unha magnitude caracter\u00edstica en elementos que traballan sometidos a torsi\u00f3n (como os eixos de maquinaria) ou a flexi\u00f3n (como as vigas).\nUnidades.\nO momento din\u00e1mico expr\u00e9sase en unidades de forza por unidades de distancia. No Sistema Internacional de Unidades a unidade denom\u00ednase newton por metro ou \"newton-metro\", indistintamente. O seu s\u00edmbolo debe escribirse como Nm ou N\u2022m (nunca mN, que se confunde con milinewton).\nSe ben, dimensionalmente, N\u00b7m parece equivaler a joule, non se utiliza esta unidade para medir momentos, xa que o joule conceptualmente \u00e9 unidade de traballo ou enerx\u00eda, que son conceptualmente diferentes a un momento de forza. O momento de forza \u00e9 unha magnitude vectorial, mentres que a enerx\u00eda \u00e9 unha magnitude escalar.\nNon obstante, a equivalencia dimensional de ambas magnitudes non \u00e9 unha mera coincidencia. Un momento de 1 N\u2022m aplicado ao longo dunha revoluci\u00f3n completa (formula_9 radi\u00e1ns) realiza un traballo igual a formula_10 J, xa que formula_11, onde formula_12 \u00e9 o traballo, formula_13 \u00e9 o momento e formula_14 \u00e9 o \u00e1ngulo xirado (en radi\u00e1ns).\nC\u00e1lculo de momentos no plano.\nCando se consideran problemas mec\u00e1nicos bidimensionais, nos que todas as forzas e demais magnitudes vectoriais son coplanarias, o c\u00e1lculo de momentos simplif\u00edcase notablemente. Iso d\u00e9bese a que os momentos son perpendiculares ao plano de coplanariedade e, polo tanto, sumar momentos red\u00facese simplemente a sumar as compo\u00f1entes perpendiculares ao plano, que son magnitudes escalares.\nSe se considera unha forza aplicada nun punto P do plano de traballo e outro punto O sobre o mesmo plano, o m\u00f3dulo do momento en O v\u00e9n dado por:\nsendo formula_15 o m\u00f3dulo da forza, formula_16 o brazo de momento, \u00e9 dicir, a distancia \u00e1 que se encontra o punto O (no que tomamos momento) da recta de aplicaci\u00f3n da forza, e formula_17 o suplementario do \u00e1ngulo que forman os dous vectores.\nA direcci\u00f3n dun momento \u00e9 paralela ao eixe de momento, o cal \u00e9 perpendicular ao plano que cont\u00e9n a forza \"F\". Para establecer o sentido util\u00edzase a regra da man dereita."}
{"id": "225128", "revid": "98629", "url": "https://gl.wikipedia.org/wiki?curid=225128", "title": "Pi\u00f1\u00f3n (mecanismo)", "text": "Na mec\u00e1nica, denom\u00ednase pi\u00f1\u00f3n a roda dun mecanismo de cremalleira ou a roda m\u00e1is pequena dun par de rodas dentadas, xa sexa nunha transmisi\u00f3n por engrenaxe, cadea de transmisi\u00f3n ou correa de transmisi\u00f3n. Tam\u00e9n se denomina pi\u00f1\u00f3n tensor a roda dentada destinada a tensar unha cadea ou unha correa dentada dunha transmisi\u00f3n.\nNunha etapa de engrenaxe, a roda m\u00e1is grande denom\u00ednase \u00abcoroa\u00bb, mentres que nunha transmisi\u00f3n por cadea como a dunha bicicleta, a roda maior denom\u00ednase \u00abprato\u00bb. Nun tren de engrenaxes de varias etapas, a coroa dunha etapa xira solidariamente co pi\u00f1\u00f3n da etapa consecutiva.\nNas transmisi\u00f3ns por cadea e por correa, un pi\u00f1\u00f3n demasiado pequeno d\u00e1 lugar a maiores curvaturas no elemento flexible da transmisi\u00f3n, o que incrementa o desgaste e dimin\u00fae a vida \u00fatil dos elementos.\nPrincipio de funcionamento segundo a relaci\u00f3n de transmisi\u00f3n.\nCando o pi\u00f1\u00f3n \u00e9 pequeno, de maneira que haber\u00eda pouca distancia desde a base do dente at\u00e9 un chaveteiro, os dentes t\u00e1llanse mediante un mecanizado no eixe. Isto comporta o inconveniente de usar o mesmo material para o eixe que para o dentado, pois pode levar a facer necesario realizar alg\u00fan tratamento t\u00e9rmico superficial para endurecer a superficie dos dentes do pi\u00f1\u00f3n mentres que o n\u00facleo do eixe e a base dos dentes deben ser resistentes a esforzos est\u00e1ticos e de fatiga. En cambio, cando hai espazo suficiente, m\u00f3ntase o pi\u00f1\u00f3n nun eixe cunha chaveta ou nun eixe nervado.\nNo caso de formar parte dun mecanismo redutor de velocidade, a relaci\u00f3n de transmisi\u00f3n, que \u00e9 a raz\u00f3n xeom\u00e9trica entre a velocidade de sa\u00edda e a velocidade de entrada, ser\u00e1 menor \u00e1 unidade e, polo tanto o eixe de sa\u00edda xira m\u00e1is amodo que o eixe de entrada, como na transmisi\u00f3n dun autom\u00f3bil, onde o pi\u00f1\u00f3n \u00e9 unha roda motriz. En cambio, nun mecanismo multiplicador de velocidade, no que o eixe de sa\u00edda xira m\u00e1is apresa que o eixe de entrada, como na transmisi\u00f3n dunha bicicleta, o pi\u00f1\u00f3n \u00e9 a roda conducida.\nIgualando as velocidades lineares nas circunferencias primitivas do pi\u00f1\u00f3n e a coroa, obtense a seguinte expresi\u00f3n:\nonde\nComo ambas rodas dentadas deben ter o mesmo paso entre dentes, e polo tanto o mesmo m\u00f3dulo (\"M\"), a relaci\u00f3n entre o di\u00e1metro primitivo (\"Dp\") e o n\u00famero de dentes (\"Z\") ser\u00e1 igual nas d\u00faas.\nPolo tanto, a relaci\u00f3n de transmisi\u00f3n (\"i\") ser\u00e1 igual a:\nAplicando a lei de acci\u00f3n e reacci\u00f3n, a forza que exerce a roda motriz sobre a conducida ser\u00e1 igual e de sentido oposto \u00e1 forza resistente.\nonde\nNon obstante, o par obtido no eixe conducido \u00e9 inferior ao calculado desta maneira, pois p\u00e9rdese enerx\u00eda mec\u00e1nica a consecuencia da fricci\u00f3n."}
{"id": "225129", "revid": "27249", "url": "https://gl.wikipedia.org/wiki?curid=225129", "title": "Lei de acci\u00f3n e reacci\u00f3n", "text": ""}
{"id": "225130", "revid": "6750", "url": "https://gl.wikipedia.org/wiki?curid=225130", "title": "Villisca", "text": "Villisca \u00e9 unha poboaci\u00f3n que se encontra no condado de Montgomery no estado estadounidense de Iowa. Segundo o Censo de 2010 ti\u00f1a unha poboaci\u00f3n de 1252 habitantes e unha densidade poboacional de 254,02 persoas por km\u00b2.\nXeograf\u00eda.\nVillisca local\u00edzase nas coordenadas . Segundo a Oficina do Censo dos Estados Unidos, Villisca ten unha superficie total de 4.93 km\u00b2, coa totalidade da s\u00faa superficie sobre terra firme, con nin un quil\u00f3metro cadrado de auga.\nHistoria.\nA noite do 9 de xu\u00f1o de 1912 tivo lugar o masacre de Villisca, onde un asasino levou por diante a vida de 8 persoas, 6 deles nenos."}
{"id": "225131", "revid": "89787", "url": "https://gl.wikipedia.org/wiki?curid=225131", "title": "Lonicera", "text": "Lonicera \u00e9 un x\u00e9nero de plantas con flores pertencente \u00e1 familia Caprifoliaceae. As especies inclu\u00eddas dentro deste x\u00e9nero normalmente son co\u00f1ecidas polo nome popular de madreselvas ou chuchameles (ademais dos m\u00faltiplos nomes vulgares en galego das diferentes especies).\nSon arbustos arqueados ou parras sarmentosas, a maior\u00eda con doces fragrancias, flores con forma de camp\u00e1. Hai unhas 180 especies de madreselvas.\nEtimolox\u00eda.\nS\u00e1bese que o termo madreselva se usou durante moito tempo para designar as especies integrantes do x\u00e9nero \"Lonicera\", a\u00ednda que este apelativo deber\u00edase aplicar s\u00f3 para designar a especie \"Lonicera caprifolium \" L., planta sarmentosa que se encontra nos bosques europeos, e chamar todas as demais simplemente como \"loniceras\".\nO termo \"Lonicera\" foi usado por primeira vez por Linn\u00e9 en 1753 adaptando ao lat\u00edn o apelido \"Lonitzer\", en honra ao bot\u00e1nico Adam Lonitzer (1528-1586), m\u00e9dico que exerceu en Frankfurt.\nOutros nomes vulgares.\nEn galego existen multitude de nomes para as diferentes especies de \"Lonicera\", \u00e1s veces uns mest\u00faranse con outros. Entre eles: madreselva (var. \"madresilva\"), cabrifollo (var. cadrifollo), herba salgueira, \"bigorda\", chuchamel (zugameles, \"sugam\u00e9s\", \"zugos\"), \"altasebes\", \"garnicela\" etc.\nDescrici\u00f3n.\nAs follas son opostas, ovais simples, e de 1\u201310\u00a0cm de lonxitude. A maior\u00eda son caducifolias e algunhas son perennifolias. Moitas das especies presentan flores que presentan un olor perfumado, producindo un doce n\u00e9ctar comestible. A froita \u00e9 unha baga de coloraci\u00f3n roxa, azul ou negra contendo varias sementes; na maior\u00eda das especies as bagas son levemente t\u00f3xicas, por\u00e9n algunhas (como a \"Lonicera caerulea\") te\u00f1en bagas comestibles. Estas plantas son a base de alimentaci\u00f3n das larvas dalgunhas especies de Lepidoptera.\nA madreselva xaponesa e a \"madreselva de Amur\" (\"Lonicera maackii\") est\u00e1n consideradas como \"plantas invasoras\" en EUA e Nova Zelandia. As madreselvas poden ser controladas: cort\u00e1ndoas, queim\u00e1ndoas, ou queimando as ra\u00edces e repetindo a operaci\u00f3n \u00e1s d\u00faas semanas at\u00e9 que as reservas das ra\u00edces se esgoten.\nUsos.\nA \"Lonicera xylosteum\" \u00e9 unha planta usada en homeopat\u00eda para tratamento de asmas, dificultades respiratorias e s\u00edfilis. A \"Lonicera periclymenum\" \u00e9 usada como remedio homeop\u00e1tico para o tratamento da irritabilidade con explosi\u00f3ns violentas.\nA \"Lonicera caprifolium\" \u00e9 moi apreciada como planta ornamental, debido \u00e1s s\u00faas bonitas e arom\u00e1ticas flores."}
{"id": "225135", "revid": "23204", "url": "https://gl.wikipedia.org/wiki?curid=225135", "title": "Adam Lonitzer", "text": "Adam Lonicer, Adam Lonitzer ou Adamus Lonicerus, nado en Marburg o 10 de outubro de 1528 e finado en Frankfurt o 29 de maio de 1586, foi un bot\u00e1nico alem\u00e1n, notable pola s\u00faa revisada versi\u00f3n de 1557 do herbario do famoso Eucharius R\u00f6sslin (1470 \u2013 1526).\nTraxectoria.\nFillo dun te\u00f3logo e fil\u00f3logo, estudou en Marburg e na Universidade de Maguncia, sendo alumno de Conrad Gessner, obtendo a s\u00faa mestr\u00eda aos dezaseis anos. Foi nomeado profesor de Matem\u00e1tica na Universidade de Marburg en 1553, doutor\u00e1ndose en Medicina en 1554, convert\u00e9ndose no m\u00e9dico de Frankfurt. Por\u00e9n, a s\u00faa verdadeira paix\u00f3n foron as herbas e o estudo da bot\u00e1nica. A s\u00faa primeira importante obra foi sobre herbas, \"Kr\u00e4uterbuch\", publicada en 1557, cunha gran parte desta ocup\u00e1ndose da destilaci\u00f3n. Lonicer reco\u00f1eceu as s\u00faas fontes para o libro, acreditando a Jean Ruelle (1474-1537), Valerius Cordus, Pietro Andrea Mattioli, Hieronymus Braunschweig e Conrad Gessner.\nLonicer casou con Magdalena Egenolff, filla do seu editor de Frankfurt, Christian Egenolff; e cando este faleceu en 1555, Lonitzer foi director da firma, publicando logo non menos de catro edici\u00f3ns de \"Kr\u00e4uterbuch\" entre 1557 e 1577.\nO x\u00e9nero \"Lonicera\" da familia Caprifoliaceae ch\u00e1mase as\u00ed na s\u00faa honra.\nA abreviatura Lonitzer empr\u00e9gase para indicar Adam Lonitzer como autoridade na descrici\u00f3n e clasificaci\u00f3n cient\u00edfica dos vexetais."}
{"id": "225138", "revid": "127505", "url": "https://gl.wikipedia.org/wiki?curid=225138", "title": "Pila", "text": "Pila en galego pode ser:\nPersoas.\nPila \u00e9 un apelido espa\u00f1ol:"}
{"id": "225139", "revid": "5863", "url": "https://gl.wikipedia.org/wiki?curid=225139", "title": "Curtis Mayfield", "text": "Curtis Lee Mayfield (3 de xu\u00f1o de 1942 \u2013 26 de decembro de 1999) foi un compositor, cantante e produtor de soul, R&amp;B e funk estadounidense. \u00c9 co\u00f1ecido polos seus himnos con The Impressions durante o Movemento polos Dereitos Civ\u00eds dos anos 60, e por compo\u00f1er a banda sonora do filme blaxploitation \"Super Fly\". Mayfield est\u00e1 considerado un dos pioneiros do funk e da conciencia pol\u00edtica na m\u00fasica afroamericana. Tam\u00e9n foi un multi-instrumentista que tocou a guitarra, baixo, piano, saxof\u00f3n e bater\u00eda. Mayfield ga\u00f1ou os premios Grammy Legend Award (en 1994) e Grammy Lifetime Achievement Award (en 1995), e foi introducido d\u00faas veces no The Rock and Roll Hall of Fame, unha como membro de The Impressions en 1991 e outra como artista en solitario en 1999. Tam\u00e9n entrou d\u00faas veces no Grammy Hall of Fame."}
{"id": "225140", "revid": "22570", "url": "https://gl.wikipedia.org/wiki?curid=225140", "title": "Neko Case", "text": "Neko Richelle Case, nada o 8 de setembro de 1970 en Alexandria, Virxinia, \u00e9 unha cantante e compositora estadounidense co\u00f1ecida pola s\u00faa carreira en solitario e as s\u00faas contribuci\u00f3ns como integrante do grupo de indie rock canadense The New Pornographers.\nCase gravou e xirou durante varios anos como Neko Case &amp; Her Boyfriends, antes de actuar s\u00f3 co seu nome. Principalmente interpreta o seu propio material, pero tam\u00e9n toca e grava versi\u00f3ns de canci\u00f3ns de artistas como Harry Nilsson, Loretta Lynn, Tom Waits, Nick Lowe, Buffy Sainte-Marie, Scott Walker, Randy Newman, Queen, Bob Dylan, Neil Young e Hank Williams."}
{"id": "225141", "revid": "23204", "url": "https://gl.wikipedia.org/wiki?curid=225141", "title": "Alan Lloyd Hodgkin", "text": "Alan Lloyd Hodgkin, nado en Branbury (Oxfordshire) o 5 de febreiro de 1914 e finado en Cambridge o 20 de decembro de 1998, foi un fisi\u00f3logo e biof\u00edsico ingl\u00e9s, ga\u00f1ador en 1963 do Premio Nobel de Fisiolox\u00eda ou Medicina polo seu traballo con Andrew Fielding Huxley nas bases do potencial de acci\u00f3n dos nervios, os impulsos el\u00e9ctricos que habilitan a actividade do organismo e o seu coordenaci\u00f3n do sistema nervioso central. Hodgkin e Huxley compartiron o premio ese ano con John Carew Eccles, quen foi citado pola s\u00faa investigaci\u00f3n de sinapses. O descubrimento de Hodgkin e Huxley permitiu a teor\u00eda do canle i\u00f3nico, que foi confirmada varias d\u00e9cadas despois."}
{"id": "225142", "revid": "1093", "url": "https://gl.wikipedia.org/wiki?curid=225142", "title": "Ric Ocasek", "text": "Richard T. Otcasek, co\u00f1ecido como Ric Ocasek, nado en Baltimore (Maryland) o 23 de marzo de 1949 e finado en Manhattan o 15 de setembro de 2019, foi un m\u00fasico e produtor estadounidense. \u00c9 co\u00f1ecido sobre todo por ser vocalista (xunto con Ben Orr) e guitarrista r\u00edtmico na banda The Cars.\nTraxectoria.\nO pais de Ocasek, un analista inform\u00e1tico da NASA, foi trasladado a Cleveland, Ohio cando ti\u00f1a 16 anos. Despois de graduarse no instituto en Cleveland, Ocasek atendeu \u00e1 Bowling Green State University, preto de Toledo, Ohio. Ric estivo casado coa modelo Paulina Porizkova."}
{"id": "225143", "revid": "12452", "url": "https://gl.wikipedia.org/wiki?curid=225143", "title": "Liga italiana de rugby", "text": ""}
{"id": "225145", "revid": "89787", "url": "https://gl.wikipedia.org/wiki?curid=225145", "title": "Academia de Belas Artes de Praga", "text": "A Academia de Belas Artes de Praga (en checo: Akademie v\u00fdtvarn\u00fdch um\u011bn\u00ed v Praze, acr\u00f3nimo \"AVU\") fundouse en Praga en 1799 e tr\u00e1tase da Academia de Belas artes m\u00e1is antiga da Rep\u00fablica Checa. A escola ofrece doce programas de posgrao e un de doutoramento."}
{"id": "225148", "revid": "22570", "url": "https://gl.wikipedia.org/wiki?curid=225148", "title": "Phil Spector", "text": "Phillip Harvey \"Phil\" Spector, nado como Harvey Phillip Spector o 26 de decembro de 1939 no Bronx en Nova York e finado o 16 de xaneiro de 2021, foi un produtor e compositor estadounidense.\nCreador da t\u00e9cnica de produci\u00f3n \"Wall of Sound\" (en galego, \"muro de son\") Spector foi o pioneiro no son dos grupos de rapazas dos anos 60 e produciu ao redor de 25 \u00e9xitos \"top 40\" entre 1960 e 1965. Alg\u00fans dos seus grupos femininos m\u00e1is famosos son The Ronettes e The Crystals. Despois do seu \u00e9xito inicial, Spector traballou con artistas como Ike e Tina Turner, John Lennon, George Harrison e Ramones con semellante aclamaci\u00f3n. Produciu o \u00e1lbum dos Beatles \"Let It Be\", e o directo de George Harrison \"The Concert for Bangladesh\". En 1989 Spector entrou no Rock and Roll Hall of Fame. A canci\u00f3n de 1965 \"You've Lost That Lovin' Feelin'\", producida e co-composta por Spector para The Righteous Brothers, est\u00e1 listada pola organizaci\u00f3n BMI como o tema m\u00e1is emitido pola radio estadounidense no s\u00e9culo XX. O derradeiro gran disco producido por el foi \"The End of Century\" de Ramones en 1979.\nNo ano 2009 Spector foi declarado culpable de asasinato en segundo grao pola morte a tiros no 2003 da actriz Lana Clarkson na s\u00faa casa de Alhambra (California). Foi condenado a botar 19 anos no c\u00e1rcere, pero uns meses antes de sa\u00edr apa\u00f1ou a COVID-19 na prisi\u00f3n e faleceu unhas semanas m\u00e1is tarde."}
{"id": "225149", "revid": "98629", "url": "https://gl.wikipedia.org/wiki?curid=225149", "title": "Batalla do Monte Blair", "text": "A Batalla do Monte Blair (en ingl\u00e9s: \"Blair Mountain Battle\") foi unha das maiores revoltas da historia do Estados Unidos de Am\u00e9rica e a maior rebeli\u00f3n armada que houbo nese pa\u00eds desde a Guerra Civil Americana.\nDurante cinco d\u00edas, a finais do ver\u00e1n de 1921, preto de 10\u00a0000 mineiros do carb\u00f3n e 3.000 \"Logan Defenders\" (polic\u00edas e fura-folgas) apoiados pola patronal das minas enfront\u00e1ronse no condado de Logan en Virxinia Occidental. A insurrecci\u00f3n ti\u00f1a a s\u00faa orixe no intento dos traballadores de crear sindicatos en t\u00f3dalas minas do suroeste do estado.\nA Batalla rematou cando entrou en acci\u00f3n o ex\u00e9rcito dos Estados Unidos, enviado por orde presidencial, e non antes de que se disparasen en torno a un mill\u00f3n de balas.\nComo resultado das protestas os mineiros viron reducidos os seus dereitos laborais ata a d\u00e9cada de 1930, cando o Goberno Federal dos Estados Unidos reco\u00f1eceu o dereito de sindicaci\u00f3n."}
{"id": "225150", "revid": "25871", "url": "https://gl.wikipedia.org/wiki?curid=225150", "title": "P\u00eda", "text": "Unha p\u00eda \u00e9 un recipiente c\u00f3ncavo de pedra ou doutro material, para conter l\u00edquidos, de diversas formas e tama\u00f1os segundo o uso que se lle d\u00e1. Se \u00e9 moi grande e de pedra adoita chamarse p\u00edo.\nEtimolox\u00eda.\nO termo galego p\u00eda (en portugu\u00e9s: \"pia\"), v\u00e9n do lat\u00edn: \"pila\", que significa morteiro. \nExisten outros sin\u00f3nimos en galego, moitas veces dependendo do uso que se lle d\u00e1: bac\u00eda, bac\u00edo, barquela, conco, cunco, maseira , barcal, ou maseiro.\nDenominaci\u00f3ns e usos.\nLavabo.\nA p\u00eda do ba\u00f1o \u00e9 unha peza c\u00f3ncava, as m\u00e1is das veces de cer\u00e1mica, para lavar a cara e as mans, cunha billa, ou d\u00faas (unha para a auga quente, outra para a auga fr\u00eda) e un sumidoiro ou desaugadoiro.\nO devanceiro do lavabo foi o toucador, moble con espello e unha p\u00eda de porcelana para lavar a cara e as mans nos cuartos.\nBa\u00f1eira.\nP\u00eda para ba\u00f1\u00e1rense as persoas.\nVertedoiro.\nA p\u00eda da coci\u00f1a, comunmente chamada vertedoiro, adoita ser de aluminio (tam\u00e9n de cer\u00e1mica ou porcelana). Normalmente, pos\u00fae unha billa, mais hai p\u00edas duplas, utilizadas xeralmente na coci\u00f1a profesional, nunha das cales se fai a lavadura da louza e na outra faise a enxaugadura ou se escorre o exceso de auga.\nNa casa tradicional galega a p\u00eda da coci\u00f1a acostumaba ser de pedra de gra, situada baixo unha xanela, na planta terrea ou no sobrado; carec\u00eda de billa, ench\u00edase con baldes e contaba cun desaugadoiro cara ao exterior da vivenda.\nCoa canalizaci\u00f3n da auga, incorpor\u00f3uselle a billa. Moitos modelos de comezos e mediados do s\u00e9culo XX eran de m\u00e1rmore, co seo pouco fondo.\nMaseira.\nP\u00eda de pedra ou madeira onde se lle bota de comer ao gado, en particular aos porcos. Tam\u00e9n recibe o nome de bac\u00eda, bac\u00edo, barquela ou conco.\nTam\u00e9n eran moi com\u00fans nas casas as p\u00edas dos s ou poleiros onde beb\u00edan as gali\u00f1as, de pedra e de pequeno tama\u00f1o. Hoxe son moi usadas en xardinar\u00eda e como p\u00edas das fontes.\nP\u00eda bautismal.\nTam\u00e9n chamada p\u00eda do bautizo \u00e9 un vaso de pedra localizado no baptisterio, no que se verte a auga utilizada para o sacramento do bautismo.\nP\u00eda da auga bieita.\n\u00c9 un cunco que se acha normalmente \u00e1 entrada do interior das igrexas embutido no muro a xeito de canzorro ou m\u00e9nsula, moitas veces con forma de cuncha onde fica a auga bieita. As m\u00e1is das veces \u00e9 unha gran cuncha verdadeira, outras veces faise de pedra, m\u00e1rmore ou n\u00e1cara.\nLagar.\nOs lagares ti\u00f1an p\u00edos onde se recoll\u00edan as uvas e o vi\u00f1o.\nFontes e lavadoiros.\nAs fontes e lavadoiros tradicionais acostumaban a ter p\u00edas ou p\u00edos (m\u00e1is grandes) para o dep\u00f3sito da auga. As fontes actuais tam\u00e9n acostuman estar formadas por p\u00edas e chafarices.\nP\u00eda megal\u00edtica.\nAs cazolas ou p\u00edas megal\u00edticas son baleirados xeom\u00e9tricos realizados nun que datan da Idade de Ferro.\nNa Idade Media tam\u00e9n era com\u00fan o baleirado de penedos a xeito de sartegos.\nFormas e material.\nA p\u00eda pode ser:\nPola forma:\nPolo material:"}
{"id": "225151", "revid": "6279", "url": "https://gl.wikipedia.org/wiki?curid=225151", "title": "P\u00edo", "text": "O termo p\u00edo pode designar:"}
{"id": "225152", "revid": "89787", "url": "https://gl.wikipedia.org/wiki?curid=225152", "title": "Danie Gerber", "text": "Daniel Mattheus \"Danie\" Gerber, nado o 14 de abril de 1958 en Porto Elizabeth, \u00e9 un ex xogador surafricano de rugby, que defendeu as cores dos Springboks entre 1980 e 1992. Xogou principalmente na posici\u00f3n de centro co n\u00famero 13, sendo considerado un dos mellores xogadores da historia nesa posici\u00f3n, ata o punto de ser elixido en 2007 para formar parte do \"International Rugby Hall of Fame\" (o Sal\u00f3n da Fama Internacional do Rugby). Tam\u00e9n foi elixido xogador do ano en Sur\u00e1frica nos anos 1984, 1985 e 1992.\nA s\u00faa capacidade ofensiva foi devastadora, fac\u00eda cambios de ritmo nunca vistos, desfac\u00edase dos placaxes rivais, abr\u00eda hocos entre as defensas onde non semellaba habelos, e anotaba ensaios cunha frecuencia ins\u00f3lita.\nCarreira deportiva.\nA nivel dom\u00e9stico, Gerber competiu na Currie Cup (a liga surafricana de rugby) vestindo as camisolas de Eastern Province (48 ensaios en 116 encontros), Western Province (40 encontros) e Free State (24 encontros). Nun tempo no que o rugby union a\u00ednda era un deporte afeccionado, Gerber foi tentado a pasarse \u00f3 rugby league profesional das Illas Brit\u00e1nicas, concretamente para asinar cos Wigan Warriors, pero rexeitou aquela gran oferta econ\u00f3mica por considerala un sacrilexio. No seu \u00faltimo ano como xogador, Gerber mudouse a Italia para xogar no equipo L'Aquila Rugby (25 encontros) co cal acadou o t\u00edtulo de liga en 1994, deixando en 20 ensaios o r\u00e9cord hist\u00f3rico anotador dun xogador nunha soa tempada desa liga.\nCoa selecci\u00f3n surafricana xogou tan s\u00f3 24 encontros entre 1980 e 1992 (ning\u00fan entre 1987 e 1991) por mor do boicot que recibiu o seu pa\u00eds, a conta do apartheid. Neses 24 encontros anotou 19 ensaios, o que sup\u00f3n a mellor relaci\u00f3n de ensaios por encontro na historia dos Springboks. Este boicot supuxo a non participaci\u00f3n de Danie Gerber en ningunha Copa do Mundo de Rugby, nuns anos nos que posiblemente era o xogador m\u00e1is desequilibrante do planeta."}
{"id": "225153", "revid": "56817", "url": "https://gl.wikipedia.org/wiki?curid=225153", "title": "Papa P\u00edo", "text": "P\u00edo (en lat\u00edn \"Pius\") foi o nome adoptado por varios papas cat\u00f3licos:"}
{"id": "225161", "revid": "89787", "url": "https://gl.wikipedia.org/wiki?curid=225161", "title": "Kad bi bio bijelo dugme", "text": "Kad bi bio bijelo dugme, \u00e9 o nome do primeiro disco de Goran Bregovic, co\u00f1ecido compositor e m\u00fasico iugoslavo. Gravouse no ano 1974\nV\u00e9xase tam\u00e9n.\nLigaz\u00f3ns externas.\nDiscograf\u00eda na p\u00e1xina oficial"}
{"id": "225168", "revid": "98629", "url": "https://gl.wikipedia.org/wiki?curid=225168", "title": "Fromlostiano", "text": "O fromlostiano \u00e9 unha lingua art\u00edstica xurdida no estado espa\u00f1ol, de ton humor\u00edstico e orixe popular, plasmada por Colin (pseud\u00f3nimo de Federico L\u00f3pez Socasau) e G\u00fc\u00e9ster (pseud\u00f3nimo de Ignacio Ochoa Santamar\u00eda) no libro \"From lost to the river\". A lingua constr\u00faese traducindo literalmente do castel\u00e1n ao ingl\u00e9s sen tentar manter o significado real orixinal e o seu nome deriva do t\u00edtulo do libro anteriormente mencionado.\nPor exemplo, \"de perdidos al r\u00edo\", expresi\u00f3n castel\u00e1n que indica que nunha situaci\u00f3n desesperada \u00e9 mellor facer algo arriscado que non facer nada, trad\u00facese ao fromlostiano como \"from lost to the river\". O car\u00e1cter humor\u00edstico da linguaxe deriva de que se ben dita expresi\u00f3n \u00e9 gramaticalmente correcta en ingl\u00e9s, para algu\u00e9n que fale ingl\u00e9s pero ignore o castel\u00e1n non ten sentido en absoluto. Polo tanto, \u00e9 necesario co\u00f1ecer ambos idiomas (especialmente as s\u00faas frases feitas) para apreciar os chistes.\nFrom lost to the river.\nO fromlostiano apareceu por primeira vez en \"From lost to the river\" ISBN 84-920231-1-2 en 1995. O libro consta de seis partes, algunhas con traduci\u00f3ns literais directas do castel\u00e1n ao ingl\u00e9s (o fromlostiano) e outras con traduci\u00f3ns literais inversas do ingl\u00e9s ao castel\u00e1n (ou fromlostiano inverso):\nObras posteriores dos autores.\nEn 1999 publicaron un segundo libro, \"Speaking in silver\" ISBN 84-7880-818-3. A\u00ed aparece por primeira vez a palabra fromlostiano, refer\u00edndose a esta linguaxe. Tam\u00e9n aparecen os primeiros par\u00e1grafos completos en fromlostiano, como a seguinte conversa: \"Where is the ordermore? He gave himself the can. Walk now! Like you hear it. And his saint? The relative opened herself too\" (\"\u00bfD\u00f3nde est\u00e1 el mandam\u00e1s? Se dio el bote. \u00a1Anda ya! Como lo oyes. \u00bfY su santa? La parienta se abri\u00f3 tambi\u00e9n\").\nPosteriormente, Federico L\u00f3pez Socasau publicou en 2003 \"Shit yourself little parrot\" ISBN 84-8460-292-3 e conxuntamente de novo en 2006 \"Like fish in the water\" ISBN 84-8460-517-5. Neste \u00faltimo libro xa aparecen textos completos en fromlostiano.\nOutros exemplos de fromlostiano.\nO fromlostiano ten acadado certa popularidade no estado espa\u00f1ol, probablemente como un xeito de rebeld\u00eda humor\u00edstica ante a necesidade de aprender ingl\u00e9s, a lingua franca no mundo actual. Os seguintes enlaces mostran alg\u00fans exemplos:"}
{"id": "225169", "revid": "25871", "url": "https://gl.wikipedia.org/wiki?curid=225169", "title": "Would You Be Happier?", "text": "\"Would You Be Happier?\" \u00e9 un sinxelo da banda irlandesa de folk rock The Corrs sacado do seu \u00e1lbum \"Best of The Corrs\". Foi lanzado \u00f3 mercado en outubro de 2001. "}
{"id": "225170", "revid": "6939", "url": "https://gl.wikipedia.org/wiki?curid=225170", "title": "Ensaio (rugby)", "text": "O ensaio \u00e9 o principal xeito de anotaci\u00f3n de puntos nos diversos c\u00f3digos de rugby (rugby union, rugby league e rugby a 7). Para que un xogador acade un ensaio ten que pousar o bal\u00f3n co seu corpo sobre a zona de marca do equipo rival. Para que sexa v\u00e1lido, o xogador non pode ter ningunha parte do seu corpo fora do recinto de xogo.\nTrala consecuci\u00f3n dun ensaio, o equipo anotador ten dereito a unha tentativa de transformaci\u00f3n ou conversi\u00f3n, que consiste nunha patada a paus. Esta patada pode realizarse dende calquera distancia na perpendicular do punto no que se acadou o ensaio.\nO termo ingl\u00e9s \"Try\" ten a s\u00faa orixe no regulamento primitivo do \"rugby football\" do s\u00e9culo XIX. Daquela o rugby consist\u00eda en acadar \"goals\". O equipo atacante procuraba chegar \u00e1 zona de marca rival para pousar o bal\u00f3n no chan, o cal non ti\u00f1a valor por si mesmo, sen\u00f3n que daba dereito a patear o bal\u00f3n entre os paus do rival para anotar un \"goal\", que si sub\u00eda \u00f3 taboleiro, cun valor de 1 punto. Deste xeito, cando se pousaba o bal\u00f3n na zona de marca rival, o que se acadaba era un \"try at goal\", \u00e9 dicir, un \"intento de anotaci\u00f3n\". Ese \"try\" pasou \u00f3 franc\u00e9s como \"essai\", que conduce \u00f3 galego \"ensaio\", co sentido de intento.\nValor.\nO valor dun ensaio ten variado \u00f3 longo da historia, aumentando o seu valor a cada paso.\nNa maior\u00eda das competici\u00f3ns de rugby modernas, cando un equipo anota 4 ensaios ou m\u00e1is nun encontro, acada un bonus ofensivo, que sup\u00f3n 1 punto m\u00e1is para a clasificaci\u00f3n desa liga.\nEnsaio de castigo.\nEn t\u00f3dolos c\u00f3digos de rugby existe o ensaio de castigo. O \u00e1rbitro pode conceder este tipo de marca cando estima que o equipo defensor est\u00e1 impedindo a anotaci\u00f3n dun ensaio de xeito ilegal. Nese caso o \u00e1rbitro considera que o equipo atacante ter\u00eda acadado un ensaio de non terse producido a acci\u00f3n antideportiva do equipo defensor. O valor deste ensaio \u00e9 o mesmo que se fose conseguido como froito da xogada."}
{"id": "225171", "revid": "98629", "url": "https://gl.wikipedia.org/wiki?curid=225171", "title": "Wild Hogs", "text": "Wild Hogs \u00e9 un filme estadounidense dirixido por Walt Becker que se estreou no 2007. Est\u00e1 protagonizado por Tim Allen, John Travolta, Martin Lawrence e William H. Macy.\nSinopse.\nCatro amigos de mediana idade (Travolta, Allen, Lawrence e H. Macy), entusiastas das motos, deciden fuxir da rutina da gran cidade e emprender unha viaxe liberadora recorrendo os Estados Unidos nas s\u00faas motos."}
{"id": "225172", "revid": "56817", "url": "https://gl.wikipedia.org/wiki?curid=225172", "title": "Summer Sunshine", "text": "\"Summer Sunshine\" \u00e9 un sinxelo da banda irlandesa de folk rock The Corrs sacado do seu \u00e1lbum \"Borrowed Heaven\". Foi lanzado \u00f3 mercado o 17 de maio de 2004."}
{"id": "225173", "revid": "1888", "url": "https://gl.wikipedia.org/wiki?curid=225173", "title": "Lois Porteiro Garea", "text": ""}
{"id": "225175", "revid": "25871", "url": "https://gl.wikipedia.org/wiki?curid=225175", "title": "Angel (canci\u00f3n de The Corrs)", "text": "\"Borrowed Heaven\" \u00e9 un sinxelo da banda irlandesa de folk rock The Corrs sacado do seu \u00e1lbum \"Borrowed Heaven\". Foi lanzado \u00f3 mercado o 13 de setembro de 2004, acadando o posto #16 nas listas de vendas do Reino Unido."}
{"id": "225176", "revid": "98629", "url": "https://gl.wikipedia.org/wiki?curid=225176", "title": "Click (filme)", "text": "Click \u00e9 un filme estadounidense dirixido por Frank Coraci que se estreou no 2006.\nSinopse.\nMichael Newman (Adam Sandler), un arquitecto moi ocupado que trata de progresar e ter tempo para a s\u00faa muller Donna (Kate Beckinsale) e os seus dous fillos, adquire un mando a distancia que parece que non s\u00f3 lle permite controlar o seu televisor e o seu est\u00e9reo, sen\u00f3n, virtualmente, toda a s\u00faa vida. Axi\u00f1a, Michael v\u00f3lvese adicto a este poder, o que ter\u00e1 graves consecuencias no seu futuro."}
