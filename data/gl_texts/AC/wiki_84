{"id": "356372", "revid": "15490", "url": "https://gl.wikipedia.org/wiki?curid=356372", "title": "Daniel Lambert", "text": "Daniel Lambert, nado en Leicester o 13 de marzo de 1770 e finado en Stamford, Lincolnshire, o 21 de xu\u00f1o de 1809, foi un carcereiro e criador de animais ingl\u00e9s, famoso polo seu gran tama\u00f1o corporal pouco habitual. Tras traballar durante catro anos como aprendiz nun taller de gravado e fundici\u00f3n de Birmingham, volveu a Leicester no ano 1788 e sucedeu o seu pai como alguacil da prisi\u00f3n de Leicester. Estaba considerado unha persoa deportista e moi forte, ademais dun experto en animais de carreiras e galos de pelexa.\nTras volver a Leicester o seu peso corporal comezou a aumentar progresivamente, malia manterse activo e, segundo as s\u00faas propias declaraci\u00f3ns, abst\u00e9ndose de beber alcol e sen comer cantidades excesivas de comida. No ano 1805 a prisi\u00f3n na que traballaba pechou. Naquel ent\u00f3n pesaba uns 320\u00a0kg, convert\u00e9ndose na persoa de maior peso corporal rexistrada ata aquel momento. Sen emprego e por mor do seu gran tama\u00f1o, Lambert reclu\u00eduse no seu fogar.\nNo ano 1806 a pobreza obrigouno a exhibirse \u00f3 p\u00fablico para conseguir ingresos. En abril de 1806 trasladouse a Londres, cobrando \u00f3s espectadores unha tarifa para entrar no seu apartamento e co\u00f1ecelo. Os visitantes quedaban impresionados pola s\u00faa intelixencia e personalidade, e visitalo tornouse nunha actividade de moda na cidade. Tras varios meses de exhibici\u00f3n p\u00fablica, Lambert cansou desta situaci\u00f3n e en setembro de 1806 volveu, considerablemente m\u00e1is rico, a Leicester, onde pasou a criar cans de carreiras e a asistir a eventos deportivos de forma regular. Entre os anos 1806 e 1809 fixo unha serie de xiras curtas para exhibirse de novo e recadar m\u00e1is fondos.\nFaleceu subitamente o 21 de xu\u00f1o de 1809 en Stamford, Lincolnshire. No momento da s\u00faa morte pesaba uns 335\u00a0kg, e o seu cadaleito precisou uns 10,4\u00a0m\u00b2 de madeira. Malia que o seu ata\u00fade levaba unhas rodas e que o cami\u00f1o \u00f3 lugar do enterro estaba preparado en pendente para facilitar o seu transporte, precis\u00e1ronse 20 homes que tardaron unha media hora en levar o ata\u00fade ata o lugar, nun novo cemiterio na parte posterior de St Martin's Church. Malia que outras persoas superaron posteriormente o rexistro de Lambert como a persoa de maior peso corporal da historia, en Leicester segue sendo unha personaxe recordada na cultura popular, e no ano 2009 o xornal \"Leicester Mercury\" describiuno como \"unha das iconas m\u00e1is apreciadas da cidade\".\nTraxectoria.\nPrimeiros anos.\nDaniel Lambert naceu no fogar familiar de Blue Boar Lane, Leicester, o 13 de marzo de 1770. O seu pai, chamado tam\u00e9n Daniel Lambert, servira como cazador para Harry Grey, 4\u00ba conde de Stamford, e cando naceu o seu fillo era o carcereiro da prisi\u00f3n de Leicester. Lambert foi o maior de catro, con d\u00faas irm\u00e1s e un irm\u00e1n que faleceu de mozo.\n\u00d3s oito anos de idade estaba considerado un bo nadador, e durante gran parte da s\u00faa vida adicouse a ensinar \u00f3s nenos da vila a nadar. O seu t\u00edo paterno era un garda de coto profesional, e o seu av\u00f3 materno fora criador de galos de pelexa. Lambert desenvolveu un grande interese polos deportes de campo, gozando particularmente da caza de lontras, da pesca, do tiro e das carreiras de cabalos. Na s\u00faa xuventude estivo considerado un bo deportista, e nos \u00faltimos anos de adolescencia pasou a estar considerado como un experto na cr\u00eda de cans de caza.\nEn 1784 pasou a traballar como aprendiz en Messrs Taylor &amp; Co, un taller de gravado e fundici\u00f3n de Birmingham dirixido por Benjamin Patrick. Esta f\u00e1brica especializ\u00e1base en cintos e bot\u00f3ns gravados que pasaron a non estar de moda, polo que o negocio foi en declive. No ano 1788 Lambert volveu a Leicester, servindo como axudante do seu pai na prisi\u00f3n. O seu pai retirouse \u00f3 pouco tempo e Lambert sucedeuno como o carcereiro da prisi\u00f3n. Foi un carcereiro respectado, facendo amizade con moitos dos prisioneiros e tentando axudalos cando estes \u00edan a xu\u00edzo.\nPeso corporal e desemprego.\nA\u00ednda que en declaraci\u00f3ns do propio Lambert este non com\u00eda cantidades especialmente abondosas de comida, cando volveu a Leicester o seu peso corporal comezou a aumentar de forma progresiva, e cara \u00f3 ano 1793 pesaba uns 200\u00a0kg. Preocupado polo seu estado f\u00edsico, no seu tempo libre adic\u00e1base a facer exercicio, traballando a s\u00faa forza ata o punto de ser capaz de carrexar uns 250\u00a0kg de peso con facilidade. Nunha ocasi\u00f3n durante un espect\u00e1culo dun oso bailar\u00edn exhibido en Blue Boar Lane, o seu can escapouse e mordeu o oso. O oso golpeou o can e deixouno tirado no chan, e Lambert pediulle \u00f3 coidador que o suxeitase para poder recuperar o seu can ferido. No seu lugar o coidador do oso quitoulle o bozo permit\u00edndolle atacar o can. Segundo o reconto do suceso Lambert golpeou o oso cunha vara e coa s\u00faa man esquerda, golpe\u00e1ndoo na cabeza e deix\u00e1ndoo tirado no chan para que o can puidese escapar.\nMalia a s\u00faa cada vez maior corpulencia, Lambert mant\u00ed\u00f1ase en forma e activo, chegando nunha ocasi\u00f3n a cami\u00f1ar uns 11\u00a0km dende Woolwich ata a Cidade de Londres \"cunha fatiga aparentemente moito menor que varios outros homes de mediano tama\u00f1o que \u00edan no seu grupo\". Sen posu\u00edr unha grande axilidade, o seu gran tama\u00f1o non lle supo\u00f1\u00eda unha restrici\u00f3n significativa, e era capaz de manterse de p\u00e9 sobre unha perna mentres levantaba a outra ata unha altura duns 2 metros. Continuou coa ensinanza de nataci\u00f3n en Leicester, e era capaz de manterse flotando con dous homes adultos sentados nas s\u00faas costas. Non lle gustaba cambiarse de roupa, e adoitaba levar a mesma roupa do d\u00eda anterior incluso cando a\u00ednda estaba h\u00famida. Segundo o propio Lambert, este comportamento nunca lle provocou un arrefriado ou ningunha outra enfermidade.\nCara a 1801 o seu peso corporal increment\u00e1rase ata uns 250\u00a0kg, e o seu tama\u00f1o imped\u00edalle tanto a el coma \u00f3 seu cabalo manter o ritmo da caza, polo que se viu obrigado a deixar esta actividade. O seu interese por este tipo de actividades non cesou e pasou a adicarse a manter unha manda duns 30 cans terrier. Foi nesta \u00e9poca cando, malia manter unha s\u00f3lida reputaci\u00f3n como carcereiro, xurdiron serias preocupaci\u00f3ns pola s\u00faa aptitude f\u00edsica para este posto. Naquel momento as prisi\u00f3ns tradicionais estaban perdendo popularidade, pasando a substitu\u00edrse por instituci\u00f3ns de traballos forzados, e en 1805 a prisi\u00f3n onde traballaba foi finalmente clausurada. Lambert quedou sen emprego, a\u00ednda que mantivo unha renda anual dunhas 50\u00a0libras outorgada polos maxistrados de Leicester en reco\u00f1ecemento do seu servizo como carcereiro.\nPara aquel ent\u00f3n a barriga de Lambert acadara un tama\u00f1o desproporcionado. Ata seis homes de tama\u00f1o normal pod\u00edan meterse xuntos no seu chaleco, e cada unha das s\u00faas calzas era do tama\u00f1o dun saco. A s\u00faa renda anual de 50\u00a3 non lle chegaba para cubrir custos, e non pod\u00eda traballar por mor do seu gran tama\u00f1o corporal, convert\u00e9ndose virtualmente nun recluso. Comezaron ent\u00f3n a espallarse varias historias sobre a s\u00faa gran corpulencia, e alg\u00fans dos viaxeiros que visitaban Leicester comezaron a usar varios pretextos para entrar no seu fogar e poder velo.\nSensible polo seu peso, Lambert non deixaba que ningu\u00e9n o pesase, pero nunha ocasi\u00f3n no ano 1805 uns amigos persuad\u00edrono para que asistise xunto a eles a unha pelexa de galos en Loughborough. Unha vez que conseguiu entrar na carruaxe con dificultades, o resto do grupo conduciuno ata unha gran b\u00e1scula e saltaron do carro. Tras descontar o peso do carro baleiro que xa mediran con anterioridade, calcularon que o peso corporal de Lambert estaba nuns 320\u00a0kg, superando a Edward Bright, cuns 279\u00a0kg de peso, como a persoa rexistrada de maior peso corporal da historia ata ese momento.\nExhibici\u00f3n en Londres.\nMalia a s\u00faa timidez, Lambert precisaba ingresos con urxencia, polo que non viu outra alternativa que exhibirse a si mesmo, cobr\u00e1ndolle entrada \u00f3s espectadores. O 4 de abril de 1806 subiu a unha carruaxe especialmente constru\u00edda para el e viaxou dende Leicester ata o seu novo fogar no n\u00famero 53 de Piccadilly, naquel ent\u00f3n preto do l\u00edmite occidental de Londres. Durante cinco horas cada d\u00eda recib\u00eda visitantes no seu fogar, cobrando un xilin por cada un deles.\nLambert compart\u00eda o seu interese e co\u00f1ecemento dos deportes, cans e cr\u00eda de animais coas clases media e alta de Londres, polo que visitalo e trabar a s\u00faa amizade pasou a estar de moda en pouco tempo na cidade. Un banqueiro chegou a facerlle 20 visitas, pagando a entrada en cada unha das ocasi\u00f3ns. Durante este per\u00edodo da historia de Inglaterra non hab\u00eda un estigma real da obesidade, polo que o p\u00fablico xeral consideraba a Lambert unha marabilla admirable, en lugar dun becho raro. Esta aventura de negocio tivo un \u00e9xito inmediato, atraendo a uns 400 visitantes diarios. A descrici\u00f3n do seu fogar era de ter un aire dun lugar de vacaci\u00f3ns de moda, no canto dun lugar de exhibici\u00f3n, e a Lambert agrad\u00e1balle que os visitantes adoitaban tratalo con cortes\u00eda, e non simplemente coma un espect\u00e1culo. Lambert insist\u00eda en manter unha atmosfera de civismo cos seus invitados, e t\u00f3dolos homes que entraban nos seus cuarto deb\u00edan quitarse o chapeu.\nA s\u00faa popularidade chegou a inspirar a un imitador a pouca distancia del en Sackville Street e a xente viaxaba grandes distancias para visitar a Lambert, moitos deles pasando varias horas con el conversando sobre a cr\u00eda de animais. Unha figura de cera a tama\u00f1o real de Lambert pasou a exhibirse en Londres, torn\u00e1ndose extremadamente popular. Daniel Lambert pasou en pouco tempo a converterse nun personaxe popular para os debuxantes de tiras c\u00f3micas, que adoitaban representalo como John Bull. Lambert mesturouse ben coas clases sociais altas, e nunha ocasi\u00f3n co\u00f1eceu o rei Xurxo\u00a0III, a\u00ednda que non se conserva un rexistro da reacci\u00f3n de \u00e1mbolos dous desta presentaci\u00f3n entre eles.\nExame m\u00e9dico.\nLambert chamou a atenci\u00f3n da profesi\u00f3n m\u00e9dica, e pouco tempo despois da s\u00faa chegada a Londres a revista \"Medical and Physical Journal\" publicou un artigo sobre el. Confirmaron que pesaba 320\u00a0kg, e mediron a s\u00faa altura en 1,80\u00a0m. Un exame m\u00e9dico exhaustivo determinou que as s\u00faas funci\u00f3ns corporais estaban correctas, e que respiraba sen dificultades. O artigo describ\u00eda a Lambert como activo e mentalmente alerta, culto e cunha memoria excelente. Gust\u00e1balle cantar, e ti\u00f1a unha fala normal que non amosaba sinais de ning\u00fan tipo de presi\u00f3n nos seus pulm\u00f3ns. Os doutores detectaron unha tumefacci\u00f3n dos seus pes, pernas e cadeira, e unha acumulaci\u00f3n de graxa no seu abdome, pero \u00e1 marxe dunha pel grosa e escamada nas pernas causada por ataques previos de erisipela, non ti\u00f1a problemas de sa\u00fade. Lambert afirmou perante os doutores que inxer\u00eda cantidades normais de comida ordinaria. Declarou que dende 1795 non bebera nada m\u00e1is que auga, e que malia ser a\u00ednda moi novo e asistir regularmente a festas e reuni\u00f3ns, naquel ent\u00f3n non se un\u00eda \u00f3s seus compa\u00f1eiros na bebida. Lambert estimou que era capaz de cami\u00f1ar uns 400\u00a0m sen dificultades. Durm\u00eda con regularidade non m\u00e1is de oito horas por noite, sempre coa vent\u00e1 aberta, e non se lle escoitaba roncar nunca, acadando un estado de alerta completa \u00f3s cinco minutos de espertar e sen tomar sestas durante o d\u00eda.\n\u00c9 imposible co\u00f1ecer con certeza a causa do extremo peso de Daniel Lambert, pero consid\u00e9rase pouco probable que estivese causado por unha desorde end\u00f3crina ou xen\u00e9tica. \u00c1 marxe do seu peso, non amosaba s\u00edntomas dunha desorde tiroide, e ning\u00fan dos seus retratos o representa coa obesidade facial t\u00edpica da s\u00edndrome de Cushing. Os pacientes da s\u00edndrome Bardet\u2013Biedl e da s\u00edndrome Prader\u2013Willi, s\u00edndromes xen\u00e9ticas que poden dar lugar a obesidade nos pacientes, tam\u00e9n sofren de dificultades na aprendizaxe e de debilidade muscular, pero Lambert estaba considerado un home moi intelixente, extremadamente forte e, ag\u00e1s polas erisipelas e varices nas s\u00faas pernas, non sufr\u00eda de problemas de sa\u00fade aparentes. Un comentarista coet\u00e1neo afirmou que \"O Sr. Lambert escasamente co\u00f1ece o que \u00e9 estar enfermo ou indisposto\". O \u00fanico problema fisiol\u00f3xico rexistrado de Lambert foi unha ocasional \"depresi\u00f3n do esp\u00edrito\", durante a s\u00faa estancia en Londres. Malia que uns t\u00edos seus sufr\u00edan tam\u00e9n de obesidade, os seus pais e irm\u00e1s sobreviventes mantiveron unha fisionom\u00eda normal durante toda a vida.\nConsecuentemente, \u00e9 probable que o aumento de peso de Lambert estivese provocado non por unha desorde f\u00edsica sen\u00f3n por unha combinaci\u00f3n dunha inxesti\u00f3n excesiva de comida e dunha falta de exercicio. Malia ter unha constituci\u00f3n pesada na s\u00faa xuventude, comezou a ga\u00f1ar peso s\u00f3 cando comezou a traballar no relativamente sedentario traballo de carcereiro da prisi\u00f3n. Unha biograf\u00eda de Lambert publicada durante a s\u00faa vida afirmaba que \"foi \u00f3 cumprirse un ano desta asignaci\u00f3n cando a s\u00faa corpulencia presentou o maior e m\u00e1is r\u00e1pido incremento\". A\u00ednda que afirmaba comer pouco e absterse de tomar alcol, consid\u00e9rase moi probable que un home co seu estilo de vida e posici\u00f3n na sociedade inxerise grandes cantidades de carne e tomase cervexa nos eventos sociais.\nVisita de J\u00f3zef Boruw\u0142aski.\nTras pasar varios meses en Londres, Lambert recibiu a visita de J\u00f3zef Boruw\u0142aski, un anano de 99\u00a0cm de altura. Nado en 1739 no seo dunha familia pobre na vila rural de Pokuttya, Boruw\u0142aski estaba considerado o \u00faltimo dos ananos de corte de Europa. Fora presentado \u00e1 emperatriz Mar\u00eda Tareixa en 1754, e tras un curto per\u00edodo de tempo residindo co despoxado rei polaco Estanislau I Leszczynski, pasou a exhibirse por Europa, ga\u00f1ando unha considerable fortuna. \u00d3s 60 anos de idade retirouse a Durham, onde se converteu nunha figura tan popular que a cidade de Durham pasou a pagarlle para que vivise al\u00ed, convert\u00e9ndose nun dos seus cidad\u00e1ns m\u00e1is famosos.\nBoruw\u0142aski recordaba unha visita que lle fixera Lambert en Birmingham cando este a\u00ednda traballaba no taller de gravado, e afirmou: \"Vin esta cara hai vinte anos en Birmingham, pero certamente estaba noutro corpo\". Os dous homes compararon a s\u00faa vestimenta, calculando que unha manga de Lambert dar\u00eda suficiente tela para un abrigo completo de Boruw\u0142aski. A reuni\u00f3n entre Lambert e Boruw\u0142aski, o home m\u00e1is grande e o home m\u00e1is pequeno do pa\u00eds, suscitou un grande interese p\u00fablico, e un xornal cualificou o encontro como unha reuni\u00f3n entre \"Falstaff e Tom Thumb\".\nRetorno a Leicester.\nA\u00ednda que en xeral era respectado pola sociedade de Londres, canto m\u00e1is tempo pasaba al\u00ed m\u00e1is irritable se tornaba. T\u00edmido e consciente da s\u00faa condici\u00f3n, sent\u00edase anoxado polas repetidas preguntas sobre o tama\u00f1o da s\u00faa roupa. En resposta a unha petici\u00f3n dunha muller que lle preguntou polo custo do seu abrigo, respondeu: \"Non podo pretender cargar a mi\u00f1a memoria co prezo, pero podo facilitarlle o m\u00e9todo de obter a informaci\u00f3n que require. Se cree conveniente regalarme un novo abrigo, saber\u00e1 ent\u00f3n exactamente o que custa\". Outro espectador interesado afirmou que xa que o prezo da entrada era o que serv\u00eda para pagar a roupa de Lambert, ti\u00f1a tam\u00e9n o dereito de saber m\u00e1is. Lambert respondeu \"Se\u00f1or, se soubese que parte do meu pr\u00f3ximo abrigo vai pagar o seu xilin, podo asegurarlle que cortar\u00eda a peza\". Lambert calculou en 1806 que un traxe completo cust\u00e1balle unhas 20\u00a0\u00a3.\nLambert rexeitou ofertas de varios empresarios e axentes para representalo, e cara a setembro de 1806 retornou a Leicester coma un home rico. Retomou os seus pasatempos favoritos, criando cans e galos de pelexa. Ti\u00f1a unha cadela de cr\u00eda terrier pola que lle ofreceron unhas 100\u00a0guineas que estaba considerada unha das mellores de Inglaterra. Rexeitou vendela, quedando con ela como animal de compa\u00f1\u00eda para toda a s\u00faa vida. Volveu a asistir a eventos deportivos, e un artigo no \"Leicester Journal\" de setembro de 1806 sobre as carreiras de Leicester indicou que \"Entre as distinguidas personaxes sobre a pista aledounos ver o noso vello amigo, o Sr.\u00a0Daniel Lambert, nun aparente bo estado de sa\u00fade e esp\u00edrito\". Sen poder seguir as cazas montado a cabalo, usou unha parte do di\u00f1eiro conseguido en Londres para reunir unha manda de galgos, observ\u00e1ndoos dende a s\u00faa carruaxe mentres persegu\u00edan lebres na campi\u00f1a de Leicestershire.\nEn decembro de 1806 Lambert realizou unha breve xira para recadar fondos, exhib\u00edndose de novo en Birmingham e Coventry. A comezos do ano seguinte volveu a Londres, quedando unha tempada en Leicester Square. Al\u00ed caeu enfermo. O seu m\u00e9dico, o doutor Heaviside, cr\u00eda que a s\u00faa doenza pod\u00eda estar causada polo aire contaminado de Londres, polo que Lambert volveu a Leicester. Recuperouse da enfermidade, e a finais de 1807 levou a cabo unha serie de xiras por Inglaterra.\nNo ver\u00e1n de 1808 Lambert permaneceu en Londres durante un breve per\u00edodo de tempo, onde vendeu un par de cans spaniel por unhas 75\u00a0guineas en Tattersalls, e m\u00e1is tarde ese ano fixo unha pequena exhibici\u00f3n en York. En xu\u00f1o de 1809 comezou unha nova xira por East Anglia, finalizando en Stamford durante as \"Stamford Races\". Un reconto da \u00e9poca suxire que ti\u00f1a pensado que esta xira fose a \u00faltima, xa que ent\u00f3n ser\u00eda o suficientemente rico como para retirarse. Durante esta xira, Lambert foi pesado en Ipswich. O seu peso naquel momento foi de 335\u00a0kg. Incapaz de utilizar escaleiras, alugou unha habitaci\u00f3n no baixo da pousada Waggon &amp; Horses no n\u00famero 47 de Stamford High Street o 20 de xu\u00f1o de 1809.\nMorte.\nTrala s\u00faa chegada a Stamford Lambert envioulle unha mensaxe \u00f3 xornal \"Stamford Mercury\" para encargar uns anuncios e folletos. Dicindo que \"como a Monta\u00f1a non pod\u00eda agardar por Mahoma, Mahoma ir\u00eda ata a monta\u00f1a\", pediulle \u00f3 impresor que lle fixese unha visita na pousada Waggon &amp; Horses, para debater os requirimentos da impresi\u00f3n. Esa mesma noite Lambert estaba na s\u00faa cama e admitiu sentirse esgotado, pero a\u00ednda as\u00ed foi capaz de explicarlle os seus requirimentos \u00f3 impresor, ansioso de que os folletos fosen entregados a tempo.\nNa ma\u00f1\u00e1 do d\u00eda 21 de xu\u00f1o Lambert espertou a s\u00faa hora habitual e semellaba ter boa sa\u00fade. Segundo comezaba a afeitarse, queixouse de que ti\u00f1a dificultades para respirar. Dez minutos despois colapsou e faleceu. Non se lle practicou unha autopsia, e desco\u00f1\u00e9cese a causa exacta da s\u00faa morte. Moitas fontes afirman que faleceu por mor dunha dexeneraci\u00f3n graxa do coraz\u00f3n ou de estr\u00e9s no mesmo provocado pola s\u00faa corpulencia. Por\u00e9n, o seu comportamento nos d\u00edas previos \u00e1 s\u00faa morte non coincide cos s\u00edntomas habituais presentados por aqueles que sofren de insuficiencia card\u00edaca. Varias testemu\u00f1as indicaron que na ma\u00f1\u00e1 do seu pasamento presentaba unha aparencia saudable, antes de quedar sen alento e colapsar. O autor Jan Bondeson especulou que a explicaci\u00f3n m\u00e1is consistente para a s\u00faa morte, tendo en conta os seus s\u00edntomas e historial m\u00e9dico, \u00e9 que sufriu un embolismo pulmonar.\nSoterramento.\nO seu cad\u00e1ver \u00eda ser retornado a Leicester, polo que no 22 de xu\u00f1o foi colocado dentro dun cadaleito de madeira de olmo de 193\u00a0cm de largo, 132\u00a0cm de ancho e 71\u00a0cm de profundidade, constru\u00eddo sobre unhas rodas que permit\u00edan movelo con m\u00e1is facilidade, que precisou uns 10,4\u00a0m2 de madeira para a s\u00faa fabricaci\u00f3n. O ata\u00fade resultaba tan grande que para conducilo f\u00f3ra da pousada cara \u00f3 recentemente aberto cemiterio na parte traseira de St Martin's Church, tiveron que demoler a vent\u00e1 e parte da parede do seu apartamento. A tumba ti\u00f1a un tama\u00f1o acorde para o cadaleito, cunha aproximaci\u00f3n en pendente para evitar ter que baixar o ata\u00fade dende arriba. As\u00ed a todo, o 23 de xu\u00f1o precisouse de 20 homes que tardaron unha media hora en levar o cadaleito ata a tumba.\nAs amizades de Lambert pagaron para que se instalase unha gran l\u00e1pida, coa seguinte inscrici\u00f3n:\nEn Recordo dese Prodixio da Natureza.DANIEL LAMBERT.un Nativo de Leicester:quen posu\u00eda unha Mente exaltada e sociablee na Grandeza persoal non ti\u00f1a Competidor\"Med\u00eda tres P\u00e9s unha Polgada \u00f3 redor da Perna\"\"nove P\u00e9s catro Polgadas \u00f3 redor do Corpo\"\"e pesaba\"\"Trescentos trinta e cinco Quilos!\"Deixou esta Vida o 21 de xu\u00f1o de 1809\u00c1 idade de 39 anos\"Como Testemu\u00f1o de Respecto esta Pedra foi erixida polos seus Amigos en Leicester\"\nLegado.\nA finais de 1809 J. Drakard publicou \"The life of that wonderful and extraordinary heavy man, the late Danl. Lambert, from his birth to the moment of his dissolution, with an account of men noted for their corpulency, and other interesting matter\", a primeira biograf\u00eda completa de Lambert publicada trala s\u00faa morte. O rexistro de Lambert como a persoa de maior peso corporal na historia rexistrada foi superado en pouco tempo polo estadounidense Mills Darden (1799\u20131857), pero para ent\u00f3n Lambert convert\u00e9rase nunha figura de culto, e case t\u00f3dolos obxectos que ti\u00f1an algunha conexi\u00f3n con el foron preservados para a posteridade. A s\u00faa roupa e posesi\u00f3ns vend\u00e9ronse en poxas, e moitas delas pres\u00e9rvanse en varios museos.\nPor toda Inglaterra nome\u00e1ronse pousadas e pubs na s\u00faa memoria, particularmente en Leicester e Stamford. O pub Daniel Lambert no n\u00famero 12 de Ludgate Hill, preto da entrada da catedral de San Paulo en Londres, era moi co\u00f1ecido e ti\u00f1a un gran retrato de Lambert as\u00ed como un dos seus bast\u00f3ns expostos no recibidor. James Dixon, propietario da pousada Ram Jam Inn en Stamford, mercou o traxe que Lambert levaba posto o d\u00eda do seu pasamento e exhibiuno na pousada, que cambiou de nome para o de Daniel Lambert.\nO termo \"Daniel Lambert\" pasou a ser de uso com\u00fan na lingua inglesa falada e escrita, empregado para referirse a calquera home gordo. O seu nome continuou tendo este uso durante moitos anos tralo seu finamento. En 1852 Charles Dickens afirmou que \"o nome de Lambert co\u00f1\u00e9cese mellor que a s\u00faa historia\". Na s\u00faa novela \"Nicholas Nickleby\" Dickens compara a obesidade de Xurxo\u00a0IV \u00e1 de Lambert. William Makepeace Thackeray usou o termo na s\u00faa novela \"Vanity Fair\" para referirse o obeso Joseph Sedley, e na obra \"The Luck of Barry Lyndon\" para referirse \u00f3 servente obeso Tim.\nCo paso do tempo \"Daniel Lambert\" pasou a facer referencia a calquera cousa que fose excepcionalmente grande. Herbert Spencer, na obra \"The Study of Sociology\", usou a frase \"un Daniel Lambert da aprendizaxe\", mentres que Thomas Carlyle usouno de forma sarc\u00e1stica para referirse a Oliver Cromwell como \"este gran Xogador inchado e desafortunado lamb\u00f3n 'Daniel Lambert en esp\u00edrito'\". En 1874 o xornal \"The Times\", nunha revisi\u00f3n da recentemente traducida comedia francesa \"La Fiammina\" de Mario Uchard na que un personaxe ch\u00e1mase \"Daniel Lambert\", indicou que o nome \"sempre se asocia na mente inglesa coa noci\u00f3n de obesidade\", e en 1907, case 100 anos trala morte de Lambert, fixeron unha referencia \u00f3 Ch\u00e2teau de Chambord como \"o Daniel Lambert entre os \"ch\u00e2teaux\"\". Nellie Lambert Ensall, no seu momento a muller de maior peso corporal no Reino Unido, afirmou en 1910 que era a bisneta de Daniel Lambert, pero esta afirmaci\u00f3n consid\u00e9rase falsa xa que Lambert non chegou a casar e \u00e9 pouco probable que tivese descendencia.\nP. T. Barnum.\nP. T. Barnum e o xeneral Tom Thumb (Charles Sherwood Stratton), de 64\u00a0cm de altura, visitaron Stamford en 1846 e doaron un dos disfraces de Thumb a Dixon para que fose exposto xunto \u00f3 de Lambert. En 1866, o xeneral Tom Thumb xunto coa s\u00faa muller tam\u00e9n de reducida estatura Lavinia Warren (Mercy Lavinia Warren Bump), a irm\u00e1 desta Minnie Warren (Huldah Pierce Warren Bump) e outro dos ananos famosos de Barnum o Comodoro Nutt (George Washington Morrison Nutt), visitaron Stamford. Todos eles xuntos eran capaces de pasar a trav\u00e9s do oco dos calz\u00f3ns de Lambert a altura dos xeonllos. En 1866 os traxes de Lambert e de Tom Thumb vend\u00e9ronse \u00e1 Old London Tavern en Stamford, e posteriormente pasaron a estar en posesi\u00f3n do Museo de Stamford.\nA figura de cera de 1806 de Lambert exportouse ata os Estados Unidos e exhibiuse en New Haven, Connecticut cara \u00f3 ano 1813. En 1828 a figura estivo exposta nos Boston Vauxhall Gardens vestida cun conxunto completo da roupa do propio Lambert. P.T. Barnum mercouna posteriormente e pasou a exhibila no Barnum's American Museum de Nova York, pero o museo quedou destru\u00eddo por mor dun incendio no ano 1865 e a figura fundiuse pola calor e perdeuse.\nNa memoria popular.\nLambert pasou a ser unha personaxe popular en Leicester, descrito no ano 2009 polo xornal \"Leicester Mercury\" como \"unha das iconas m\u00e1is apreciadas da cidade\", e varios pubs e negocios locais levan o seu nome. A obra de Sue Townsend titulada \"The Ghost of Daniel Lambert\", na que a pantasma de Lambert desaproba a demolici\u00f3n e o novo desenvolvemento de 1960 do centro hist\u00f3rico de Leicester, estreouse no Haymarket Theatre de Leicester no ano 1981. Lambert \u00e9 unha figura popular tam\u00e9n en Stamford, e o equipo de f\u00fatbol local Stamford A.F.C. recibe o alcume de \"The Daniels\" na s\u00faa honra.\nUn dos traxes de Lambert, xunto coa s\u00faa cadeira de brazos, o seu bast\u00f3n, a s\u00faa fusta e o seu libro de oraci\u00f3ns est\u00e1n en exhibici\u00f3n permanente no Newarke Houses Museum de Leicester. O pub Daniel Lambert en Ludgate Hill xa non existe, e os obxectos al\u00ed amosados pasaron a estar en exposici\u00f3n permanente no George Hotel de Stamford. No ano 2009, no 200 aniversario do seu pasamento, Leicester celebrou o \"D\u00eda de Daniel Lambert\", no que m\u00e1is de 800\u00a0persoas asistiron a un evento na s\u00faa honra no Newarke Houses Museum."}
{"id": "356373", "revid": "23204", "url": "https://gl.wikipedia.org/wiki?curid=356373", "title": "Xabier Euzkitze", "text": "Xabier Peritz Mendizabal, co\u00f1ecido por Xabier Euzkitze, nado en\u00a0Azpeitia\u00a0o\u00a09 de xu\u00f1o de 1966,\u00a0\u00e9 un xornalista e ex-bertsolari profesional vasco.\nBiograf\u00eda.\nMalia ser de Azpeitia, viviu na Zarautz\u00a0dende que era un neno. Comezou como bertsolari\u00a0de mozo, sendo o terceiro no campionato de bertsolaris de 1989 e o segundo en 1993. El rematou a s\u00faa carreira nesta arte en Soraluze\u00a0no ano 1998, cando ti\u00f1a 32 anos. Despois diso, comezou a traballar como xornalista na radio, e, a continuaci\u00f3n, saltou \u00e1 televisi\u00f3n vasca, ETB. Presentou programas como \"Sorginen Laratza, Kalaka\" e o telexornal en ETB1, e \u00e9 notable no seu papel como comentarista para xogos de pelota vasca. Tam\u00e9n \u00e9 columnista do xornal \"Noticias de Gipuzkoa\"."}
{"id": "356374", "revid": "23204", "url": "https://gl.wikipedia.org/wiki?curid=356374", "title": "Xabier Perez Mendizabal", "text": ""}
{"id": "356378", "revid": "1131", "url": "https://gl.wikipedia.org/wiki?curid=356378", "title": "Jean Pecquet", "text": "Jean Pecquet, nado en Dieppe o 9 de maio de 1622 e finado en Par\u00eds o 26 de febreiro de 1674, foi un m\u00e9dico e cient\u00edfico franc\u00e9s, especializado en anatom\u00eda e pioneiro da fisiolox\u00eda. Estudou tam\u00e9n a expansi\u00f3n do aire, interesouse pola visi\u00f3n e escribiu diversos traballos que se anticiparon \u00e1 moderna psicolox\u00eda.\nO seu nome as\u00f3ciase habitualmente \u00e1 descrici\u00f3n do conduto tor\u00e1cico e \u00e1 co\u00f1ecida como cisterna de Pecquet, reservorio do quilo ou quilocisto.\nTraxectoria.\nDespois de estudar na s\u00faa localidade natal e a continuaci\u00f3n en Ru\u00e1n, Jean Pecquet marchou a Par\u00eds para traballar en 1641. En 1645 matriculouse na facultade de Artes e tomou contacto con diversos intelectuais da \u00e9poca, como Marin Mersenne ou Evangelista Torricelli, de quen continuar\u00e1 os seus experimentos sobre a ac\u00fastica, a gravidade e o baleiro.\nEn 1647 comezou as s\u00faas primeiras experiencias de disecci\u00f3n de animais, \u00e1s veces en p\u00fablico, entanto que traballaba como profesor particular. En 1651 publicou o seu traballo m\u00e1is salientable sobre anatom\u00eda e comezou os seus estudos de medicina en Par\u00eds, formaci\u00f3n que rematar\u00e1 en Montpellier, localidade \u00e1 que se traslada en 1652.\nEn Montpellier fixo as s\u00faas descubertas m\u00e1is significativas sobre a circulaci\u00f3n linf\u00e1tica, especialmente as relativas ao \"receptaculum chyli\" ou cisterna de Pecquet. Thomas Bartholin atopar\u00e1 no corpo humano o conduto tor\u00e1cico pero non a cisterna, e confirmar\u00e1 as experiencias de Pecquet.\nFoi designado membro da Academia de Ciencias en 1666.\nCo\u00f1\u00e9cese tam\u00e9n por ter feito disecci\u00f3ns do ollo e medici\u00f3ns das s\u00faas dimensi\u00f3ns. En contraste coa Edme Mariotte, el pensaba que era a retina e non a coroide o principal \u00f3rgano da visi\u00f3n."}
{"id": "356379", "revid": "15490", "url": "https://gl.wikipedia.org/wiki?curid=356379", "title": "Biblioteca P\u00fablica Central de Vigo", "text": "A Biblioteca P\u00fablica Central de Vigo, tam\u00e9n co\u00f1ecida dende 2013 como Biblioteca P\u00fablica de Vigo Juan Compa\u00f1el, \u00e9 unha biblioteca de acceso p\u00fablico na cidade de Vigo.\nHistoria.\nFoi fundada no ano 1942, cando se constit\u00fae a Biblioteca Popular de Vigo seguindo a orde do Ministerio de Educaci\u00f3n Nacional, nun comezo situada na Praza de Compostela ata 1979, cando se traslada \u00e1 R\u00faa Romil, ata este ent\u00f3n ti\u00f1a o nome de Biblioteca P\u00fablica Jaime Sol\u00e1. Neste momento in\u00edciase unha etapa de mellora da biblioteca, crecemento dos fondos, espazo e persoal.\nPosteriormente, o Concello merca o Edificio Ferro, rehabilit\u00e1ndoo e inaugurando al\u00ed a nova sede en 1995, que pasa a denominarse Biblioteca P\u00fablica Central de Vigo ata 2013, cando nun pleno ac\u00f3rdase cambiar o nome polo de Biblioteca P\u00fablica Juan Compa\u00f1el.\nServizos e actividades.\nA biblioteca pon a disposici\u00f3n dos usuarios unha serie de servizos adicionais, entre os que destacan:"}
{"id": "356380", "revid": "22570", "url": "https://gl.wikipedia.org/wiki?curid=356380", "title": "Eusko Ikaskuntza", "text": "Eusko Ikaskuntza (EI) (en galego, Sociedade de Estudos Vascos) \u00e9 unha entidade privada cient\u00edfico-cultural creada en 1918 polas\u00a0Deputaci\u00f3ns forais de\u00a0\u00c1raba, Biscaia, Guip\u00fascoa e Navarra\u00a0coa intenci\u00f3n de \"ser un recurso estable e duradeiro, co fin de desenvolver a cultura euskalduna\".\nOs membros desta entidade est\u00e1n reunidos en diferentes Secci\u00f3ns Cient\u00edficas. \u00c9 a \u00fanica instituci\u00f3n de diferentes disciplinas cient\u00edficas que ten presenza oficial en todo o Pa\u00eds Vasco, concedendo, entre outros, o Premio Manuel Lekuona. A sede central est\u00e1 en Donostia, con oficinas e delegaci\u00f3ns en Baiona, Pamplona, Vitoria e Bilbao."}
{"id": "356381", "revid": "23204", "url": "https://gl.wikipedia.org/wiki?curid=356381", "title": "Sociedade de Estudos Vascos", "text": ""}
{"id": "356384", "revid": "23204", "url": "https://gl.wikipedia.org/wiki?curid=356384", "title": "Soci\u00e9t\u00e9 d'\u00e9tudes Basques", "text": ""}
{"id": "356385", "revid": "23204", "url": "https://gl.wikipedia.org/wiki?curid=356385", "title": "Sociedad de Estudios Vascos", "text": ""}
{"id": "356389", "revid": "92340", "url": "https://gl.wikipedia.org/wiki?curid=356389", "title": "Mattin Treku", "text": "Mattin Treku Inharga, nado en Lapurdi o 11 de novembro de 1916, e finado o 22 de xullo de 1981, foi un bertsolari de gran sona en\u00a0Euskal Herria. Agricultor de oficio, casou con Mari Olandegi de Senpere\u00a0o 9 de agosto\u00a0de 1947, con quen tivo un fillo.\nA primeira das s\u00faas improvisaci\u00f3ns p\u00fablicas data de 1933 durante as festas de Sara. En 1948, ga\u00f1ou o campionato de\u00a0Urru\u00f1a. En 1952, ga\u00f1ou o de Sara. A partir de 1960, e at\u00e9 a s\u00faa morte, participou en todos os campionatos organizados en\u00a0Donostia, facendo equipo con\u00a0Xalbador. En 1972, ga\u00f1ou o premio do mellor bertsolari do\u00a0ano."}
{"id": "356390", "revid": "23204", "url": "https://gl.wikipedia.org/wiki?curid=356390", "title": "Mattin Treku Inhargue", "text": ""}
{"id": "356391", "revid": "23204", "url": "https://gl.wikipedia.org/wiki?curid=356391", "title": "Mattin Treku Inharga", "text": ""}
{"id": "356392", "revid": "25871", "url": "https://gl.wikipedia.org/wiki?curid=356392", "title": "Txirrita", "text": "Jos\u00e9 Manuel Lujambio Retegui ou Jose Manuel Lujanbio Retegi, m\u00e1is co\u00f1ecido polo alcume de Txirrita, nado en\u00a0Hernani, Guip\u00fascoa\u00a0en\u00a01860\u00a0e finado en\u00a0Altza, Guip\u00fascoa\u00a0o\u00a03 de xu\u00f1o de 1936,\u00a0foi un \"bertsolari\"\u00a0vasco popular no Pa\u00eds Vasco na primeira metade do s\u00e9culo XX."}
{"id": "356393", "revid": "23204", "url": "https://gl.wikipedia.org/wiki?curid=356393", "title": "Jos\u00e9 Manuel Lujambio Retegui", "text": ""}
{"id": "356394", "revid": "23204", "url": "https://gl.wikipedia.org/wiki?curid=356394", "title": "Jose Manuel Lujanbio Retegi", "text": ""}
{"id": "356395", "revid": "89787", "url": "https://gl.wikipedia.org/wiki?curid=356395", "title": "Unai Iturriaga", "text": "Unai Iturriaga Zugaza-Artaza, nado en\u00a0Durango, Biscaia\u00a0o\u00a028 de xu\u00f1o\u00a0de 1974, \u00e9 un\u00a0bertsolari, escritor e cantante vasco."}
{"id": "356396", "revid": "23204", "url": "https://gl.wikipedia.org/wiki?curid=356396", "title": "Unai Iturriaga Zugaza-Artaza", "text": ""}
{"id": "356398", "revid": "98629", "url": "https://gl.wikipedia.org/wiki?curid=356398", "title": "Coroide", "text": "Ch\u00e1mase coroide a unha membrana escura e vascular do ollo profusamente irrigada con vasos sangu\u00edneos e tecido conectivo, que se atopa entre a escler\u00f3tica e a retina, coa funci\u00f3n de nutrir esta e mais o cristalino. A parte m\u00e1is posterior est\u00e1 perforada polo nervio \u00f3ptico e contin\u00faa por diante coa zona ciliar. \u00c1 parte da\u00a0 citada funci\u00f3n de nutrici\u00f3n, serve tam\u00e9n para manter a temperatura constante dalgunhas estruturas do globo ocular.\nComposici\u00f3n.\nA coroide est\u00e1 formada, de f\u00f3ra a dentro, por tres capas:\nNos humanos, a coroide presenta unha pigmentaci\u00f3n escura debido \u00e1 presenza de melanina e unha grande abundancia de vasos sangu\u00edneos, o que axuda a absorber luz que chega ao ollo e previr as\u00ed a s\u00faa reflexi\u00f3n (que carrexar\u00eda a formaci\u00f3n de imaxes confusas). A mala visi\u00f3n dos albinos d\u00e9bese \u00e1 falta de melanina nesta membrana. Noutros animais at\u00f3panse part\u00edculas reflectoras sobre a coroide para axudar a recoller luz en ambientes de escuridade, o chamado tapetum lucidum.\nO efecto de ollos vermellos nas fotograf\u00edas d\u00e9bese \u00e1 reflexi\u00f3n da luz sobre a coroide. Aparece de cor vermella debido aos vasos sangu\u00edneos na \u00favea."}
{"id": "356399", "revid": "98629", "url": "https://gl.wikipedia.org/wiki?curid=356399", "title": "Boeing 737 Next Generation", "text": "Boeing 737 Next Generation, comunmente abreviado como 737NG, \u00e9 o nome dado \u00e1s series -600/-700/-800/-900 do Boeing 737. \u00c9 a terceira xeraci\u00f3n derivada do 737 e segue \u00e1 serie 737 Classic (-300/-400/-500) que se comezou a producir nos anos 80. Son reactores de pasaxeiros de alcance curto a medio con fuselaxe estreita. Producido dende 1996 por Boeing Commercial Airplanes, a serie 737NG ten catro variantes e pode levar entre 110 e 210 pasaxeiros.\nEn xaneiro de 2022 ped\u00edranse un total de 7 124 Boeing 737NG, dos cales 7 088 xa foran entregados, quedando por entregar 1 -700 BBJ1, 2 -800, e 33 -800A. A variante m\u00e1is com\u00fan foi o 737-800, con 5 205 avi\u00f3ns pedidos (4 991 comerciais, 191 militares e 23 corporativos). Boeing deixou de fabricar os 737NG no ano 2019 e realizou as s\u00faas \u00faltimas entregas en xaneiro de 2020. O principal competidor do 737NG \u00e9 a familia A320 de Airbus. O modelo mellorado e remotorizado 737 MAX substituir\u00e1 \u00e1 serie 737NG.\nVariantes.\n737-600.\nO 737-600 \u00e9 o substituto directo do 737-500 e compite co Airbus A318. O Boeing 737-600 non incl\u00fae winglets como opci\u00f3n. WestJet \u00eda ser o cliente de lanzamento do 737-600 con winglets, pero debido aos resultados no segundo trimestre de 2006 anunciou que non seguir\u00eda adiante con ese plan. O 737-600 foi lanzado por Scandinavian Airlines (SAS) en 1995, sendo o seu primeiro avi\u00f3n entregado o 18 de setembro de 1998. Fabric\u00e1ronse un total de 69 unidades e o derradeiro exemplar entregouse en 2006 a WestJet.\nDende o ano 2012 Boeing retirou o 737-600 da s\u00faa lista de prezos de avi\u00f3ns.\n737-700.\nO 737-700 foi o primeiro da serie Next Generation cando o seu cliente de lanzamento Southwest Airlines realizou un pedido de 63 avi\u00f3ns da versi\u00f3n en novembro de 1993. Esta variante est\u00e1 baseada no 737-300 e entrou en servizo en decembro de 1997. Substit\u00fae ao 737-300 na li\u00f1a de Boeing e o seu competidor directo \u00e9 o Airbus A319. Ten unha configuraci\u00f3n t\u00edpica de 137 pasaxeiros en d\u00faas clases ou de 149 en clase \u00fanica. O principal usuario do 737-700 \u00e9 Southwest Airlines.\nO 737-700C \u00e9 unha versi\u00f3n convertible onde os asentos poden retirarse para levar carga. Ten unha gran porta no lado esquerdo da fuselaxe. A Armada dos Estados Unidos foi o cliente de lanzamento do 737-700C, d\u00e1ndolle a designaci\u00f3n militar C-40 Clipper.\n737-700ER.\nBoeing lanzou o 737-700ER (ER de \"extended range\") o 31 de xaneiro de 2006. All Nippon Airways foi o cliente de lanzamento, sendo o seu primeiro avi\u00f3n, dos cinco pedidos, entregado o 16 de febreiro de 2007. O 737-700ER \u00e9 principalmente unha versi\u00f3n de pasaxeiros do BBJ1 e 737-700IGW. Combina a fuselaxe do 737-700 coas \u00e1s e o tren de aterraxe do 737-800. Ofrece un alcance de 10 200\u00a0km, con asentos para 126 pasaxeiros en d\u00faas clases. O 737-700ER compite co Airbus A319LR e ten o segundo maior alcance da familia 737 tras o BBJ2. O 737-700ER est\u00e1 inspirado polo the Boeing Business Jet e est\u00e1 dese\u00f1ado para voos comerciais de longo alcance.\nAll Nippon Airways comezou a usalo no seu servizo diario entre Toquio e Bombai. Este servizo iniciouse en setembro de 2007 e usa Boeing 737-700ER equipados con configuraci\u00f3ns de 38 (38 Club ANA) e 48 (24 Club ANA/24 Economy) asentos de catro por li\u00f1a e un tanque de combustible extra. \nCara novembro de 2015 entreg\u00e1ranse 1 118 -700, 119 -700 BBJ, 19 -700C e 14 -700W.\n737-800.\nO 737-800 \u00e9 unha versi\u00f3n alongada do 737-700, que substit\u00fae ao 737-400. Tam\u00e9n enche o oco deixado pola decisi\u00f3n de interromper a fabricaci\u00f3n dos McDonnell Douglas MD-80 e MD-90 tras a fusi\u00f3n de Boeing con McDonnell Douglas. O -800 foi lanzado por Hapag-Lloyd Flug (no presente TUIfly) en 1994, entrando en servizo en 1998. O 737-800 pode levar 162 pasaxeiros nunha configuraci\u00f3n de 2 clases ou 189 en clase \u00fanica e compite co Airbus A320. Para moitas aeroli\u00f1as estadounidense o 737-800 substitu\u00edron aos vellos trimotores Boeing 727-200.\nO 737-800 est\u00e1 tam\u00e9n entre os modelos que substitu\u00edron \u00e1 serie McDonnell Douglas MD-80; consome 3.200 litros de combustible por hora, un 80% do consumido por un MD-80 nun voo das mesmas caracter\u00edsticas, incluso cando transporta m\u00e1is pasaxeiros que este. Segundo o Airline Monitor, unha publicaci\u00f3n da industria, oun 737-800 queima 18,5 litros por asento cada hora.\nO 14 de agosto de 2008 American Airlines anunciou 26 pedidos para o 737-800 (20 eran opci\u00f3ns de contratos asinados anteriormente e 6 novos pedidos) as\u00ed como entregas aceleradas. Ryanair est\u00e1 entre os operadores m\u00e1is grandes do Boeing 737-800, cunha frota duns 300 aparellos que voan en rutas por toda Europa e o norte de \u00c1frica. En novembro de 2015 entreg\u00e1ranse 4.120 -800, 67 -800A e 21 -800 BBJ2, quedando a\u00ednda 936 pedidos.\nEn 2011 United Airlines operou o primeiro voo comercial estadounidense impulsado or unha mestura de biofuel derivado de algas e combustible tradicional de avi\u00f3n utilizando un Boeing 737-800 dende Houston ata Chicago para reducir a s\u00faa pegada de carbono.\n737-800BCF.\nEn febreiro de 2016 Boeing lanzou un programa de conversi\u00f3n de pasaxeiros a carga designado 737-800BCF (Boeing Converted Freighter). Boeing comezou o programa con pedidos para 55 conversi\u00f3ns, agardando a primeira entrega a finais de 2017. Finalmente o primeiro avi\u00f3n convertido entregouse a West Atlantic en abril de 2018.\nNo Farnborough Airshow de 2018, GECAS anunciou un acordo por 20 pedidos en firme e 15 opci\u00f3ns polo 737-800BCF, aumentando o seu compromiso ata os 50 avi\u00f3ns. Os pedidos e compromisos totais ascende a 80 avi\u00f3ns para media ducia de clientes.\nEntre as modificaci\u00f3ns da c\u00e9lula do 737-800 incl\u00faense a instalaci\u00f3n dunha gran porta de carga, un sistema de manexo de carga, e aloxamento adicional para tripulantes ou pasaxeiros. O avi\u00f3n est\u00e1 dese\u00f1ado para voar a unha distancia de ata 3 695 km cun MTOW de 79 000 kg.\n737-900.\nPosteriormente Boeing introduciu o 737-900, a variante m\u00e1is longa ata a data. Debido a que o \u2212900 conserva a mesma configuraci\u00f3n de evacuaci\u00f3n que o -800, a capacidade de asentos est\u00e1 limitada a 189 nunha \u00fanica clase, a\u00ednda que con d\u00faas clases o seu n\u00famero aumenta ata os 177. Alaska Airlines lanzou esta variante en 1997 e a s\u00faa primeira entrega foi o 15 de maio de 2001. O 737-900 tam\u00e9n conserva o peso m\u00e1ximo na engalaxe e a capacidade de combustible do \u2212800, perdendo alcance por carga \u00fatil. Estas deficiencias impediron que ata fai pouco puidese competir eficientemente contra o Airbus A321.\n737-900ER.\nO 737-900ER (ER de extended range), que foi chamado 737-900X antes do seu lanzamento, \u00e9 a variante m\u00e1is nova e m\u00e1is grande da li\u00f1a Boeing 737 NG. Introduc\u00eduse para cumprir co alcance e capacidade de pasaxeiros do 757-200, que xa non se fabricaba, e para competir directamente co Airbus A321."}
{"id": "356400", "revid": "865", "url": "https://gl.wikipedia.org/wiki?curid=356400", "title": "737 MAX", "text": ""}
{"id": "356401", "revid": "22570", "url": "https://gl.wikipedia.org/wiki?curid=356401", "title": "Manuel Lekuona", "text": "Manuel Alejandro Lekuona Etxabeguren, nado en\u00a0Oiartzun\u00a0o\u00a09 de febreiro de 1894\u00a0e finado en\u00a0Oiartzun\u00a0o\u00a030 de xullo de 1987,\u00a0foi un ling\u00fcista, escritor e acad\u00e9mico da lingua \u00e9uscara,\u00a0director da\u00a0Euskaltzaindia e estudoso da literatura oral e popular en \u00e9uscaro. Era t\u00edo de Juan Mari Lekuona.\nInfancia e xuventude.\nNaceu no casar\u00edo\u00a0\"Etxetxiki\" (\"casa pequena\") de\u00a0Oiartzun (Guip\u00fascoa) o 9 de febreiro de\u00a01894. Era sobri\u00f1o de Miguel Antonio I\u00f1arra Mitxelena (1864-1898), sacerdote, escritor en lingua \u00e9uscara e ling\u00fcista que colaborou con Resurrecci\u00f3n Mar\u00eda de Azkue na revista \"Euskaltzale\", feitos que influ\u00edron na s\u00faa decisi\u00f3n de tomar o h\u00e1bito no seminario de Lekuona e comezar os seus escritos. Estudou a\u00a0bertsolaritza,\u00a0a fala dialectal e o patrimonio oral e etnol\u00f3xico local.\nEstudos e primeiros traballos.\nEstudou con Jos\u00e9 Miguel de Barandiar\u00e1n dende 1904 e en 1914\u00a0foi para o seminario, onde escribiu coa colaboraci\u00f3n do seu irm\u00e1n Mart\u00edn a obra de teatro\u00a0\"Eun Duka\", que se lanzar\u00eda no c\u00edrculo Xuventude Integrista de Donostia, que m\u00e1is tarde, en 1921 ser\u00eda publicada na revista \"Antzerti\". Traballou no campo da poes\u00eda e en 1915 foi nomeado profesor da materia en \u00e9uscaro para a diocese.\nSeminario de Vitoria e guerra civil espa\u00f1ola.\nA partir de 1916 a 1936 foi profesor de lingua e literatura vasca no Seminario de Vitoria, colaborou na Eusko Folklore como un membro da Eusko Ikaskuntza, e en 1933 publicou \"Gabon Kantak\". En 1930, no Quinto Congreso de Estudos Vascos presentou o relatorio\u00a0\"Poes\u00eda popular vasca\", destacando como investigador no campo das canci\u00f3ns populares. En 1935, publica \"Literatura oral eusk\u00e9rica\" na colecci\u00f3n Zabalkundea e traduce \u00f3\u00a0dialecto de Guip\u00fascoa obras orixinais en laborano de Barbier e Larzabal Akillomendi.\n\u00d3 estalar en 1936\u00a0a guerra civil espa\u00f1ola,\u00a0dous dos seus irm\u00e1ns foron fusilados, e el foi perseguido, pero o sacerdote das\u00a0Br\u00edgidas de Lasarte, Antonio Abauntz agochouno na s\u00faa casa, onde permanecer\u00eda refuxiado ata 1941. Durante este per\u00edodo, investiga a historia eclesi\u00e1stica de Lasarte, escribe tres monogr\u00e1ficos sobre este convento, a igrexa parroquial do concello do Oiartzun antigo.\nExilio.\nEn 1941\u00a0foi exiliado a Calahorra, onde permanecer\u00e1 ata 1955. En 1948, aparece o seu traballo \"Iesu Aurraren bizitza\", que ser\u00e1 publicada m\u00e1is tarde na revista da\u00a0Euskaltzaindia. Da s\u00faa estad\u00eda en Calahorra\u00a0destacan as seguintes obras: \nEn 1950, foi nomeado acad\u00e9mico de n\u00famero da\u00a0Euskaltzaindia e pronuncia o seu discurso \"Gorotzika'tik Gurutzeaga'ra\" en Pamplona. A mesma Euskaltzaindia enc\u00e1rgalle a cuarta reedici\u00f3n de \"Gero\" de Pedro de Axular que prologou (1954). Colaborou na revista Egan\u00a0con poemas como:\nO retorno ao Pa\u00eds Vasco.\nEn 1956, regresa a\u00a0Andoain, onde \u00e9 recibido polos xesu\u00edtas e onde permanecer\u00eda at\u00e9\u00a01975. Son os seus anos m\u00e1is activos, pulando pola difusi\u00f3n da cultura vasca e o estudo de historia eclesi\u00e1stica. O Concilio Vaticano II\u00a0deulle m\u00e1is tarefas, porque admitiuse o uso das linguas vern\u00e1culas na liturxia e \u00e9 nomeado Director do equipo de tradutores de Textos Lit\u00farxicos en \u00e9uscaro. El publicou dous traballos metodol\u00f3xicos de grande importancia na investigaci\u00f3n:\nColabora a trav\u00e9s da publicaci\u00f3n de artigos no Bolet\u00edn da Real Sociedade Bascongada de Amigos do Pa\u00eds, na revista Egan publica\u00a0\"Jesusen jaiotza edertian\", \"Romanikoa Gipuzkoan\" e \"Orixeren Euskaltzaindia sartzea\". Tam\u00e9n publicou estudos e artigos sobre a historia e folclore en \"Euzko Gogoa, Gure Herria, Revista Internacional de Estudios Vasco, Euskalarriaren Alde, Eusko-Folclore, Euskera, El Bidasoa, Rioja, Oiarso, Pr\u00edncipe de Viana, Berceo, Anuario del Seminario de Filolog\u00eda Vasca \"Julio de Urquijo\", Munibe, Kardaberaz Bazkuna, Jaunaren Dixo, Ar\u00e1nzazu, Estudios de Deusto, Fontes Linguae Vasconum, Cuadernos de Etnolog\u00eda y Etnograf\u00eda de Navarra, Cuadernos de Secci\u00f3n \"Hizkuntza eta Literatura\"\" , e \"Artes Pl\u00e1sticas y Monumentales\" de Eusko Ikaskuntza."}
{"id": "356402", "revid": "23204", "url": "https://gl.wikipedia.org/wiki?curid=356402", "title": "Manuel Alejandro Lekuona Etxabeguren", "text": ""}
{"id": "356403", "revid": "23204", "url": "https://gl.wikipedia.org/wiki?curid=356403", "title": "Millennium Falcon", "text": ""}
{"id": "356404", "revid": "23204", "url": "https://gl.wikipedia.org/wiki?curid=356404", "title": "Juan Mari Lekuona", "text": "Juan Mari Lekuona Berasategi, nado en\u00a0Oiartzun, Guip\u00fascoa\u00a0en\u00a01927\u00a0e finado en\u00a0Donostia\u00a0o 5 de decembro de 2005, foi un poeta vasco\u00a0en lingua \u00e9uscara\u00a0e estudoso da literatura oral nesta lingua.\nTraxectoria.\nSobri\u00f1o de Manuel Lekuona, presidente da\u00a0Academia da Lingua Vasca. Estudou no Seminario de Vitoria e na Universidade Gregoriana de Roma. En 1953, foi ordenado sacerdote. Despois dunha estad\u00eda en Roma, onde presentou a s\u00faa tese, foi nomeado p\u00e1rroco en A\u00f1orga, preto de Donostia. Naqueles d\u00edas, leu a\u00a0Gabriel Aresti, que foi o orientou na s\u00faa obra po\u00e9tica no sentido de compromiso social. Nesta li\u00f1a \u00e9 o seu primeiro libro, \"Mindura gaur\". Despois abandonar\u00eda a poes\u00eda social, en encami\u00f1ando o seu traballo l\u00edrico para outros cursos, como\u00a0\"Muga Beroak\" (L\u00edmites Quente, 1973). Te\u00f1en unha gran relevancia os seus estudos sobre a bertsolaritza. Ingresou na\u00a0Academia da Lingua Vasca como acad\u00e9mico de n\u00famero en 1988. Obtivo varios premios pola s\u00faa carreira literaria, inclu\u00edndo dous Premios Euskadi de Literatura, en 1979 e 1990.\nDesde a procura do sentido do home e do mundo, cunha fonda ra\u00edz pante\u00edsta, evolucionou cara a un surrealismo existencia, cun estilo reflexido d\u00e1ndolle unha grande musicalidade ao texto. M\u00e1is adiante hai un maior hermetismo no uso das imaxe, mais sen deixar o humanismo tentando conxugar a tradici\u00f3n e a vangarda."}
{"id": "356405", "revid": "23204", "url": "https://gl.wikipedia.org/wiki?curid=356405", "title": "Juan Mari Lekuona Berasategi", "text": ""}
{"id": "356406", "revid": "23204", "url": "https://gl.wikipedia.org/wiki?curid=356406", "title": "Escler\u00f3tica", "text": "A escler\u00f3tica, Tam\u00e9n co\u00f1ecida como esclera e branco do ollo, \u00e9 unha membrana externa do ollo, de cor branca, opaca, dura, grosa e rica en fibras de col\u00e1xeno, que cobre nas cinco sextas partes o globo, deixando unha abertura na zona posterior para o paso do nervio \u00f3ptico e outra maior, na parte anterior, pechada pola c\u00f3rnea e denominada limbo esclerocorneal, a trav\u00e9s da que penetra a luz.\nA escler\u00f3tica cobre a coroide e \u00e1 s\u00faa vez est\u00e1 cuberta pola conxuntiva ocular onxuntiva ocular na s\u00faa parte anterior. Est\u00e1 formada por tres capas:"}
{"id": "356407", "revid": "23204", "url": "https://gl.wikipedia.org/wiki?curid=356407", "title": "Resurrecci\u00f3n Mar\u00eda de Azkue", "text": "Resurrecci\u00f3n Mar\u00eda de Azkue Aberasturi, nado en\u00a0Lekeitio\u00a0o\u00a05 de agosto de 1864, e finado en\u00a0Bilbao\u00a0o\u00a09 de novembro de 1951,\u00a0foi un estudoso, fil\u00f3logo vasco e escritor en lingua \u00e9uscara. Presidente de Euskaltzaindia dende a s\u00faa fundaci\u00f3n ata a s\u00faa morte, en 1951."}
{"id": "356408", "revid": "23204", "url": "https://gl.wikipedia.org/wiki?curid=356408", "title": "Resurrecci\u00f3n Mar\u00eda de Azkue Aberasturi", "text": ""}
{"id": "356410", "revid": "1093", "url": "https://gl.wikipedia.org/wiki?curid=356410", "title": "Javier Echevarr\u00eda Rodr\u00edguez", "text": ""}
{"id": "356423", "revid": "1131", "url": "https://gl.wikipedia.org/wiki?curid=356423", "title": "Santuario de Arantzazu", "text": "Santuario de Arantzazu (en\u00a0) \u00e9 un santuario franciscano que se atopa no concello de\u00a0O\u00f1ati (Alta Deba, Guip\u00fascoa), a unha altitude de 750 m sobre o nivel do mar, \u00f3 p\u00e9 do\u00a0Aitzkorri.\nDedicado \u00e1 Virxe de Arantzazu, que se presentou en 1468 \u00f3 pastor Rodrigo de Balzategui. \u00c9 un s\u00edmbolo para o\u00a0Pa\u00eds Vasco e un lugar de peregrinaci\u00f3n para os crentes e de visita para todos os turistas.\nA bas\u00edlica de hoxe prop\u00faxose no ano 1950 e a s\u00faa construci\u00f3n foi rematada en 1955. \u00c9 o traballo dos arquitectos Francisco Javier S\u00e1enz de Oiza e Luis Laorga, do colexio de arquitectos de Madrid. O escultor Jorge Oteiza realizou a fachada principal, o pintor Lucio Mu\u00f1oz Mart\u00ednez, a decoraci\u00f3n da\u00a0\u00e1bsida, o escultor Eduardo Chillida, as principais portas de acceso, Fra Javier Mar\u00eda \u00c1lvarez de Eulate foi o encargado de vidreiras e o pintor N\u00e9stor Basterretxea da decoraci\u00f3n das paredes da cripta."}
{"id": "356428", "revid": "23204", "url": "https://gl.wikipedia.org/wiki?curid=356428", "title": "Arantzazuko santutegia", "text": ""}
{"id": "356430", "revid": "61897", "url": "https://gl.wikipedia.org/wiki?curid=356430", "title": "Monotremas", "text": ""}
{"id": "356522", "revid": "98629", "url": "https://gl.wikipedia.org/wiki?curid=356522", "title": "Boeing 737 Classic", "text": "Boeing 737 Classic \u00e9 o nome dado \u00e1s series -300/-400/-500 do Boeing 737, recibido tras a introduci\u00f3n das series -600/-700/-800/-900, bautizadas como 737 Next Generation. Son reactores de pasaxeiros de curto a medio alcance con fuselaxe estreita fabricados por Boeing Commercial Airplanes. A serie Classic foi introducida como a \"nova xeraci\u00f3n\" do 737. Foi producida entre 1981 e 2000, per\u00edodo no que se entregaron 1.988 unidades.\nDesenvolvemento e dese\u00f1o.\nAntecedentes.\nTras o \u00e9xito do 737-200 Advanced, Boeing quer\u00eda incrementar a capacidade e alcance, incorporando actualizaci\u00f3ns para mellorar o avi\u00f3n cara especificiaci\u00f3ns modernas, mentres tam\u00e9n buscaba reter compatibilidades con anteriores versi\u00f3ns do 737. O desenvolvemento comezou en 1979, e en 1980 amos\u00e1ronse as especificaci\u00f3ns preliminares do modelo no Farnborough Airshow. \nA nova serie contaba con motores turboventilador CFM56, conseguindo ganancias significativas no aforro de combustible e unha reduci\u00f3n de ru\u00eddo, pero tam\u00e9n presentando un reto significativo para os enxe\u00f1eiros debido ao pouco espazo ata o chan do 737 (un trazo derivado da fuselaxe do 707). Boeing e o fabricante do motor, CFMI, solucionaron o problema coloc\u00e1ndoo diante, en vez de debaixo, da \u00e1, e movendo os accesorios do motor cara os lados da g\u00f3ndola, d\u00e1ndolle ao 737 a s\u00faa distintiva toma de aire non circular.\nA \u00e1 incorporou varios cambios para mellorar a aerodin\u00e1mica. A punta alongouse 23\u00a0cm, e os slats do bordo de ataque e os flaps do bordo de arrastre foron axustados. A ponte de mando mellorouse co sistema EFIS (Electronic Flight Instrumentation System) opcional, e a cabina de pasaxeiros incorporou melloras semellantes \u00e1s do Boeing 757. A familia tam\u00e9n contaba cun estabilizador vertical redese\u00f1ado cunha aleta dorsal na base.\nDesenvolvemento do modelo.\nEn marzo de 1981 USAir e Southwest Airlines pediron 10 avi\u00f3ns cada unha da serie 737-300, con opci\u00f3ns para 20 m\u00e1is. Ese avi\u00f3n, o modelo inicial da serie 737 Classic, voou por vez primeira en febreiro de 1984 e entrou en servizo en decembro dese ano con Southwest Airlines. Unha versi\u00f3n alongada, o 737-400, lanzouse en xu\u00f1o de 1986 cun pedido por 25 avi\u00f3ns con 30 opci\u00f3ns para Piedmont Airlines. Esta variante voou en febreiro de 1988 e entrou en servizo ese mesmo ano con Piedmont. O derrradero modelo da serie, o 737-500, lanzouse cun pedido de 30 avi\u00f3ns de Southwest Airlines en maio de 1987. Esta variante foi dese\u00f1ada como substituta do 737-200 e ti\u00f1a unha capacidade de pasaxe e dimensi\u00f3ns semellantes, ademais do maior alcance da familia 737 Classic, voou por vez primeira en xu\u00f1o de1989 e entrou en servizo con Southwest Airlines en 1990.\nMotores.\nBoeing seleccionou o CFM56-3 en exclusiva para impulsar a variante 737-300. As \u00e1s do 737 estaban m\u00e1is preto do chan que as previas aplicaci\u00f3ns do CFM56, precis\u00e1ndose varias modificaci\u00f3ns no motor. O di\u00e1metro do ventilador reduc\u00eduse, reduc\u00edndose tam\u00e9n o \u00edndice de derivaci\u00f3n, e os accesorios do motor mov\u00e9ronde da parte inferior a un lado, d\u00e1ndolle \u00e1 g\u00f3ndola a s\u00faa caracter\u00edstica forma non circular. A potencia tem\u00e9n se reduciu de 107 a 89 kN, principalmente debido \u00e1 reduci\u00f3n do \u00edndice de derivaci\u00f3n.\nSpeed Trim System.\nO 737 Classic introduciu o Speed Trim System (STS, sistema de compensaci\u00f3n de velocidade), un sistema de voo que axusta automaticamente o estabilizador a baixa velocidade, baixo peso, centro de gravedad en popa e alto pulo co piloto autom\u00e1tico desactivado. A s\u00faa activaci\u00f3n pode verseprincipalmente durante as engalaxes e as manobras de motor e aos aire. O sistema conf\u00eda principalmente no mesmo hardware e software usado no modo de piloto autom\u00e1tico. O STS non \u00e9 a proba de fallos no sentido de que s\u00f3 usa s\u00f3 un sensor de cada tipo requirido para o seu funcionamento e un \u00fanico ordenador. Tal dese\u00f1o dunha soa canle non \u00e9s com\u00fan nos os sistemas de aumento que te\u00f1en control total do estabilizador. Este dese\u00f1o foi considerado aceptable debido \u00e1 habilidade dos interruptores de corte da columna de mando, as\u00ed como os interruptores da consola central, para limitar o seu mal funcionamento. As protecci\u00f3ns limitadas da envolvente de volo na serie 737 Next Generation, ademais do MCAS no 737 MAX, son extensi\u00f3ns deste sistema.\nNovos desenvolvementos.\nAo longo dos anos 80 a serie 737 Classic conseguiu grandes pedidos de aeroli\u00f1as dos Estados Unidos e Europa, superando os pedidos dos anteriores modelos de 737. De lonxe, o modelo m\u00e1is exitoso foi o 737-300, sendo entregados 1 113 avi\u00f3ns (o 737-400 e o -500 acadaron 486 e 389 entregas respectivamente). Nos anos 90, cando o regular cliente de Boeing United Airlines mercou o Airbus A320, Boeing viuse na necesidade de actualizar o m\u00e1is lento, e con menos alcance 737 Classic -400 para desenvolver o m\u00e1is grande e eficiente 737NG-800. A fabricaci\u00f3n do 737 Classic continuou xunto coa do Next Generation durante un tempo; o primeiro 737-700 completouse en decembro de 1996 e o derradeiro 737 Classic completouse en febreiro de 2000.\nModificaci\u00f3ns.\nSeis antigos 737-300 de Southwest est\u00e1n modificados e operados para a loita contraincendios pola compa\u00f1\u00eda Coulson Group baseada na Columbia Brit\u00e1nica, cunha axuda dun pr\u00e9stamo de 3,4 mill\u00f3ns de d\u00f3lares canadenses do goberno do Canad\u00e1. O convertido 737 FireLiner pode levar 15 m3 cun caudal de 11 m3/s, e conserva 66 asentos. O primeiro completouse en 2018 e despregouse en Australia.\nVariantes.\n737-300.\nO prototipo do 737-300 presentouse na planta de Renton o 17 de xaneiro de 1984, voando por vez primeira o d\u00eda 24 de febreiro. Tras recibir a s\u00faa certificaci\u00f3n de voo o 14 de novembro entregouse o primeiro exemplar a USAir o 28 dese mes. Boeing recibir\u00eda 252 pedidos en 1985 e m\u00e1is de 1.000 en todos os seus anos de produci\u00f3n. A serie -300 estivo fabric\u00e1ndose ata 1999, sendo entregado o derradeiro avi\u00f3n a Air New Zealand o 17 de decembro.\nEn decembro de 2008 Southwest Airlines seleccionou a Boeing para modernizar os seus 737-300 con novos instrumentos, \"hardware\" e \"software\", para mellorar a compatibilidade co 737-700, ademais de apoiar a iniciativa Required Navigation Performance.\nO 737-300 pode ser modernizado con winglets Aviation Partners Boeing. O 737-300 modernizado con winglets \u00e9 chamado -300SP (Special Performance). Vellos avi\u00f3ns de pasaxeiros da serie -300 tam\u00e9n foron convertidos en cargueiros. O 737-300 foi substitu\u00eddo polo 737-700 da familia Boeing 737 Next Generation.\n737-400.\nO dese\u00f1o do 737-400 foi lanzado en 1985 para encher o oco entre o 737-300 e o 757-200, e para competir co Airbus A320 e o McDonnell Douglas MD-80. \u00c9 3,45 m m\u00e1is longo que o 737-300 para levar ata 188 pasaxeiros e incl\u00fae un protector na cola para evitar golpes nela durante as engalaxes (un dos primeiros problemas co 757). O prototipo presentouse o 26 de xaneiro de 1988 e voou por vez primeira o 19 de febreiro.\nO avi\u00f3n entrou en servizo o 15 de setembro de 1988 co seu cliente de lanzamento Piedmont Airlines, que pedira 25 unidades.\nO 737-400F non foi un modelo entregado por Boeing, sen\u00f3n un 737-400 convertido en cargueiro. O Boeing 737-400 nunca inclu\u00edu winglets como opci\u00f3n, ao igual que o Boeing 737-600. Alaska Airlines foi a primeira aeroli\u00f1a en converter os seus -400s de servizo regular nun avi\u00f3n con capacidade para levar dez pal\u00e9s. A compa\u00f1\u00eda tam\u00e9n converteu cinco aparellos m\u00e1is en avi\u00f3ns combinados para pasaxe e carga. Estes 737-400 Combi a\u00ednda est\u00e1n en servizo hoxe en d\u00eda.\n737-500.\nA serie -500 ofreceuse, debido \u00e1 petici\u00f3n dun cliente, como un substituto directo e moderno do 737-200, incorporando as melloras da serie 737 Classic nun modelo que permit\u00eda rutas m\u00e1is longas con menos pasaxeiros para ser m\u00e1is econ\u00f3mico que o 737-300. A lonxitude da fuselaxe do -500 \u00e9 47\u00a0cm m\u00e1is longa que o 737-200, levando ata 140 pasaxeiros. Estivo dispo\u00f1ible tanto con cabina mec\u00e1nica como con pantallas de cristal l\u00edquido. Utilizando o motor CFM56-3 tam\u00e9n permitiu aforrar ata un 25% de combustible respecto aos motores P&amp;W dos -200.\nO 737-500 foi lanzado en 1987 por Southwest Airlines cun pedido de 20 unidades e voou por vez primeira o 30 de xu\u00f1o de 1989. Un \u00fanico prototipo voou 375 horas para conseguir a certificaci\u00f3n, e o 28 de febreiro de 1990 Southwest Airlines recibiu o seu primeiro exemplar. O 737-500 converteuse no favorito para algunhas aeroli\u00f1as rusas, mercando Nordavia, Rossiya Airlines, S7 Airlines, Sky Express, Transaero, UTair e Yamal Airlines aparellos de segunda man para substitu\u00edr a antigos avi\u00f3ns sovi\u00e9ticos e expandir as s\u00faas frotas. Aerol\u00edneas Argentinas substitu\u00edu os seus 737-200 con 737-500 de segunda man. O 737-500 est\u00e1 sendo substitu\u00eddo polo 737-600 da familia 737 Next Generation. Por\u00e9n, a diferenza do 737-500, o 737-600 non tivo moitas vendas, con s\u00f3 69 avi\u00f3ns entregados."}
{"id": "356523", "revid": "865", "url": "https://gl.wikipedia.org/wiki?curid=356523", "title": "737 Next Generation", "text": ""}
{"id": "356524", "revid": "27155", "url": "https://gl.wikipedia.org/wiki?curid=356524", "title": "Amblipixios", "text": "A dos amblipixios (\"Amblypygi\") \u00e9 unha orde de artr\u00f3podos quelicerados da clase dos ar\u00e1cnidos.\nA orde est\u00e1 composta por unhas 136 especies que viven tipicamente en zonas intertropicais de Am\u00e9rica, \u00c1frica e Asia, ag\u00e1s d\u00faas especies (\"Charinus ionnaticus\" Kritscher, 1959 e \"Sarax mediterraneus\" Delle Cave, 1986) que se en contran en Grecia (illas de Rodas e Kos).\nA pesar do seu aspecto agresivo e apia de ara\u00f1as, son totalmente inofensivos xa que carecen de veleno.\nA caracter\u00edstica m\u00e1is peculiar \u00e9 a forma do primeiro par de patas, moito m\u00e1is longo que os demais, e que ten funci\u00f3n t\u00e1ctil.\nMorfolox\u00eda.\nO seu tama\u00f1o oscila entre os 0,4 e os 4,5 cm. Te\u00f1en o corpo deprimido e de cor casta\u00f1o que mostra dous tagmas ou rexi\u00f3ns diferenciadas, o prosoma e o opistosoma, que est\u00e1n separadas por unha estreita cintura.\nO prosoma \u00e9 ancho e aplanado, en forma de escudo, e presenta dous ollos centrais e outros tres a ambos os lados, pr\u00f3ximos \u00e1 marxe frontal; por\u00e9n, algunhas especies carecen de ollos.\nO opistosoma consta de 12 segmentos. O orificio xenital \u00e1brese no segundo esternito e est\u00e1 cuberto por un grande op\u00e9rculo, baixo o cal tam\u00e9n desemboca o primeiro par de \u00f3rganos respiratorios (filotraqueas), mentres que o segundo par se abre no terceiro esternito.\nOs quel\u00edceros son similares aos dos araneidos, cun artello final en forma de u\u00f1a, pero sen gl\u00e1ndula velenosa e cun \u00f3rgano estridulador na s\u00faa cara interna. Os pedipalpos son grandes, moi aparentes, e est\u00e1n provistos de numerosas espi\u00f1as que lle dan ao animal un aspecto tem\u00edbel.\nO primeiro par de patas \u00e9 extraordinariamente longo (at\u00e9 30\u00a0cm), e de aparencia anteniforme, coa tibia e o tarso multiarticulados; a s\u00faa funci\u00f3n non \u00e9 locomotora sen\u00f3n t\u00e1ctil e quimiorreceptora; estas patas sempre est\u00e1n dirixidas cara a adiante e cara aos lados, e van palpando continuamente o terreo; te\u00f1en grande importancia para a localizaci\u00f3n das presas, xa que os amblipixios cazan de noite. O tarso pode pregarse sobre as espi\u00f1as da tibia, e util\u00edzano para cazaren s\u00faas presas e como mecanismo de defensa.\nOs outros tres pares de patas son marchadoras e tam\u00e9n considerabelmente longas, a\u00ednda que non tanto como as do primeiro par.\nEcolox\u00eda e biolox\u00eda.\nOs amblipixios son luc\u00edfugos e nocturnos, refuxi\u00e1ndose durante o d\u00eda debaixo de pedras, en ocos das rochas ou baixo a codiaa das \u00e1rbores. Pola noche deambulan en busca de presas (principalmente cascudas, salt\u00f3ns e t\u00e9rmites), tenteando continuamente o contorno coas s\u00faas patas sensoriais; unha vez localizada a presa capt\u00farana cos pedipalpos e perf\u00f3rana cos quel\u00edceros, succionando os seus flu\u00eddos corporais.\nCando se os molesta inmobil\u00edzanse, pero tam\u00e9n poden correr moi r\u00e1pido se son acosados. Moitas especies viven en covas, onde se lsit\u00faan nas paredes e no teito.\nA maior\u00eda dos amblipixios son hidr\u00f3filos e poucas especies resisten moito tempo en ambiantes secos; beben auga e probabelmente perciben a s\u00faa presenza con alg\u00fan tipo de seda sensorial.\nA femiaa transporta a posta (at\u00e9 60 ovos) na parte ventral do opistosoma. Cando nacen as cr\u00edas, estas gabean ao dorso do opistosoma e son transportadas pola nai at\u00e9 a primeira muda, tras a que se dispersan e fan vida independente.\nTaxonom\u00eda.\nDescrici\u00f3n.\nA orde foi descrita en 1883 polo aracn\u00f3logo sueco Tord Tamerlan Teodor Thorell, no seu artigo \"Descrizione di alcuni Aracnidi inferiori dell'Arcipelago Malese\". \"Annali del Museo Civico di Storia Naturale di Genova\" 18: 21-69.\nEtimolox\u00eda.\nO nome cient\u00edfico \"Amblypygi\" estr\u00e1 formado polos elementos do lat\u00edn cient\u00edfico \"ambly-\" e \"-pygi\", tirados do grego antigo \u1f00\u03bc\u03b2\u03bb\u03cd\u03c2 \"ambl\u00fds\", \"d\u00e9bil\", \"frouxo\", \"sen vigor\", e \u03c0\u03c5\u03b3\u03ae \"pyg\u1e17\", \"n\u00e1dega\", \"cola\", coa desinenia \"-i\" indicando plural.\nClasificaci\u00f3n.\nA orde dos amblipixios subdiv\u00eddese en d\u00faas subordes, coas infraordes, superfamilias e familias seguintes:\nOrde \"Amblypygi\" \nFiloxenia.\nCo\u00f1\u00e9cense amblipixios f\u00f3siles desde o carbon\u00edfero superior (hai uns 300 mill\u00f3ns de anos).\nTodos os estudos recentes sobre a filoxenia doa \"Arachnida\" apoian a monofilia do clado formado por \"Araneae\", \"Amblypygi\", \"Schizomida\" e \"Uropygi\". Dito clado denominouse de diferentes modos (\"Caulogastra\", \"Megoperculata\", \"Arachnidea\"), a\u00ednda que o nome m\u00e1is usado \u00e9 o de \"Tetrapulmonata\", que fai referencia \u00e1 s\u00faa principal caracter\u00edstica com\u00fan, a presenza de dous pares de filotraqueas (pulm\u00f3ns en libro) (\u00e1s veces modificadas ou reducidas secundariamente); outras sinapomorf\u00edas son a presenza dun estreitamiento (pedicelo ou cintura) entre prosoma e opistosoma, un est\u00f3mago succionador postcerebral e quel\u00edceros en forma de navalla preg\u00e1bel.\nAs relaci\u00f3ns dos \"Amblypygi\" cos demais \"Tetrapulmonata\" a\u00ednda non est\u00e1n claras. As an\u00e1lises de datos morfol\u00f3xicos tenden a acercalos aos \"Araneidos\", no clado \"Labellata\" (cladograma A). Por\u00e9n, os datos moleculares soste\u00f1en que os amblipixios estar\u00edan m\u00e1is relacionados con uropixios e esquiz\u00f3midos, formando o clado dos \"Pedipalpi\" (cladograma B):\nDiversas an\u00e1lises filoxen\u00e9ticas coinciden en que o grupo irm\u00e1n dos \"Tetrapulmonata\" son os \"Palpigradi\"."}
{"id": "356525", "revid": "22795", "url": "https://gl.wikipedia.org/wiki?curid=356525", "title": "Amblypygi", "text": ""}
{"id": "356529", "revid": "4817", "url": "https://gl.wikipedia.org/wiki?curid=356529", "title": "RASAT", "text": "RASAT \u00e9 un sat\u00e9lite de Turqu\u00eda lanzado mediante un foguete Dnepr o 17 de agosto de 2011 desde Dombarovskiy.\nCaracter\u00edsticas.\nRASAT \u00e9 operado polo Instituto de Investigaci\u00f3n Espacial Turco, T\u00dcBITAK-UZAY. \u00c9 o primeiro sat\u00e9lite de observaci\u00f3n terrestre desenvolvido e constru\u00eddo por enxe\u00f1eiros turcos e sucesor do sat\u00e9lite BILSAT 1 lanzado en 2003.\nO sat\u00e9lite \u00e9 capaz de tomar imaxes da Terra cunha resoluci\u00f3n de 7,5 m en modo pancrom\u00e1tico e de 15 m en modo multiespectral. Foi lanzado nunha \u00f3rbita inicial de 689\u00a0km de apoxeo e 668\u00a0km de perixeo, cunha inclinaci\u00f3n orbital de 98,26 graos e un per\u00edodo orbital de 98,40 minutos."}
{"id": "356530", "revid": "98629", "url": "https://gl.wikipedia.org/wiki?curid=356530", "title": "Ratsat", "text": "Ratsat, tam\u00e9n co\u00f1ecido como Demosat, \u00e9 un sat\u00e9lite dos Estados Unidos constru\u00eddo e lanzado por SpaceX lanzado mediante un foguete Falcon 1 o 28 de setembro de 2008 desde Kwajalein, un atol do oc\u00e9ano Pac\u00edfico.\nCaracter\u00edsticas.\nRatsat foi un sat\u00e9lite de probas acaroado \u00e1 segunda etapa do foguete Falcon 1 e que permaneceu unido a ela tras chegar a \u00f3rbita. Ten forma hexagonal alongada en peso de 165\u00a0kg e foi a primeira carga posta en \u00f3rbita polo primeiro lanzamento exitoso dun Falcon 1 tras tres intentos marrados."}
{"id": "356531", "revid": "4817", "url": "https://gl.wikipedia.org/wiki?curid=356531", "title": "Demosat", "text": ""}
{"id": "356541", "revid": "839", "url": "https://gl.wikipedia.org/wiki?curid=356541", "title": "Jean Haritschelhar", "text": "Jean Gratien Haritschelhar Duhalde, tam\u00e9n \"Jean Haritxelhar Duhalde\", nado en Saint-\u00c9tienne-de-Ba\u00efgorry (Baixa Navarra) o 13 de maio de 1923, e finado en\u00a0Biarritz\u00a0o\u00a01 de setembro de 2013, foi un ling\u00fcista e escritor franc\u00e9s en lingua \u00e9uscara.\nTraxectoria.\nFoi profesor de \u00e9uscaro e literatura en \u00e9uscaro na Universidade de Bordeos. Membro da Real Academia da Lingua Vasca dende 1962, foi o presidente da instituci\u00f3n entre 1988 e 2004."}
{"id": "356542", "revid": "23204", "url": "https://gl.wikipedia.org/wiki?curid=356542", "title": "Jean Gratien Haritschelhar Duhalde", "text": ""}
{"id": "356544", "revid": "23204", "url": "https://gl.wikipedia.org/wiki?curid=356544", "title": "Jean Haritxelhar Duhalde", "text": ""}
{"id": "356548", "revid": "23204", "url": "https://gl.wikipedia.org/wiki?curid=356548", "title": "Jean Haritxelhar", "text": ""}
{"id": "356551", "revid": "5863", "url": "https://gl.wikipedia.org/wiki?curid=356551", "title": "Au\u00f1amendi Eusko Entziklopedia", "text": "Au\u00f1amendi Eusko Entziklopedia (ESA), \u00e9 unha enciclopedia num\u00e9rica co obxectivo de ser unha ponte entre a tradici\u00f3n, presente e futuro do Pa\u00eds Vasco. Tam\u00e9n \u00e9 co\u00f1ecida polo nome de \"Enciclopedia Au\u00f1amendi-Fondo Bernardo Estorn\u00e9s Lasa\". A enciclopedia ten como obxectivo actualizar, traducir \u00f3\u00a0\u00e9uscaro os artigos e complementar os contidos da Enciclopedia Au\u00f1amendi de Bernardo Estorn\u00e9s Lasa.\nPresentaci\u00f3n.\nA enciclopedia incl\u00fae m\u00e1is de 150.000 artigos sobre cultura vasca e unha colecci\u00f3n de 350.000 documentos da Sociedade da Vasco Estudos (\"Eusko Ikaskuntza\").\nA Sociedade de Estudos Vascos puxo en Internet no 2001 a Enciclopedia Au\u00f1amendi, e no 2007 empezou a traballar na Au\u00f1amendi Eusko Entziklopedia. Dende o 10 de marzo de 2010, p\u00f3dese acceder a enciclopedia de balde a trav\u00e9s de\u00a0Internet, grazas \u00e1 fundaci\u00f3n Euskomedia. O proxecto ten o seu punto de partida na\u00a0\"Enciclopedia Xeral Ilustrada do Pa\u00eds Vasco\", fundada polos irm\u00e1ns Mariano e Bernardo Estorn\u00e9s Lasa.\nTen preto de 300 empregados, socios ou colaboradores, renovando e completando o contido. Au\u00f1amendi Eusko Entziklopedia \u00e9 unha iniciativa financiada polo Bilbao Bizkaia Kutxa, Kutxa, Caja Vital e o Goberno vasco."}
{"id": "356552", "revid": "23204", "url": "https://gl.wikipedia.org/wiki?curid=356552", "title": "Enciclopedia Au\u00f1amendi-Fondo Bernardo Estorn\u00e9s Lasa", "text": ""}
{"id": "356553", "revid": "23204", "url": "https://gl.wikipedia.org/wiki?curid=356553", "title": "Enciclopedia Au\u00f1amendi", "text": ""}
{"id": "356554", "revid": "1131", "url": "https://gl.wikipedia.org/wiki?curid=356554", "title": "Marin Mersenne", "text": "Marin Mersenne, nado en Oiz\u00e9 (Pa\u00edses do Loira) o 8 de setembro de 1588 e finado en Par\u00eds o 1 de setembro de 1648, foi un sacerdote, matem\u00e1tico e fil\u00f3sofo franc\u00e9s, co\u00f1ecido tam\u00e9n pola forma latinizada Marinus Mersenius e mesmo como Le P\u00e8re Mersenne. Estudou diversos campos da teolox\u00eda, das matem\u00e1ticas e da teor\u00eda musical.\nTraxectoria.\nNaceu nunha familia de labregos no departamento franc\u00e9s de Maine e Loira, foi educado en Le Mans e na universidade xesu\u00edta de La Fl\u00e8che, onde co\u00f1eceu a Ren\u00e9 Descartes e cultivou a s\u00faa amizade con el. Malia afirmarse en ocasi\u00f3ns que foi xesu\u00edta, o certo \u00e9 que nunca chegou a ingresar na Compa\u00f1\u00eda de Xes\u00fas. O 17 de xullo de 1611 f\u00edxose membro da Orde dos M\u00ednimos e dedicouse ao estudo da teolox\u00eda e do hebreo. Despois deste per\u00edodo recibiu a orde sacerdotal en Par\u00eds en 1613.\nLogo da s\u00faa consagraci\u00f3n estivo un tempo ensinando filosof\u00eda e teolox\u00eda en Nevers, pero en 1620 regresou a Par\u00eds, onde entrou no convento de L'Annonciade e, en compa\u00f1\u00eda de personaxes como Descartes, \u00c9tienne Pascal, Gilles de Roberval e Nicholas-Claude Fabri de Peiresc, estudou matem\u00e1ticas e m\u00fasica. Tivo unha nutrida correspondencia con diversos eruditos de Francia, Italia, Inglaterra e os Pa\u00edses Baixos, tales como Pierre de Fermat, Galileo Galilei, Giovanni Doni e Christiaan Huygens. Desde 1620 ata 1623 dedicouse exclusivamente a escribir sobre filosof\u00eda e teolox\u00eda e a facer as s\u00faas primeiras publicaci\u00f3ns, nas que refuta as ideas de Giordano Bruno.\nEntre as s\u00faas viaxes c\u00f3mpre salientar as que realizou a Italia en tres ocasi\u00f3ns, en 1640, 1641 e 1645.\nMorreu en Par\u00eds en 1648 a piques de facer os 70 anos, logo dunha serie de complicaci\u00f3ns derivadas dunha intervenci\u00f3n cir\u00farxica. No seu testamento vital, pediu que o seu corpo fose sometido a autopsia como derradeiro servizo ao interese da ciencia.\nAchegas ao co\u00f1ecemento.\nHoxe l\u00e9mbrase a Mersenne principalmente grazas aos n\u00fameros que levan o seu nome: os n\u00fameros primos de Mersenne. Mersenne introduciunos no seu \"Cogitata physico-mathematica\" de 1641, onde conxecturou acerca dalgunhas propiedades sobre eles, algunhas das cales s\u00f3 se puideron comprobar ou refutar xa no s\u00e9culo XX.\nTam\u00e9n traduciu e comentou as obras de Euclides, Arqu\u00edmedes e outros matem\u00e1ticos gregos.\nA s\u00faa contribuci\u00f3n m\u00e1is sobranceira ao avance do co\u00f1ecemento realizouna a trav\u00e9s dunha extensa correspondencia (en lat\u00edn) con matem\u00e1ticos e outros cient\u00edficos de diversos pa\u00edses. Nun tempo no que as revistas cient\u00edficas a\u00ednda non apareceran, Mersenne foi o m\u00e1is parecido ao centro dunha rede de intercambio de informaci\u00f3n cient\u00edfica.\nCon todo, Marin Mersenne non foi principalmente matem\u00e1tico. En realidade empezou escribindo sobre teolox\u00eda e filosof\u00eda, pero tam\u00e9n foi un gran tratadista sobre teor\u00eda musical e sobre outros temas diversos.\nAs s\u00faas obras filos\u00f3ficas caracter\u00edzanse por unha grande erudici\u00f3n e pola ortodoxia teol\u00f3xica m\u00e1is estrita. O seu maior servizo \u00e1 filosof\u00eda foi o seu entusiasta defensa de Descartes, de quen foi conselleiro e amigo en Par\u00eds e a quen visitou no seu exilio nos Pa\u00edses Baixos.\u00a0\nM\u00e1is tarde, deixou o pensamento especulativo e dedicouse \u00e1 investigaci\u00f3n cient\u00edfica, especialmente en temas como as matem\u00e1ticas, a f\u00edsica e a astronom\u00eda. Entre as obras relacionadas con este per\u00edodo a m\u00e1is co\u00f1ecida \u00e9 a traduci\u00f3n de \"L'Harmonie universelle\" (1636), na que se trata a teor\u00eda musical e os instrumentos musicais. Unha das s\u00faas maiores contribuci\u00f3ns a este campo foi a suxesti\u00f3n acerca de cal era a raz\u00f3n principal dun semit\u00f3n. A descrici\u00f3n de Mersenne da determinaci\u00f3n da primeira frecuencia absoluta dun ton audible (84 Hz) implica que, para ent\u00f3n, xa demostrara que a raz\u00f3n da frecuencia absoluta de d\u00faas cordas vibrantes, que dan un ton musical e a s\u00faa oitava, \u00e9 1:2, e que a harmon\u00eda percibida (consonancia) de tales notas pod\u00eda explicarse se a raz\u00f3n das frecuencias da oscilaci\u00f3n do aire tam\u00e9n era 1:2, o que ofrec\u00eda consistencia \u00e1 hip\u00f3tese da equivalencia entre as frecuencias da fonte e o movemento do aire."}
{"id": "356573", "revid": "65337", "url": "https://gl.wikipedia.org/wiki?curid=356573", "title": "Marinus Mersenius", "text": ""}
{"id": "356574", "revid": "65337", "url": "https://gl.wikipedia.org/wiki?curid=356574", "title": "Marinus Mersennus", "text": ""}
{"id": "356575", "revid": "65337", "url": "https://gl.wikipedia.org/wiki?curid=356575", "title": "Le P\u00e8re Mersenne", "text": ""}
{"id": "356576", "revid": "65337", "url": "https://gl.wikipedia.org/wiki?curid=356576", "title": "P\u00e8re Mersenne", "text": ""}
{"id": "356577", "revid": "23204", "url": "https://gl.wikipedia.org/wiki?curid=356577", "title": "CiNii", "text": "CiNii \u00e9 un servizo de referencias bibliogr\u00e1ficas, ou base de datos bibliogr\u00e1fica, de material inclu\u00eddo nas bibliotecas acad\u00e9micas xaponesas, que se centra especialmente en obras en xapon\u00e9s e ingl\u00e9s publicadas no\u00a0Xap\u00f3n. Permite realizar, de balde, procuras de informaci\u00f3n acad\u00e9mica en artigos, libros e disertaci\u00f3ns. A base de datos foi fundada en abril de 2005 e o seu mantemento corre \u00f3 cargo do National Institute of Informatics. O servizo de procuras nas bases de datos \u00e9 mantida polo propio NII, as\u00ed como as bases de datos achegadas pola Biblioteca Nacional da Dieta do Xap\u00f3n, repositorios institucionais, e outras organizaci\u00f3ns.\nA base de datos cont\u00e9n m\u00e1is de 17 mill\u00f3ns de artigos de m\u00e1is de 7000 publicaci\u00f3ns. Un mes normal (en 2012) recib\u00eda m\u00e1is de 30 mill\u00f3ns de accesos de 2,2 mill\u00f3ns de visitantes individuais, e \u00e9 a maior e m\u00e1is completa base de datos da s\u00faa clase no Xap\u00f3n. A\u00ednda que a base de datos \u00e9 multidisciplinar, a maior parte das consultas que recibe \u00e9 no campo das ciencias humanas e sociais, se cadra porque CiNii \u00e9 a \u00fanica base de datos que cobre traballos acad\u00e9micos xaponeses nese eido (a diferenza das ciencias naturais, formais, e m\u00e9dicas que se benefician doutras bases de datos).\nIdentificadores.\nA base de datos asigna un identificador \u00fanico, \"NII Article IDE\" (NAID), a cada unha das s\u00faas entradas de artigos de revistas. Para os libros empr\u00e9gase un identificador diferente, o \"NII NACSIS-CAT IDE\" (NCID)."}
{"id": "356578", "revid": "35560", "url": "https://gl.wikipedia.org/wiki?curid=356578", "title": "Mathematics Genealogy Project", "text": "Mathematics Genealogy Project (en galego: \"Proxecto de xenealox\u00eda de matem\u00e1ticas\") \u00e9 unha base de datos en li\u00f1a para a xenealox\u00eda acad\u00e9mica das matem\u00e1ticas. Cont\u00e9n dende 2007 informaci\u00f3n de datas de gradaci\u00f3n, alma m\u00e1ter, supervisores doutorais e estudantes doutorais de m\u00e1is de 100\u00a0000 matem\u00e1ticos.\nHistoria.\nO proxecto xurdiu como unha iniciativa de Harry Coonce, un profesor de matem\u00e1ticas da Universidade Estatal de Minnesota, situada en Mankato, Minnesota. Logo do retiro de Coonce en 1999, o proxecto continuou uns anos, at\u00e9 que no 2002 a universidade decidiu retirarlle o seu apoio. Con todo, dada a relevancia do proxecto, este continuou operando baixo os auspicios da American Mathematical Society e a North Dakota State University. No 2005, recibiu unha subvenci\u00f3n do Instituto Clay de Matem\u00e1ticas.\nActualmente, de acordo con declaraci\u00f3ns do propio proxecto, \u00abcando usamos a palabra \"matem\u00e1ticas\" ou matem\u00e1tico refer\u00edmonos a esa palabra nun sentido moi inclu\u00ednte. Polo tanto, todos os datos relevantes de estat\u00edstica, a inform\u00e1tica, a filosof\u00eda ou a investigaci\u00f3n de operaci\u00f3ns \u00e9 benvido\u00bb.\nA informaci\u00f3n xeneal\u00f3xica obtense de fontes tales como Dissertation Abstracts International e Notices from AMS, pero pode ser fornecida por calquera persoa a trav\u00e9s da p\u00e1xina web do proxecto. A base de datos cont\u00e9n o nome do matem\u00e1tico, universidade e ano no que se outorgou o grao, t\u00edtulo da tese, nomes do primeiro e segundo conselleiro, unha bandeira do pa\u00eds no que foi galardoado co grao, e un reconto das descendencias acad\u00e9micas."}
{"id": "356579", "revid": "23204", "url": "https://gl.wikipedia.org/wiki?curid=356579", "title": "Proxecto de xenealox\u00eda de matem\u00e1ticas", "text": ""}
{"id": "356581", "revid": "23204", "url": "https://gl.wikipedia.org/wiki?curid=356581", "title": "Art &amp; Architecture Thesaurus", "text": "O Art &amp; Architecture Thesaurus (AAT) \u00e9 un vocabulario controlado empregado na descrici\u00f3n de elementos de arte, arquitectura e cultura material. O AAT cont\u00e9n termos xen\u00e9ricos, como \"catedral,\" mais non nomes propios, como \"Catedral de Notre Dame\". \u00a0O AAT \u00e9 empregado por, entre outros, museos, bibliotecas de arte, arquivos, catalogadores, e investigadores da arte e historia da arte. O AAT \u00e9 un dicionario de sin\u00f3nimos en conformidade con ISO e est\u00e1ndares de NISO que incl\u00faen ISO 2788, ISO 25964 e NISO/de ANSI Z39.19.\nO AAT \u00e9 un vocabulario estruturado con preto de 44\u00a0000 conceptos, inclu\u00edndo 131\u00a0000 termos, descrici\u00f3ns, citas bibliogr\u00e1ficas e outra informaci\u00f3n relacionada coas artes, a arquitectura, a artes decorativas, os materiais de arquivo e a cultura material."}
{"id": "356583", "revid": "839", "url": "https://gl.wikipedia.org/wiki?curid=356583", "title": "Campionato de Acerbaix\u00e1n de Xadrez", "text": "O Campionato de Acerbaix\u00e1n de Xadrez \u00e9 realizado anualmente baixo a organizaci\u00f3n da Federaci\u00f3n de Acerbaix\u00e1n de Xadrez, o \u00f3rgano regulador do xadrez no Acerbaix\u00e1n, para determinar o campi\u00f3n nacional do deporte na categor\u00eda masculina e feminina."}
{"id": "356588", "revid": "1131", "url": "https://gl.wikipedia.org/wiki?curid=356588", "title": "Santuario de Loiola", "text": "O Santuario e Bas\u00edlica de Loiola\u00a0\u00e9 un complexo monumental e relixioso constru\u00eddo \u00f3 redor da casa natal de Ignacio de Loiola, fundador da Compa\u00f1\u00eda de Xes\u00fas, co\u00f1ecida como os\"\u00a0Xesu\u00edtas.\" At\u00f3pase no barrio de Loiola do municipio guipuscoano de Azpeitia, no Pa\u00eds Vasco. O santuario at\u00f3pase a beiras do r\u00edo Urola entre as poboaci\u00f3ns de Azpeitia e Azcoitia.\nIgnacio de Loiola, que en realidade se chamaba I\u00f1igo L\u00f3pez de Loiola, era fillo do se\u00f1or de Loiola, Beltr\u00e1n Ib\u00e1\u00f1ez de O\u00f1az (cabeza dos O\u00f1acinos), e da ondarresa Marina S\u00e1nchez de Licona, membro dunha importante familia o\u00f1acina bisca\u00ed\u00f1a. Naceu no ano 1491\u00a0na casa torre familiar de Loiola.\nA Compa\u00f1\u00eda de Xes\u00fas converteuse nunha poderosa instituci\u00f3n que ti\u00f1a moita influencia na c\u00fapula dirixente cat\u00f3lica. Ignacio, o seu fundador, foi nomeado santo e, como era l\u00f3xico, a s\u00faa casa natal pasou a ser un lugar de devoci\u00f3n. Cando no s\u00e9culo XVII\u00a0a casa torre onde nacera foi cedida \u00f3s xesu\u00edtas, estes constru\u00edron al\u00ed, \u00f3 redor da casa natal do seu fundador, todo un complexo relixioso no cal destaca a s\u00faa bas\u00edlica."}
{"id": "356589", "revid": "23204", "url": "https://gl.wikipedia.org/wiki?curid=356589", "title": "Bas\u00edlica de Loiola", "text": ""}
{"id": "356592", "revid": "23204", "url": "https://gl.wikipedia.org/wiki?curid=356592", "title": "Rijksbureau voor Kunsthistorische Documentatie", "text": " \nRijksbureau voor Kunsthistorische Documentatie (RKD; literalmente, \"Instituto Neerland\u00e9s para a Historia da Arte\") \u00e9 o centro de\u00a0historia da arte\u00a0m\u00e1is grande do mundo e est\u00e1 situado na Haia. O centro est\u00e1 especializado en documentaci\u00f3n, arquivos e libros sobre a historia da arte en Occidente a partir da Idade Media at\u00e9 o presente. Todo o seu contido est\u00e1 aberto \u00f3 p\u00fablico e a maior\u00eda est\u00e1n dixitalizados e dispo\u00f1ible na s\u00faa p\u00e1xina web. O obxectivo principal da instituci\u00f3n \u00e9 recoller, clasificar, e facer investigaci\u00f3n da arte, especialmente na pintura barroca nos Pa\u00edses Baixos. \nGrazas \u00e1 disposici\u00f3n de bases de datos, o visitante pode investigar a vida de moitos artistas dos s\u00e9culos pasados. A biblioteca disp\u00f3n de preto de 450.000 t\u00edtulos, dos cales preto de 150.000 son cat\u00e1logos de poxa. Hai \u00f3 redor de 3.000 revistas. A\u00ednda que moito do cat\u00e1logo est\u00e1 en neerland\u00e9s, o formato de rexistro est\u00e1ndar incl\u00fae unha ligaz\u00f3n a entradas de biblioteca e imaxes de obras co\u00f1ecidas, que incl\u00faen t\u00edtulos tanto en ingl\u00e9s como en neerland\u00e9s.\nO RKD tam\u00e9n xestiona a versi\u00f3n neerlandesa de Art &amp; Architecture Thesaurus, unha enciclopedia de termos para a xesti\u00f3n da informaci\u00f3n en arte e arquitectura. A versi\u00f3n orixinal \u00e9 unha iniciativa do Museo J. Paul Getty en Malib\u00fa (California)."}
{"id": "356593", "revid": "23204", "url": "https://gl.wikipedia.org/wiki?curid=356593", "title": "Netherlands Institute for Art History", "text": ""}
{"id": "356594", "revid": "23204", "url": "https://gl.wikipedia.org/wiki?curid=356594", "title": "Instituto Neerland\u00e9s para a Historia da Arte", "text": ""}
{"id": "356595", "revid": "23204", "url": "https://gl.wikipedia.org/wiki?curid=356595", "title": "LibriVox", "text": "LibriVox \u00e9 unha biblioteca dixital en li\u00f1a, con libros en formato de son (Audiolibros), en Dominio p\u00fablico e de balde. Os lectores que gravan a s\u00faa propia lectura en voz alta, creando as\u00ed o audiolibro, son sempre voluntarios, e proceden de distintas partes do mundo. En decembro de 2015 hab\u00eda 9290 audiolibros dispo\u00f1ibles para o seu escoita e descarga. O 90% da colecci\u00f3n de gravaci\u00f3ns est\u00e1 en lingua inglesa, a\u00ednda que LibriVox produce tam\u00e9n audiolibros en 36 linguas."}
{"id": "356597", "revid": "89787", "url": "https://gl.wikipedia.org/wiki?curid=356597", "title": "Dira Paes", "text": "Ecleidira Maria Fonseca Paes, nada en Abaetetuba o 30 de xu\u00f1o de 1969, m\u00e1is co\u00f1ecido polo seu nome art\u00edstico\u00a0Dira Paes, \u00e9 unha actriz brasileira. Entre os premios e nomeamentos que recibiu, Paes ga\u00f1ou o premio a mellor actriz e actriz secundaria no Festival de Bras\u00edlia por \"Corisco &amp; Dad\u00e1\" e \"Anahy de las Misiones\", respectivamente, as\u00ed como o premio a mellor actriz no 2013 no\u00a0Grande Pr\u00eamio do Cinema Brasileiro por \"\u00c0 Beira do Caminho\"."}
{"id": "356598", "revid": "23204", "url": "https://gl.wikipedia.org/wiki?curid=356598", "title": "Ecleidira Maria Fonseca Paes", "text": ""}
{"id": "356599", "revid": "61134", "url": "https://gl.wikipedia.org/wiki?curid=356599", "title": "N\u00famero primo de Mersenne", "text": "Un n\u00famero \"M\" \u00e9 un n\u00famero de Mersenne se \u00e9 unha unidade menor que unha potencia de 2. M = 2n \u2212 1. Un n\u00famero primo de Mersenne \u00e9 un n\u00famero de Mersenne que ademais \u00e9 primo, \u00e9 dicir, Mn = 2n \u2212 1, con \"n\" primo (non \u00e9 unha condici\u00f3n suficiente que \"n\" sexa primo para que \"Mn\" o sexa). \nDenom\u00ednanse as\u00ed en memoria do fil\u00f3sofo e matem\u00e1tico franc\u00e9s do s\u00e9culo XVII Marin Mersenne, quen na s\u00faa \"Cognitata Physico-Mathematica\" realizou unha serie de postulados sobre eles que s\u00f3 puido refinarse tres s\u00e9culos despois. A\u00ednda que se co\u00f1ece que estes n\u00fameros xa eran considerados por Euclides de Alexandr\u00eda (360 a.C. a 295 a.C.), o eminente matem\u00e1tico plat\u00f3nico, creador da xeometr\u00eda euclidiana, Marin Mersenne chegou a compilar unha listaxe de n\u00fameros primos de Mersenne con expo\u00f1entes menores ou iguais a 257, e conxecturou acerca de que eran os \u00fanicos n\u00fameros primos desa forma. A s\u00faa listaxe s\u00f3 resultou ser parcialmente correcta, xa que por erro inclu\u00edu M67 e M257, que son compostos, e omitiu M61, M89 e M107, que son primos; e a s\u00faa conxectura revelar\u00edase falsa coa descuberta de n\u00fameros primos de Mersenne m\u00e1is grandes. Non achegou indicaci\u00f3n ningunha sobre como deu con esa listaxe, e a s\u00faa verificaci\u00f3n rigorosa s\u00f3 se completou m\u00e1is de dous s\u00e9culos despois. \nPropiedades.\nUn resultado elemental sobre os n\u00fameros de Mersenne afirma que se 2n \u2013 1 \u00e9 un n\u00famero primo, daquela \"n\" tam\u00e9n \u00e9 un n\u00famero primo. Iso porque o polinomio xnm \u2013 1 \u00e9 divisible polo polinomio xn \u2013 1:xnn \u2013 1 = (xn \u2013 1) * (xn(m\u20131) + xn(m\u20132) ... + x2n + xn + 1)e os dous factores para x = 2 son n\u00fameros maiores que 1.formula_1\nUnha das cuesti\u00f3ns en aberto na matem\u00e1tica \u00e9 se existen finitos ou infinitos primos de Mersenne.\nOutra propiedade \u00e9 que, sabendo que xn \u2013 1 \u00e9 divisible polo polinomio x \u2013 1, podemos admitir que s\u00f3 con x = 2 se poden obter n\u00fameros primos en expresi\u00f3ns do tipo xn \u2013 1.formula_1 \nN\u00fameros primos de Mersenne co\u00f1ecidos.\nO n\u00famero primo m\u00e1is grande que se co\u00f1ec\u00eda en calquera data case sempre era un n\u00famero primo de Mersenne: desde que comezou a era electr\u00f3nica en 1951, sempre foi as\u00ed ag\u00e1s en 1951 e entre 1989 e 1992.\nEn xaneiro de 2016 s\u00f3 se co\u00f1ecen 49 n\u00fameros primos de Mersenne, dos cales o maior \u00e9 M74.207.281 = 274.207.281 \u2212 1, un n\u00famero de m\u00e1is de vinte e dous mill\u00f3ns de cifras que foi descuberto polo \"Great Internet Mersenne Prime Search\" (GIMPS), proxecto centralizado na \"Universidade de Central de Missouri\". \nA t\u00e1boa seguinte amosa a listaxe dos n\u00fameros primos de Mersenne co\u00f1ecidos, acompa\u00f1ados dos descubridores e da \u00e9poca. "}
{"id": "356600", "revid": "23204", "url": "https://gl.wikipedia.org/wiki?curid=356600", "title": "Mwepu Ilunga", "text": "Joseph Mwepu Ilunga, \u00e1s veces mencionado Alunga Mwepu, nado o\u00a022 de agosto, 1949, e finado o 8 de maio de 2015, foi un futbolista da Rep\u00fablica Democr\u00e1tica do Congo.\nXogaba de defensa\u00a0con Zaire na fase final do Mundial de F\u00fatbol Alema\u00f1a 1974, onde se fixo famoso por correr dende a s\u00faa posici\u00f3n defensiva e chutar a pelota nunha falta, antes de que se puxese en xogo, diante da\u00a0selecci\u00f3n do Brasil. Foi, en consecuencia, castigado, malia a s\u00faa sorpresa \u00f3 non saber que fixera mal. Zaire perdeu o partido por 0-3. O equipo tam\u00e9n perdeu contra Escocia, 0-2, e contra Iugoslavia, 0-9.\nMorte.\nIlunga morreu en maio de 2015 despois dunha longa enfermidade no Hospital de Saint-Joseph en Kinshasa."}
{"id": "356601", "revid": "23204", "url": "https://gl.wikipedia.org/wiki?curid=356601", "title": "Joseph Mwepu Ilunga", "text": ""}
{"id": "356603", "revid": "23204", "url": "https://gl.wikipedia.org/wiki?curid=356603", "title": "Alunga Mwepu", "text": ""}
{"id": "356605", "revid": "65337", "url": "https://gl.wikipedia.org/wiki?curid=356605", "title": "N\u00famero de Mersenne", "text": ""}
{"id": "356606", "revid": "65337", "url": "https://gl.wikipedia.org/wiki?curid=356606", "title": "N\u00fameros primos de Mersenne", "text": ""}
{"id": "356607", "revid": "89787", "url": "https://gl.wikipedia.org/wiki?curid=356607", "title": "Great Internet Mersenne Prime Search", "text": "Great Internet Mersenne Prime Search (GIMPS) (\"Grande procura de n\u00fameros primos de Mersenne en Internet\") \u00e9 un proxecto colaborativo de voluntarios que utilizan os programas gratu\u00edtos Prime95 e MPrime, co fin de buscar n\u00fameros primos de Mersenne. George Woltman fundou o proxecto e escribiu os programas que se encargan de analizar n\u00fameros de Mersenne. Scott Kurowski programou o servidor PrimeNet que sost\u00e9n a investigaci\u00f3n.\nO proxecto tivo \u00e9xito: en setembro do 2013 ach\u00e1ronse quince n\u00fameros primos de Mersenne (dun total de 49 co\u00f1ecidos), cada un dos cales, ag\u00e1s o derradeiro, era o n\u00famero primo m\u00e1is grande co\u00f1ecido na data da s\u00faa descuberta. O n\u00famero primo m\u00e1is grande que se co\u00f1ece \u00e9 274.207.281\u00a0\u2212\u00a01 (ou M74.207.281 na notaci\u00f3n usual). Foi descuberto polo doutor Curtis Cooper na \"Universidade de Central Missouri\", o 7 de xaneiro do 2016.\nO proxecto utiliza principalmente o test de Lucas-Lehmer, un algoritmo especializado na an\u00e1lise da primalidade de n\u00fameros de Mersenne e especialmente eficiente en arquitecturas inform\u00e1ticas binarias. Tam\u00e9n disp\u00f3n dunha fase de divisi\u00f3ns sucesivas que tarda horas no canto de semanas e que se emprega para eliminar rapidamente n\u00fameros de Mersenne que te\u00f1en factores pequenos (que supo\u00f1en unha grande proporci\u00f3n dos candidatos). As\u00ed mesmo, o proxecto tam\u00e9n se vale do algoritmo p-1 de Pollard para buscar factores maiores.\nA\u00ednda que o c\u00f3digo fonte do software do GIMPS \u00e9 de dominio p\u00fablico, non se considera software libre, xa que os usuarios deben aceptar as condici\u00f3ns do proxecto no caso de que o software consiga descubrir un n\u00famero primo con polo menos 100 mill\u00f3ns de cifras decimais e ga\u00f1a a recompensa de 150.000 d\u00f3lares ofrecida pola EFF.\nExisten alternativas de software libre: os programas Glucas e Mlucas est\u00e1n licenciados baixo a GPL.\nN\u00fameros primos achados.\nTodos os n\u00fameros achados son da forma Mn, que equivale a 2n - 1, onde n \u00e9 o expo\u00f1ente.\nO n\u00famero M57885161 ten 17.425.170 cifras. Far\u00edan falta 13.000 p\u00e1xinas para amosar o n\u00famero enteiro, cunha letra de 12 puntos e sen espazos.\nCada vez que o servidor recibe un informe de suposto n\u00famero primo, verif\u00edcase ese n\u00famero antes de anuncialo ao p\u00fablico. A importancia deste procedemento p\u00faidose apreciar en 2003, xa que o servidor recibiu un falso positivo que pod\u00eda ser o 40\u00ba n\u00famero primo de Mersenne, pero a verificaci\u00f3n deu un resultado negativo."}
{"id": "356609", "revid": "65337", "url": "https://gl.wikipedia.org/wiki?curid=356609", "title": "GIMPS", "text": ""}
{"id": "356623", "revid": "89787", "url": "https://gl.wikipedia.org/wiki?curid=356623", "title": "Billy Bremner", "text": "William John Bremner, nado en Stirling o 9 de decembro de 1942, e finado en Doncaster o 7 de decembro de 1997, foi un destacado futbolista escoc\u00e9s dos anos 60 e 70 co\u00f1ecido como Billy Bremner.\nTraxectoria.\nBremner naceu en Stirling o 9 de decembro de 1942. Case toda a s\u00faa carreira desenvolveuse no\u00a0Leeds United, onde el era o capit\u00e1n, ademais de ser elixido como o mellor xogador da historia do club. Xogaba como centrocampista. Foi 54 veces internacional coa selecci\u00f3n de f\u00fatbol de Escocia entre 1965 e 1976, coa que disputou a fase final do campionato mundial de 1974. Marcou 3 goles. \u00c9 un membro do sal\u00f3n da fama do f\u00fatbol escoc\u00e9s e tam\u00e9n do f\u00fatbol ingl\u00e9s. Unha vez retirado, foi o adestrador da mesma Leeds, as\u00ed como do Doncaster Rovers. Morreu, en Doncaster o 7 de decembro de 1997 dun ataque card\u00edaco.\nComo xogador\nComo adestrador"}
{"id": "356625", "revid": "85894", "url": "https://gl.wikipedia.org/wiki?curid=356625", "title": "Ermelindo Portela G\u00f3mez", "text": "Ermelindo Portela G\u00f3mez, nado na Guarda en outubro de 1918 e finado no mesmo concello o 8 de xaneiro de 2003, foi un m\u00e9dico e pol\u00edtico galego.\nTraxectoria.\nFillo de Ermelindo Portela Mel\u00f3n. Foi director do Centro Secundario de Hixiene Rural. Foi nomeado alcalde da Guarda o 11 de febreiro de 1949, permanecendo no cargo at\u00e9 o 23 de abril de 1960. Foi presidente da Comisi\u00f3n de Festas do Monte Tecla en 1952, e o \u00faltimo presidente da Sociedade Pro Monte Santa Tecla.\nVida persoal.\nCasou con Mar\u00eda Luz Silva e foi pai de Francisco Javier, Mar\u00eda Jos\u00e9, Mar\u00eda Luc\u00eda e Ermelindo Portela Silva.\nReco\u00f1ecementos.\nFoi nomeado fillo predilecto da Guarda en marzo de 2004."}
{"id": "356627", "revid": "23204", "url": "https://gl.wikipedia.org/wiki?curid=356627", "title": "William John Bremner", "text": ""}
{"id": "356630", "revid": "85894", "url": "https://gl.wikipedia.org/wiki?curid=356630", "title": "Julio Portela G\u00f3mez", "text": "Julio Portela G\u00f3mez, nado na Guarda en 1920 e finado no mesmo concello o 12 de febreiro de 1999, foi un m\u00e9dico e pol\u00edtico galego.\nTraxectoria.\nFillo de Ermelindo Portela Mel\u00f3n e irm\u00e1n de Ermelindo Portela G\u00f3mez. Funcionario municipal da Guarda. Foi nomeado alcalde da Guarda o 21 de xaneiro de 1945, permanecendo no cargo at\u00e9 o 31 de outubro de 1946. Foi director de Xestor\u00eda Portela.\nVida persoal.\nCasou con M\u00aa Emilia Rodr\u00edguez Nand\u00edn."}
{"id": "356634", "revid": "1576", "url": "https://gl.wikipedia.org/wiki?curid=356634", "title": "\u0e01\u0e23\u0e38\u0e07\u0e40\u0e17\u0e1e\u0e21\u0e2b\u0e32\u0e19\u0e04\u0e23", "text": ""}
{"id": "356638", "revid": "1888", "url": "https://gl.wikipedia.org/wiki?curid=356638", "title": "Hermelindo Portela G\u00f3mez", "text": ""}
{"id": "356645", "revid": "5312", "url": "https://gl.wikipedia.org/wiki?curid=356645", "title": "D\u00e9cada de 2010", "text": "A d\u00e9cada de 2010 abrangue o per\u00edodo entre o 1 de xaneiro de 2010 e o 31 de decembro de 2019.\nFoi unha d\u00e9cada que na s\u00faa primeira metade seguiu fortemente marcada pola crise econ\u00f3mica mundial que comezou en 2008. A d\u00eda de hoxe, f\u00e1lase dela como a \u00abSegunda Gran Recesi\u00f3n\u00bb. A crise de d\u00e9beda soberana puxo en xaque \u00e1 Uni\u00f3n Europea, xa que catro estados membros da Zona Euro (Grecia, Irlanda, Portugal e Chipre) tiveron que ser rescatados. O Reino Unido no 2016 tras un referendo converteuse no primeiro estado membro da UE que decidiu abandonar a Uni\u00f3n.\nA Primavera \u00e1rabe marcou os primeiros meses do ano 2011. Unhas revoluci\u00f3ns sen precedentes en varios pa\u00edses \u00e1rabes serviron para acabar con r\u00e9ximes ditatoriais que os gobernaron por varias d\u00e9cadas en pa\u00edses como Tunisia, Exipto ou Libia. Por\u00e9n, a gran inestabilidade dos pa\u00edses \u00e1rabes provocou que grupos fundamentalistas isl\u00e1micos como o Estado Isl\u00e1mico apareceran e tomaran extensas zonas en Siria, Iraq, Exipto e Libia. A\u00ednda que se formou unha coalici\u00f3n contra o EI non se evitou que este cometera numerosos atentados en Europa, en lugares como Francia (atentado na sede de Charlie Hebdo e atentados de Par\u00eds de novembro de 2015, ambos no 2015 e o atentado de Niza de 2016 no 2016), ou B\u00e9lxica (atentados de Bruxelas de 2016). Ademais, os terroristas isl\u00e1micos cometeron numerosos atentados en pa\u00edses musulm\u00e1ns como Turqu\u00eda, Tunisia, Exipto ou Iraq."}
{"id": "356647", "revid": "1410", "url": "https://gl.wikipedia.org/wiki?curid=356647", "title": "Jos\u00e9 Lu\u00eds Garc\u00eda P\u00e9rez", "text": "Jos\u00e9 Lu\u00eds Garc\u00eda P\u00e9rez, nado en Estremadura, foi un militar e pol\u00edtico galego.\nTraxectoria.\nBrigada do Corpo de Infanter\u00eda. Unha vez retirado, instalouse na Guarda. Foi nomeado alcalde da Guarda o 16 de novembro de 1962, permanecendo no cargo at\u00e9 o 17 de setembro de 1973. Na transici\u00f3n foi presidente de Alianza Popular da Guarda."}
{"id": "356655", "revid": "23204", "url": "https://gl.wikipedia.org/wiki?curid=356655", "title": "Censo demogr\u00e1fico", "text": ""}
{"id": "356656", "revid": "23204", "url": "https://gl.wikipedia.org/wiki?curid=356656", "title": "Ermelindo Portela Silva", "text": "Ermelindo Portela Silva, nado na Guarda o 19 de marzo de 1947, \u00e9 un historiador galego.\nTraxectoria.\nFillo de Ermelindo Portela G\u00f3mez. Licenciado en Filosof\u00eda e Letras (1970) e doutor en Historia (1975). Foi bolseiro de investigaci\u00f3n do Ministerio de Educaci\u00f3n e Ciencia (1971-1974) e da Fundaci\u00f3n Juan March (1977-1978). Foi profesor adxunto de Historia Medieval da Universidade de Santiago de Compostela (1970-78) e profesor adxunto de Historia Medieval Universal e de Espa\u00f1a da Universidade de Estremadura (1981-1982). Foi catedr\u00e1tico de Historia Medieval da USC dende 1982.\nVida persoal.\nCasou coa tam\u00e9n historiadora Carmen Pallares M\u00e9ndez."}
{"id": "356657", "revid": "23204", "url": "https://gl.wikipedia.org/wiki?curid=356657", "title": "Paramount Pictures", "text": "Paramount Pictures Corporation \u00e9 unha empresa de produci\u00f3n e distribuci\u00f3n de cine e televisi\u00f3n clasificado constantemente como un dos estudios m\u00e1is grandes e con maior recadaci\u00f3n. Paramount forma parte da Paramount Global e foi creado na d\u00e9cada de 1910 co inicio da historia do cine, xunto con outros estudos importantes como 20th Century Fox, United Artists, Warner Bros, MGM, Columbia Pictures e RKO.\nDurante a d\u00e9cada de 1930 esta pol\u00edtica de estudos consolidouse e iso significou o auxe do cine estadounidense. Paramount decidiu neste momento glorioso polas superproduci\u00f3ns hist\u00f3ricas de Cecil B. DeMille como \"The Sign of the Cross\" (1932) e \"Cleopatra\" (1934), pola alta comedia representada por Ernst Lubitsch (\"Trouble in Paradise\", 1932; \"The Merry Widow\", 1934) e polo suspense e filmes de terror de Rouben Mamoulian (\"City Streets\", 1931; \"Dr. Jekyll and Mr. Hyde\" (1932). Por outra banda, os musicais\u00a0non pod\u00edan compararse cos de\u00a0Metro."}
{"id": "356658", "revid": "23204", "url": "https://gl.wikipedia.org/wiki?curid=356658", "title": "Paramount Pictures Corporation", "text": ""}
{"id": "356673", "revid": "25871", "url": "https://gl.wikipedia.org/wiki?curid=356673", "title": "The Tortoise and the Hare (filme)", "text": "The Tortoise and the Hare \u00e9 unha curtametraxe cl\u00e1sica de animaci\u00f3n de 1935 producida por Walt Disney e dirixida por Wilfred Jackson. Est\u00e1 baseada na f\u00e1bula de Esopo de A lebre e a tartaruga. \"The Tortoise and the Hare\" ga\u00f1ou o Oscar \u00e1 mellor curtametraxe animada na 7\u00aa edici\u00f3n dos Oscar. Crese que esta animaci\u00f3n serviu de inspiraci\u00f3n para a creaci\u00f3n da personaxe de Bugs Bunny, que apareceu por primeira vez en 1940."}
{"id": "356678", "revid": "895", "url": "https://gl.wikipedia.org/wiki?curid=356678", "title": "Isidro Silveira", "text": "O nome de Isidro Silveira pode referirse a:"}
{"id": "356680", "revid": "25871", "url": "https://gl.wikipedia.org/wiki?curid=356680", "title": "Three Orphan Kittens", "text": "Three Orphan Kittens \u00e9 unha curtametraxe cl\u00e1sica de animaci\u00f3n de 1935 producida por Walt Disney e dirixida por David Hand. Ga\u00f1ou o Oscar \u00e1 mellor curtametraxe animada na 8\u00aa edici\u00f3n dos Oscar."}
{"id": "356695", "revid": "89787", "url": "https://gl.wikipedia.org/wiki?curid=356695", "title": "Darth Maul", "text": "Darth Maul \u00e9 un personaxe ficticio da saga de ciencia ficci\u00f3n A guerra das galaxias. Aprendiz de Darth Sidious, \u00e9 formado por este at\u00e9 chegar a ser un Lord Sith. Como arma nos combates porta un sabre de luz de dobre folla. \u00c9 un personaxe antag\u00f3nico no filme\u00a0' e na serie animada ', as\u00ed como tam\u00e9n en diversos libros, novelas e banda dese\u00f1ada sobre a tem\u00e1tica relacionada coa saga de Star Wars.\nCreaci\u00f3n e representaci\u00f3n.\nDese\u00f1o do personaxe.\nO dese\u00f1o do personaxe correu a cargo do ilustrador e artista conceptual Iain McCaig en base \u00f3 comentario de George Lucas no cal Darth Maul deber\u00eda ser un personaxe que reflectise o seu \u00abpeor pesadelo\u00bb. As caracter\u00edsticas faciais estiveron inspiradas nunha mestura de cores e formas vistas nas pinturas faciais dalgunhas tribos africanas, caras esfoladas, patr\u00f3n dos circu\u00edtos,\u00a0a simetr\u00eda bilateral e figuras vistas no test de Rorschach. A\u00ednda que nun principio estaba contemplado que o personaxe tivese plumas, o supervisor de efectos especiais Nick Dudman interpretounas como cornos.\nRepresentaci\u00f3n.\nNo filme do ano 1999 \"\", o personaxe estivo representado polo experto en artes marciais Ray Park e a voz a cargo de Peter Serafinowicz."}
{"id": "356711", "revid": "92340", "url": "https://gl.wikipedia.org/wiki?curid=356711", "title": "Sw\u00e6fberht de Kent", "text": "Sw\u00e6fberht foi un rei de Kent, que reinou conxuntamente con Oswine, e posibelmente tam\u00e9n con Sw\u00e6fheard, durante o s\u00e9culo VII.\nTraxectoria.\nSw\u00e6fberht emitiu un documento sen data do que foi testemu\u00f1a Oswine, e \u00e9 probabelmente o \"Gabertus\" que actuou como testemu\u00f1a nun documento emitido por Oswine en xullo de 689. A mi\u00fado conf\u00fandese con Sw\u00e6fheard debido aos seus nomes similares e as s\u00faas datas similares, pero o feito de haber varios reis a un tempo era algo habitual na Inglaterra anglosaxoa, especialmente en Essex, de onde era orixinario Sw\u00e6fheard."}
{"id": "356724", "revid": "624", "url": "https://gl.wikipedia.org/wiki?curid=356724", "title": "Sw\u00e6fheard de Kent", "text": ""}
{"id": "356737", "revid": "5863", "url": "https://gl.wikipedia.org/wiki?curid=356737", "title": "Transfermarkt", "text": "Transfermarkt \u00e9 unha p\u00e1xina web alem\u00e1 que ten informaci\u00f3n do mundo do f\u00fatbol, como puntuaci\u00f3ns, resultados, novas de transferencias e fichaxes. Segundo o IVW, est\u00e1 no top 25 dos sitios web alem\u00e1ns m\u00e1is visitados, e \u00e9 un dos sitios web de deporte m\u00e1is grandes despois de kicker.de.\nHistoria.\nO sitio web foi fundado en maio de 2000, por Matthias Seidel. No 2008, Axel Salmer publishing house f\u00edxose co 51% de participaci\u00f3n da p\u00e1xina web. A\u00ednda as\u00ed, Seidel mantivo o 49% das participaci\u00f3ns. A versi\u00f3n en lingua inglesa empezou en 2009.\nContido da p\u00e1xina web.\nA p\u00e1xina web ten puntuaci\u00f3ns, resultados, novas de transferencias, fichaxes e valores de xogadores. Malia que os valores dos xogadores, xunto con alg\u00fans outros feitos, son estimaci\u00f3ns, investigadores do Centre for Economic Performance atoparon que os 'rumores' de transferencias de xogadores son en gran parte coidadosas e acertadas."}
{"id": "356740", "revid": "89787", "url": "https://gl.wikipedia.org/wiki?curid=356740", "title": "Eardwulf de Kent", "text": "Eardwulf foi un rei de Kent, conxuntamente con \u00c6\u00f0elberht II, durante o s\u00e9culo VIII.\nTraxectoria.\nEardwulf \u00e9 co\u00f1ecido a partir de dous documentos, un carece de data, pero identifica ao pai de Eardwulf como Eadberht I (\"a patre meo Eadberhtuo\"); o outro ten unha data que \u00e9 incompat\u00edbel coa s\u00faa lista de testemu\u00f1as, pois est\u00e1 datado en 762, pero pon como testemu\u00f1a ao Arcebispo Cu\u00f0bert, quen morreu en 760; aparece tam\u00e9n como testemu\u00f1a ao rei \u00c6\u00f0elberht II (\"Aethilberchtus rex Cantie\")."}
{"id": "356765", "revid": "1987", "url": "https://gl.wikipedia.org/wiki?curid=356765", "title": "Mesosoma (hom\u00f3nimos)", "text": "O termo mesosoma (derivado das palabras do grego antigo \u03bc\u03ad\u03c3\u03bf\u03c2 \"m\u00e9sos\", \"medio\" e \u03c3\u1ff6\u03bc\u03b1 \"s\u00f5ma\", \"corpo\"; literalmente: \"o medio do corpo\" ou \"no medio do corpo\") pode referirse a:"}
{"id": "356766", "revid": "25871", "url": "https://gl.wikipedia.org/wiki?curid=356766", "title": "Inis O\u00edrr", "text": "Inis O\u00edrr (tam\u00e9n co\u00f1ecida como \"Inis Oirthir\" \"illa do leste\" ou \"Inis Thiar\" \"illa de atr\u00e1s\"; en ingl\u00e9s \"Inisheer\") \u00e9 unha illa de Irlanda. \u00c9 a m\u00e1is oriental e pequena do arquip\u00e9lago das Oile\u00e1in \u00c1rann, no condado de Galway, na provincia de Connacht. Segundo datos de 2016, a illa ti\u00f1a 260 habitantes."}
{"id": "356768", "revid": "25871", "url": "https://gl.wikipedia.org/wiki?curid=356768", "title": "Inisheer", "text": ""}
{"id": "356769", "revid": "25871", "url": "https://gl.wikipedia.org/wiki?curid=356769", "title": "Inis Oirthir", "text": ""}
{"id": "356770", "revid": "25871", "url": "https://gl.wikipedia.org/wiki?curid=356770", "title": "Inis Thiar", "text": ""}
{"id": "356772", "revid": "89787", "url": "https://gl.wikipedia.org/wiki?curid=356772", "title": "Galagidae", "text": "Os Galagidae (gal\u00e1xidos) son un grupo de pequenos primates nocturnos nativos de \u00c1frica continental, que constit\u00faen unha familia. Tam\u00e9n se lles chama \u00e1s veces Galagonidae (galag\u00f3nidos) ou, simplemente, g\u00e1lagos en xeral (a\u00ednda que hai un x\u00e9nero que se chama especificamente \"Galago\"). Algunhas veces, en vez de tratalos como unha familia propia, son inclu\u00eddos como subfamilia dentro dos Lorisidae ou Loridae (lor\u00edsidos, l\u00f3ridos).\nTanto en variedade coma en abundancia, estes animais son os primates primitivos de maior \u00e9xito de \u00c1frica, segundo a African Wildlife Foundation.\nCaracter\u00edsticas.\nOs Galagidae te\u00f1en grandes ollos que lles proporcionan unha boa visi\u00f3n nocturna, fortes extremidades posteriores, unha audici\u00f3n aguda e longos rabos que lles axudan a equilibrarse. Os seus o\u00eddos son parecidos aos dos morcegos e perm\u00edtenlles rastrear insectos na escuridade. Capturan insectos no chan ou ap\u00e1\u00f1anos polo aire. Son criaturas r\u00e1pidas e \u00e1xiles. Como est\u00e1n ligados a unha vida en mestos arbustos, dobran as s\u00faas delicadas orellas para as\u00ed protexelas. Tam\u00e9n as dobran cando descansan. Te\u00f1en u\u00f1as na maior\u00eda dos dedos, ag\u00e1s na segunda deda dos p\u00e9s posteriores, que ten unha garra de acicalamento. As s\u00faas dietas son unha mestura de insectos e outros pequenos animais, froitos e resinas das \u00e1rbores. Te\u00f1en incisivos pectinados (con forma de peite) e a s\u00faa f\u00f3rmula dental \u00e9: \nDespois dun per\u00edodo de xestaci\u00f3n de 110 a 133 d\u00edas, as cr\u00edas nacen cos ollos medio pechados e son inicialmente incapaces de moverse independentemente. Pasados de 6 a 8 d\u00edas, a nai transporta a cr\u00eda coll\u00e9ndoa coa boca e p\u00f3usaa en p\u00f3las mentres ela se alimenta. As femias poden ter unha cr\u00eda, xemelgos ou trixemelgos e poden ser moi agresivas. Cada neonato pesa menos de 14 g. Durante os primeiros tres d\u00edas, a cr\u00eda est\u00e1 en constante contacto coa nai. A nai alim\u00e9ntaa durante seis semanas e pode alimentarse por si mesma aos dous meses. A cr\u00eda medra rapidamente, xeralmente causando que a nai cami\u00f1e torpemente cando a tansporta.\nAs femias mante\u00f1en un territorio, pero comp\u00e1rteno cos seus fillos, formando grupos sociais que consisten en femias estreitamente relacionadas e as s\u00faas cr\u00edas. Os machos abandonan os territorios das s\u00faas nais despois da puberdade, e os machos adultos mante\u00f1en territorios separados, que se solapan cos dos grupos sociais de femias. Xeralmente un macho adulto apar\u00e9ase con todas as femias dunha \u00e1rea. Os machos que non foron quen de establecer un territorio propio \u00e1s veces forman pequenos grupos de individuos solteiros.\n\u00c1s veces estes animais t\u00e9\u00f1ense como mascotas, a\u00ednda que non se recomenda, porque, igual que ocorre con outros primates non humanos, consid\u00e9ranse fonte probable de zoonoses.\nOs Galagidae comun\u00edcanse tanto cham\u00e1ndose uns a outros coma marcando os cami\u00f1os por onde van con urina. Seguindo o cheiro da urina, poden chegar exactamente \u00e1 mesma p\u00f3la que marcaron. Todas as especies emiten \"chamdas fortes\" ou \"chamadas de anuncio\" espec\u00edficas de especie. Estas chamadas te\u00f1en moitas funci\u00f3ns diferentes. Unha funci\u00f3n \u00e9 a identificaci\u00f3n a longa distancia e a diferenciaci\u00f3n entre unha especie e outra, e os cient\u00edficos poden hoxe end\u00eda reco\u00f1ecer todas as especies co\u00f1ecidas de Galagidae polas s\u00faas \"chamadas fortes\". Ao final da noite, os membros dun grupo usan unha chamada especial para xuntarse e agruparse para durmir nun ni\u00f1o feito de follas, ou nun grupo de p\u00f3las ou nun oco nunha \u00e1rbore.\nSalto.\nEstes primates te\u00f1en unha salientable capacidade de choutar. O informe fiable do maior salto dun g\u00e1lago \u00e9 de 2,25 m. Segundo un estudo publicado pola Royal Society, tendo en conta a masa corporal do animal e que a masa muscular da perna sup\u00f3n un 25% do total, os m\u00fasculos do salto do g\u00e1lago deben funcionar cunhas prestaci\u00f3ns de seis a nove veces mellores que os dunha ra. P\u00e9nsase que isto se debe a que se almacena enerx\u00eda el\u00e1stica nos tend\u00f3ns das patas traseiras, o que lles permite dar maiores saltos do que se esperar\u00eda nun animal do seu tama\u00f1o. Cando est\u00e1 a medio \"voo\" durante o salto dobra as pernas e brazos acheg\u00e1ndoos ao corpo; despois sep\u00e1raos no \u00faltimo segundo para agarrar a p\u00f3la da \u00e1rbore. Nunha serie de saltos, poden cubrir unha distancia de 9 m en poucos segundos. O rabo, que \u00e9 m\u00e1is longo que as lonxitudes da cabeza e corpo combinadas, axuda aos poderosos m\u00fasculos das patas a dar eses poderosos saltos. Pode andar a salti\u00f1os como os canguros ou simplemente correr ou andar a catro patas. Estes movementos tan fortes, complicados e coordinados est\u00e1n baixo o control da metade rostral do c\u00f3rtex parietal posterior que est\u00e1 ligado \u00e1s \u00e1reas motora, premotora e visuomotora do c\u00f3rtex frontal.\nEstrutura social.\nXeralmente, a estrutura social dos Galagidae ten aspectos sociais e aspectos de vida solitaria. Isto pode verse nos seus xogos. Pend\u00faranse das p\u00f3las ou gabean alto e lanzan cousas. Os xogos sociais incl\u00faen xogos de loitas, de acicicalamento e de seguimento. Cando realizan o xogo de seguimento, dous g\u00e1lagos choutan esporadicamengte e pers\u00e9guense uns a outros polas \u00e1rbores. Os individuos m\u00e1is vellos do grupo prefiren repousar s\u00f3s, pero os novos est\u00e1n en constante contacto entre si. Isto obs\u00e9rvase na especie \"Galago garnettii\" (ou \"Otolemur garnettii\"). As nais adoitan deixar as cr\u00edas soas durante longos per\u00edodos de tempo e non intentan impedir que as cr\u00edas se separen delas. Ao contrario, as cr\u00edas tratan de permanecer preto da nai e inician acci\u00f3ns para manter unha estreita proximidade coa nai e activar as interacci\u00f3ns sociais materno-filiais.\nO acicalamento \u00e9 unha parte moi importante da vida diaria destes animais. Adoitan acicalarse antes, durante e despois de descansar. O acicalamento social \u00e9 realizado m\u00e1is frecuentemente polos machos no grupo. As femias a mi\u00fado rexeitan os intentos feitos polos machos de acicalalas.\nClasificaci\u00f3n.\nSegundo as clasificaci\u00f3ns existentes, os Galagidae poden agruparse en tres x\u00e9neros (\"Euoticus\", \"Galago\" e \"Otolemur\"), ou noutras clasificaci\u00f3ns en cinco x\u00e9neros, distingu\u00edndose dous x\u00e9neros m\u00e1is (\"Galagoides\" e \"Sciurocheirus\"), \u00e1s veces inclu\u00eddos no x\u00e9nero \"Galago\":\nA clasificaci\u00f3n con cinco x\u00e9neros \u00e9:\nFamilia Galagidae - g\u00e1lagos\nXenoma.\nEst\u00e1 determin\u00e1ndose a secuencia xen\u00f3mica parcial da especie \"Otolemur garnettii\". Como \u00e9 un primate 'primitivo', esta secuencia ser\u00e1 especialmente \u00fatil para relacionar as secuencias dos primates superiores (macaco, chimpanc\u00e9, humanos) con animais non primates pr\u00f3ximos, como os roedores."}
{"id": "356773", "revid": "27155", "url": "https://gl.wikipedia.org/wiki?curid=356773", "title": "Galagonidae", "text": ""}
{"id": "356774", "revid": "27155", "url": "https://gl.wikipedia.org/wiki?curid=356774", "title": "Galag\u00f3nidos", "text": ""}
{"id": "356775", "revid": "27155", "url": "https://gl.wikipedia.org/wiki?curid=356775", "title": "Galag\u00f3nido", "text": ""}
{"id": "356777", "revid": "89787", "url": "https://gl.wikipedia.org/wiki?curid=356777", "title": "Mesosoma (artr\u00f3podos)", "text": "Nos artr\u00f3podos, en cuxo corpo se distinguen tres partes, o mesosoma \u00e9 o tagma medio do corpo (ou parte media). As outras d\u00faas son o prosoma e o metasoma (nalg\u00fans, opistosoma). Este tagma leva as patas e, no caso dos insectos alados, as \u00e1s.\nO termo util\u00edzase normalmente para todos os artr\u00f3podos pero, segundo os diferentes grupos, non designa necesariamente a rexi\u00f3ns equivalentes desde o punto de vista embriol\u00f3xico.\nMerostomados.\nNos merostomados do grupo extinto dos euript\u00e9ridos (os chamados \"escorpi\u00f3ns acu\u00e1ticos\"), o mesosoma \u00e9 a parte anterior do opistomoma, situada entre o prosoma e o metasoma, e peresentaba ap\u00e9ndices en forma de escama.\nAr\u00e1cnidos.\nNos membros da orde dos escorpi\u00f3ns (os escorpi\u00f3ns terrestres ou alacr\u00e1ns), o mesosoma \u00e9 a parte anterior, longa, do opistosoma, situada entre o prosoma e o metasoma, e compremnde sete segmentos), que conte\u00f1en a maior parte dos \u00f3rganos internos. No primeiro segmento est\u00e1n os \u00f3rganos sexuais as\u00ed como un par de ap\u00e9ndices vestixiais e modificados que forman unha estrutura chamada \"op\u00e9rculo xenital\" ou gon\u00f3poro; o segundo segmento leva un par de \u00f3rganos sensoriais chamados peites e, do terceiro ao sexto, un par de pulm\u00f3ns en libro cada un. O mesosoma est\u00e1 armado con placas quitinosas, na superficie superior, os terxitos, e na inferior, os esternitos.\nNos da orde dos uropixios, \u00e9 a parte anterior, longa, do opistosoma, situada entre o prosoma e o metasoma, que comprende sete segmentos e ten dous pares de pulm\u00f3ns en libro.\nNos da orde dos esquiz\u00f3midos, \u00e9 a parte anterior do opistosoma, situada entre o prosoma e o metasoma, e est\u00e1 formado por nove segmentos nun par de pulm\u00f3ns en libro.\nNos da orde dos palp\u00edgrados, \u00e9 a parte anterior do opistosoma, longa, situada entre o prosoma e o metasoma, a cal comeza por un segmento estreito, denominado ped\u00fanculo.\nInsectos.\nNos himen\u00f3pteros da suborde dos ap\u00f3critos (abellas, avespas e formigas), consiste nos tres segmentos tor\u00e1cicos e o primeiro segmento abdominal (ou propodeo)."}
{"id": "356778", "revid": "1888", "url": "https://gl.wikipedia.org/wiki?curid=356778", "title": "Francisco Moreno \u00c1lvarez", "text": "Francisco Moreno \u00c1lvarez, nado na Guarda cara a 1892 e finado no mesmo concello o 10 de xu\u00f1o de 1958, foi un armador e pol\u00edtico galego.\nTraxectoria.\nArmador da Guarda. Na ditadura de Primo de Rivera foi presidente da Uni\u00f3n Patri\u00f3tica. Logo do golpe de Estado do 18 de xullo de 1936 foi nomeado alcalde da Guarda o 27 de xullo de 1936, permanecendo no cargo at\u00e9 que o 15 de agosto presentou a dimisi\u00f3n debido aos graves sucesos que estaban potagonizando os militares e a Escuadra del Amanecer de Falange Espa\u00f1ola de las JONS. Foi Patr\u00f3n Maior da Cofrar\u00eda de Pescadores da Guarda. Finou na Guarda en xullo de 1958."}
{"id": "356779", "revid": "1987", "url": "https://gl.wikipedia.org/wiki?curid=356779", "title": "Wolfgang Ketterle", "text": "Wolfgang Ketterle, nado en Heidelberg o 21 de outubro de 1957, \u00e9 un f\u00edsico alem\u00e1n, profesor no Instituto de Tecnolox\u00eda de Massachusetts. A s\u00faa investigaci\u00f3n centrouse en experimentos para atrapar e refrixerar \u00e1tomos ata temperaturas pr\u00f3ximas \u00f3 cero absoluto, e liderou un dos primeiros grupos en conseguir a condensaci\u00f3n de Bose-Einstein neste tipo de sistemas no ano 1995. Recibiu o premio Nobel de F\u00edsica no ano 2001 xunto a Eric Allin Cornell e Carl Wieman."}
{"id": "356783", "revid": "56817", "url": "https://gl.wikipedia.org/wiki?curid=356783", "title": "Test de Rorschach", "text": "O test de Rorschach\u00a0\u00e9 unha\u00a0proba psicol\u00f3xica na que se analizan as percepci\u00f3ns dos suxeitos sobre unhas manchas de tinta, e despois\u00a0son analizadas empregando interpretaci\u00f3n psicol\u00f3xica, complexos\u00a0algoritmos, ou ambos. Alg\u00fans psic\u00f3logos utilizan esta proba para examinar as caracter\u00edsticas de personalidade dunha persoa e o seu funcionamento emocional. Foi empregado para detectar trastornos do pensamento subxacentes, especialmente en casos onde os pacientes son reticentes a describir os seus procesos de pensamento abertamente. A proba ten o nome do seu creador, o psic\u00f3logo su\u00edzo Hermann Rorschach. Na d\u00e9cada de 1960, o test de Rorschach foi o test proxectivo m\u00e1is amplamente utilizado."}
{"id": "356785", "revid": "23204", "url": "https://gl.wikipedia.org/wiki?curid=356785", "title": "Lightstorm Entertainment", "text": "Lightstorm Entertainment \u00e9 unha empresa de produci\u00f3n de cine estadounidense. A empresa foi fundada polo director canadense James Cameron e o produtor Larry Kasanoff en 1990, e \u00e9 co\u00f1ecida por producir os filmes \"\", \"Titanic\" ou \"Avatar\". Cameron utilizou tam\u00e9n outros directores para producir e dirixir filmes baixo a marca de produci\u00f3n Lightstorm."}
{"id": "356787", "revid": "1131", "url": "https://gl.wikipedia.org/wiki?curid=356787", "title": "Alfredo Ramos", "text": "Alfredo Ramos Gonz\u00e1lez, nado na Coru\u00f1a en 1972, \u00e9 un enxe\u00f1eiro e empresario galego, dende 2016 director xeral de R.\nTraxectoria.\nEnxe\u00f1eiro de telecomunicaci\u00f3ns pola Universidade de Vigo, posteriormente formouse como empresario na Escola de Organizaci\u00f3n Industrial, no IESIDE (daquela Escola de Negocios Caixanova) e no IESE da Universidade de Navarra,\nComezou a traballar como enxe\u00f1eiro na Armada Espa\u00f1ola e posteriormente en Indra (daquela Norsistemas), antes de entrar en 1998 en R onde acabou por ser o director para o mercado residencial. En decembro de 2016 foi nomeado director xeral de R. Nesta etapa impulsou a aceleradora de empresas baseada en retos Startups R DiCo Challenge en colaboraci\u00f3n coa AMTEGA e CRTVG e a primeira c\u00e1tedra interuniversitaria de Galicia: a c\u00e1tedra R en ciberseguridade coas Universidade da Coru\u00f1a e a Universidade de Vigo.\nEn xu\u00f1o de 2019 foi nomeado director comercial do mercado masivo para todas as marcas do grupo Euskaltel, inclu\u00edndo o inicio de comercializaci\u00f3n de Virgin Telco en plena pandemia, e que acadar\u00eda 115.000 clientes no seu primeiro ano de vida"}
{"id": "356788", "revid": "23204", "url": "https://gl.wikipedia.org/wiki?curid=356788", "title": "DreamWorks", "text": "DreamWorks Pictures\u00a0(tam\u00e9n co\u00f1ecido como\u00a0DreamWorks SKG ou DreamWorks Studios, xeralmente referido como\u00a0DreamWorks, e comercializado como\u00a0Storyteller Distribution Co., LLC) \u00e9 un selo de produci\u00f3n de filme\u00a0estadounidense de Amblin Partners. Anteriormente distribu\u00eda os seus propios filmes el mesmo. Produciu ou distribu\u00eddo m\u00e1is que dez filmes con recadaci\u00f3n de m\u00e1is que 100$\u00a0mill\u00f3ns cada un. Dende outubro de 2016, os filmes de DreamWorks son comercializados e distribu\u00eddo por Universal Pictures.\nDreamWorks empezou en 1994 como unha iniciativa de\u00a0Steven Spielberg, Jeffrey Katzenberg e David Geffen (de a\u00ed o nome \"SKG\") para crear un estudio de Hollywood novo do cal posu\u00edron o 72%. No presente, DreamWorks opera f\u00f3ra das s\u00faas oficinas, en Universal Pictures."}
{"id": "356789", "revid": "23204", "url": "https://gl.wikipedia.org/wiki?curid=356789", "title": "Amblin Entertainment", "text": "Amblin Entertainment \u00e9 unha produtora estadounidense de cine e televisi\u00f3n fundada polo director e produtor Steven Spielberg, xunto cos produtores de Kathleen Kennedy e Frank Marshall en 1970. A sede central da empresa at\u00f3pase en Universal City, California. O nome procede dunha das primeiras curtametraxes de Steven Spielberg.\nProduci\u00f3ns destacadas.\nEntre as s\u00faas produci\u00f3ns mais exitosas destacan: a propia \"E.T.\", \"Gremlins\" en 1984, \"Quen enganou a Roger Rabbit?\" de 1988, \"Back to the Future\" de 1985, \"Regreso \u00f3 futuro II\" de 1989, \"Back to the Future Part III\" de 1990, \"Parque Xur\u00e1sico\" de 1993, \"\" de 1997, \"Jurassic Park III\" de 2001 e \"Jurassic World\" de 2015."}
{"id": "356790", "revid": "23204", "url": "https://gl.wikipedia.org/wiki?curid=356790", "title": "Columbia Pictures", "text": "Columbia Pictures Industries, Inc. (m\u00e1is co\u00f1ecido como\u00a0Columbia Pictures e tam\u00e9n como Columbia) \u00e9 un estudio de cine, produtora e distribuidora estadounidense. \u00c9 membro da Sony Pictures Motion Picture Group, unha divisi\u00f3n da filial de Sony Entertainment,\u00a0subsidiaria da xaponesa\u00a0Sony. O estudio foi fundado en 1918 cando Cohn-Brandt-Cohn Film Sales dos irm\u00e1ns Jack e Harry Cohn, e\u00a0Joe\u00a0Brandt, estreou o seu primeiro filme en agosto de 1922. Adoptou o nome Columbia Pictures en 1924, e f\u00edxose p\u00fablica dous anos m\u00e1is tarde. Na d\u00e9cada de 1930, as estrelas de contrato importante de Columbia eran Jean Arthur e Cary Grant. Na d\u00e9cada de 1940, Rita Hayworth\u00a0converteuse na primeira estrela e impulsado as s\u00faas fortunas a finais da d\u00e9cada de 1950. Rosalind Russell, Glenn Ford, e William Holden tam\u00e9n se converteron en estrelas importantes no estudio."}
{"id": "356791", "revid": "23204", "url": "https://gl.wikipedia.org/wiki?curid=356791", "title": "Columbia Pictures Industries, Inc.", "text": ""}
{"id": "356795", "revid": "89787", "url": "https://gl.wikipedia.org/wiki?curid=356795", "title": "United Artists", "text": "United Artists (UA) \u00e9 un estudio estadounidense de cine e televisi\u00f3n. O estudio foi fundado en 1919 por D.\u00a0W. Griffith, Charlie Chaplin, Mary Pickford\u00a0e Douglas Fairbanks coa intenci\u00f3n de controlar os seus propios intereses para non depender dos estudios comerciais potentes.\nUnha encarnaci\u00f3n de United Artists foi formada en novembro de 2006 como sociedade entre o actor e produtor Tom Cruise e o seu socio de produci\u00f3n, Paula Wagner, e Metro-Goldwyn-Mayer. Paula Wagner deixou o estudio o 14 de agosto de 2008. Cruise posu\u00edu unha pequena participaci\u00f3n do estudio at\u00e9 2011."}
{"id": "356798", "revid": "1410", "url": "https://gl.wikipedia.org/wiki?curid=356798", "title": "Escola de Borgo\u00f1a", "text": "A Escola de Borgo\u00f1a foi un grupo de compositores activos no s\u00e9culo XV no que actualmente \u00e9 o norte e nord\u00e9s de Francia, B\u00e9lxica e os Pa\u00edses Baixos, centrados na corte dos Duques de Borgo\u00f1a. Os nomes dos principais protagonistas desta escola son Guillaume Dufay, Gilles Binchois, Antoine Busnois e John Dunstable (este en Inglaterra, que depend\u00eda nesa \u00e9poca de Francia). A Escola de Borgo\u00f1a foi a primeira fase de actividade da escola francoflamenga, a m\u00e1is importante do Renacemento en Europa.\nHistoria.\nA finais da Idade Media e principios do Renacemento en Europa, os centros culturais tend\u00edan a moverse dun lugar a outro debido a unha cambiante estabilidade pol\u00edtica e \u00e1 presenza do poder, xa fose espiritual ou xa temporal (por exemplo o papa, o antipapa ou o emperador). No s\u00e9culo XIV, os principais centros de actividade musical estaban no norte de Francia, en Avi\u00f1\u00f3n e en Italia, representados por Guillaume de Machaut e a \"ars nova\", e Francesco Landini e a \"ars subtilior\", respectivamente. Avi\u00f1\u00f3n tivo un florecemento cultural breve pero importante, porque era a localizaci\u00f3n do papado durante o Grande Cisma de Occidente. Cando Francia foi devastada pola Guerra dos Cen Anos (1337-1453), o centro cultural emigrou ao leste, cara \u00e1s cidades de Borgo\u00f1a e os Pa\u00edses Baixos.\nDurante o reinado da Casa de Valois, Borgo\u00f1a foi a \u00e1rea pol\u00edtica m\u00e1is poderosa e estable en Europa occidental, e engadiu, un pouco \u00e1 vez, Flandres, Brabante, Holanda, Luxemburgo, Alsacia e Lorena. Sobre todo durante os reinados de Filipe o Bo (1419-1467) e Carlos o Temerario (1467-1477), toda esta zona vagamente co\u00f1ecida como Borgo\u00f1a era un centro de creatividade musical. A maior parte da actividade musical non se levou a cabo no que \u00e9 hoxe en d\u00eda Borgo\u00f1a, que ten a s\u00faa capital en Dijon (a\u00ednda que os duques de Borgo\u00f1a mantiveron un centro administrativo al\u00ed). Os principais centros de creaci\u00f3n musical foron Bruxelas, Bruxas, Lille e Arras, as\u00ed como en cidades m\u00e1is pequenas nesa mesma \u00e1rea xeral.\nDurante o reinado de Filipe III de Borgo\u00f1a, Dijon ti\u00f1a unha das mellores capelas musicais do mundo occidental, na que se destacou Gilles Binchois, que cultivou a canci\u00f3n polif\u00f3nica de tema amoroso. No campo da m\u00fasica sacra iniciouse en Borgo\u00f1a un novo estilo polif\u00f3nico con Guillaume Dufay e Johannes Ockeghem. Carlos I de Borgo\u00f1a, O Temerario, deulle unha grande importancia \u00e1 m\u00fasica e contratou a Antoine Busnois, que compuxo case exclusivamente canci\u00f3ns polif\u00f3nicas profanas con texto franc\u00e9s, forma musical que de 1450 a 1490 adquiriu unha gran calidade art\u00edstica. Compositores de diferentes pa\u00edses atop\u00e1ronse na corte de Borgo\u00f1a, que serviu de berce das diferentes formas musicais europeas; isto foi decisivo na formaci\u00f3n da linguaxe musical internacional propia da Europa do s\u00e9culo XV.\nOs m\u00fasicos da rexi\u00f3n vi\u00f1eron a Borgo\u00f1a a estudar e a seguir as s\u00faas propias carreiras, xa que a reputaci\u00f3n da zona se propagou. Os gobernantes borgo\u00f1\u00f3ns non eran simplemente mecenas das artes, sen\u00f3n que tam\u00e9n tomaban parte activa en actividades musicais: Carlos o Temerario tocaba a arpa e mesmo compuxo canci\u00f3ns e motetes (a\u00ednda que non se conserva ning\u00fan deles cunha atribuci\u00f3n fiable). Os duques tam\u00e9n asum\u00edan a composici\u00f3n de m\u00fasica profana nun grao poucas veces visto antes na historia da m\u00fasica europea, unha caracter\u00edstica que define a \u00e9poca de Borgo\u00f1a como un fen\u00f3meno do Renacemento.\nEsta migraci\u00f3n da cultura musical cara ao leste, desde Par\u00eds a Borgo\u00f1a, tam\u00e9n se corresponde coa divisi\u00f3n convencional (a\u00ednda que non universalmente aceptada) da historia da m\u00fasica en etapa medieval e etapa renacentista. As\u00ed, Guillaume de Machaut adoita considerarse un dos derradeiros compositores medievais e a Dufay como o primeiro compositor do salientable do Renacemento.\nCarlos o Temerario foi asasinado en 1477 na batalla de Nancy, durante un dos seus intentos de engadir o territorio ao seu imperio. Tras a s\u00faa morte a m\u00fasica continuou florecendo como antes. Pero a rexi\u00f3n foi dividida politicamente, quedando o ducado de Borgo\u00f1a absorbido por Francia e a maior\u00eda dos Pa\u00edses Baixos, e pasando a formar parte das propiedades dos Habsburgo de Espa\u00f1a. Tanto a corte de Francia como a dos Habsburgo foron mecenas da m\u00fasica. Con todo, o estilo franc\u00e9s comezou a ser distinto do estilo dos Pa\u00edses Baixos, sobre todo na m\u00fasica profana e no per\u00edodo posterior a 1500.\nEstilo e formas musicais.\nOs compositores borgo\u00f1\u00f3ns favoreceron formas de m\u00fasica profana, polo menos mentres estiveron a traballar nas terras de Borgo\u00f1a. Cons\u00e9rvase moita m\u00fasica sacra, sobre todo a dos compositores que pasaron tempadas en Italia, por exemplo no coro papal. As formas seculares m\u00e1is importantes utilizadas polos borgo\u00f1\u00f3ns eran as formas fixas (rond\u00f3, balada e virelai)\".\" Das catro, o rond\u00f3 foi con moito o m\u00e1is popular, e sobreviviron m\u00e1is rond\u00f3s que calquera outra forma. A maior\u00eda deles foron escritos a tres voces e en franc\u00e9s, a\u00ednda que tam\u00e9n hai alg\u00fans noutros idiomas. En case todos os rond\u00f3s, a voz m\u00e1is aguda (o \"superius\") conti\u00f1a texto, e as outras voces o m\u00e1is probable \u00e9 que fosen interpretadas por instrumentos. O \"bergerette\" foi outra forma musical desenvolvida polos propios borgo\u00f1\u00f3ns. Era como o vilerai pero m\u00e1is curto, con s\u00f3 unha estrofa.\nA maior\u00eda dos compositores tam\u00e9n escribiron m\u00fasica sacra en lat\u00edn. Deste xeito permanec\u00edan fieis para as xeraci\u00f3ns seguintes. Escribiron misas e motetes, as\u00ed como ciclos de magnificats. Durante esta \u00e9poca, a misa pasou de ser un grupo de secci\u00f3ns individuais escritas por diferentes compositores, seguindo adoito a t\u00e9cnica do motivo principal, para unificar ciclos baseadas nun mesmo \"cantus firmus.\" Dufay, Binchois, Busnois, Reginald Liebert e outros, escribiron as misas c\u00edclicas. Unha das melod\u00edas favoritas para ser empregadas como \"cantus firmus\" foi o soado \"L'homme arm\u00e9\", que foi utilizado non s\u00f3 polos m\u00fasicos borgo\u00f1\u00f3ns sen\u00f3n tam\u00e9n por compositores de s\u00e9culos posteriores; de feito, \u00e9 a melod\u00eda m\u00e1is comunmente usada como base para a composici\u00f3n de misas en toda a historia da m\u00fasica, con m\u00e1is de corenta misas conservadas que conte\u00f1en esta melod\u00eda. David Fallows escribiu sobre iso en \"New Grove Dictionary of Music and Musicians\": \"\u00c9 dif\u00edcil pensar en calquera outra melod\u00eda na historia da m\u00fasica que dea tanta m\u00fasica da m\u00e1is alta calidade\".\nAo longo deste per\u00edodo, o motete vaise transformando partindo do modelo isorr\u00edtmico do s\u00e9culo XIV cara \u00e1 composici\u00f3n por secci\u00f3ns levemente polif\u00f3nica que se amosa na produci\u00f3n musical de compositores borgo\u00f1\u00f3ns posteriores, como Busnois. Nos motetes, as\u00ed como nas misas e noutras formas de m\u00fasica sacra, unha t\u00e9cnica musical comunmente empregada foi o \"faux-bourdon.\" Tr\u00e1tase dunha harmonizaci\u00f3n dun canto existente en acordes paralelos 6-3, ocasionalmente adornados para evitar a monoton\u00eda. A composici\u00f3n con \"faux-bourdon\" permit\u00eda que o texto cantado se entendese claramente, \u00e1 vez que evitaba a sinxeleza do canto plano. Os motetes borgo\u00f1\u00f3ns tend\u00edan a ser en lat\u00edn, escritos a tres voces das que a superior era a m\u00e1is importante. Un exemplo dun motete de Borgo\u00f1a \u00e9 \"Quam pulchra es\", escrito por Dunstable no s\u00e9culo XV.\nA m\u00fasica instrumental tam\u00e9n se cultivou nas cortes de Borgo\u00f1a, adoito para a danza. Unha peculiaridade do estilo instrumental borgo\u00f1\u00f3n \u00e9 que os duques prefer\u00edan a m\u00fasica para instrumentos ruidosos (trompetas, pandeiretas, chirim\u00edas e gaitas); cons\u00e9rvase m\u00e1is m\u00fasica deste tipo que para outros instrumentos correntes daquela, como o la\u00fade ou a arpa. Na pr\u00e1ctica contempor\u00e1nea, os instrumentos ruidosos toc\u00e1banse normalmente desde un lugar elevado como un balc\u00f3n, entanto que os outros instrumentos se tocaban m\u00e1is preto dos bailar\u00edns.\nAs formas instrumentais incl\u00faen a \"basse danse\" (ou \"bassadanza\"), que era unha danza cerimonial de car\u00e1cter m\u00e1is ben solemne e ritmo relativamente lento. Polo xeral escrib\u00edase nun comp\u00e1s binario subdividido en grupos de tres (en notaci\u00f3n moderna, 6/8), e moitas veces era inmediatamente seguido por unha danza r\u00e1pida como o \"tourdion\" ou \"pas de Brabant\".\nA escola borgo\u00f1oa foi a primeira xeraci\u00f3n do que se co\u00f1ece \u00e1s veces como a escola francoflamenga, varias xeraci\u00f3ns de compositores que abranguen 150 anos e que compuxeron no estilo polif\u00f3nico asociado coa corrente principal da pr\u00e1ctica musical renacentista. As xeraci\u00f3ns posteriores, que xa non estaban relacionadas especificamente coa corte nin coa rexi\u00f3n de Borgo\u00f1a, pero est\u00e1n relacionadas entre si pola xeograf\u00eda adxacente e a pr\u00e1ctica musical com\u00fan, incl\u00faen nomes como Johannes Ockeghem, Jacob Obrecht, Josquin des Pr\u00e9s, Adrian Willaert e Orlando di Lasso.\nCompositores.\nA historia da m\u00fasica de Borgo\u00f1a comezou coa organizaci\u00f3n da capela en 1384. Vinte anos despois rivalizaba en esplendor coa famosa organizaci\u00f3n de Avi\u00f1\u00f3n. Os nomes asociados a esta primeira fase da m\u00fasica borgo\u00f1oa incl\u00faen a Johannes Tapissier e Nicolas Grenon, que levaron a tradici\u00f3n cara \u00e1 seguinte fase da capela, cando se reorganizou en 1415. Houbo outros compositores temper\u00e1ns, como Hugo e Arnold de Lantins, aos cales co\u00f1ecer\u00eda Dufay m\u00e1is tarde en Italia.\nDe todos os nomes asociados \u00e1 escola borgo\u00f1oa, o m\u00e1is soado foi Guillame Dufay, que era probablemente o compositor m\u00e1is famoso de Europa no s\u00e9culo XV. Escribiu m\u00fasica en moitas das formas correntes daquela, unha m\u00fasica que era mel\u00f3dica, cantable e memorable (por exemplo, m\u00e1is da metade da s\u00faa m\u00fasica sacra consiste en harmonizaci\u00f3ns sinxelas de canto plano). Entre os contempor\u00e1neos de Dufay figuran compositores tales como Gilles Binchois, que estivo na corte de Borgo\u00f1a aproximadamente entre 1430 e 1460, e Hayne van Ghizeghem, compositor, cantante e soldado que puido ser asasinado na derradeira campa\u00f1a militar de Carlos o Temerario.\nDespois da morte de Dufay en 1474, o m\u00fasico m\u00e1is salientable de Borgo\u00f1a foi Antoine Busnois, quen tam\u00e9n foi un prol\u00edfico compositor de canci\u00f3ns e que posiblemente escribiu a famosa melod\u00eda \"L'homme arm\u00e9\".\nCancioneiros.\nCons\u00e9rvanse aproximadamente unhas 65 fontes manuscritas que conte\u00f1en m\u00fasica de compositores borgo\u00f1\u00f3ns. Os m\u00e1is salientables son:"}
{"id": "356800", "revid": "5312", "url": "https://gl.wikipedia.org/wiki?curid=356800", "title": "SOLAS (convenio)", "text": "SOLAS son as siglas en ingl\u00e9s de \"Safety Of Life At Sea\", en galego \"Seguridade da vida no mar\". SOLAS \u00e9 un convenio e normativa internacional da OMI asinado por 162 pa\u00edses que representan o 99% da frota mundial.\nHistoria e protocolos.\nA primeira versi\u00f3n foi aprobada en 1914, en resposta \u00e1 cat\u00e1strofe do \n\"Titanic\"; a segunda, en 1929; a terceira, en 1948; a cuarta, en 1960; e a quinta, en 1974. Esta \u00faltima, actualmente en vigor, incl\u00fae o procedemento de aceptaci\u00f3n t\u00e1cita, que estabelece que unha emenda entrar\u00e1 en vigor nunha data determinada a menos que, i\u00f1antes desa data, as obxecci\u00f3ns \u00e1 emenda se reciban dun n\u00famero convido de partes.\nO Convenio internacional para a seguridade da vida humana no mar (SOLAS) actualmente vixente foi adoptado o 1 de novembro de 1974 pola Conferencia internacional sobre seguridade da vida humana no mar, convocada pola Organizaci\u00f3n Mar\u00edtima Internacional (OMI), e entrou en vigor o 25 de maio de 1980. Dende ent\u00f3n emendouse d\u00faas veces por medio de protocolos:\nO protocolo adoptado o 17 de febreiro de 1978 pola Conferencia internacional sobre seguridade dos buques tanque e prevenci\u00f3n da contaminaci\u00f3n (protocolo de 1978 relativo ao SOLAS), o cal entrou en vigor o 1 de maio de 1981.\nO protocolo adoptado o 11 de novembro de 1988 pola Conferencia internacional sobre o sistema harmonizado de reco\u00f1ecementos e certificaci\u00f3n (protocolo de 1988 relativo ao SOLAS), que entrou en vigor o 3 de febreiro de 2000 e substitu\u00edu e deixou sen efecto o protocolo de 1978, entre as partes no protocolo de 1988.\nAdemais, o convenio \u00e9 obxecto de continuas emendas, ben mediante resoluci\u00f3ns aprobadas nas reuni\u00f3ns do Comit\u00e9 de Seguridade Mar\u00edtima (CSM) da OMI, ou en conferencias de gobernos contratantes. At\u00e9 a data de publicaci\u00f3n da s\u00faa versi\u00f3n refundida de 2009, o convenio fora obxecto de 36 emendas.\nO protocolo de 1988 tam\u00e9n foi emendado en varias ocasi\u00f3ns; unha das \u00faltimas emendas entrou en vigor en xaneiro de 2017.\nCap\u00edtulos.\nO convenio ten 14 cap\u00edtulos:"}
{"id": "356802", "revid": "65337", "url": "https://gl.wikipedia.org/wiki?curid=356802", "title": "Escola borgo\u00f1oa", "text": ""}
{"id": "356803", "revid": "23204", "url": "https://gl.wikipedia.org/wiki?curid=356803", "title": "Linguas arauacas", "text": "As linguas arauacas son unha familia de linguas ind\u00edxenas de Am\u00e9rica, estendida por Am\u00e9rica do Sur e as Antillas. Recibe o seu nome da lingua arauaca. \u00c9 unha das m\u00e1is diversas e estendidas de Am\u00e9rica, no senso de que incl\u00fae m\u00e1is variedades co\u00f1ecidas e alcanza unha dispersi\u00f3n territorial maior. Alg\u00fans autores postulan que as linguas arauacas propiamente ditas (maipureanas) poder\u00edan estar emparentadas coas linguas guahibanas e as arauanas, e para elas empr\u00e9gase o termo macroarauaco.\nA denominaci\u00f3n \u00ablinguas maipureanas\u00bb \u00e9 equivalente, a\u00ednda que ten un uso m\u00e1is limitado e foi acu\u00f1ado por Filippo Salvatore Gilii en 1772, prov\u00e9n da lingua maipure, falada no s\u00e9culo XVIII en Colombia e Venezuela."}
{"id": "356807", "revid": "23204", "url": "https://gl.wikipedia.org/wiki?curid=356807", "title": "Linguas macroarauacas", "text": "As linguas macroarauacas \u00e9 unha macrofamilia de linguas que englobar\u00eda as linguas arauacas (tam\u00e9n chamadas maipureanas), as guahibanas e as arauanas, e mesmo alg\u00fans autores engaden outras linguas a esta macrofamilia."}
{"id": "356811", "revid": "102241", "url": "https://gl.wikipedia.org/wiki?curid=356811", "title": "Lingua arauaca", "text": "A lingua arauaca (Arowak/Aru\u00e1k) ou lingua lokono (Lokono Dian, literalmente \"fala do pobo polos seus falantes\"), \u00e9 unha lingua da familia macroarauaca falada polo pobo lokono o arauaco de Am\u00e9rica do Sur, na rexi\u00f3n do leste de Venezuela, G\u00fciana Francesa, G\u00fciana e Suriname. Mentres que o termo \"arauaco\" empregouse en referencia a este pobo, lokono reflicte con maior precisi\u00f3n o propio idioma dos falantes, xa que o nome estivo historicamente ampliado para dar o mesmo ep\u00f3nimo coa familia ling\u00fc\u00edstica arauaca."}
{"id": "356812", "revid": "23204", "url": "https://gl.wikipedia.org/wiki?curid=356812", "title": "Lingua arawak", "text": ""}
{"id": "356813", "revid": "1410", "url": "https://gl.wikipedia.org/wiki?curid=356813", "title": "Rafael Salcidos Sobrino", "text": "Rafael Salcidos Sobrino, nado en 1912 e finado en Vigo en decembro de 1997, foi un pol\u00edtico galego.\nTraxectoria.\nXefe Local de Falange da Guarda. Foi nomeado alcalde da Guarda o 31 de outubro de 1946, permanecendo no cargo at\u00e9 o 11 de febreiro de 1949. Despois foi empregado da Delegaci\u00f3n Sindical, e xefe da Hermandad Sindical de Labradores. En 1954 foi elixido concelleiro polo terzo de entidades profesionais e culturais e novamente en 1963 polo terzo familiar. En 1967 foi primeiro tenente alcalde na corporaci\u00f3n presidida por Jos\u00e9 Lu\u00eds Garc\u00eda P\u00e9rez."}
{"id": "356817", "revid": "85894", "url": "https://gl.wikipedia.org/wiki?curid=356817", "title": "Agust\u00edn Pena Pacheco", "text": "Agust\u00edn Pena Pacheco, nado na Guarda o 26 de xu\u00f1o de 1891 e finado no mesmo concello o 19 de decembro de 1964, foi un armador e pol\u00edtico galego.\nTraxectoria.\nFoi comerciante en Porto Rico. Retornado a Guarda, foi armador. Foi Patr\u00f3n Maior da Cofrar\u00eda de Santa Tegra. Foi nomeado alcalde da Guarda o 23 de abril de 1960, e renunciou por enfermidade o 16 de novembro de 1962.\nVida persoal.\nCasou con Sara Mart\u00ednez Portela."}
{"id": "356818", "revid": "1410", "url": "https://gl.wikipedia.org/wiki?curid=356818", "title": "Manuel D\u00edaz Gonz\u00e1lez &quot;Ligero&quot;", "text": "Manuel D\u00edaz Gonz\u00e1lez, co\u00f1ecido como Ligero, nado en Camposancos (A Guarda) o 22 de decembro de 1923 e finado na Guarda o 21 de outubro de 1989, foi un pol\u00edtico galego do PPdeG.\nTraxectoria.\nFoi pe\u00f3n e albanel na empresa Moreira. Dedicouse ao estraperlo e despois ao contrabando de tabaco. Logo de pasar polo c\u00e1rcere de Carabanchel, foi condenado no macroxu\u00edzo 11/84.\nPresidiu o Club Sporting Guard\u00e9s. Foi Tenente Alcalde da Guarda con Raimundo Lomba Gonz\u00e1lez e Ra\u00fal Gonz\u00e1lez Puebla. Foi deputado provincial dende 1983. Nas municipais de 1987 encabezou a candidatura de Alianza Popular e foi elixido alcalde da Guarda con maior\u00eda absoluta, permanecendo no cargo ata o seu falecemento en 1989.\nVida persoal.\nCasou con Luc\u00eda Mart\u00ednez Veloso.\nReco\u00f1ecementos.\nEn 1990 foi nomeado fillo predilecto da Guarda e inaugurouse un monumento na s\u00faa memoria."}
{"id": "356819", "revid": "1410", "url": "https://gl.wikipedia.org/wiki?curid=356819", "title": "Ra\u00fal Gonz\u00e1lez Puebla", "text": "Ra\u00fal Gonz\u00e1lez Puebla \u00e9 un pol\u00edtico galego do PPdeG.\nTraxectoria.\nConcelleiro polo Terzo Familiar nas \u00faltimas corporaci\u00f3ns franquistas. Nas primeiras elecci\u00f3ns democr\u00e1ticas encabezou a candidatura da Agrupaci\u00f3n Independiente Guardesa. Ga\u00f1ou as elecci\u00f3ns con maior\u00eda absoluta e foi elixido alcalde o 19 de abril de 1979. Nas municipais de 1983 encabezou a candidatura da Coalici\u00f3n Popular e volveu ser elixido alcalde con maior\u00eda absoluta."}
{"id": "356820", "revid": "1410", "url": "https://gl.wikipedia.org/wiki?curid=356820", "title": "Raimundo Lomba Gonz\u00e1lez", "text": "Andr\u00e9s Raimundo Lomba Gonz\u00e1lez, finado na Guarda o 4 de outubro de 2000, foi un pol\u00edtico galego.\nTraxectoria.\nFoi presidente da Federaci\u00f3n Guardesa de F\u00fatbol. Foi nomeado alcalde da Guarda o 17 de setembro de 1973, e mant\u00edvose no cargo at\u00e9 as primeiras elecci\u00f3ns democr\u00e1ticas.\nVida persoal.\nCasou con Carmen Mar\u00eda Rodr\u00edguez Gonz\u00e1lez."}
{"id": "356821", "revid": "1888", "url": "https://gl.wikipedia.org/wiki?curid=356821", "title": "Andr\u00e9s Raimundo Lomba Gonz\u00e1lez", "text": ""}
{"id": "356822", "revid": "23204", "url": "https://gl.wikipedia.org/wiki?curid=356822", "title": "Pobos arauacos", "text": "Os pobos arauacos son un grupo de pobos ind\u00edxenas de Am\u00e9rica do Sur, e historicamente do Caribe. Especificamente, o termo arauaco serviu para designar \u00f3 pobo lokono e \u00f3s ta\u00ednos, que historicamente viviron nas Antillas Maiores e no norte das Antillas Menores, todos os cales falan linguas arauacas.\nLingua.\nAs linguas arauacas, orixinalmente faladas \u00f3 sur de Venezuela e \u00f3 leste do Brasil, espand\u00edronse pola Amazon\u00eda e as costas e illas do Caribe. Cara a \u00e9poca do contacto cos europeos, as linguas arauacas eran a familia de linguas m\u00e1is extensa de Am\u00e9rica do Sur.\nOs pobos arauacos chegaron at\u00e9 as chairas e costas de Colombia, Venezuela e as G\u00fcianas, dende onde varios grupos se espallaron polas Antillas e foron parte dos nativos que encontrou Cristovo Col\u00f3n cando chegou a Am\u00e9rica na s\u00faa primeira viaxe. Os espa\u00f1ois describ\u00edronos como persoas pac\u00edficas, amables, para diferencialos dos grupos host\u00eds, que chamaron caribes, e falaban linguas da familia caribe.\nEntre as linguas arauacas p\u00f3dense diferenciar entre as linguas arauacas setentrionais e as linguas arauacas meridionais. Estas \u00faltimas rete\u00f1en unha maior complexidade na morfolox\u00eda verbal, e supostamente as que retiveron en maior grao ese aspecto do antergo com\u00fan ou protoarauaco."}
{"id": "356823", "revid": "1131", "url": "https://gl.wikipedia.org/wiki?curid=356823", "title": "Purificaci\u00f3n \u00c1lvarez \u00c1lvarez", "text": "Purificaci\u00f3n \u00c1lvarez \u00c1lvarez, nada en Ares o 1 de febreiro de 1954, \u00e9 unha mestra e pol\u00edtica galega do PPdeG. Foi alcaldesa da Guarda de 1989 a 1999.\nTraxectoria.\nMestra de educaci\u00f3n primaria. Foi elixida alcaldesa da Guarda en 1989, logo do falecemento de Manuel D\u00edaz Gonz\u00e1lez \"Ligero\". Nas municipais de 1987 encabezou a candidatura do PPdeG e foi elixida alcaldesa con maior\u00eda absoluta. Volveu ser elixida alcaldesa nas municipais de 1991 tam\u00e9n con maior\u00eda absoluta, e nas municipais de 1995 grazas a un pacto con Independientes do Baixo Mi\u00f1o. En 2003 dimitiu como presidenta do PP da Guarda e anunciou a s\u00faa intenci\u00f3n de encabezar a candidatura de Independientes de A Guarda para as municipais de 2003.\nVida persoal.\nCasou con Ram\u00f3n Alonso Pedreira, que finou en 2011; \u00e9 nai de \u00d3scar e Jos\u00e9 Ram\u00f3n Alonso \u00c1lvarez."}
{"id": "356826", "revid": "1131", "url": "https://gl.wikipedia.org/wiki?curid=356826", "title": "Galer\u00eda de imaxes dos concellos da provincia da Coru\u00f1a", "text": "Galer\u00eda de imaxes dos concellos da Coru\u00f1a."}
{"id": "356827", "revid": "1131", "url": "https://gl.wikipedia.org/wiki?curid=356827", "title": "Galer\u00eda de imaxes dos concellos da provincia de Lugo", "text": "Galer\u00eda de imaxes dos concellos de Lugo."}
{"id": "356828", "revid": "1131", "url": "https://gl.wikipedia.org/wiki?curid=356828", "title": "Galer\u00eda de imaxes dos concellos da provincia de Ourense", "text": "Galer\u00eda de imaxes dos concellos de Ourense."}
{"id": "356829", "revid": "1131", "url": "https://gl.wikipedia.org/wiki?curid=356829", "title": "Galer\u00eda de imaxes dos concellos da provincia de Pontevedra", "text": "Galer\u00eda de imaxes dos concellos de Pontevedra."}
{"id": "356830", "revid": "23204", "url": "https://gl.wikipedia.org/wiki?curid=356830", "title": "Arauacos", "text": ""}
{"id": "356831", "revid": "23204", "url": "https://gl.wikipedia.org/wiki?curid=356831", "title": "Arhuaco", "text": ""}
{"id": "356833", "revid": "85894", "url": "https://gl.wikipedia.org/wiki?curid=356833", "title": "Reme, Ove, Ribadeo", "text": "Reme \u00e9 un lugar da parroquia de Ove, do concello de Ribadeo.\nLimita \u00f3 sur con Santalla de Vilausende. O l\u00edmite entre ambas \u00e9 o r\u00edo Grande, que desauga na r\u00eda de Ribadeo despois de recibir as augas do r\u00edo Pequeno. O lugar est\u00e1 atravesado pola estrada N-642, e aqu\u00ed est\u00e1 un dos extremos da LU-133, estrada que une Reme e Vilamar."}
{"id": "356856", "revid": "56817", "url": "https://gl.wikipedia.org/wiki?curid=356856", "title": "Filtro Chamberland", "text": "O filtro Chamberland\", \"tam\u00e9n co\u00f1ecido como filtro Chamberland-Pasteur, \u00e9 un filtro de auga feito en porcelana por Charles Chamberland en 1884. Baixo un principio similar at\u00f3pase o co\u00f1ecido como filtro Berkefeld.\nDese\u00f1o.\nO filtro consiste nun tubo de porcelana sen esmaltar que cont\u00e9n un anel de porcelana esmaltada no que se encaixa o tubo de entrada. O n\u00facleo da porcelana consta dun tubo met\u00e1lico con buratos polos que sae e se recolle a auga. O influxo presur\u00edzase para que a filtraci\u00f3n se produza exercendo esta forza.\nTipos.\nHai 13 tipos en xeral: \"L1\" a \"L13\". Os filtros L1 te\u00f1en poros m\u00e1is grosos mentres que os do modelo L13 son m\u00e1is delgados.\nUtilidade.\n\u00c9 tan efectivo como calquera outro filtro de cer\u00e1mica ou de porcelana. Resulta ser un bo filtro de auga para as bacterias, empreg\u00e1ndose fundamentalmente a modo de filtro para inxentes cantidades de auga. \nO filtro funciona con m\u00e1is celeridade cando a auga administrada se atopa baixo presi\u00f3n. Ao igual que lles sucede a outros filtros similares, o modelo Chamberland non pode filtrar part\u00edculas de reducido tama\u00f1o tales como virus ou micoplasma. \u00c9 empregado na eliminaci\u00f3n de organismos en cultivos flu\u00eddos, co prop\u00f3sito de obter toxinas bacterianas."}
{"id": "356857", "revid": "98629", "url": "https://gl.wikipedia.org/wiki?curid=356857", "title": "Fracture (filme de 2007)", "text": "Fracture \u00e9 un filme estadounidense de suspense dirixido por Gregory Hoblit que se estreou no 2007. Est\u00e1 protagonizado por Anthony Hopkins e Ryan Gosling.\nO filme recibiu cr\u00edticas polo xeral positivas e foi un \u00e9xito de recadaci\u00f3n, cuns ingresos de $91,4 mill\u00f3ns sobre un orzamento de $45 mill\u00f3ns de produci\u00f3n."}
{"id": "356919", "revid": "23204", "url": "https://gl.wikipedia.org/wiki?curid=356919", "title": "Protestas polo oleoduto Dakota Access", "text": "As protestas polo oleoduto Dakota Access, tam\u00e9n co\u00f1ecidas polo cancelo #NoDAPL, foron movementos \"grassroots\" que comezaron na primavera de 2016 por mor da aprobaci\u00f3n da construci\u00f3n do oleoduto Dakota Access por Energy Transfer Partners no norte dos Estados Unidos de Am\u00e9rica. O oleoduto foi proposto para percorrer dende os campos de petr\u00f3leo de Bakken Formation no oeste de Dacota do Norte at\u00e9 o sur de Illinois, cruzando o r\u00edo Missouri e o r\u00edo Mississippi, as\u00ed como por baixo do lago Oahe preto da reserva india de Standing Rock. Moitos dos membros das tribos de Standing Rock consideraron o oleoduto unha ameaza para a auga limpa da rexi\u00f3n e dos seus antigos campos de enterramento. En abril, a l\u00edder s\u00edux de Standing Rock, LaDonna Brave Bull Allard, estabeleceu un campamento como centro de resistencia espiritual e preservaci\u00f3n cultural cara o oleoduto; no ver\u00e1n o campamento albergaba a milleiros de persoas.\nGran parte do oleoduto fora completado a finais de 2016, polo que o cruzamento do r\u00edo Missouri fixo medrar a s\u00faa controversia. O Corpo de Enxe\u00f1eiros do Ex\u00e9rcito dos Estados Unidos de Am\u00e9rica realizou unha revisi\u00f3n limitada da ruta e non atopou ning\u00fan impacto a ter en conta. En marzo e abril de 2016, a Axencia de Protecci\u00f3n Ambiental, o Departmento do Interior e o Consello Asesor na Preservaci\u00f3n Hist\u00f3rica pediron \u00f3 Corpo de Enxe\u00f1eiros que levasen a cabo unha avaliaci\u00f3n de impacto ambiental e emitisen unha Declaraci\u00f3n de Impacto Ambiental. A tribo de Standing Rock presentou unha demanda contra o Corpo de Enxe\u00f1eiros en xullo, pero a moci\u00f3n foi denegada en setembro de 2016.\nAs protestas captaron a atenci\u00f3n internacional e foron consideradas unha \"remodelaci\u00f3n das conversas nacionais para calquera proxecto ambiental que cruzase a terra dos nativos americanos\", pero a cobertura destes acontecementos nos principais medios de comunicaci\u00f3n dos Estados Unidos foi limitada at\u00e9 comezos de setembro. O 3 de setembro, traballadores da construci\u00f3n arrasaron unha secci\u00f3n de terra que a tribo identificou como terreo sagrado, nunha emenda \u00f3 mandato federal un d\u00eda antes. Cando os protestatarios entraron na \u00e1rea, os traballadores de seguridade empregaron cans de ataque, trabando a varios dos protestatarios e un cabalo. O incidente foi gravado e visto por mill\u00f3ns de persoas en YouTube e outras redes sociais. A finais de outubro, soldados armados e polic\u00edas con equipo antidisturbios e equipo militar despexaron un campamento que estaba directamente no cami\u00f1o do oleoduto proposto.\nA finais de novembro, moitos novos participantes un\u00edronse \u00e1 protesta; flutuando o n\u00famero de protestatarios en varios milleiros. O tempo empeorou coa ca\u00edda das neves e as temperaturas baixo cero. A polic\u00eda empregou can\u00f3ns de auga contra eles, acaparando a atenci\u00f3n dos medios. O 4 de decembro, baixo a administraci\u00f3n do Presidente Barack Obama, o Corpo de Enxe\u00f1eiros rexeitou a construci\u00f3n do oleoduto por debaixo do r\u00edo Missouri. Unha avaliaci\u00f3n de impacto ambiental tam\u00e9n ser\u00e1 levada a cabo polo Corpo do Ex\u00e9rcito. Moitos protestatarios contin\u00faan acampados no lugar, xa que consideran que a disputa a\u00ednda non est\u00e1 pechada."}
{"id": "356941", "revid": "25871", "url": "https://gl.wikipedia.org/wiki?curid=356941", "title": "Inis Me\u00e1in", "text": "Inis Me\u00e1in (anteriomente co\u00f1ecida como \"Inis Meadh\u00f3in\" \"illa do medio\"; en ingl\u00e9s \"Inishmaan\") \u00e9 unha illa de Irlanda. \u00c9 a illa do medio do arquip\u00e9lago das Oile\u00e1in \u00c1rann, no condado de Galway, na provincia de Connacht. Segundo datos de 2016, a illa ti\u00f1a 183 habitantes."}
{"id": "356947", "revid": "89787", "url": "https://gl.wikipedia.org/wiki?curid=356947", "title": "SES Astra", "text": "SES Astra foi unha corporaci\u00f3n filial de SES, con base en Betzdorf, Luxemburgo, que manti\u00f1a e operaba a serie Astra de sat\u00e9lites xeoestacionarios entre 2001 e 2011.\nFormada en 1985 como Soci\u00e9t\u00e9 Europ\u00e9enne des Satellites (SES), foi a primeira operadora privada de sat\u00e9lite en Europa. En novembro de 2001, logo da compra de GE Americom por General Electric (renomeada a to SES Americom) SES Global foi designada empresa matriz de SES Americom e SES Astra. SES Astra foi designada como compa\u00f1\u00eda filial para conter todas as operaci\u00f3ns en Europa.\nEn setembro de 2011, SES Astra e a s\u00faa pequena filial SES World Skies, (creada desde SES Americom e SES New Skies) foron reincorporadas en SES S.A. para simplificar operaci\u00f3ns baixo un sistema \u00fanico de direcci\u00f3n. Filiais de SES Astra, como HD Plus e ASTRA Broadband Services convert\u00e9ronse en filiais directas de SES. O nome da marca, \"Astra\", que representa a familia de sat\u00e9lites e o sistema de difusi\u00f3n, segue a ser usado."}
{"id": "356973", "revid": "25871", "url": "https://gl.wikipedia.org/wiki?curid=356973", "title": "Inishmaan", "text": ""}
{"id": "356975", "revid": "23204", "url": "https://gl.wikipedia.org/wiki?curid=356975", "title": "Charles Chamberland", "text": "Charles Chamberland, nado o 12 de marzo de 1851 e finado o 2 de maio de 1908, foi un microbioloxista franc\u00e9s procedente de Chilly-le-Vignoble, Borgo\u00f1a-Franco Condado, que traballou con Louis Pasteur.\nEn 1884 desenvolveu un tipo de filtraci\u00f3n co\u00f1ecido actualmente como o filtro Chamberland ou filtro Chamberland-Pasteur, un dispositivo que fixo uso dunha barra de porcelana sen esmaltar. O filtro contaba cuns poros m\u00e1is pequenos que as bacterias, facendo posible pasar unha soluci\u00f3n bacteriana a trav\u00e9s do mesmo e eliminando dita bacteria da soluci\u00f3n. Tam\u00e9n se lle reco\u00f1ece ter comezada un proxecto de investigaci\u00f3n que deu pe \u00e1 invenci\u00f3n, en 1879, do dispositivo co\u00f1ecido como autoclave.\nChamberland traballou con Pasteur e deu, de xeito fortu\u00edto, coa vacina para a c\u00f3lera aviar. Ao irse de vacaci\u00f3ns, esqueceuse inxectar o axente infeccioso nalg\u00fans polos tal e como lle fora dito. Ao retornar atop\u00e1rase co frasco das bacterias e pensou que, con todo, poder\u00eda inxectalas nos polos. Para a s\u00faa sorpresa as aves non morreron. Informou do sucedido a Pasteur, quen lle dixo de inxectar unha mostra fresca aos polos. Novamente inxectou a soluci\u00f3n bacteriana nas mesmas criaturas, que se mostraban inmunes aos seus efectos mort\u00edferos. Ambos se decataron, en consecuencia, de que unha forma m\u00e1is feble do axente infeccioso pod\u00eda actuar como vacina."}
{"id": "356976", "revid": "25871", "url": "https://gl.wikipedia.org/wiki?curid=356976", "title": "Inis M\u00f3r", "text": "Inis M\u00f3r (tam\u00e9n co\u00f1ecida como \"\u00c1rainn\" ou \"\u00c1rainn Mh\u00f3r\"; en ingl\u00e9s \"Inishmore\") \u00e9 unha illa de Irlanda. Forma parte do arquip\u00e9lago das Oile\u00e1in \u00c1rann, no condado de Galway, na provincia de Connacht. Tr\u00e1tase da illa m\u00e1is occidental e tam\u00e9n \u00e9 a meirande en termos de superficie e poboaci\u00f3n, xa que segundo datos de 2016 ti\u00f1a 762 habitantes."}
{"id": "356978", "revid": "25871", "url": "https://gl.wikipedia.org/wiki?curid=356978", "title": "\u00c1rainn", "text": ""}
{"id": "356979", "revid": "25871", "url": "https://gl.wikipedia.org/wiki?curid=356979", "title": "\u00c1rainn Mh\u00f3r", "text": ""}
{"id": "356980", "revid": "25871", "url": "https://gl.wikipedia.org/wiki?curid=356980", "title": "Inishmore", "text": ""}
{"id": "356981", "revid": "23204", "url": "https://gl.wikipedia.org/wiki?curid=356981", "title": "Hauts-de-France", "text": "Hauts-de-France \u00e9 unha rexi\u00f3n francesa. Creada a partir da reforma territorial de 2014 coa fusi\u00f3n de Norte-Paso de Calais e Picard\u00eda, a nova rexi\u00f3n entrou en vigor o 1 de xaneiro de 2016, tralas elecci\u00f3ns rexionais de decembro de 2015. O Consello de Estado de Francia aprobou Hauts-de-France (\"Alta Francia\") como novo nome da rexi\u00f3n no d\u00eda 28 de setembro de 2016. A rexi\u00f3n abarca unha \u00e1rea de m\u00e1is de e contaba no 2015 cunha poboaci\u00f3n de 6 009 976 habitantes. A s\u00faa capital e cidade m\u00e1is poboada \u00e9 Lille.\nToponimia.\nO nome temporal de \"Nord-Pas-de-Calais-Picardie\" foi un termo combinado baseado na suma alfabeticamente ordenada dos nomes das agora abandonadas denominaci\u00f3ns rexionais de Norte-Paso de Calais e de Picard\u00eda.\nO 14 de marzo de 2016, con suficiente anticipaci\u00f3n \u00e1 data l\u00edmite do 1 de xullo, o Consello Rexional aproba \"Hauts-de-France\" como o nome definitivo da rexi\u00f3n, supo\u00f1endo o abandono do nome provisional para o 30 de setembro de 2016.\nAo igual que sucede coa rexi\u00f3n do \"Gran Leste\", o nome de \"Alta Francia\" non cont\u00e9n referencia algunha \u00e1 historia ou identidade da \u00e1rea, limit\u00e1ndose a describir a s\u00faa posici\u00f3n xeogr\u00e1fica dentro da Francia metropolitana.\nXeograf\u00eda.\nA rexi\u00f3n linda con B\u00e9lxica (Flandres e Valonia ao nordeste), co canal da Mancha e o Reino Unido (Inglaterra ) ao noroeste, as\u00ed como coas rexi\u00f3ns galas do Gran Leste ao sueste, Illa-de-Francia ao sur e de Normand\u00eda ao sueste."}
{"id": "356988", "revid": "98629", "url": "https://gl.wikipedia.org/wiki?curid=356988", "title": "Ars subtilior", "text": "A ars subtilior (en galego: \"a arte m\u00e1is sutil\") \u00e9 un estilo m\u00fasica caracterizado pola complexidade no ritmo e na notaci\u00f3n, centrado arredor de Par\u00eds e Avi\u00f1\u00f3n, no sur de Francia, e tam\u00e9n na Coroa de Arag\u00f3n a finais do s\u00e9culo XIV. Este estilo tam\u00e9n se atopa no repertorio chipriota franc\u00e9s. O termo util\u00edzase adoito en contraposici\u00f3n ao de \"ars nova\", que se aplica ao estilo musical do per\u00edodo anterior, que abrangue desde arredor de 1310 ata 1370, a\u00ednda que alg\u00fans investigadores prefiren considerar a \"ars subtilior\" como unha subcategor\u00eda do estilo anterior. \nO termo \"ars subtilior\" foi cu\u00f1ado pola music\u00f3loga Ursula G\u00fcnther en 1960 para evitar as connotaci\u00f3ns negativas dos termos \"estilo manierista\" e \"notaci\u00f3n amaneirada\". G\u00fcnther baseouse nas referencias existentes no \"Tractatus de diversis figuris\", atribu\u00eddo a Philippus de Caserta, sobre como os compositores se mov\u00edan cara a un estilo \"\"post modum subtiliorem comparantes\" e desenvolvendo unha \"subtiliter magis artem\"\").\nCaracterizaci\u00f3n.\nMusicalmente, as obras pertencentes \u00e1 \"ars subtilior\" son moi refinadas, complexas, dif\u00edciles de cantar e probablemente fosen creadas, cantadas e gozadas por un p\u00fablico reducido de especialistas e co\u00f1ecedores. Hoppin suxire o superlativo \"ars subtilissima\", afirmando que haber\u00eda que esperar ata o s\u00e9culo XX para que a m\u00fasica chegase a alcanzar novamente os m\u00e1is sut\u00eds refinamientos e as complexidades r\u00edtmicas do estilo manierista.\nTr\u00e1tase de canci\u00f3ns seculares case exclusivamente e te\u00f1en como tema o amor, a guerra, a cabalar\u00eda e as historias da antig\u00fcidade cl\u00e1sica, e hai mesmo algunhas escritas para louvar figuras p\u00fablicas (por exemplo, o papa Clemente VIII). Daniel Albright compara a \u00e9nfase das vangardas e da m\u00fasica modernista do s\u00e9culo XX en xerar m\u00fasica mediante a experimentaci\u00f3n t\u00e9cnica, co precedente establecido polo movemento \"ars subtilior\" co seu deleite aut\u00f3nomo en ampliar os reinos do son. Albright cita o canon perpetuo titulado \"Tout par compas suy compos\u00e9s\", de Baude Cordier, escrito nun pentagrama circular. Albright contrap\u00f3n esta motivaci\u00f3n coa \"urxencia expresiva\" e a \"obediencia \u00e1s regras de arte\".\nUn dos centros de actividade deste estilo \u00e9 Avi\u00f1\u00f3n a finais da catividade babil\u00f3nica do papado e durante o Grande Cisma de Occidente (1378-1417), tempo durante o cal a Igrexa de Occidente ti\u00f1a un papa en Roma e outro en Avi\u00f1\u00f3n. A cidade no R\u00f3dano converteuse nun centro cultural activo e produciu o corpus m\u00e1is importante que se conserva de canci\u00f3n profana de finais do s\u00e9culo XIV. O estilo estendeuse pola Coroa de Arag\u00f3n e ata Chipre (que era un enclavefranc\u00e9s de avanzada cultural naquel momento).\nFormas musicais e t\u00e9cnicas compositivas.\nNo tocante \u00e1s formas musicais seguiranse empregando as da \"ars nova.\" Xa que logo, cultivaban a balada, o rond\u00f3 e o virelai, o motete isorr\u00edtmico e o madrigal, a\u00ednda que as levar\u00e1n a un nivel de complicaci\u00f3n moi elevado.\nMoitos dos procedementos utilizados primeiro polos compositores da \"ars subtilior\" convert\u00e9ronse en t\u00e9cnicas compositivas est\u00e1ndar na m\u00fasica renacentista, o cal indica que algunhas das s\u00faas pezas foron amplamente co\u00f1ecidas e distribu\u00eddas.\nNotaci\u00f3n.\nUnha das t\u00e9cnicas da \"ars subtilior\" consist\u00eda no uso de notas vermellas, que indicaban unha alteraci\u00f3n dos valores das notas dun terzo. Os propios manuscritos das obras da \"ars subtilior\" \u00e1s veces presentaban formas infrecuentes e expresivas, como un xeito de m\u00fasica visual. Por exemplo, o do canon circular \"Tout par compas suy compos\u00e9s,\" de Baude Cordier, ten forma de varios c\u00edrculos; \"Belle, bonne, sage\", do mesmo autor, ten forma de coraz\u00f3n; e \"La harpe de Melodie\", de Jacob Senleches, adopta a forma dunha arpa.\nC\u00f3dices e manuscritos.\nEntre as fontes primarias da \"ars subtilior\" est\u00e1n os seguintes manuscritos: \nCompositores.\nCompositores franceses, flamengos, espa\u00f1ois e italianos que practicaron este estilo:"}
{"id": "356990", "revid": "1576", "url": "https://gl.wikipedia.org/wiki?curid=356990", "title": "John D. Carmack", "text": ""}
{"id": "356992", "revid": "5863", "url": "https://gl.wikipedia.org/wiki?curid=356992", "title": "Consello de Axuda Mutua Econ\u00f3mica", "text": ""}
{"id": "356993", "revid": "23204", "url": "https://gl.wikipedia.org/wiki?curid=356993", "title": "John Romero", "text": "Alfonso John Romero, nado en Colorado Springs, Colorado o 28 de outubro de 1967, \u00e9 un director, dese\u00f1ador e programador de videoxogos estadounidense, co\u00f1ecido principalmente por ser o cofundador da empresa de videoxogos id Software e polo dese\u00f1o dos xogos \"Wolfenstein 3D\", \"Dangerous Dave\", \"\", \"Doom\" e \"Quake\" entre outros. Os seus dese\u00f1os e desenvolvementos nos videoxogos, xunto as t\u00e9cnicas de programaci\u00f3n desenvolvidas polo cofundador de id Software e programador en xefe John Carmack, deron como resultado un grande aumento da popularidade do x\u00e9nero dos \"first person shooters\" na d\u00e9cada dos anos 1990."}
{"id": "356996", "revid": "1576", "url": "https://gl.wikipedia.org/wiki?curid=356996", "title": "Alfonso John Romero", "text": ""}
{"id": "357004", "revid": "25871", "url": "https://gl.wikipedia.org/wiki?curid=357004", "title": "Johannes Tapissier", "text": "Johannes Tapissier, tam\u00e9n co\u00f1ecido polo nome franc\u00e9s Jean Tapissier, nado en 1370 e finado en agosto de 1410, foi un compositor de m\u00fasica do Renacemento e cantante franc\u00e9s. Formou parte do grupo dos iniciadores da Escola de Borgo\u00f1a.\nTraxectoria.\nTapissier foi cabaleiro de c\u00e1mara do duque de Borgo\u00f1a Filipe II, o Audaz, que solicitou a s\u00faa compa\u00f1a durante as s\u00faas d\u00faas viaxes a Avignon en 1391 e 1395, as\u00ed como a Flandres. Durante unha destas estad\u00edas en Avignon recibiu as influencias da \"ars subtilior\", que era o estilo musical de finais do s\u00e9ulo XIV, situado entre a \"ars nova\" e a escola francoflamenga.\nNo traballo an\u00f3nimo titulado \"Regras de segunda ret\u00f3rica\", escrito arredor de 1400, figura Tapissier como un dos poetas, cantantes e compositores franceses con m\u00e1is sona da \u00e9poca. Dirixiu unha escola de canto en Par\u00eds; nos arquivos da corte do ducado de Borgo\u00f1a consta que se enviaron cativos a esa escola para aprender a cantar. Tras a morte de Filipe II de Borgo\u00f1a en 1404 sucedeuno Xo\u00e1n I de Borgo\u00f1a (Xo\u00e1n Sen Medo),\u00a0 quen recrutou para a s\u00faa corte os alumnos que tivera en Par\u00eds Johannes Tapissier.\nO poeta normando do s\u00e9culo XV Martin Le Franc c\u00edtao nun dos seus poemas, \"Le Champio des dames \"(\"O Campi\u00f3n das mulleres\") :\nHoxe cons\u00e9rvanse s\u00f3 tres pezas de m\u00fasica de Tapissier: d\u00faas misas (un \"Credo\"\u00a0 e un \"Sanctus\") e un motete que critica o Grande Cisma de Occidente, que dividiu a igrexa cat\u00f3lica romana. Baude Cordier, un dos compositores da \"ars subtilior\", escribiu unha \"Gloria\", que probablemente forme parte do \"Credo\" de Tapissier. Todas as s\u00faas composici\u00f3ns son para tres voces."}
{"id": "357007", "revid": "65337", "url": "https://gl.wikipedia.org/wiki?curid=357007", "title": "Jean de Noyers", "text": ""}
{"id": "357008", "revid": "65337", "url": "https://gl.wikipedia.org/wiki?curid=357008", "title": "Jean Tapissier", "text": ""}
{"id": "357013", "revid": "89787", "url": "https://gl.wikipedia.org/wiki?curid=357013", "title": "Gilles Joye", "text": "Gilles Joye, nado en 1424 ou 1425, probablemente na vila flamenga de Courtrai, e finado o 31 de decembro de 1483 en Bruxas, foi un poeta, cantante e compositor flamengo da escola francoflamenga de m\u00fasica do Renacemento, e m\u00e1is en concreto da primeira fase desta escola, tam\u00e9n co\u00f1ecida como escola de Borgo\u00f1a. \u00c9 salientable polas s\u00faas canci\u00f3ns, que se distinguen polo seu estilo l\u00edrico e xocoso.\nTraxectoria.\nGilles Joye poder\u00eda ser fillo de Oliver Joyes, que cara a 1420 era propietario dunha casa en Courtrai. Parece ter recibido unha excelente educaci\u00f3n musical, a\u00ednda que hoxe non se ten informaci\u00f3n ningunha acerca disto.\nGilles Joye aparece por primeira vez nun documento escrito o 16 de maio de 1449, polo que \u00e9 contratado como cantante da antiga catedral de San Donaciano, en Bruxas, instituci\u00f3n \u00e1 que permanecer\u00e1 conectado toda a s\u00faa vida.\nDende 1453 ata 1460 Joye foi c\u00f3engo na igrexa da Ascensi\u00f3n de Cl\u00e8ves.\nEn setembro de 1462 foi contratado como cantante da capela da corte de Filipe III de Borgo\u00f1a, o Bo, e ocupou os cargos de cl\u00e9rigo auxiliar e posteriormente capel\u00e1n. Esta situaci\u00f3n ser\u00e1 confirmada en 1467 por Carlos, o Temerario. Nesa capela estivo ao p\u00e9 de compositores importantes, como Hayne van Ghizeghem e Antoine Busnois, nun cargo que ocupou oficialmente ata 1471, a\u00ednda que el deixa de ser responsable do seu servizo en 1468, por mor dunha doenza.\nDurante a s\u00faa actividade na capela da corte, Joye continuou a realizar as funci\u00f3ns de axudante e de m\u00fasico en varias igrexas e, en San Donaciano, interveu como experto en m\u00fasica, por exemplo nas probas de entrada de nenos coro.\n\u00c1 s\u00faa morte o 31 de decembro de 1483 foi enterrado na sancrist\u00eda da mesma catedral.\nM\u00fasica.\nHoxe s\u00f3 se co\u00f1ecen cinco canci\u00f3ns de Gilles Joye. Estilisticamente sit\u00faanse entre as canci\u00f3ns de Gilles Binchois e as de Antoine Busnois. Catro das s\u00faas obras son rond\u00f3s, dos cales tres est\u00e1n en franc\u00e9s, e un traballo \u00e9 unha balada italiana, en forma de virelai. As canci\u00f3ns de Joye caracterizan a m\u00fasica secular borgo\u00f1oa deste per\u00edodo: son melodiosas, claras e l\u00edricas.\nJoye \u00e9 un dos compositores mencionado por Guillaume Dubois no seu famoso poema \"D\u00e9ploration sur le tr\u00e9pas de Jean Ockeghem\", escrito con motivo da morte de Johannes Ockeghem en 1497. Neste poema aparece como un dos anxos que acollen a Ockeghem no ceo. A lista de compositores mencionados por Dubois foi unha referencia dorante moito tempo para os compositores con m\u00e1is sona de finais do s\u00e9culo XV."}
{"id": "357014", "revid": "23204", "url": "https://gl.wikipedia.org/wiki?curid=357014", "title": "Avaliaci\u00f3n de impacto ambiental", "text": "A\u00a0avaliaci\u00f3n de impacto ambiental (AIA) \u00e9 un proceso t\u00e9cnico e administrativo que se aplica \u00f3s proxectos con impactos ambientais significativos. Permite identificar e avaliar, antes da aprobaci\u00f3n dun proxecto, o\u00a0impacto ambiental que pode derivar a partir da implantaci\u00f3n de infraestruturas ou instalaci\u00f3ns previstas e/ou do seu funcionamento posterior. En consecuencia, o obxectivo da AIA \u00e9 garantir que as decisi\u00f3ns dos \u00f3rganos competentes para a aprobaci\u00f3n destes tipos de proxectos tomen en consideraci\u00f3n as s\u00faas repercusi\u00f3ns medioambientais potenciais. A consulta co p\u00fablico \u00e9 un elemento chave dos procedementos de avaliaci\u00f3n ambiental e, en particular, da AIA.\nEsta t\u00e9cnica presenta, polo tanto, a variable ambiental na toma de decisi\u00f3ns en proxectos cun grande impacto sobre o medio ambiente e demostrou ser o xeito m\u00e1is eficaz para evitar agresi\u00f3ns \u00e1 natureza. Ofrece m\u00e1is fiabilidade e confianza tendo en conta as decisi\u00f3ns que se te\u00f1en que adoptar, xa que permite elixir, entre as diferentes alternativas posibles, a que mellor respecte o interese xeral dende a perspectiva global e integrada, e tendo en conta todos os efectos derivados da actividade prevista."}
{"id": "357015", "revid": "5863", "url": "https://gl.wikipedia.org/wiki?curid=357015", "title": "Richard Harding Davis", "text": "Richard Harding Davis, nado en Filadelfia o 18 de abril de 1864 e finado en Nova York o 11 de abril de 1916, foi un novelista e xornalista norteamericano, co\u00f1ecido como correspondente de guerra en conflitos como a Guerra hispano-estadounidense, a Segunda Guerra B\u00f3er e a primeira guerra mundial. Contribu\u00edu coa s\u00faa pluma ao avance da carreira pol\u00edtica de Theodore Roosevelt e xogou un papel destacado na evoluci\u00f3n das revistas de prensa estadounidenses.\n\u00c9 fillo da tam\u00e9n escritora Rebecca Harding Davis, referente do relato realista nos Estados Unidos."}
{"id": "357016", "revid": "65337", "url": "https://gl.wikipedia.org/wiki?curid=357016", "title": "Joan Semmel", "text": "Joan Semmel, nada o 19 de outubro de 1932 na cidade de\u00a0Nova York,\u00a0\u00e9 unha\u00a0pintora\u00a0feminista\u00a0estadounidense, profesora e escritora. \u00c9 co\u00f1ecida por pintar a escala grande, con espidos realistas e autorretratos do seu propio corpo dende a s\u00faa perspectiva que olla dende abaixo.\nReco\u00f1ecementos.\nEntre os galard\u00f3ns de Semmel c\u00f3ntanse o \"Women\u2019s Caucus for Art Lifetime Achievement Award\" (2013) o \"Anonymous Was A Woman Award\" (2007), o \"Richard Florsheim Art Fund Grant\" (1996), \"Distinguished Alumnus Award\", Cooper Union (1985), \"Yaddo Residency\" (1980), \"Macdowell Colony Residency\" (1977), e o \"National Endowment for the Arts\" (1980, 1985).\" "}
{"id": "357017", "revid": "6939", "url": "https://gl.wikipedia.org/wiki?curid=357017", "title": "Guerra Hispano-Estadounidense", "text": ""}
{"id": "357018", "revid": "89787", "url": "https://gl.wikipedia.org/wiki?curid=357018", "title": "Baude Cordier", "text": "Baude Cordier, nado cara a 1380 en Reims e finado antes de 1440, foi un compositor franc\u00e9s de m\u00fasica renacentista. Suxeriuse nalgunha ocasi\u00f3n que Cordier era o pseud\u00f3nimo de Baude Fresnel. As s\u00faas composici\u00f3ns consid\u00e9ranse entre as m\u00e1is representativas da \"ars subtilior\". En li\u00f1a con esa tendencia cultural, utilizaba adoito a cor vermella na s\u00faa notaci\u00f3n para indicar alteraci\u00f3ns r\u00edtmicas.\nComposici\u00f3ns.\nChegaron a n\u00f3s tan s\u00f3 dez canci\u00f3ns seculares de Cordier, a maior\u00eda delas rond\u00f3s:\nFoi tam\u00e9n autor dun canon circular titulado \"Tout par compas suy compos\u00e9s\", cuxo manuscrito est\u00e1 escrito nun c\u00edrculo."}
{"id": "357019", "revid": "23204", "url": "https://gl.wikipedia.org/wiki?curid=357019", "title": "Danielle Harris", "text": "Danielle Andrea Harris, nada en Nova York o 1 de xu\u00f1o de 1977, \u00e9 unha actriz e directora de cine estadounidense, m\u00e1is co\u00f1ecida polas s\u00faas actuaci\u00f3ns en filmes de terror, inclu\u00edndo ' (1988), ' (1989), \"Halloween\" (2007) e \"Halloween II\" (2009). Outros filmes destacables da s\u00faa filmograf\u00eda son \"Urban Legend\" (1998), \"Stake Land\" (2010) e \"Hatchet\", \"Hatchet II\" (2010) e \"Hatchet III\" (2013).\nAl\u00e9n da s\u00faa reputaci\u00f3n no cinema de terror, Harris \u00e9 co\u00f1ecida como actriz infantil, cuxa carreira se formou con filmes independentes e grandes produci\u00f3ns como \"Marked for Death\" (1990), \"The Last Boy Scout\" (1991), \"Liberade a Willy\" (1993) e \"Daylight\" (1996)."}
{"id": "357020", "revid": "89787", "url": "https://gl.wikipedia.org/wiki?curid=357020", "title": "Satellite Catalog Number", "text": "Satellite Catalog Number\u00a0(N\u00famero de Cat\u00e1logo do Sat\u00e9lite), (tam\u00e9n co\u00f1ecido como NORAD Catalog Number, NASA catalog number, USSPACECOM object number ou sinxelamente Catalog number\u00a0e variantes semellantes)\u00a0\u00e9 un n\u00famero secuencial de 5 d\u00edxitos asignado polo USSPACECOM para todos os sat\u00e9lites que orbitan a Terra coa finalidade da s\u00faa identificaci\u00f3n. Antes de que USSPACECOM, o cat\u00e1logo foi apoiada por NORAD. O primeiro obxecto catalogado, n\u00famero de cat\u00e1logo 00001, \u00e9 a \u00faltima etapa do foguete que puxo en funcionamento o\u00a0Sputnik 1.\nEn decembro de 2012, o Cat\u00e1logo Mestre da NSSDC fixo unha lista de 6916 sat\u00e9lites lanzado en \u00f3rbita dende 1957, o \u00faltimo deles Kwangmyongsong-3 Unidade 2, o 12 de decembro de 2012."}
{"id": "357021", "revid": "23204", "url": "https://gl.wikipedia.org/wiki?curid=357021", "title": "N\u00famero de Cat\u00e1logo do Sat\u00e9lite", "text": ""}
{"id": "357022", "revid": "23204", "url": "https://gl.wikipedia.org/wiki?curid=357022", "title": "NORAD Catalog Number", "text": ""}
{"id": "357023", "revid": "23204", "url": "https://gl.wikipedia.org/wiki?curid=357023", "title": "NASA catalog number", "text": ""}
{"id": "357024", "revid": "23204", "url": "https://gl.wikipedia.org/wiki?curid=357024", "title": "USSPACECOM object number", "text": ""}
{"id": "357026", "revid": "22570", "url": "https://gl.wikipedia.org/wiki?curid=357026", "title": "Jos\u00e9 Pe\u00f1arredonda Fern\u00e1ndez", "text": "Jos\u00e9 Pe\u00f1arredonda Fern\u00e1ndez, nado o 27 de outubro de 1893, foi un militar e pol\u00edtico galego.\nTraxectoria.\nIngresou no Ex\u00e9rcito en 1911. Capit\u00e1n de infanter\u00eda. Na ditadura de Primo de Rivera foi presidente da Uni\u00f3n Patri\u00f3tica de Tui. Co golpe de Estado do 18 de xullo de 1936 foi nomeado alcalde de Tui o 26 de xullo, permanecendo no cargo at\u00e9 o 26 de outubro de 1936. Participou na guerra ao mando da 3\u00ba Compa\u00f1\u00eda da Bandeira Franco da Lexi\u00f3n estranxeira. Foi ascendido a comandante en febreiro de 1937 e estivo ao mando da IX Bandeira do Terceiro Terzo da Lexi\u00f3n. No mes de xullo de 1937 a Bandeira do Terzo que mandaba Pe\u00f1arredonda fixo un desfile polo centro de Teruel no que \"llevaba enarbolados en la punta de sus bayonetas, piernas, brazos, orejas, test\u00edculos y otros restos de un centenar de rojos hechos prisioneros en Bezas y que previamente dejados en pelota fueron fusilados con ametralladora en la plaza del pueblo...\", actuaci\u00f3n que foi protestada polo bispo. Durante a batalla do Ebro era xefe dunha das brigadas da 50 Divisi\u00f3n que foi desbordada e en parte aniquilada polo ex\u00e9rcito republicano. Como consecuencia foi expedientado. Foi separado do ex\u00e9rcito en setembro de 1938. "}
{"id": "357027", "revid": "85894", "url": "https://gl.wikipedia.org/wiki?curid=357027", "title": "Manuel Cordov\u00e9s Millet", "text": "Manuel Cordov\u00e9s Millet, nado en Vigo, foi un pol\u00edtico galego.\nTraxectoria.\nResidiu en Porto. Na Segunda Rep\u00fablica foi nomeado alcalde de Tui o 3 de abril de 1935, permanecendo no cargo at\u00e9 o 21 de febreiro de 1936. Co golpe de Estado do 18 de xullo de 1936 foi nomeado alcalde de Tui o 26 de outubro de 1936, permanecendo no cargo at\u00e9 o 25 de decembro de 1936. Posteriormente foi xefe de Falange Espa\u00f1ola Tradicionalista y de las JONS de Tui e delegado local de Auxilio Social. \nReco\u00f1ecementos.\nCruz de segunda clase da Orde do M\u00e9rito Militar con distintivo branco en marzo de 1936.\nVida persoal.\nCasou en Vigo con Elidia Losada Albiz\u00fa en 1919."}
{"id": "357028", "revid": "89787", "url": "https://gl.wikipedia.org/wiki?curid=357028", "title": "Eadberht I de Kent", "text": "Eadberht foi rei de Kent desde 725 a 748. \nTraxectoria.\nDespois de que morreu seu pai, Wihtred de Kent, herdou o reino de Kent xunto cos seus dous irm\u00e1ns \u00c6\u00f0elberht II e Alric. \u00c6\u00f0elberht II parece que foi o irm\u00e1n m\u00e1is vello e dominante. Eadberht morreu en 748, segundo a \"Cr\u00f3nica anglosaxoa.\" Deixou un fillo, Eardwulf, quen o sucedeu como rei conxuntamente co seu t\u00edo.\nO \u00fanico documento seu completo sobrevivente aparentemente data do 14 de outubro de 727. Outro documento, \u00e9 unha copia alterada dun emitido por \u00c6\u00f0elberht II (Sawyer 1968). Outros documentos atribu\u00eddos a Eadberht son copias de documentos de Eadberht II con \u201cfalsificaci\u00f3n cronol\u00f3xica deliberada\u201d (Kelly 1995)."}
{"id": "357030", "revid": "1888", "url": "https://gl.wikipedia.org/wiki?curid=357030", "title": "Estanislao Ferreira Mart\u00edn de Argenta", "text": "Estanislao Ferreira Mart\u00edn de Argenta foi un comerciante e pol\u00edtico galego.\nTraxectoria.\nComerciante de Tui. Foi elixido secretario do \"Nuevo Casino\" de Tui en 1907. Na ditadura de Primo de Rivera foi nomeado concelleiro de Tui e elixido segundo tenente-alcalde en xaneiro de 1924. Foi elixido alcalde o 8 de abril de 1924, permanecendo no cargo at\u00e9 o a 29 de xaneiro de 1927. Foi deputado provincial. No franquismo foi nomeado alcalde do mesmo concello o 9 de febreiro de 1939, permanecendo no cargo ata a 26 de xaneiro de 1940; e novamente o 31 de outubro de 1941, permanecendo no cargo at\u00e9 o 26 de xaneiro de 1944."}
{"id": "357032", "revid": "23204", "url": "https://gl.wikipedia.org/wiki?curid=357032", "title": "Curcumina", "text": "A curcumina \u00e9 un colorante natural empregado como aditivo alimentario.\nCaracter\u00edsticas.\nTen unha cor entre amarela e laranxa e un sabor un chisco amargo. Extraese da ra\u00edz da c\u00farcuma, unha planta da familia do xenxibre que procede da India. Pode producirse tam\u00e9n de forma sint\u00e9tica. O seu consumo consid\u00e9rase inofensivo para o ser humano.\nUsos.\nEmpregase na elaboraci\u00f3n industrial de manteigas, margarinas, queixos, iogures, crema de ovo, flans, salsas, mostazas, xelatinas, t\u00e9s, fideos, marmeladas, xeados e reposter\u00eda en xeral.\nParece demostrado que a curcumina interv\u00e9n en efectos antiinflamatorios do organismo e ten aplicaci\u00f3n no tratamento de procesos cr\u00f3nicos, neopl\u00e1sicos, autoinmunes, neurol\u00f3xicos, cardiovasculares, pulmonares e metab\u00f3licos. Est\u00e1 demostrado que a curcumina \u00e9 citot\u00f3xica para unha gran variedade de linas celulares tumorais de diferente orixe tisular, a pesar de que esta toxicidade \u00e9 moi pequena.\nOutras denominaci\u00f3ns.\nCo\u00f1\u00e9cese tam\u00e9n como extracto de c\u00farcuma, amarelo c\u00farcuma, diferuloil metano ou CI Natural Yellow 3. Tam\u00e9n se distingue polo c\u00f3digo E-100."}
{"id": "357033", "revid": "5749", "url": "https://gl.wikipedia.org/wiki?curid=357033", "title": "E-100", "text": ""}
{"id": "357034", "revid": "5749", "url": "https://gl.wikipedia.org/wiki?curid=357034", "title": "Lactoflavina", "text": ""}
{"id": "357035", "revid": "5749", "url": "https://gl.wikipedia.org/wiki?curid=357035", "title": "E101", "text": ""}
{"id": "357036", "revid": "89787", "url": "https://gl.wikipedia.org/wiki?curid=357036", "title": "Plec\u00f3pteros", "text": "Os plec\u00f3pteros (Plecoptera) son unha orde de insectos no que se describiron ata agora unhas 3.500 especies en todo o mundo. Viven en todos os continentes menos na Ant\u00e1rtida. Consid\u00e9ranse uns dos grupos m\u00e1is primitivos de insectos ne\u00f3pteros. Os seus parentes antigos m\u00e1is pr\u00f3ximos identific\u00e1ronse en restos f\u00f3siles dos per\u00edodos xeol\u00f3xicos que van desde o Carbon\u00edfero ao Permiano inferior, e os verdadeiros plec\u00f3pteros atop\u00e1ronse en restos f\u00f3siles s\u00f3 un pouco m\u00e1is recentes. Por\u00e9n, a diversidade moderna do grupo parece ser que ten orixe mesozoica.\nOs plec\u00f3pteros enc\u00f3ntranse nos hemisferios norte e sur e as poboaci\u00f3ns de ambas as partes son bastante distintas, a\u00ednda que a evidencia evolutiva suxire que as especies puideron ter cruzado o ecuador en varias ocasi\u00f3ns e quedaron xeograficamente illadas.\nTodas as especies de plec\u00f3pteros non toleran a contaminaci\u00f3n da auga, polo que a s\u00faa presenza nun regato ou en auga estancada \u00e9 xeralmente un indicador de que a calidade da auga \u00e9 boa ou excelente.\nDescrici\u00f3n e ecolox\u00eda.\nOs plec\u00f3pteros te\u00f1en unha anatom\u00eda xeneralizada, con poucas caracter\u00edsticas especializadas comparados con outros insectos. Te\u00f1en pezas bucais simples con mand\u00edbulas mastigadoras, antenas longas, de m\u00faltiples segmentos, grandes ollos compostos e dous ou tres ocelos. As patas son robustas, e cada unha delas acaba en d\u00faas garras. O abdome \u00e9 relativamente brando, e pode inclu\u00edr restos das branquias ninfais mesmo no estado adulto. Tanto as ninfas coma os adultos te\u00f1en cercos pares longos que se proxectan desde o extremo do abdome.\nO nome \"Plecoptera\" significa \"\u00e1s trenzadas\", do grego antigo \"plekein\" (\u03c0\u03bb\u03ad\u03ba\u03b5\u03b9\u03bd 'trenzar') e \"pteryx\" (\u03c0\u03c4\u03ad\u03c1\u03c5\u03be '\u00e1s'). Isto ref\u00edrese \u00e1 venaci\u00f3n complexa dos seus dous pares de \u00e1s, que son membranosas e se recollen pegadas aos seus dorsos. Xeralmente non son moi bos voadores e algunhas especies mesmo carecen de \u00e1s.\nUnhas poucas especies sen \u00e1s, como \"\"Capnia\" lacustra\" ou \"Baikaloperla\", son os \u00fanicos insectos co\u00f1ecidos, quizais coa excepci\u00f3n de \"Halobates\", que son exclusivamente acu\u00e1ticos desde o seu nacemento ata a s\u00faa morte. (Ademais, alg\u00fans Nepomorpha poden ter unha vida totalmente acu\u00e1tica, pero poden abandonar a auga para viaxar).\nAs ninfas (tecnicamente, \"n\u00e1iades\") son acu\u00e1ticas e viven na zona bent\u00f3nica de lagos e correntes fluviais ben oxixenados. En Nova Zelandia e illas pr\u00f3ximas enc\u00f3ntranse unhas poucas especies que te\u00f1en ninfas terrestres, pero incluso estas habitan s\u00f3 en sitios moi h\u00famidos. As ninfas lembran fisicamente a adultos sen \u00e1s, pero adoitan ter branquias externas, que poden estar situadas en case calquera parte do seu corpo. As ninfas poden captar ox\u00edxeno por difusi\u00f3n a trav\u00e9s do exoesqueleto, ou polas branquias localizadas detr\u00e1s da cabeza, no t\u00f3rax ou arredor do ano. Debido \u00e1 necesidade que ten a ninfa de augas oxixenadas, a especie \u00e9 moi sensible \u00e1 contaminaci\u00f3n da auga. Isto fainos importantes indicadores da calidade da auga. A maior\u00eda das especies son herb\u00edvoras no estado de ninfa, aliment\u00e1ndose de follas mergulladas e algas bent\u00f3nicas, pero moitas son cazadoras doutros artr\u00f3podos acu\u00e1ticos.\nCiclo vital.\nAs femias poden po\u00f1er ata mil ovos. Deixan caer os ovos ao voaren sobre a superficie da auga ou tam\u00e9n poden deixalos colgando de rochas ou ramas. Os ovos est\u00e1n cubertos de cubertas pega\u00f1entas que lles permiten adherirse \u00e1s rochas sen ser arrastrados polas correntes r\u00e1pidas. Os ovos normalmente tardan de d\u00faas a tres semanas en eclosionar, pero algunhas especies sofren unha diapausa, e os ovos permanecen dormentes durante a estaci\u00f3n seca e eclosionan s\u00f3 cando as condici\u00f3ns son as axeitadas.\nO insecto permanece en forma de ninfa durante un ou dous anos, dependendo da especie, e sofre de 12 a 36 mudas antes de emerxer e facerse un adulto terrestre. Antes de converterse en adultos, as ninfas abandonan a auga, \u00fanense a unha superficie fixada e mudan por \u00faltima vez.\nOs adultos xeralmente s\u00f3 sobreviven unhas poucas semanas, e emerxen s\u00f3 durante \u00e9pocas espec\u00edficas do ano cando os recursos son \u00f3ptimos. Alg\u00fans non se alimentan en absoluto, pero os que si o fan son herb\u00edvoros. Os adultos non son bos voadores e xeralmente permanecen preto das correntes de auga ou lagos nos que naceron.\nSistem\u00e1tica.\nTradicionalmente, os plec\u00f3pteros estaban divididos en d\u00faas subordes, os \"Antarctoperlaria\" (ou \"Archiperlaria\") e os Arctoperlaria. Non obstante, o primeiro simplemente constaba das d\u00faas superfamilias m\u00e1is basais de plec\u00f3pteros, que non parec\u00edan estar entre elas moi estreitamente relacionadas. As\u00ed, os \"Antarctoperlaria\" non son considerados un grupo natural (malia algunhas opini\u00f3ns contrarias).\nOs Arctoperlaria foran divididos en d\u00faas infraordes, os Euholognatha (ou Filipalpia) e os Systellognatha (tam\u00e9n chamados Setipalpia ou Subulipalpia). Os Scopuridae deben considerarse unha familia basal dos Arctoperlaria, non asignable a ningunha das infraordes. Alternativamente, os Scopuridae foron situados nun clado sen categor\u00eda taxon\u00f3mica chamado \"Holognatha\" xunto cos Euholognatha (que significa aproximadamente \"Holognatha avanzados\").\nAdemais, a non adopci\u00f3n dos clados Antarctoperlaria e Holognatha permite facer un esquema sistem\u00e1tico dos Plecoptera que reproduce adecuadamente a filoxenia, mentres que mant\u00e9n as categor\u00edas taxon\u00f3micas tradicionais.\n \nLi\u00f1axes basais (\"Antarctoperlaria\")\nSuborde Arctoperlaria"}
{"id": "357037", "revid": "119610", "url": "https://gl.wikipedia.org/wiki?curid=357037", "title": "Mononucle\u00f3tido de flavina", "text": "O mononucle\u00f3tido de flavina ou flav\u00edn mononucle\u00f3tido ou riboflavina-5\u2032-fosfato, abreviado como FMN (forma oxidada) e FMNH2 (forma reducida), \u00e9 un coencima derivado da vitamina B2.\nA mol\u00e9cula consta dos seguintes compo\u00f1entes:\nO FMN funciona como grupo prost\u00e9tico de varias oxidorredutases, como a NADH deshidroxenase da cadea de transporte electr\u00f3nico, e como cofactor noutras deshidroxenases e en certos fotorreceptores biol\u00f3xicos da luz azul (interve\u00f1en no fototropismo das plantas e na biolox\u00eda de microorganismos).\nDurante o seu ciclo catal\u00edtico prod\u00facese unha conversi\u00f3n entre a s\u00faa forma oxidada (FMN), a forma semiquinona (FMNH\u2022) e a forma reducida (FMNH2), que ocorre en diversas oxidorredutases. O FMN \u00e9 un oxidante m\u00e1is forte ca o NAD+ e \u00e9 especialmente \u00fatil porque pode tomar parte tanto en transferencias dun electr\u00f3n coma de dous. Os nitr\u00f3xenos dos aneis da isoaloxazina da mol\u00e9cula son os que recollen os hidr\u00f3xenos, como se ve na imaxe.\nOutro coencima flav\u00ednico da c\u00e9lula \u00e9 o dinucle\u00f3tido de flavina e adenina (FAD).\nO FMN \u00e9 a forma principal na cal se atopa na c\u00e9lula a riboflavina. Require m\u00e1is enerx\u00eda para producirse, pero \u00e9 m\u00e1is soluble ca a riboflavina. Un encima chamado riboflavina quinase fosforila a riboflavina e orixina a riboflavina-5'-fosfato ou FMN.\nColorante alimentario.\nO FMN ou riboflavina-5'-fosfato util\u00edzase como colorante alimentario co n\u00famero E101a, e ten cor amarela-laranxa. P\u00f3dese extraer do f\u00edgado, os ovos, o leite ou a partir de l\u00e9vedos. Empregase na elaboraci\u00f3n industrial de bebidas enerx\u00e9ticas e refrescantes, cereais para o almorzo, galletas, xelatinas, flans, produtos l\u00e1cteos, fari\u00f1as, sopas, encurtidos, maionesas, pasteis, xeados e produtos multivitaminas. Co\u00f1\u00e9cese tam\u00e9n como fosfato de lactoflavina..\nOutro colorante alimentario moi relacionado, o E106, \u00e9 o sal s\u00f3dico da riboflavina-5\u2032-fosfato, que consiste basicamente nun sal monos\u00f3dico do \u00e9ster 5\u2032-monofosfato de riboflavina. Este composto conv\u00e9rtese rapidamente en riboflavina libre despois da s\u00faa inxesti\u00f3n. At\u00f3pase en moitos alimentos para beb\u00e9s e rapaces pequenos como marmeladas, l\u00e1cteos, e doces."}
{"id": "357038", "revid": "27155", "url": "https://gl.wikipedia.org/wiki?curid=357038", "title": "Fosfato de lactoflavina", "text": ""}
{"id": "357039", "revid": "27155", "url": "https://gl.wikipedia.org/wiki?curid=357039", "title": "E101a", "text": ""}
{"id": "357040", "revid": "27155", "url": "https://gl.wikipedia.org/wiki?curid=357040", "title": "Plecoptera", "text": ""}
{"id": "357041", "revid": "89787", "url": "https://gl.wikipedia.org/wiki?curid=357041", "title": "Plecoptera (avela\u00ed\u00f1a)", "text": "Plecoptera \u00e9 un x\u00e9nero de avela\u00ed\u00f1as da familia Erebidae.\nDescrici\u00f3n.\nOs palpos delgados alcanzan o v\u00e9rtex da cabeza, onde a terceira articulaci\u00f3n \u00e9 diminuta. Antenas dos machos con longos cilios e sedas. T\u00f3rax e abdome con escamas lisas. Tibia lixeiramente peluda e espi\u00f1osa. \u00c1s anteriores cun \u00e1pice (\"apex\") case rectangular."}
{"id": "357042", "revid": "98629", "url": "https://gl.wikipedia.org/wiki?curid=357042", "title": "Tartrazina", "text": "A tartrazina \u00e9 un colorante sint\u00e9tico empregado como aditivo alimentario.\nCaracter\u00edsticas.\nTen unha cor entre amarela e laranxa brillante. Extraese do petr\u00f3leo. Con frecuencia empr\u00e9gase mesturado con outros aditivos como o E110 ou o E133 para producir cor verde. O seu consumo frecuente consid\u00e9rase pouco recomendable para o ser humano.\nUsos.\nEmpr\u00e9gase na elaboraci\u00f3n industrial de produtos a base de peixe, mariscos, bebidas gasosas, batidos, conservas vexetais, patacas fritidas, petiscos, fari\u00f1as, sobremesas, cereais, lambonadas. flans, salsas e mostazas.\nEfectos secundarios.\nO consumo excesivo de tartrazina esta asociado a casos de hiperactividade en nenos. En doses elevadas \u00e9 un liberador de histamina, e pode agravar os s\u00edntomas da asma e producir eccema, urticaria e insomnio. Pode provocar intolerancia en persoas al\u00e9rxicas o \u00e1cido salic\u00edlico. Esta prohibido o seu uso en varios estados membros da Uni\u00f3n Europea.\nOutras denominaci\u00f3ns.\nCo\u00f1\u00e9cese tam\u00e9n polo c\u00f3digo E102."}
{"id": "357043", "revid": "5749", "url": "https://gl.wikipedia.org/wiki?curid=357043", "title": "E102", "text": ""}
{"id": "357044", "revid": "1822", "url": "https://gl.wikipedia.org/wiki?curid=357044", "title": "N\u00famero E", "text": ""}
{"id": "357045", "revid": "1822", "url": "https://gl.wikipedia.org/wiki?curid=357045", "title": "E1204", "text": ""}
{"id": "357046", "revid": "3054", "url": "https://gl.wikipedia.org/wiki?curid=357046", "title": "E415", "text": ""}
{"id": "357047", "revid": "1822", "url": "https://gl.wikipedia.org/wiki?curid=357047", "title": "E440", "text": ""}
{"id": "357056", "revid": "22795", "url": "https://gl.wikipedia.org/wiki?curid=357056", "title": "Sagittoidea", "text": ""}
{"id": "357058", "revid": "27155", "url": "https://gl.wikipedia.org/wiki?curid=357058", "title": "Psoc\u00f3pteros", "text": "Os psoc\u00f3pteros (Psocoptera) son unha orde de insectos de 1 a 10 mil\u00edmetros de lonxitude. Apareceron no per\u00edodo Permiano, hai entre 295 e 248\u00a0mill\u00f3ns de anos. Consid\u00e9ranse xeralmente os hemipteroides m\u00e1is primitivos. O seu nome procede das palabras gregas \u03c8\u1ff6\u03c7\u03bf\u03c2, \"psokhos\" que significa 'mordido', 'rillado' ou 'esfregado' e \u03c0\u03c4\u03b5\u03c1\u03ac, \"ptera\" que significa '\u00e1s'. Hai m\u00e1is de 5.500 especies de psoc\u00f3pteros en 41 familias agrupadas en tres subordes. Moitas destas especies foron descritas recentemente.\nAlgunhas das especies enc\u00f3ntranse frecuentemente entre libros vellos, de a\u00ed o seu nome de \"piollos dos libros\" que te\u00f1en nalg\u00fans idiomas, xa que se alimentan da pasta que se usa para encadernalos. Tam\u00e9n viven en \u00e1rbores, onde se alimentan de algas e liques. Ning\u00fan membro desta orde se considera actualmente especie en perigo, mesmo hai especies en expansi\u00f3n, como a especie das illas Canarias e Madeira \"Atlantopsocus adustus\" que en 2007 se atopou colonizando as costas de clima suave de Cornualla.\nNa d\u00e9cada de 2000, os datos morfol\u00f3xicos e moleculares obtidos mostraron que os piollos parasitos (Phthiraptera) evolucionaron a partir dun antepasado psoc\u00f3ptero da suborde Troctomorpha. Na sistem\u00e1tica moderna, os taxons Psocoptera e Phthiraptera son, por tanto, tratados xuntos na orde (antes superorde) Psocodea.\nAnatom\u00eda e biolox\u00eda.\nOs psoc\u00f3pteros son peuenos insectos preeiros cun plan corporal relativamente xeneralizado. Alim\u00e9ntanse principalmente de fungos, algas, liques e detritos org\u00e1nicos na natureza e tam\u00e9n de produtos almacenados nas casas como cereais, cola de papel pintado e pasta de encadernaci\u00f3n de libros. Te\u00f1en mand\u00edbulas mastigadoras e o lobo central da maxila est\u00e1 modificado formando un bast\u00f3n delgado, que se utiliza para soster o insecto cando est\u00e1 raspando detritos coas mand\u00edbulas. Te\u00f1en tam\u00e9n unha fronte inchada, grandes ollos compostos e tres ocelos. Os seus corpos son brandos cun abdome segmentado. Algunhas especies poden fabricar seda en gl\u00e1ndulas situadas na s\u00faa boca. Poden adornar grandes secci\u00f3ns do tronco e p\u00f3las dunha \u00e1rbore con densas faixas de seda.\nAlgunhas especies te\u00f1en \u00e1s anteriores dunha lonxitude de ata 1,5 veces a das \u00e1s posteriores, e as catro \u00e1s te\u00f1en un patr\u00f3n de venaci\u00f3n relativamente simple, con poucas veas transversais. As \u00e1s, se as te\u00f1en, mant\u00e9\u00f1enas colocadas formando unha tenda sobre o corpo. As patas son delgadas e adaptadas a cami\u00f1ar, e non a gabear (como fan os verdadeiros piollos. O abdome ten nove segmentos, e ning\u00fan cerco.\nAdoita haber unha considerable variaci\u00f3n na aparencia dos individuos dunha mesma especie. Moitos non te\u00f1en \u00e1s ou ocelos, e poden ter unha forma diferente do t\u00f3rax. Co\u00f1\u00e9cense outras variaci\u00f3ns m\u00e1is sut\u00eds, como cambios no desenvolvemento das setas. A importancia destes cambios non se co\u00f1ece, pero as s\u00faas funci\u00f3ns parecen ser diferentes doutras variaci\u00f3ns similares atopadas noutros grupos distintos, como, por exemplo, os \u00e1fidos. Por\u00e9n, igual que os \u00e1fidos, moitos psoc\u00f3pteros son partenoxen\u00e9ticos e a presenza de machos pode variar entre diferentes razas da mesma especie.\nOs psoc\u00f3pteros po\u00f1en ovos en gretas diminutas ou na follaxe, a\u00ednda que se co\u00f1ecen unhas poucas especies viv\u00edparas. As cr\u00edas que nacen son unha versi\u00f3n en miniatura dos adultos pero sen \u00e1s. Estas ninfas mudan normalmente seis veces antes de chegar \u00e1 plena adultez. A vida total destes insectos raramente pasa duns poucos meses.\nOs \"piollos dos libros\" miden aproximadamente de 1 a 2\u00a0mm de lonxitude. Algunhas especies carecen de \u00e1s e conf\u00fandense doadamente con ninfas de chinches (\"Cimex\") e viceversa. Os ovos que po\u00f1en tardan de 2 a 4 semanas en enclosionar e poden chegar \u00e1 idade adulta aproximadamente dous meses despois. Os adultos poden vivir seis meses. Ademais de danaren os libros, poden tam\u00e9n infestar \u00e1s veces \u00e1reas onde se almacenan alimentos, aliment\u00e1ndose e materiais amidonosos secos. Non obstante, a maior\u00eda dos psoc\u00f3pteros son insectos dos bosques e te\u00f1en pouco ou ning\u00fan contacto cos humanos, e non te\u00f1en case importancia econ\u00f3mica. Son preeiros e non morden aos humanos.\nOs psoc\u00f3pteros poden afectar aos ecosistemas nos cales residen. Moitos psoc\u00f3pteros poden afectar \u00e1 descomposici\u00f3n ao alimentarse de detritus, especialmente en ambientes con baixas densidades de microartr\u00f3podos predadores que poden comer psoc\u00f3pteros. A ninfa da especie de ps\u00f3cidos \"Psilopsocus mimulus\" \u00e9 o primeiro psoc\u00f3ptero que se co\u00f1ece que perfora a madeira. Estas ninfas fan as s\u00faas propias tobeiras na madeira en lugar de habitar buracos xa existentes baleiros. Esta actividade perforadora pode crear h\u00e1bitats que usan outros organismos.\nInteracci\u00f3ns cos humanos.\nAlgunhas especies de psoc\u00f3pteros, como \"Liposcelis bostrychophila\", son pragas com\u00fans de produtos almacenados. Os psoc\u00f3pteros, entre outros artr\u00f3podos, foron estudados para desenvolver novas t\u00e9cnicas de control de pragas na elaboraci\u00f3n de alimentos. Un estudo atopou que as atmosferas modificadas durante a embalaxe axudan a controlar a recorrencia de pragas durante o proceso de fabricaci\u00f3n e tam\u00e9n un modo de previr unha maior infestaci\u00f3n nos produtos finais que chegan aos consumidores.\nClasificaci\u00f3n.\nA orde Psocoptera div\u00eddese en tres subordes.\nSuborde Trogiomorpha.\nOs Trogiomorpha te\u00f1en antenas con moitos segmentos (de 22 a 50 anten\u00f3meros) e sempre tarsos con tres segmentos.\nTrogiomorpha \u00e9 a menor das subordes dos Psocoptera \"sensu stricto\" (\u00e9 dicir, exclu\u00edndo os Phthiraptera ou piollos), cunhas 340 especies en 7 familias, como a familia f\u00f3sil monofil\u00e9tica Archaeotropidae ou a familia Lepidopsocidae (cunhas 200 especies).\nTrogiomorpha comprende a infraorde Atropetae (coas familias existentes Lepidopsocidae, Psoquillidae e Trogiidae, e as familias f\u00f3siles Archaeotropidae e Empheriidae) e a infraorde Psocathropetae (familias Psyllipsocidae e Prionoglarididae).\nSuborde Troctomorpha.\nOs Troctomorpha te\u00f1en antenas con de 15 a 17 segmentos e tarsos con dous segmentos.\nTroctomorpha comprende a infraorde Amphientometae (familias Amphientomidae, Compsocidae, Electrentomidae, Musapsocidae, Protroctopsocidae e Troctopsocidae) e a infraorde Nanopsocetae (familias Liposcelididae, Pachytroctidae e Sphaeropsocidae). Agora, nas novas clasificaci\u00f3ns, Troctomorpha cont\u00e9n a orde Phthiraptera (piollos), e son, por tanto, parafil\u00e9ticos, como o son os Psocoptera en conxunto.\nAlg\u00fans Troctomorpha, como \"Liposcelis\" (que son similares a piollos en canto \u00e1 s\u00faa morfolox\u00eda), at\u00f3panse a mi\u00fado en ni\u00f1os de aves, e \u00e9 posible que un comportamento similar nos antepasados dos piollos foi a orixe do parasitismo que se observa neles hoxe.\nSuborde Psocomorpha.\nOs Psocomorpha son notables por teren antenas con 13 segmentos. Te\u00f1en dous ou tres tarsos segmentados, e esta condici\u00f3n \u00e9 constante nas familias (por exemplo en Psocidae) ou variable (por exemplo en Pseudocaeciliidae). A venaci\u00f3n das \u00e1s \u00e9 variable, e o tipo m\u00e1is com\u00fan \u00e9 o que se encontra no x\u00e9nero \"Caecilius\". Nalgunhas familias e x\u00e9neros hai veas adicionais (en \"Dicropsocus\" e \"Goja\" en Epipsocidae, moitos Calopsocidae etc.)\nPsocomorpha \u00e9 a suborde m\u00e1is grande dos Psocoptera \"sensu stricto\" (\u00e9 dicir, exclu\u00edndo os Phthiraptera ou piollos), cunhas 3.600 especies distribu\u00f1idas en 24 familias, desde a Bryopsocidae (de s\u00f3 2 especies) \u00e1 abondosa familia Psocidae (cunhas 900 especies).\nPsocomorpha comprende a infraorde Epipsocetae (familias Cladiopsocidae, Dolabellopsocidae, Epipsocidae, Neurostigmatidae e Ptiloneuridae), a infraorde Caeciliusetae (familias Amphipsocidae, Asiopsocidae, Caeciliusidae, Dasydemellidae e Stenopsocidae), a infraorde Homilopsocidea (familias Archipsocidae, Bryopsocidae, Calopsocidae, Ectopsocidae, Elipsocidae, Lachesillidae, Mesopsocidae, Peripsocidae, Philotarsidae, Pseudocaeciliidae e Trichopsocidae) e a infraorde Psocetae (familias Hemipsocidae, Myopsocidae, Psilopsocidae e Psocidae)."}
{"id": "357059", "revid": "27155", "url": "https://gl.wikipedia.org/wiki?curid=357059", "title": "Psoc\u00f3ptero", "text": ""}
{"id": "357060", "revid": "27155", "url": "https://gl.wikipedia.org/wiki?curid=357060", "title": "Plec\u00f3ptero", "text": ""}
{"id": "357063", "revid": "89787", "url": "https://gl.wikipedia.org/wiki?curid=357063", "title": "Igrexa de San Vicente de Cardona", "text": "San Vicente de Cardona \u00e9 unha igrexa rom\u00e1nica que est\u00e1 situada en Cardona, bisbarra do Bages, provincia de Barcelona. A\u00ednda que se desco\u00f1ece o arquitecto da obra, s\u00e1bese que o comitente foi o vizconde Bremond I (ou Bremundo; en catal\u00e1n Bermon) atendendo as petici\u00f3ns do seu amigo o abade Oliba. Foi constru\u00edda entre o 1029 e o 1040. Hoxe en d\u00eda amosa un perfecto estado de conservaci\u00f3n e para alg\u00fans autores \u00e9 o m\u00e1is perfecto exemplo do rom\u00e1nico catal\u00e1n e \u201c\"o modelo m\u00e1is acabado que caracteriza a unha \u00e9poca\"\u201d.\nHistoria.\nOrixinalmente, San Vicente era a capela do castelo de Cardona, que pertenc\u00eda \u00e1 casa vizcondal de Osona. Os primeiros documentos datan do 980. Os condes protexeron a igrexa coas doaz\u00f3ns e, mesmo, cre\u00e1rase un priorato (filial da igrexa de Cardona). O comezo da vida comunitaria, como abad\u00eda can\u00f3nica comezou a partir do s\u00e9culo X, seguindo a regra aquisgranesa.\nTras permanecer descoidada e espoliada, no 1019, o vizconde Bremon I decide reconstru\u00edla, apoiando o impulso do abade Oliba, que tam\u00e9n reformar\u00e1 outros centros relixiosos catal\u00e1ns como Ca\u00f1ig\u00f3, Vic ou Ripoll. Por\u00e9n, o vizconde morreu entre 1029 ou 1030 sen comezar a edificar e ser\u00e1 a partir de ent\u00f3n cando comeza a construci\u00f3n do actual edificio rom\u00e1nico que se consagrar\u00e1 en 1040, por Eribal, bispo de Urgell, pr\u00edncipe e se\u00f1or da igrexa e da fortaleza de Cardona, irm\u00e1n e sucesor no vizcondado de Bremon.\nCara 1090, o vizconde e bispo, Ram\u00f3n Folc II de Cardona, introduciu na abad\u00eda a regra de Santo Agosti\u00f1o e a comunidade estar\u00e1 composta por un abade, 12 c\u00f3engos e alg\u00fans sacerdotes. En 1592, foi secularizada polo papa Clemente VIII, en 1794, todo o castelo se converteu nun cuartel pero a igrexa seguiu dependendo da comunidade que se trasladou \u00e1 parroquial de San Miguel at\u00e9 que en 1851, desaparecida xa comunidade, a igrexa pasa a ser unha dependencia m\u00e1is do cuartel. Posteriormente, todo foi abandonado e foise deteriorando.\nEn 1931, todo o conxunto foi declarado monumento hist\u00f3rico art\u00edstico e en 1952 principiou a restauraci\u00f3n dirixida polo arquitecto Alexandre Ferrant. En 1976, tanto o castelo coma a igrexa se converteron en Parador de Turismo.\nDescrici\u00f3n.\nA lonxitude total da obra \u00e9 de 49 m., sendo a altura da nave central \u00e9 de 18,80 m. e das laterais 12,40 m. O transepto mide 17,60 m. de anchura por 6,25 de lonxitude. No espazo interior, presenta unha planta basilical de tres naves de grande altura, cuxa nave central e m\u00e1is ancha e alta c\u00e1s laterais, e est\u00e1 cuberta por unha b\u00f3veda de can\u00f3n, mentres nas laterais a b\u00f3veda \u00e9 de aresta. Cada unha das naves remata en cadans\u00faa \u00e1bsida semicircular, sendo todas de diferente tama\u00f1o en relaci\u00f3n ao tama\u00f1o das naves correspondentes. Preto da cabeceira, presenta unha nave transversal ou transepto que \u00e9 algo m\u00e1is ancho c\u00e1s naves laterais e sobresae moi pouco da planta. Este transepto permite, tam\u00e9n, referirse a unha planta de cruz latina. O cruceiro, bastante pequeno, crea en altura un ciborio octogonal que cont\u00e9n unha c\u00fapula. O presbiterio e a \u00e1bsida central est\u00e1n lixeiramente elevados porque a parte interna do subsolo cont\u00e9n unha cripta.\nO material construtivo \u00e9 o perpia\u00f1o de pedra en grosos muros con estreitos e escasas fiestras e como elementos de soporte aparecen os piares compostos.\nNo espazo exterior, predominan as li\u00f1as rectas, ag\u00e1s nas \u00e1bsidas e nas fiestras. O espazo est\u00e1 distribu\u00eddo dun xeito moi ordenado: un ciborio octogonal (que se corresponde coa c\u00fapula) de media laranxa sobre trompas, tres semic\u00edrculos (as \u00e1bsidas) e varios paralelep\u00edpedos (o transepto e mailas naves). Os muros est\u00e1n reforzados por contrafortes\nContaba con atrio e claustro. De importancia son as pinturas do atrio no que predominan temas cristol\u00f3xicos como \"a presentaci\u00f3n de Cristo no templo\" ou a \"flaxelaci\u00f3n,\" e tam\u00e9n temas tipicamente rom\u00e1nicos como o pantocr\u00e1tor inserido nunha mandorla e os tetramorfos\",\" que son de autor desco\u00f1ecido e de cronolox\u00eda posterior ao templo, cara ano ano 1200. Hoxe en d\u00eda, as pinturas permanecen no Museo Nacional de Arte de Catalu\u00f1a (MNAC).\nBaixo o espazo do presbiterio e da \u00e1bsida central, a cripta se divide en 3 naves por medio de 2 fileiras de columnas monol\u00edticas con capiteis de tipo piramidal sen decoraci\u00f3n. Sobre elas, uns bloques de pedra serven de arrinque \u00e1s b\u00f3vedas de aresta que cobren a cripta.\nInfluencia lombarda.\n\u00c9 de salientar a influencia lombarda en varios elementos presentes no rom\u00e1nico catal\u00e1n e en San Vicente de Cardona. A presenza de b\u00f3vedas de can\u00f3n e de arestas ten antecedentes na bas\u00edlica lombarda de Aliate e no templo de San Babilas de Mil\u00e1n (de comezos do s\u00e9culo XI). Igualmente, no exterior est\u00e1n presentes os caracter\u00edsticos arqui\u00f1os cegos e bandas lombardas."}
{"id": "357064", "revid": "27155", "url": "https://gl.wikipedia.org/wiki?curid=357064", "title": "Psocoptera", "text": ""}
{"id": "357065", "revid": "23204", "url": "https://gl.wikipedia.org/wiki?curid=357065", "title": "Vitascopio", "text": "O vitascopio foi un primitivo proxector que Charles Francis Jenkins e Thomas Armat deron a co\u00f1ecer no ano 1895.\nDescrici\u00f3n.\nFixeran modificaci\u00f3ns do phantoscopio de Jenkins, que proxectaba mediante luz el\u00e9ctrica sobre unha pantalla ou unha parede. O resultado desas modificaci\u00f3ns, o vitascopio, \u00e9 un gran proxector que funciona con electricidade e utiliza a luz para emitir imaxes. Esas imaxes provi\u00f1an dun filme tomado cun quinetoscopio. Usando un mecanismo intermitente, o filme pasaba a cincuenta imaxes por segundo. O obturador \u00e1brese e p\u00e9chase con cada cambio de imaxes.\nHistoria.\nThomas Edison, o co\u00f1ecido inventor do quinetoscopio, fora m\u00e1is lento \u00e1 hora de inventar un proxector, dado que a s\u00faa compa\u00f1\u00eda ti\u00f1a xa moitos ingresos que provi\u00f1an dos quinetoscopios individuais.\nEn cambio, Charles F. Jenkins xa creara o phantoscopio e o presentara en 1894 en Indiana e Woodville Latham creara o eidoloscopio, presentado en 1895. A este \u00faltimo axud\u00e1rao un empregado de Edison, William Dickinson, que vendo o futuro que esta tecnolox\u00eda de proxecci\u00f3n ter\u00eda, deixou a compa\u00f1\u00eda de Edison convert\u00e9ndose eventualmente nun dos seus maiores adversarios comerciais.\nJenkins asociouse a Thomas Armat para modificar o phantoscopio, que foi presentado en p\u00fablico en Atlanta en 1895. Ambos remataron pelexados polos dereitos do invento.\nArmat mostrou o phantoscopio a Raff e Gammon, propietarios da compa\u00f1\u00eda Kinetoscopio, que reco\u00f1eceron o seu potencial. Negociaron, pois, con Armat a compra dos dereitos e pediron a aprobaci\u00f3n de Edison. Pero unha das condici\u00f3ns que Edison puxo para a compra foi que se publicitase como un invento do propio Edison co nome de \"vitascopio\".\nA primeira presentaci\u00f3n do vitascopio con ese nome e sendo xa propiedade de Edison foi en abril de 1896, en Nova York.\nO eidoloscopio e outros sistemas de proxecci\u00f3n foron presentados de novo copiando innovaci\u00f3ns que o vitascopio incorporara: o cinemat\u00f3grafo dos Lumi\u00e8re, o kineopticon de Birt Acres, e o bi\u00f3grafo de Dickinson.\nO vitascopio serviu a Edison para recuperar di\u00f1eiro do que perdera fronte ao cinemat\u00f3grafo dos Lumi\u00e8re. Despois da mostra en p\u00fablico, o vitascopio foi distribu\u00eddo por todos os Estados Unidos e presentado en Boston, Philadelphia, Atlantic City, Portland, Scranton, Nova Haven, Nova Orle\u00e1ns, Nova London, Cleveland, Buffalo, San Francisco, Ashbury Park, Baltimore, Detroit, Chicago e Los \u00c1ngeles nun s\u00f3 ver\u00e1n.\nO vitascopio, como pasara cos outros proxectores competidores, converteuse nunha atracci\u00f3n p\u00fablica en moitas cidades dos Estados Unidos. Pero a compa\u00f1\u00eda de Edison abandonou axi\u00f1a o vitascopio para desenvolver o seu propio proxectoscopio ou quinetoscopio en 1896.\nO vitascopio foi utilizado tam\u00e9n por Warner Brothers en 1930 para proxectar pel\u00edculas como \"Song of the Flame\", tentando competir con maquinaria como o magnascopio, Widevision, Natural Vision ou Fox Grandeur."}
{"id": "357066", "revid": "22795", "url": "https://gl.wikipedia.org/wiki?curid=357066", "title": "Chaetognathi", "text": ""}
{"id": "357070", "revid": "22795", "url": "https://gl.wikipedia.org/wiki?curid=357070", "title": "Saxitoideos", "text": ""}
{"id": "357084", "revid": "85894", "url": "https://gl.wikipedia.org/wiki?curid=357084", "title": "Jos\u00e9 Jurado Romero", "text": "Jos\u00e9 Jurado Romero, nado en Tui e finado no mesmo concello o 28 de febreiro de 1971, foi un m\u00e9dico e pol\u00edtico galego.\nTraxectoria.\nM\u00e9dico casado na Guarda. Membro da Falange da Guarda, logo do golpe de Estado do 18 de xullo de 1936 foi nomeado concelleiro-s\u00edndico da Guarda na corporaci\u00f3n presidida por Francisco Moreno \u00c1lvarez, pero foi cesado fulminantemente polo Gobernador civil, en vista dos informes sobre os seus excesos na represi\u00f3n contra os republicanos guardeses. Foi nomeado alcalde de Tui o 11 de setembro de 1951, permanecendo no cargo at\u00e9 o 10 de xullo de 1957.\nVida persoal.\nCasou con Mar\u00eda de los \u00c1ngeles Alonso Mart\u00ednez."}
{"id": "357120", "revid": "89787", "url": "https://gl.wikipedia.org/wiki?curid=357120", "title": "Psocodeos", "text": "Os psocodeos (Psocodea) son un grupo taxon\u00f3mico de insectos que comprende os psoc\u00f3pteros (chamados en varios idiomas piollos dos libros e piollos das codias) e os verdadeiros piollos (Phthiraptera) . Anteriormente era considerado unha superorde, pero agora \u00e9 xeralmente considerado polos entom\u00f3logos como orde. Malia a gran diferenza en aspecto entre psoc\u00f3pteros e piollos, crese que estes \u00faltimos evolucionaron a partir da antiga orde dos \"Psocoptera\". Psocodea cont\u00e9n unhas 11.000 especies, divididas en sete subordes."}
{"id": "357136", "revid": "27155", "url": "https://gl.wikipedia.org/wiki?curid=357136", "title": "Psocodea", "text": ""}
{"id": "357142", "revid": "56817", "url": "https://gl.wikipedia.org/wiki?curid=357142", "title": "Ram\u00f3n Pe\u00f1arredonda Fern\u00e1ndez", "text": "Ram\u00f3n Pe\u00f1arredonda Fern\u00e1ndez, finado en Tui o 2 de maio de 1965, foi un avogado e pol\u00edtico galego.\nTraxectoria.\nAvogado e xefe superior do Ministerio de Facenda. Foi nomeado alcalde de Tui o 26 de xaneiro de 1961, permanecendo no cargo at\u00e9 o seu pasamento o 2 de maio de 1965.\nVida persoal.\nCasou con Mar\u00eda Alfranca Miguel."}
{"id": "357176", "revid": "27155", "url": "https://gl.wikipedia.org/wiki?curid=357176", "title": "Riboflavina-5'-fosfato", "text": ""}
{"id": "357188", "revid": "23204", "url": "https://gl.wikipedia.org/wiki?curid=357188", "title": "Neur\u00f3pteros", "text": "Os neur\u00f3pteros (Neuroptera) son unha orde de insectos que comprende unhas 6.000 especies. O grupo chamouse anteriormente Planipennia e daquela inclu\u00eda grupos que despois foron separados nas actuais ordes dos Megaloptera e Raphidioptera. \u00c1s veces o nome Neuropterida \u00fasase para denominar estas tres ordes como grupo unido. Neuropterida \u00e9 situado como unha superorde, cos Endopterygota convertidos nun clado situado por encima sen categor\u00eda taxon\u00f3mica, ou ben os Endopterygota mant\u00e9\u00f1ense como unha superorde, no que os Neuropterida (sen categor\u00eda) forman parte del. Dentro dos endopterigotos, os parentes m\u00e1is pr\u00f3ximos do clado dos neuropt\u00e9ridos son os escaravellos.\nOs adultos desta orde pos\u00faen catro \u00e1s membranosas; as anteriores e as posteriores son aproximadamente do mesmo tama\u00f1o e te\u00f1en moitas veas. Te\u00f1en pezas bucais mastigadoras e sofren unha metamorfose completa.\nOs neur\u00f3pteros apareceron durante o per\u00edodo Permiano e continuaron diversific\u00e1ndose ao longo do Mesozoico. Durante ese tempo, evolucionaron varias formas infrecuentemente grandes, especialmente na familia extinta Kalligrammatidae, a mi\u00fado denominadas \"bolboretas do Xur\u00e1sico\" debido \u00e1s s\u00faas grandes \u00e1s con patr\u00f3ns.\nAnatom\u00eda e biolox\u00eda.\nOs neur\u00f3pteros son insectos de corpo mol con relativamente poucas caracter\u00edsticas especializadas. Te\u00f1en grandes ollos compostos laterais e poden ter ou non ocelos. As s\u00faas pezas bucais te\u00f1en fortes mand\u00edbulas axeitadas para mastigar, e carecen de varias adaptaci\u00f3ns que se encontran na maior\u00eda dos demais grupos de insectos endopterigotos.\nTe\u00f1en catro \u00e1s, que son xeralmente similares en forma e tama\u00f1o e un patr\u00f3n de veas xeneralizado. Alg\u00fans neur\u00f3pteros te\u00f1en \u00f3rganos dos sentidos especializados nas \u00e1s, ou te\u00f1en sedas ou outras estruturas que unen as s\u00faas \u00e1s durante o voo.\nAs larvas son predadores especializados, con mand\u00edbulas alongadas adaptadas a perforar e zugar. A forma do corpo da larva var\u00eda nas distintas familias, dependendo da natureza das s\u00faas presas. Por\u00e9n, en xeral, te\u00f1en tres pares de patas tor\u00e1cicas, cada unha das cales acaba en d\u00faas garras. O abdome a mi\u00fado ten discos adhesivos nos \u00faltimos dous segmentos.\nCiclo vital e ecolox\u00eda.\nAs larvas da maior\u00eda das familias son predadoras. Moitas cris\u00f3pidas comen \u00e1fidos e outros insectos que son pragas, polo que foron utilizadas como m\u00e9todo de control biol\u00f3xico (por distribuidores comerciais, pero tam\u00e9n son abundantes e moi estendidos na natureza). As larvas de varias familias c\u00f3brense con residuos (\u00e1s veces incluso con restos de presas mortas) para camuflarse. O caso m\u00e1is extremo \u00e9 o dos Myrmeleontidae, que se enterran completamente para agocharse f\u00f3ra da vista das s\u00faas presas, \u00e1s cales emboscan en \"pozos\" escavados no solo. As larvas dalg\u00fans Ithonidae comen ra\u00edces, e as larvas dos Sisyridae son acu\u00e1ticas e alim\u00e9ntanse de esponxas de auga doce. Unhas poucas mant\u00edspidas son parasitas de sacos de ovos de ara\u00f1as.\nComo noutras ordes de holomet\u00e1bolos, o estadio pupal xeralmente est\u00e1 encerrado nun casulo composto de seda ou residuos. A pupa finalmente corta unha abertura para sa\u00edr do casulo coas mand\u00edbulas, e poden trasladarse de sitio durante un certo tempo antes de sufrir a \u00e9cdise (muda) para converterse en adulto.\nOs adultos de moitos grupos son tam\u00e9n predadores, pero alg\u00fans non se alimentan ou consomen s\u00f3 n\u00e9ctar.\nNa cultura humana.\nEstudouse o uso de neur\u00f3pteros para o control biol\u00f3xico de pragas, descubr\u00edndose que \u00e9 dif\u00edcil establecer e manter poboaci\u00f3ns destes insectos nos campos agr\u00edcolas. Os neur\u00f3pteros foron plasmados en manifestaci\u00f3ns art\u00edsticas desde as primeiras civilizaci\u00f3ns, e p\u00f3dense ver obras en varias galer\u00edas de arte como a Lacewing Design Gallery and Studio de Northampton, ou a Lacewing fine art de Salisbury.\nOs pobos das terras altas de Nova Guinea dicen que adquiren m\u00e1is masa muscular e gran resistencia malia a s\u00faa dieta pobre en prote\u00ednas porque comen neur\u00f3pteros entre outros insectos.\nTaxonom\u00eda e sistem\u00e1tica.\nA comprensi\u00f3n da filoxenia dos neur\u00f3pteros mellorou moito desde mediados da d\u00e9cada de 1990, grazas \u00e1s an\u00e1lises xen\u00e9ticas e ao sempre crecente descubrimento de f\u00f3siles. En 1995, por exemplo, s\u00f3 se sab\u00eda que os Megaloptera e Raphidioptera non formaban parte dos Neuroptera strictu sensu, e que os Mantispoidea e parte dos Myrmeleontoidea eran grupos que s\u00f3 pod\u00edan confirmarse por an\u00e1lise clad\u00edstica. A\u00ednda que as relaci\u00f3ns dalgunhas familias a\u00ednda non se comprenden de todo, a maior\u00eda das li\u00f1axes principais dos Neuropterida poden hoxe situarse con seguridade nun contexto evolutivo.\nA filoxenia dos Neuroptera foi explorada usando secuencias de ADN mitocondrial e a\u00ednda que alg\u00fans aspectos permanecen dubidosos para o grupo no seu conxunto (hai acordo, en 2014, en considerar parafil\u00e9ticos aos tradicionais \"Hemerobiiformia\"), os Myrmeleontiformia consid\u00e9ranse xeralmente monofil\u00e9ticos, o que d\u00e1 lugar ao seguinte cladograma:\nFormas basais e non resoltas\nSuborde Hemerobiiformia (grupo central, parafil\u00e9tico?)\nSuborde Myrmeleontiformia"}
{"id": "357190", "revid": "27155", "url": "https://gl.wikipedia.org/wiki?curid=357190", "title": "Neur\u00f3ptero", "text": ""}
{"id": "357191", "revid": "27155", "url": "https://gl.wikipedia.org/wiki?curid=357191", "title": "Neuroptera", "text": ""}
{"id": "357192", "revid": "1505", "url": "https://gl.wikipedia.org/wiki?curid=357192", "title": "SEO", "text": ""}
{"id": "357193", "revid": "98629", "url": "https://gl.wikipedia.org/wiki?curid=357193", "title": "Brett Favre", "text": "Brett Lorenzo Favre (: [\u02c8f\u0251\u02d0rv] ), nado o 10 de outubro de 1969 en Gulfport, Mississippi, \u00e9 un ex xogador profesional de f\u00fatbol americano estadounidense que xogaba na posici\u00f3n de quarterback. A maior parte da s\u00faa carreira xogou para os Green Bay Packers da National Football League (NFL), a\u00ednda que durante os seus 20 anos na competici\u00f3n tam\u00e9n formou parte dos Atlanta Falcons, New York Jets e Minnesota Vikings. Favre foi o primeiro quarterback da historia da NFL en superar os 500 pases de touchdown, as 70.000 iardas de pase, os 6.000 pases completos e as 10.000 tentativas de pase.\nFavre foi o quarterback titular da Universidade de Southern Mississippi durante catro anos, sendo posteriormente seleccionado na segunda rolda do Draft da NFL polos Atlanta Falcons (33\u00ba posto). Tras finalizar a s\u00faa primeira temporada, foi traspasado aos Green Bay Packers en troques dunha elecci\u00f3n de primeira rolda (a 19\u00ba) do Draft de 1992. Tras catro partidos co equipo de Wisconsin, Favre f\u00edxose coa titularidade ao substitu\u00edr a un mancado Don Majkowski, sendo desde ese momento at\u00e9 2007 titular en todos os partidos de liga. En 2008 foi traspasado aos New York Jets, onde foi titular at\u00e9 que o 18 de agosto de 2009 \u00e9 de novo traspasado, esta vez aos Minnesota Vikings, onde seguiu a ser titular. Isto fai que Favre pos\u00faa o r\u00e9cord de titularidades consecutivas na NFL con 297 (321 se se incl\u00faen os playoffs).\nFavre \u00e9 o \u00fanico xogador en ga\u00f1ar o t\u00edtulo de Mellor xogador da NFL (MVP) en tres anos consecutivos, al\u00e9n dun dos \u00fanicos seis quarterbacks en conseguilo para despois ser o MVP da Super Bowl. A nivel colectivo, ga\u00f1ou oito t\u00edtulos de divisi\u00f3n (1995, 1996, 1997, 2002, 2003, 2004, 2007, 2009), cinco t\u00edtulos da Conferencia NFC (1995, 1996, 1997, 2007, 2009) e d\u00faas aparici\u00f3ns na Super Bowl (XXXI e XXXII), ga\u00f1ando a primeira delas. Alcumado \"The Gunslinger\", Favre foi introducido no Sal\u00f3n da Fama do F\u00fatbol Profesional de 2016."}
{"id": "357199", "revid": "56817", "url": "https://gl.wikipedia.org/wiki?curid=357199", "title": "Zuma (videoxogo)", "text": "Zuma \u00e9 un videoxogo de crebacabezas estreado por PopCap Games. Pode ser xogado en li\u00f1a e de balde en varias p\u00e1xinas, e tam\u00e9n est\u00e1 dispo\u00f1bile para diferentes plataformas, inclu\u00edndo PDAs, tel\u00e9fonos m\u00f3biles e o iPod. Unha versi\u00f3n mellorada, chamada \"Zuma Deluxe\", est\u00e1 dispo\u00f1ible en Windows e Mac OS X, e tam\u00e9n hai versi\u00f3ns Xbox Live Arcade para Xbox 360 e PlayStation Network para PlayStation 3."}
{"id": "357200", "revid": "23204", "url": "https://gl.wikipedia.org/wiki?curid=357200", "title": "Bomberman", "text": " (tam\u00e9n co\u00f1ecido como Dynablaster ou Dyna Blaster en Europa) \u00e9 unha franqu\u00eda de videoxogos de estratexia e crebacabezas orixinalmente desenvolvido por Hudson Soft."}
{"id": "357201", "revid": "23204", "url": "https://gl.wikipedia.org/wiki?curid=357201", "title": "Dynablaster", "text": ""}
{"id": "357202", "revid": "23204", "url": "https://gl.wikipedia.org/wiki?curid=357202", "title": "Dyna Blaster", "text": ""}
{"id": "357203", "revid": "5863", "url": "https://gl.wikipedia.org/wiki?curid=357203", "title": "Brinde de Conxo", "text": ""}
{"id": "357204", "revid": "25871", "url": "https://gl.wikipedia.org/wiki?curid=357204", "title": "Peppa Pig", "text": "Peppa Pig \u00e9 unha serie de televisi\u00f3n brit\u00e1nica de animaci\u00f3n infantil dirixida e producida por Astley Baker Davies, que foi emitida orixinalmente o 6 de maio de 2004, e \u00e9 distribu\u00edda por E1 Kids. Tivo un hiato de dous anos e volveu a emitirse o 14 de febreiro de 2015. No presente, foron emitidas catro tempadas, estando a quinta a\u00ednda en emisi\u00f3n. Em\u00edtese en 180 territorios.\nO 31 de decembro de 2019, Hasbro adquiriu Entertainment One, inclu\u00edndo a franqu\u00eda de \"Peppa Pig\", logo dun acordo por valor de 3,8 bill\u00f3ns de d\u00f3lares. O 31 de xaneiro de 2020, Harley Bird anunciou que abandonar\u00eda o papel de Peppa Pig.\nO 16 de marzo de 2021, anunciouse que a serie ser\u00eda renovada at\u00e9 o ano 2027. Por\u00e9n, os creadores orixinais e o estudio (Astley Baker Davies) abandonar\u00e1n a produci\u00f3n e ser\u00e1n substitu\u00eddos por Karrot Entertainment (produtores de \"Sarah &amp; Duck\")."}
{"id": "357205", "revid": "22570", "url": "https://gl.wikipedia.org/wiki?curid=357205", "title": "Steve Irwin", "text": "Stephen Robert \"Steve\" Irwin, nado o 22 de febreiro de 1962, e finado o 4 de setembro de 2006, alcumado \"O cazador de crocodilos\", era un experto da natureza australiano e personalidade televisiva. Irwin conseguiu a fama mundialmente grazas \u00e1 serie televisiva \"The Crocodile Hunter\", un documental emitido internacionalmente sobre a vida salvaxe, co-presentado coa\u00a0s\u00faa muller Terri. Xuntos, a parella posu\u00eda e xestionaba o\u00a0Zoo de Australia, fundado polos pais de Irwin en Beerwah, uns 80 quil\u00f3metros \u00f3\u00a0norte da capital do estado de\u00a0Queensland,\u00a0Brisbane.\nIrwin morreu o 4 de setembro de 2006 despois de ser apu\u00f1alado no peito polo aguill\u00f3n dunha raia\u00a0mentres filmaba un filme documental submarino titulado\u00a0\"Ocean's\u00a0Deadliest\". A Sociedade de Conservaci\u00f3n Sea Sheperd\u00a0chamou \u00f3 barco MY\u00a0\"Steve Irwin\"\u00a0na s\u00faa honra."}
{"id": "357206", "revid": "23204", "url": "https://gl.wikipedia.org/wiki?curid=357206", "title": "Stephen Robert Irwin", "text": ""}
{"id": "357207", "revid": "23204", "url": "https://gl.wikipedia.org/wiki?curid=357207", "title": "O Cazador de Crocodilos", "text": ""}
{"id": "357208", "revid": "17467", "url": "https://gl.wikipedia.org/wiki?curid=357208", "title": "R. Carballo Calero", "text": ""}
{"id": "357209", "revid": "23204", "url": "https://gl.wikipedia.org/wiki?curid=357209", "title": "Craig Womack", "text": "Craig Womack, nado o 28 de febreiro de 1960, \u00e9 un autor e profesor de literatura nativa americana. De ascendencia creek-cherokee, Womack \u00e9 m\u00e1is co\u00f1ecido por \"Red on Red: Native American Literary Separatism\", un libro de cr\u00edtica literaria\u00a0no que argumenta que o foco dominante dos estudos acad\u00e9micos da literatura dos indios dos Estados Unidos est\u00e1 mal. No canto de empregar os enfoques\u00a0postestruturais e postcoloniais\u00a0que non te\u00f1en a s\u00faa base na cultura ou experiencia nativa, Womack afirma que o traballo da cr\u00edtica nativa debe desenvolver modelos tribais de cr\u00edtica. Xunto con Robert Allen Warrioe, Jace Weaver e Greg Sarris, Womack \u00e9 clasificado como un estudoso da literatura dos nativos americanos de segunda xeraci\u00f3n, un grupo que ten significativamente alterado o uso das metodolox\u00edas cr\u00edticas empregadas no achegamento \u00e1 literatura nativa americana.\nWomack tam\u00e9n ten escrito un novela, \"Drowning in Fire\", sobre a vida dos mozos homosexuais nativos americanos.\nActualmente, Womack traballou como profesor na Universidade de Emory, especializada en literatura nativa americana."}
{"id": "357210", "revid": "61897", "url": "https://gl.wikipedia.org/wiki?curid=357210", "title": "Pilro de cu branco", "text": ""}
{"id": "357211", "revid": "61897", "url": "https://gl.wikipedia.org/wiki?curid=357211", "title": "Pilro cubranco", "text": ""}
{"id": "357212", "revid": "61897", "url": "https://gl.wikipedia.org/wiki?curid=357212", "title": "Pilro trid\u00e1ctilo", "text": ""}
{"id": "357213", "revid": "61897", "url": "https://gl.wikipedia.org/wiki?curid=357213", "title": "Pilro pequeno", "text": ""}
{"id": "357214", "revid": "61897", "url": "https://gl.wikipedia.org/wiki?curid=357214", "title": "Pilro gordo", "text": ""}
{"id": "357215", "revid": "61897", "url": "https://gl.wikipedia.org/wiki?curid=357215", "title": "Pilro com\u00fan", "text": ""}
{"id": "357217", "revid": "85894", "url": "https://gl.wikipedia.org/wiki?curid=357217", "title": "Mar de \u00c5land", "text": "O mar de \u00c5land (; ) \u00e9 un mar intracontinental do mar B\u00e1ltico, concretamente do golfo de Botnia. Sit\u00faase entre o arquip\u00e9lago de \u00c5land ao leste, e a costa occidental de Suecia ao oeste. Conecta o mar de Botnia o norte co mar B\u00e1ltico o sur. A s\u00faa profundidade var\u00eda: de 200 a 300 metros no norte, algo menos no sur e de 70 a 80 metros entre ambos.\nMoitos transbordadores desprazanse entre Finlandia e Suecia atravesando o mar de \u00c5land."}
{"id": "357218", "revid": "61897", "url": "https://gl.wikipedia.org/wiki?curid=357218", "title": "P\u00edldora dourada", "text": ""}
{"id": "357221", "revid": "5863", "url": "https://gl.wikipedia.org/wiki?curid=357221", "title": "Joaqu\u00edn Antonio \u00c1lvarez", "text": ""}
{"id": "357222", "revid": "61897", "url": "https://gl.wikipedia.org/wiki?curid=357222", "title": "Millafre real", "text": ""}
{"id": "357224", "revid": "61897", "url": "https://gl.wikipedia.org/wiki?curid=357224", "title": "Millafre negro", "text": ""}
{"id": "357225", "revid": "5863", "url": "https://gl.wikipedia.org/wiki?curid=357225", "title": "Alejandro Curty Pena", "text": "Alejandro Curty Pena, nado en Vigo o 17 de maio de 1876 e finado en Vigo o 15 de abril de 1944, foi un escultor e artista galego.\nTraxectoria.\nExerceu a docencia na Escola Municipal de Artes e Oficios de Vigo, onde ocupou a c\u00e1tedra de Modelado e Debuxo.\nEstudou na Escola de Belas Artes de 1\u00aa clase de Sevilla, con premio en todas as e tam\u00e9n foi premiado en Madrid na Escola de Belas Artes de San Fernando e nas escolas centrais de Artes e Oficios de Madrid, neste \u00faltimo caso en Cer\u00e1mica. Acadou unha pensi\u00f3n para viaxar a Roma concedida polo concello de Vigo.\nSeu \u00e9 o dese\u00f1o da placa da r\u00faa da Vitoria que conmemora a Reconquista de Vigo, as\u00ed como \u00e9 s\u00faa a que leva o nome de Sanxurxo Bad\u00eda na avenida hom\u00f3nima. Tam\u00e9n se lle atrib\u00fae a \u00fanica placa policromada que se conserva na cidade ol\u00edvica, a da r\u00faa L\u00f3pez Mora.\nFoi un bo amigo do xornalista Avelino Rodr\u00edguez El\u00edas. Foi condecorado coa Medalla de ouro da Cruz vermella espa\u00f1ola."}
{"id": "357226", "revid": "6939", "url": "https://gl.wikipedia.org/wiki?curid=357226", "title": "Sanxurxo Bad\u00eda", "text": ""}
{"id": "357228", "revid": "78508", "url": "https://gl.wikipedia.org/wiki?curid=357228", "title": "A impaciencia do coraz\u00f3n", "text": "A impaciencia do coraz\u00f3n (en ) \u00e9 unha novela escrita en lingua alem\u00e1 polo austr\u00edaco Stefan Zweig e publicada en 1939.\nFoi traducida \u00f3 galego por Rosa Marta G\u00f3mez Pato e foi publicada pola Editorial Hugin e Munin no ano 2018.\nTrama.\nO tenente Anton Hofmiller \u00e9 convidado \u00e1 mansi\u00f3n do h\u00fangaro Lajos von Kekesfalva. Al\u00ed co\u00f1ecer\u00e1 a s\u00faa filla Edith, lisiada e confinada a estar en cadeira de rodas. O mozo experimenta por ela unha intensa compaix\u00f3n e, en certa medida, alimenta un amor que el mesmo non corresponde. Cando Edith se decata da falsidade nos sentimentos del, suic\u00eddase. Co peso da culpa, Hofmiller acode \u00e1 fronte da primeira guerra mundial, onde d\u00e1 nun heroe aos ollos dos demais."}
{"id": "357229", "revid": "839", "url": "https://gl.wikipedia.org/wiki?curid=357229", "title": "Torped\u00ednidos", "text": "A dos torped\u00ednidos (Torpedinidae) \u00e9 unha familia de peixes elasmobranquios batoideos co\u00f1ecidos vulgarmente como torpedos, estrugas, ortigas, ou raias el\u00e9ctricas,\nSon raias moi co\u00f1ecidas por seren capaces de producir descargas el\u00e9ctricas de 8 at\u00e9 220 voltios, dependendo da especie, que usan para atodar \u00e1s s\u00faas presas e para defensa.\nSegundo a maior\u00eda dos autores a familia conta con dous x\u00e9neros, \"Torpedo\" e \"Tetronarce\", a\u00ednda que o ITIS s\u00f3 reco\u00f1ece o primeiro deles.\nA especie m\u00e1is com\u00fan en Galicia \u00e9 \"Torpedo marmorata\".\nCaracter\u00edsticas.\nMorfolox\u00eda.\nAs principais caracter\u00edsticas dos torped\u00ednidos son:\nO \u00f3rgano el\u00e9ctrico.\nAs raias el\u00e9ctricas producen bioelectricidade grazas ao seu \u00f3rgano el\u00e9ctrico (que \u00e9 com\u00fan en todos os chamados \"peixes el\u00e9ctricos\"). \nEste \u00f3rgano, que nas raias el\u00e9ctricas est\u00e1 hipertrofiado, est\u00e1 composto por c\u00e9lulas derivadas de nervios ou de miocitos, denominadas \"electroplacas\" ou \"electrocitos\", que estes peixes utilizan para a creaci\u00f3n de campos el\u00e9ctricos.\nAs descargas el\u00e9ctricas deste \u00f3rgano son utilizadas por estes peixes para a nataci\u00f3n, a comunicaci\u00f3n, a defensa e tam\u00e9n \u00e1s veces para a incapacitaci\u00f3n das s\u00faas presas.\nAs electroplacas son capaces de produciren un potencial electroqu\u00edmico de membrana do mesmo tipo que o que produce calquera c\u00e9lula, pero neste caso \u00e9 amplificado pola gran concentraci\u00f3n dos canais i\u00f3nicos.\nO \u00f3rgano el\u00e9ctrico \u00e9 como unha bater\u00eda que pode descargar choques el\u00e9ctricos en forma de impulsos. As descargas el\u00e9ctricas que produce poden ser enviadas ao corpo dunha presa, que queda atordada, permit\u00edndolle \u00e1 raia capturala e comela m\u00e1is facilmente; ou tam\u00e9n ao corpo dun depredador, para protexerse del.\nTaxonom\u00eda.\nDescrici\u00f3n.\nA familia foi descrita en 1838 polo naturalista, pol\u00edtico e ornit\u00f3logo franc\u00e9s Charles Lucien Bonaparte, no tomo III, dedicado aos peixes, da s\u00faa obra \"Iconografia della Fauna Italica: per le quattro classi degli animali vertebrati\" (ler en li\u00f1a), publicada en Roma entre os anos 1832 e 1841.\nEtimolox\u00eda.\nO nome da familia, \"Torpedinidae\", est\u00e1 constru\u00eddo sobre a ra\u00edz do nome do seu x\u00e9nero tipo, \"Torpedo\", coa adici\u00f3n da desinencia do lat\u00edn cient\u00edfico \"-idae\" 'en forma de', propia dos nomes das familias dos animais.\nEn canto o nome do x\u00e9nero, \"Torpedo\", v\u00e9n do lat\u00edn \"torpere \"'agarrotarse, quedar paralizado', refer\u00edndose ao efecto en algu\u00e9n que manipula ou pisa unha destas raias viva.\nClasificaci\u00f3n.\nSegundo o ITIS, a familia comprende un s\u00f3 x\u00e9nero, \"Torpedo\", pero a maior\u00eda dos autores (WoRMS, FishBase, NCBI e UICN) admiten, ademais, outro m\u00e1is, \"Tetronarce\". "}
{"id": "357230", "revid": "89787", "url": "https://gl.wikipedia.org/wiki?curid=357230", "title": "Club dos 27", "text": "O club dos 27 \u00e9 un termo que fai referencia \u00e1 crenza de que un n\u00famero estra\u00f1amente elevado de m\u00fasicos populares e outros artistas morreron \u00f3s 27 anos, moitas veces como resultado do abuso das drogas e do alcol ou por medios violentos, como o homicidio ou o suicidio.\nNon obstante, os estudos estat\u00edsticos desvelan que as mortes non seguen un padr\u00f3n inhabitual.\nO club dos 27 foi repetidamente citado en revistas de m\u00fasica, revistas en xeral e xornais. Fix\u00e9ronse varias exposici\u00f3ns dedicadas \u00e1 idea, as\u00ed como novelas, pel\u00edculas e obras de teatro. Houbo moitas teor\u00edas e especulaci\u00f3ns diferentes sobre as causas de tales mortes precoces e as s\u00faas posibles conexi\u00f3ns. O bi\u00f3grafo de Kurt Cobain e Jimi Hendrix, Charles R. Cross, escribe: \"O n\u00famero de m\u00fasicos que morreron \u00f3s 27 anos \u00e9 realmente notable para calquera padr\u00f3n considerado. [Inda que] os humanos morran regularmente a t\u00f3dalas idades, hai un pico estat\u00edstico para os m\u00fasicos que morren \u00f3s 27\".\nOrixe do termo.\nBrian Jones, Jimi Hendrix, Janis Joplin e Jim Morrison, morreron todos \u00e1 idade de 27 anos entre 1969 e 1971. A coincidencia suscitou naquela \u00e9poca alg\u00fans comentarios, pero a idea dun \"club dos 27\" comezou a incorporarse na percepci\u00f3n p\u00fablica d\u00faas d\u00e9cadas e media m\u00e1is tarde, trala morte de Kurt Cobain.\nSegundo o bi\u00f3grafo de Hendrix e Cobain, Charles R. Cross, a importancia crecente dos medios de comunicaci\u00f3n \u2013internet, televisi\u00f3n e revistas\u2013 e a resposta da nai de Kurt Cobain nunha entrevista son, asemade, responsables de tales teor\u00edas. Ref\u00edrese Cross a un belisco das declaraci\u00f3ns feitas pola nai de Cobain, Wendy Fradenburg Cobain O'Connor, no xornal \"The Daily World\" de Aberdeen, Washington: \u2013\"Agora que se foi e se uniu a ese est\u00fapido club. D\u00edxenlle que non se unira a ese est\u00fapido club\", aludindo segundo Cross, a Hendrix, Joplin e Morrison, finados \u00e1 mesma idade. Outros autores comparten a s\u00faa opini\u00f3n. Emporiso, Josh Hunter e Eric Segalstad, autor de \"27s: The Greatest Myth of Rock &amp; Roll\", entenden que a nai de Kurt Cobain se refire \u00e1 morte de seu t\u00edo e seu t\u00edo-av\u00f3, falecidos \u00e1mbolos dous a consecuencia do suicidio. Conforme Cross, os acontecementos levaron a un \"conxunto de teor\u00edas da conspiraci\u00f3n [que suxiren a] noci\u00f3n absurda de que Kurt Cobain preparou \u00e1 mantenta a s\u00faa morte para formar parte do club dos 27\".\nCando Amy Winehouse morreu no ano 2011 \u00e1 idade de 27, dezasete anos despois da morte de Kurt Cobain, houbo novamente grande atenci\u00f3n por parte dos medios de comunicaci\u00f3n relacionada con este asunto. O que fora seu asistente persoal Alex Haines, afirmou trala morte de Winehouse que tres anos antes ela lle confesara o temor de falecer a esa idade.\nEstudos cient\u00edficos.\nUn estudo publicado no \"British Medical Journal\" en decembro de 2011 conclu\u00edu que non hab\u00eda un incremento no risco de morte para os m\u00fasicos \u00e1 idade de 27 anos. A\u00ednda que os m\u00fasicos inclu\u00eddos na mostraxe afrontaban un risco de morte maior entre os 20 e os 30 anos, mais isto non o limitaba \u00f3s 27. Unha pescuda non formal consultando automaticamente os datos da Wikipedia (v\u00eda DBpedia) no 2012 chegou efectivamente \u00e1 mesma conclusi\u00f3n: \"Ben pode haber un club dos 27 de m\u00fasicos malditos, pero o club dos 74 \u00e9 m\u00e1is popular\". Un artigo en \"The Independent\" do ano 2015 confirma tam\u00e9n a evidencia estat\u00edstica que os m\u00fasicos populares non son m\u00e1is propensos a morrer \u00e1 idade de 27.\nReferencias na m\u00fasica.\nA canci\u00f3n \"28\", de John Craigie do seu \u00e1lbum \"Montana Tale\", \u00e9 sobre o club. Os tres versos ref\u00edrense \u00e1 morte de Jim Morrison, Janis Joplin e Kurt Cobain, respectivamente.\nFai referencia \u00f3 asunto a canci\u00f3n \"27 Forever\" de Eric Burdon, do seu \u00e1lbum de 2013 \"\u2032Til Your River Runs Dry\".\nO nome da canci\u00f3n \"27 Club\" de letlive, do seu disco \"The Blackest Beautiful\" ref\u00edrese \u00f3 club.\nO oitavo \u00e1lbum de estudio de Magenta, \"The Twenty Seven Club\", fai alusi\u00f3n directa \u00f3 club. Cada canci\u00f3n \u00e9 un tributo a alg\u00fan membro do club.\nO t\u00edtulo da canci\u00f3n \"27\" de Fall Out Boy do seu \u00e1lbum \"Folie \u00e0 Deux\" ref\u00edrese \u00f3 club. A canci\u00f3n explora os estilos de vida hedonista com\u00fans no rock and roll. Pete Wentz, o letrista principal de Fall Out Boy, escribiu a canci\u00f3n porque sent\u00eda que estaba vivindo unha vida perigosa similar."}
{"id": "357231", "revid": "839", "url": "https://gl.wikipedia.org/wiki?curid=357231", "title": "Torpedo (x\u00e9nero)", "text": "Torpedo \u00e9 un x\u00e9nero de peixes elasmobranquios batoideos, o tipo da familia dos torped\u00ednidos, que son co\u00f1ecidos vulgarmente como torpedos, estrugas, ortigas, ou raias el\u00e9ctricas,\nSon raias moi co\u00f1ecidas por seren capaces de producir descargas el\u00e9ctricas de 8 at\u00e9 220 voltios, dependendo da especie, que usan para atodar \u00e1s s\u00faas presas e para defensa.\nA especie m\u00e1is com\u00fan en Galicia \u00e9 \"Torpedo marmorata\".\nA situaci\u00f3n taxon\u00f3mica do x\u00e9nero \"Torpedo\" \u00e9 controvertida. Para alg\u00fans autores ser\u00eda o \u00fanico da familia dos torped\u00ednidos, mentres que a maior\u00eda consideran que esta comprende, adem\u00e1s de \"Torpedo\", o x\u00e9nero \"Tetronarce\". (V\u00e9xanse os artigos Torped\u00ednidos e \"Tetronarce\").\nMorfolox\u00eda.\nAs principais caracter\u00edsticas das especies do x\u00e9nero \"Torpedo\" son as seguintes:\nTaxonom\u00eda.\nDescrici\u00f3n.\nO x\u00e9nero foi descrito en 1764 polo m\u00e9dico e naturalista neerland\u00e9s Maarten Houttuyn, na s\u00faa monumental obra \"Natuurlyke Historie of uitvoerige Beschr\u00ffving der Dieren, Planten en Mineraalen, volgens het Samenstel van der Heer Linnaeus\" (\"Historia Natuural completa dos animais, plantas e minerais, segundo o sistema do se\u00f1or Linneo\"), publicada en 37 volumes en Amsterdam entre 1761 e 1785.\nPor\u00e9n, alg\u00fans autores atrib\u00faenlle a s\u00faa descrici\u00f3n, en 1806, ao zo\u00f3logo franc\u00e9s Andr\u00e9 Marie Constant Dum\u00e9ril.\nEtimolox\u00eda.\nO nome do x\u00e9nero, \"Torpedo\", deriva do verbo latino \"torpere \", 'agarrotarse', 'quedar paralizado', facendo referencia ao efecto que producen estes animais en algu\u00e9n que os manipula ou os pisa cando est\u00e1n vivos.\nSinonimia.\nO x\u00e9nero co\u00f1eceuse tam\u00e9n polos sin\u00f3nimos seguintes:\nClasificaci\u00f3n.\nAlg\u00fans autores consideran que este x\u00e9nero comprende dous subx\u00e9neros:\nPor\u00e9n, na actualidade, a maior\u00eda dos autores consideran o subx\u00e9nero \"Tetronarce\" como un x\u00e9nero independente.\nEspecies.\nEn canto \u00e1s especies, segundo o WoRMS, e a FishBase, o x\u00e9nero comprende as seguintes especies: \nSegundo o ITIS:"}
{"id": "357235", "revid": "5312", "url": "https://gl.wikipedia.org/wiki?curid=357235", "title": "Torpedo (arma)", "text": "Un torpedo moderno \u00e9 un proxectil autopropulsado que se despraza por debaixo da auga estando dese\u00f1ado para detonar na proximidade ou en contacto cun obxectivo.\nEtimolox\u00eda.\nA palabra \"torpedo\" \u00e9 de orixe latina. En tempos do Imperio romano, o torpedo era o nome de certos peixes capaces de causar choques el\u00e9ctricos para defend\u00e9rense, como o peixe gato da conca do Nilo ou a raia el\u00e9ctrica, tam\u00e9n chamada 'peixe torpedo'. Como eses choques pod\u00edan deixar atontadas \u00e1s s\u00faas v\u00edtimas, xurdiu no propio lat\u00edn a nova palabra \"torpedo\" co sentido de 'atontamiento' ou 'entorpecemento', derivada do verbo \"torpere\" 'agarrotarse', 'quedar paralizado'.\nHistoria.\nA principios do s\u00e9culo XIX denomin\u00e1base torpedo a calquera artefacto explosivo mari\u00f1o, destinado a afundir un barco; eran cargas explosivas est\u00e1ticas. O seu inventor foi o estadounidense Robert Fulton, que desenvolveu un artefacto mec\u00e1nico que estalaba ao facer contacto cun barco, e ao que chamou \"torpedo\", porque lle recordaba aos peixes do mesmo nome (os torpediniformes). Actualmente estes artefactos son as denominadas minas mari\u00f1as e foron moi utilizadas a partir da Guerra de Secesi\u00f3n.\nPero foi o enxe\u00f1eiro brit\u00e1nico Robert Whitehead quen inventou o torpedo como arma con movemento propio, impulsado por un dispositivo de aire comprimido que lle permit\u00eda desprazarse a sete quil\u00f3metros por hora.\nA utilizaci\u00f3n de torpedos incentivou o desenvolvemento dun novo tipo de embarcaci\u00f3n lixeira para o seu uso, que se co\u00f1ece como lancha torpedeira.\nTorpedos actuais.\nUn torpedo actual, como o \"Mark-48\", cont\u00e9n o equivalente a 550\u00a0kg de TNT.\nEste explosivo ve maximizado o seu efecto cando o artefacto estala baixo a quilla do obxectivo, en lugar de golpealo lateralmente.\nCando a detonaci\u00f3n ocorre baixo a quilla, a onda de presi\u00f3n resultante eleva o nav\u00edo, e pode romper a s\u00faa quilla no proceso.\nCando o nav\u00edo descende novamente, recibe novos efectos destrutivos cando a explosi\u00f3n en si mesma atravesa a \u00e1rea previamente danada.\nO efecto destrutor combinado adoita partir pola metade obxectivos pequenos, e danar severamente buques de m\u00e1is desprazamento."}
{"id": "357266", "revid": "22795", "url": "https://gl.wikipedia.org/wiki?curid=357266", "title": "Torpedinidae", "text": ""}
{"id": "357276", "revid": "1410", "url": "https://gl.wikipedia.org/wiki?curid=357276", "title": "Mec\u00f3pteros", "text": "Os mec\u00f3pteros (Mecoptera), do grego \"meco-\" 'longo' e \"-ptera\" '\u00e1s', son unha orde de insectos cunhas 550 especies distribu\u00eddas en nove familias, que se encontran en practicamente todo o mundo. A maior das s\u00faas familias \u00e9 Panorpidae, cuxos membros se denominan \u00e1s veces moscas escorpi\u00f3n, porque os seus xenitais est\u00e1n agrandados e parecen o aguill\u00f3n dun escorpi\u00f3n, a\u00ednda que son inofensivas. Os Bittacidae son outra familia importante de corpos alongados co\u00f1ecidos polos seus elaborados rituais de apareamento, nos cales as femias elixen os machos base\u00e1ndose na cantidade de presas de regalo nupcial que lles ofrezan os diversos machos.\nA\u00ednda que os mec\u00f3pteros modernos son na s\u00faa inmensa maior\u00eda predadores ou consumidores de organismos mortos, os primeiros que apareceron na historia deste grupo puideron ter desempe\u00f1ado un importante papel ecol\u00f3xico como polinizadores de extintas ximnospermas antes de que aparecesen outros insectos polinizadores.\nAnatom\u00eda e biolox\u00eda.\nOs mec\u00f3pteros son insectos de tama\u00f1o pequeno a medio con corpos alongados delgados. Te\u00f1en pezas bucais relativamente simples, con longas mand\u00edbulas e palpos carnosos, que lembran \u00e1s dos m\u00e1is primitivos d\u00edpteros. Como moitos outros insectos, pos\u00faen ollos compostos na parte lateral da cabeza, e tres ocelos na parte superior. A maior\u00eda dos mec\u00f3pteros alim\u00e9ntanse de vexetaci\u00f3n en ambientes h\u00famidos; en climas m\u00e1is c\u00e1lidos, s\u00f3 poden estar activos durante curtos per\u00edodos do ano.\nAs \u00e1s te\u00f1en unha forma estreita, con numerosas veas transversais e con certo parecido \u00e1s dos insectos m\u00e1is primitivos como os efemer\u00f3pteros. Por\u00e9n, uns poucos x\u00e9neros, te\u00f1en \u00e1s reducidas ou perd\u00e9ronas totalmente. O abdome \u00e9 cil\u00edndrico e c\u00farvase cara adiante nos machos, que lembran superficialmente a cola dun escorpi\u00f3n, cuxa punta cont\u00e9n unha estrutura agrandada chamada bulbo xenital.\nAs femias po\u00f1en os ovos en estreito contacto coa humidade e os ovos absorben auga e aumentan de tama\u00f1o despois de postos. Nas especies que viven en condici\u00f3ns c\u00e1lidas, os ovos poden tardar en eclosionar varios meses, e as larvas s\u00f3 emerxen cando finalizou a estaci\u00f3n seca. Por\u00e9n, o m\u00e1is normal \u00e9 que eclosionen nun curto per\u00edodo de tempo.\nAs larvas son xeralmente de tipo similar a unha eiruga, con patas verdadeiras curtas con garras e varias propatas abdomninais. Te\u00f1en cabezas esclerotizadas con ollos compostos e pezas bucais mandibuladas. O d\u00e9cimo segmento abdominal pode levar un disco de succi\u00f3n ou, menos comunmente, un par de ganchos. Xeralmente comen vexetaci\u00f3n ou comen prea de insectos mortos, a\u00ednda que se co\u00f1ecen algunhas larvas predadoras.\nAs larvas arr\u00e1stranse polo chan ou a madeira podre para pupar e non tecen un casulo. As pupas son exaratas, o que significa que as extremidades non est\u00e1n pegadas ao corpo e poden moverse, e poden mover as mand\u00edbulas, pero f\u00f3ra diso son enteiramente inm\u00f3biles. Nos ambientes m\u00e1is secos, poden pasar varios meses en diapausa, antes de emerxeren como adultos unha vez que as condici\u00f3ns son m\u00e1is axeitadas.\nEvoluci\u00f3n.\nAs an\u00e1lises de ADN indican que as pulgas, tradicionalmente unha orde separada (Siphonaptera), poden considerarse como mec\u00f3pteros altamente especializados. Os Boreidae son un clado irm\u00e1n dos Siphonaptera, polo que \"Mecoptera\" \u00e9 parafil\u00e9tico, pero hai un clado que cont\u00e9n tanto a Mecoptera coma a Siphonaptera, cunhas 3.000 especies co\u00f1ecidas. D\u00faas sinapomorfias son a produci\u00f3n de resilina, un tipo moi flexible e el\u00e1stico da cut\u00edcula e unha reversi\u00f3n a ovar\u00edolas pano\u00edsticas.\nOs mec\u00f3pteros te\u00f1en especial importancia na evoluci\u00f3n dos Insecta. D\u00faas das m\u00e1is importantes ordes de insectos, Lepidoptera e Diptera, xunto con Trichoptera, probablemente evolucionaron a partir de antepasados que pertenc\u00edan (ou estaban estritamente relacionados) aos Mecoptera. Isto faise evidente polas semellanzas anat\u00f3micas e bioqu\u00edmicas, pero, ademais, descubr\u00edronse f\u00f3siles transicionales, como \"Permotanyderus\" e \"Choristotanyderus\", que se encontran a medio cami\u00f1o entre os Mecoptera e os Diptera.\nO grupo estaba antes moito m\u00e1is estendido e diversificdado que na actualidade, e ti\u00f1an catro subordes durante o Mesozoico.\nPrimeiros polinizadores.\nProp\u00faxose que as especies de Mecoptera extintas foron importantes polinizadores de plantas. As plantas con sementes iniciais ximnospermas non anxiospermas durante o Xur\u00e1sico medio ata a metade do Cret\u00e1ceo temper\u00e1n se cr\u00eda que eran polinizadas principalmente polo vento. Por\u00e9n, o exame dos mec\u00f3pteros f\u00f3siles mostran que te\u00f1en un aparato de alimentaci\u00f3n tipo sif\u00f3n que poder\u00eda fertilizar as primeiras ximnospermas ao alimentarse do seu n\u00e9ctar e pole. A falta dun enriquecemento en ferro nas s\u00faas prob\u00f3scides fosilizadas descarta o seu uso para chuchar sangue. Unha cuesti\u00f3n que se lle fai a esta proposta \u00e9 por que ata agora non se atopou pole asociado con estas pezas bucais, o cal \u00e9 sorprendente en insectos inclu\u00eddos en \u00e1mbar que deber\u00eda preservar o pole, pero \"novos f\u00f3siles poder\u00edan proporcionar esta informaci\u00f3n\", segundo responden alg\u00fans autores.\nIdentific\u00e1ronse once especies que pertenc\u00edan a tres familias, Mesopsychidae, Aneuretopsychidae e Pseudopolycentropodidae para as cales \"disponse do nome que as engloba Aneuretopsychina\". As s\u00faas lonxitudes van de 3\u00a0mm en \"Parapolycentropus burmiticus\" a 28\u00a0mm en \"Lichnomesopsyche gloriae\". A prob\u00f3scide pod\u00eda ser de ata 10\u00a0mm. A transferencia de pole suxeriuse que puido ocorrer polo transporte na superficie do corpo sobre as pezas bucais e a cabeza, pero non se atoparon asociados co pole, a\u00ednda que os insectos foron conservados en \u00e1mbar. Crese que polinizaban plantas como as Caytoniaceae, Cheirolepidiaceae, Czekanowskiaceae, Pentoxylaceae e Gnetales, xa que os seus \u00f3rganos ovulares son pouco axeitados para a polinizaci\u00f3n polo vento ou te\u00f1en estruturas que pod\u00edan soportar unha alimentaci\u00f3n por flu\u00eddos por longas prob\u00f3scides.\nApareamento.\nOs mec\u00f3pteros \"Bittacidae\" proporcionan unha comida nupcial na forma dunha presa (insecto) capturada. O tama\u00f1o da presa est\u00e1 correlacionado co tempo de apareamento que permite a femia:\nInteracci\u00f3n cos humanos.\nA entomolox\u00eda forense usa o h\u00e1bito dos mec\u00f3pteros de alimentarse dos cad\u00e1veres humanos. Os mec\u00f3pteros foron os primeiros insectos que chegaron a un cad\u00e1ver doado humano que foi observado polo entom\u00f3logo Natalie Lindgren nas instalaci\u00f3ns para a ciencia forense en Huntsville, Texas, e permanec\u00edan sobre os cad\u00e1veres durante un d\u00eda e media. A presenza de mec\u00f3pteros indica, pois, que o cad\u00e1ver \u00e9 fresco.\nOs mec\u00f3pteros son \u00e1s veces descritos como de aspecto \"sinistro\", particularmente pola \"cola\" elevada do macho (o seu \u00f3rgano xenital) das moscas escorpi\u00f3n que lembra a cola dun escorpi\u00f3n."}
{"id": "357280", "revid": "27155", "url": "https://gl.wikipedia.org/wiki?curid=357280", "title": "Mec\u00f3ptero", "text": ""}
{"id": "357283", "revid": "27155", "url": "https://gl.wikipedia.org/wiki?curid=357283", "title": "Mecoptera", "text": ""}
{"id": "357290", "revid": "89787", "url": "https://gl.wikipedia.org/wiki?curid=357290", "title": "Torpedo marmorata", "text": "Torpedo marmorata \u00e9 unha especie de peixe elasmobranquio batoideo da orde dos torpediniformes, familia dos torped\u00ednidos, integrada no x\u00e9nero \"Torpedo\".\nHabita nas costas do Atl\u00e1ntico oriental, desde as illas Brit\u00e1nicas e o mar do Norte at\u00e9 Sur\u00e1frica, as\u00ed como en todo o Mediterr\u00e1neo, ag\u00e1s no mar Negro.\nCo\u00f1\u00e9cese vulgarmente, entre outros nomes, como estruga, ortiga e raia tembladeira.\nMorfolox\u00eda.\nAs principais caracter\u00edsticas morfol\u00f3xicas desta especie son:\nBiolox\u00eda.\nH\u00e1bitat e distribuci\u00f3n.\n\u00c9 unha especie mari\u00f1a, costeira, que tam\u00e9n pode frecuentar augas salobres, \u00e1s veces asociada a arrecifes, que vive a profundidades de entre os 2 e os 370 m.\n\u00c9 unha especie com\u00fan que se encontra nas costas do Atl\u00e1ntico oriental, entre os 60\u00b0 N e os 35\u00b0S, e entre os 18\u00b0 W e os 36\u00b0 E, desde o norte das illas Brit\u00e1nicas at\u00e9 o cabo da Boa Esperanza, en Sur\u00e1frica, e no mar Mediterr\u00e1neo. No mar do Norte e no Kattegat \u00e9 pouco com\u00fan, e no mar Negro est\u00e1 ausente.\nCostumes.\nDe costumes nocturnos, o peixe permanece xeralmente enterrando no fondo durante o d\u00eda, sobresa\u00edndo s\u00f3 os ollos e os espir\u00e1culos. Cos seus \u00f3rganos el\u00e9ctricos pode producir descargas de at\u00e9 200 volts e 8 amp\u00e8res. As s\u00faas electroc\u00e9lulas comezan a funcionar cando o embri\u00f3n pesa aproximadamente 1 g, e os \u00f3rganos el\u00e9ctricos son funcionais antes mesmo do nacemento, polo que as cr\u00edas acabadas de nacer poden utilizar xa as descargas para a captura das s\u00faas presas\nNutrici\u00f3n.\nAlim\u00e9ntase basicamente de pequenos peixes, moluscos e crust\u00e1ceos bent\u00f3nicos.\nReproduci\u00f3n.\nOvoviv\u00edparo, as femias te\u00f1en un per\u00edodo de xestaci\u00f3n de dez meses. O n\u00famero de cr\u00edas, que nacen ao final do ver\u00e1n, var\u00eda entre 5 e 30, segundo o tama\u00f1o da nai.\nTaxonom\u00eda.\nDescrici\u00f3n.\nA especie \"Torpedo marmorata\" foi descrita por primeira vez polo naturalista nizardo Giuseppe Antonio Risso, m\u00e1is co\u00f1ecido como Antoine Risso, na s\u00faa obra \"Ichthyologie de Nice ou Histoire naturelle des poissons du d\u00e9partement des Alpes Maritimes\". Ler en li\u00f1a, editada en Par\u00eds por F. Schoell.\nSin\u00f3nimos.\nAdemais de polo nome que lle impuxo Risso, e actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nEn Galicia.\nA primeira cita desta especie nas costas galegas d\u00e9bese a Cornide, en 1788, co nome de \"Raya torpedo\", no seu pioneiro \"Ensayo de una historia de los peces y otras producciones marinas de la costa de Galicia\". Xa no s\u00e9culo XX as primeiras citas son de de Buen.\nNomes vern\u00e1culos galegos.\nSendo unha especie frecuente nas costas de Galicia, e debido \u00e1 unha das s\u00faas prinicpais caracter\u00edsticas (com\u00fans a todos os torpedos) de producir descargas el\u00e9ctricas, non \u00e9 de estra\u00f1ar que te\u00f1a moitos nomes vern\u00e1culos. As\u00ed, R\u00edos Panisse, no volume I da s\u00faa monumental \"Nomenclatura\" recolle, entre outros, o seguintes:\nA Real Academia Galega oficializa, no seu \"Dicionario on line\", torpedo, estruga, e ortiga, \nPola s\u00faa parte, o \"Gran dicionario Xerais da lingua\" prop\u00f3n raia el\u00e9ctrica, ao lado de ortiga, pero non recolle estruga (s\u00f3 o fai para os significados de \"planta\", e de \"actinia\"), a\u00ednda que remite as voces tembla e tembladoira ao non recollido estruga (peixe).\nEstado de conservaci\u00f3n.\nA especie \"Torpedo marmorata\" parece ter unha ampla \u00e1rea de distribuci\u00f3n no Atl\u00e1ntico oriental e no mar Mediterr\u00e1neo, e a s\u00faa biolox\u00eda \u00e9 relativamente ben co\u00f1ecida; por\u00e9n, a s\u00faa abundancia e as pos\u00edbeis ameazas que ten que soportar non son ben co\u00f1ecidas en toda a s\u00faa \u00e1rea de dispersi\u00f3n. Datos obtidos da pesca de arrastre indican que esta especie de torpedo \u00e9 m\u00e1is com\u00fan que outras da familia no norte do mar Mediterr\u00e1neo, e pode que estea aumentando nas augas costeiras de Italia. Pero pouco se sabe das tendencias da evoluci\u00f3n da s\u00faa poboaci\u00f3n ou do impacto das pescar\u00edas de \u00c1frica occidental e do resto da s\u00faa \u00e1rea, onde o esforzo da pesca de arrastre \u00e9 alto. Polo tanto, a Uni\u00f3n Internacional para a Conservaci\u00f3n da Natureza e dos Recursos Naturais (UICN) aval\u00eda na actualidade o status da especie como \"DD\" (datos insuficientes), mentres que non se poida obter informaci\u00f3n sobre o estado da poboaci\u00f3n en toda a s\u00faa \u00e1rea de despersi\u00f3n.\nPrincipais ameazas.\nCapturado como captura incidental en pescar\u00edas de arrastre, trasmallos costeiros e redes e palangres de fondo. Non se pesca comercialmente e a mi\u00fado b\u00f3tase no mar debido ao seu baixo valor comercial. Hai pouca informaci\u00f3n dispo\u00f1\u00edbel nas capturas desta especie como resultado dos descartes no mar e dos poucos datos obtidos nos desembarques. A presi\u00f3n da pesca de arrastre \u00e9 relativamente intensiva na plataforma continental da \u00c1frica occidental.\nAcci\u00f3ns de protecci\u00f3n.\nAs medidas para asegurar a conservaci\u00f3n da especie deben inclu\u00edr os descartes dos individuos vivos, a mellora do co\u00f1ecemento dos datos pesqueiros, a identificaci\u00f3n de \u00e1reas de cr\u00eda importantes e o establecemento de \u00e1reas protexidas para as especies demersais. Tam\u00e9n \u00e9 necesaria a investigaci\u00f3n sobre a abundancia, ameazas, tendencias da poboaci\u00f3n e capturas na pesca en toda a \u00e1rea de dispersi\u00f3n da especie.\nA raia tembladeira e o home.\nA pesar de que se captura adoito polos pecadores de arrastre, rara vez \u00e9 utilizado como alimento para os humanos. Historicamente, no mar Adri\u00e1tico, afum\u00e1base e vend\u00edase, a\u00ednda que a s\u00faa carne ti\u00f1a pouco valor comercial."}
{"id": "357342", "revid": "1131", "url": "https://gl.wikipedia.org/wiki?curid=357342", "title": "A Capelada", "text": ""}
{"id": "357343", "revid": "1576", "url": "https://gl.wikipedia.org/wiki?curid=357343", "title": "O Capel\u00e1n", "text": ""}
{"id": "357344", "revid": "1131", "url": "https://gl.wikipedia.org/wiki?curid=357344", "title": "A Capeleira", "text": ""}
{"id": "357345", "revid": "1131", "url": "https://gl.wikipedia.org/wiki?curid=357345", "title": "Capelos", "text": ""}
{"id": "357354", "revid": "22570", "url": "https://gl.wikipedia.org/wiki?curid=357354", "title": "Carabelos", "text": "O top\u00f3nimo galego Carabelos pode referirse a:\nCarabelos, illote das illas C\u00edes, na illa do Medio"}
{"id": "357355", "revid": "1131", "url": "https://gl.wikipedia.org/wiki?curid=357355", "title": "Os Carabelos", "text": ""}
{"id": "357356", "revid": "1131", "url": "https://gl.wikipedia.org/wiki?curid=357356", "title": "Cara\u00f1a", "text": "O top\u00f3nimo galego Cara\u00f1a pode referirse a:"}
{"id": "357357", "revid": "1131", "url": "https://gl.wikipedia.org/wiki?curid=357357", "title": "Carab\u00e1n", "text": ""}
{"id": "357358", "revid": "1131", "url": "https://gl.wikipedia.org/wiki?curid=357358", "title": "Carabulla", "text": ""}
{"id": "357359", "revid": "1131", "url": "https://gl.wikipedia.org/wiki?curid=357359", "title": "A Caracocha", "text": ""}
{"id": "357360", "revid": "1131", "url": "https://gl.wikipedia.org/wiki?curid=357360", "title": "A Carambola", "text": ""}
{"id": "357361", "revid": "1131", "url": "https://gl.wikipedia.org/wiki?curid=357361", "title": "O Caramecheiro", "text": ""}
{"id": "357362", "revid": "1131", "url": "https://gl.wikipedia.org/wiki?curid=357362", "title": "Carantos", "text": ""}
{"id": "357363", "revid": "1131", "url": "https://gl.wikipedia.org/wiki?curid=357363", "title": "Cara\u00f1a de Abaixo", "text": ""}
{"id": "357364", "revid": "1131", "url": "https://gl.wikipedia.org/wiki?curid=357364", "title": "Cara\u00f1a de Arriba", "text": ""}
{"id": "357365", "revid": "1131", "url": "https://gl.wikipedia.org/wiki?curid=357365", "title": "Cara\u00f1a do Medio", "text": ""}
{"id": "357366", "revid": "1131", "url": "https://gl.wikipedia.org/wiki?curid=357366", "title": "Cara\u00f1o de Abaixo", "text": ""}
{"id": "357367", "revid": "1131", "url": "https://gl.wikipedia.org/wiki?curid=357367", "title": "Carapetelo", "text": ""}
{"id": "357368", "revid": "1131", "url": "https://gl.wikipedia.org/wiki?curid=357368", "title": "Caraveles", "text": ""}
{"id": "357369", "revid": "1131", "url": "https://gl.wikipedia.org/wiki?curid=357369", "title": "Caraxeita", "text": ""}
{"id": "357373", "revid": "98629", "url": "https://gl.wikipedia.org/wiki?curid=357373", "title": "The Emerald Forest", "text": "The Emerald Forest \u00e9 un filme brit\u00e1nico dirixido por John Boorman que se estreou en 1985. \u00c9 un filme de aventuras ambientado na selva chuviosa do Brasil. Est\u00e1 inspirado nunha historia real. Foi estreado f\u00f3ra de competici\u00f3n no Festival de Cannes de 1985.\nPersonaxes.\nResto de membros da tribo invisible"}
{"id": "357376", "revid": "6939", "url": "https://gl.wikipedia.org/wiki?curid=357376", "title": "Elizabeth Gaskell", "text": "Elizabeth Cleghorn Gaskell, nada en Londres o 29 de setembro de 1810 e finada en Hampshire o 12 de novembro de 1865, foi unha novelista e escritora de relatos inglesa durante a \u00e9poca vitoriana. Foi as\u00ed mesmo autora dunha destacada biograf\u00eda de Charlotte Bront\u00eb. As s\u00faas novelas ofrecen un excelente retrato das vidas de moitos sectores sociais, e nalg\u00fans casos foron levadas ao cinema ou \u00e1 televisi\u00f3n, como sucede coa serie da BBC \"Cranford\". A s\u00faa primeira novela, \"Mary Barton\", publicouse en 1848. Algunhas das s\u00faas obras m\u00e1is co\u00f1ecidas son \"North and South\" (1854-1855) e \"Wives and Daughters\" (1865).\nUnha das s\u00faas novelas curtas, \"A curm\u00e1 Phillis\" publicouse en galego en 2022, na traduci\u00f3n dende o ingl\u00e9s de Mar\u00eda Reim\u00f3ndez.\nTraxectoria.\nElizabeth Gaskell naceu en 1810 no n\u00famero 93 de Cheyne Walk, en Chelsea, que daquela a\u00ednda era considerado a periferia de Londres. A s\u00faa nai, Eliza Holland, provi\u00f1a dunha familia prominente das Midlands que posu\u00eda boas conexi\u00f3ns con outras familias unitarias de relevo, coma os Wedgood ou os Darwin. A s\u00faa nai feneceu en 1812. O seu pai, William Stevenson, pastor e escritor unitario, volver\u00eda casar.\nA meirande parte da s\u00faa infancia transcorreu en Knutsford (Cheshire), onde viv\u00eda coa s\u00faa t\u00eda, Hannah Lumb. Esta localidade ser\u00eda inmortalizada na novela \"Cranford\". Al\u00ed moraba nunha casa grande de ladrillo, en Heathside (a r\u00faa hoxe ch\u00e1mase Gaskell Avenue), fronte a unha gran zona aberta de Knutsford Heath. Gaskell tam\u00e9n viviu en Stratford-upon-Avon e no norte de Inglaterra. As\u00ed mesmo, durante alg\u00fan tempo residiu en Newcastle upon Tyne (canda o reverendo William Turner) e mais en Edimburgo.\nCon 22 anos, Elizabeth casou con William Gaskell, un pastor da Capela Unitaria de Cross Street, en Manchester, que ti\u00f1a a s\u00faa propia traxectoria literaria. O matrimonio radicouse en M\u00e1nchester, onde as proximidades industriais lle brindar\u00edan inspiraci\u00f3n para algunhas das s\u00faas novelas. Os c\u00edrculos nos que se mov\u00edan os Gaskell xiraban ao redor de grandes literatos, disidentes relixiosos e reformadores sociais, coma William e Mary Howitt.\nOs Gaskell tiveron un primeiro fillo que naceu morto, un segundo var\u00f3n que morreu de escarlatina e catro fillas que acadaron a idade adulta.\nGaskell faleceu en Holybourne (Hampshire) en 1865 aos 55 anos."}
{"id": "357378", "revid": "103786", "url": "https://gl.wikipedia.org/wiki?curid=357378", "title": "Elecci\u00f3ns municipais en Cerdedo-Cotobade", "text": "O concello de Cerdedo-Cotobade foi creado o 18 de outubro de 2016. Dende esa data ata as primeiras elecci\u00f3ns municipais celebradas no ano 2019, o concello estivo rexido por unha comisi\u00f3n xestora de 20 membros.. Estes foron os resultados das elecci\u00f3ns municipais no concello de Cerdedo-Cotobade dende 2019."}
{"id": "357379", "revid": "54334", "url": "https://gl.wikipedia.org/wiki?curid=357379", "title": "Egon Schiele", "text": "Egon Leo Adolf Schiele, nado en Tulln an der Donau, Imperio Austroh\u00fangaro o 12 de xu\u00f1o de 1890 e finado en Viena o 31 de outubro de 1918, foi un pintor e gravador austr\u00edaco, contempor\u00e1neo e disc\u00edpulo de Gustav Klimt.\nTraxectoria.\nFoi un dos grandes artistas figurativos de principios do s\u00e9culo XX e xunto con Oskar Kokoschka formou o que se co\u00f1ece por expresionismo austr\u00edaco. A s\u00faa vida estivo rodeada por unha aura de misticismo: de talento moi precoz, faleceu aos 28 anos. A pesar da s\u00faa curta vida, a s\u00faa obra \u00e9 moi extensa: unhas trescentas corenta pinturas e d\u00faas mil oitocentas acuarelas e debuxos. Na s\u00faa obra creativa figuran tam\u00e9n poemas e experimentos fotogr\u00e1ficos. O seu particular estilo situouno entre os movementos expresionistas, especialmente da Secesi\u00f3n vienesa, cunha tipolox\u00eda moi persoal.\nAs principais obras de Schiele cons\u00e9rvanse en Viena distribu\u00eddas entre a \u00d6sterreichische Galerie Belvedere e o Leopold Museum inaugurado no ano 2001. Ademais, a meirande parte da s\u00faa colecci\u00f3n de debuxos at\u00f3pase no Albertina, tam\u00e9n en Viena."}
{"id": "357380", "revid": "56817", "url": "https://gl.wikipedia.org/wiki?curid=357380", "title": "Thalassa (banda)", "text": "Thalassa foi un grupo de orixe grega\u00a0principalmente co\u00f1ecido pola s\u00faa participaci\u00f3n no Festival da Canci\u00f3n de Eurovisi\u00f3n 1998.\nTraxectoria.\nA banda foi formada polos m\u00fasicos Yiannis Valvis e Dionisia Karoki exclusivamente para participar no Festival de Eurovisi\u00f3n. O d\u00fao participou na correspondente final nacional do seu pa\u00eds para representar a Grecia no certame. Finalmente, o grupo conseguiu o primeiro posto coa s\u00faa canci\u00f3n \"Mia Krifi Evesthisia\" (en grego, \u039c\u03b9\u03b1 \u03ba\u03c1\u03c5\u03c6\u03ae \u03b5\u03c5\u03b1\u03b9\u03c3\u03b8\u03b7\u03c3\u03af\u03b1; en galego, \"Unha Sensibilidade Oculta\"), obtendo o dereito de viaxar a Birmingham, Reino Unido para representar ao pa\u00eds hel\u00e9nico. Posteriormente, moitos participantes da devandita competencia alegaron que a vitoria do dueto fora unha fraude.\nDurante os seus correspondentes ensaios en Birmingham, Valvis tivo varias pelexas co director do show polo que finalmente foi expulsado do recinto e prohib\u00eduselle formar parte da presentaci\u00f3n. El observou o espect\u00e1culo desde a s\u00faa habitaci\u00f3n no hotel que os aloxaba, sendo vixiado por dous gardas de seguridade. Thalassa actuou en segundo lugar e conseguiron ao final da noite s\u00f3 12 puntos (de Chipre) e situ\u00e1ronse no 20\u00b0 lugar de entre 25 participantes.\nDespois disto, o d\u00fao separouse. Dionisia Karoki traballou como corista para varios artistas de orixe grega e, na actualidade, desemp\u00e9\u00f1ase como profesora de canto nunha escola musical privada. Yiannis Valvis traballa como enxe\u00f1eiro de son nunha estaci\u00f3n de radio en Grecia chamada Best Radio.\nO \u00fanico simple en CD publicado por Thalassa foi de car\u00e1cter promocional. Devandito exemplar cont\u00e9n a canci\u00f3n coa que participaron en Eurovisi\u00f3n, d\u00faas remixes do mesmo (coa voz dunha cantante non acreditada), e a canci\u00f3n \"Kosme Cinema\", coa que tentaron competir na preselecci\u00f3n do seu pa\u00eds para o festival de 1998. A pesar de ter pouca cobertura radial, a canci\u00f3n conseguiu chegar \u00e1 cima da lista de \u00e9xitos da estaci\u00f3n radial grega FLY FM 89.7."}
{"id": "357382", "revid": "17467", "url": "https://gl.wikipedia.org/wiki?curid=357382", "title": "FC Barcelona B", "text": ""}
{"id": "357383", "revid": "17467", "url": "https://gl.wikipedia.org/wiki?curid=357383", "title": "FC Barcelona C", "text": ""}
{"id": "357384", "revid": "17467", "url": "https://gl.wikipedia.org/wiki?curid=357384", "title": "Bar\u00e7a C", "text": ""}
{"id": "357387", "revid": "98629", "url": "https://gl.wikipedia.org/wiki?curid=357387", "title": "Maarten Houttuyn", "text": "Maarten (Martin ou Martinus) Houttuyn, nado en 1720 en Hoorn (hoxe na provicia de Holanda Setentrional, Pa\u00edses Baixos), e finado en 1798, foi un m\u00e9dico e naturalista neerland\u00e9s.\nTraxectoria.\nNado no seo dunha comunidade menonita, Houttuyn estudou medicina en Leyden, onde exerceu alg\u00fans anos despois de defender a s\u00faa tese de doutoramento, en 1749.\nEn 1753 inst\u00e1lase en Amsterdam, onde fundou unha editorial. Entre 1761 e 1785 publicou a s\u00faa monumental obra \"Natuurlyke Historie of uitvoerige Beschr\u00ffving der Dieren, Planten en Mineraalen, volgens het Samenstel van der Heer Linnaeus\" en 37 volumes que totalizan 8600 p\u00e1xinas de texto e 296 ilustraci\u00f3ns (gravadas en coiro). Frecuentemente considerada como unha simple traduci\u00f3n das obras de Carl von Linn\u00e9, a \"Natuurlyke Historie\" constit\u00fae unha obra orixinal. Nela figuran gran n\u00famero de gabinetes de curiosidades (ou \"cuartos de marabillas\"), onde describe varias colecci\u00f3ns dos seus compatriotas.\nContra 1786 decidiu vender as s\u00faas colecci\u00f3ns e elaborou un cat\u00e1logo anotado, publicado en d\u00faas partes, para as vendas que se celebraron en 1787 (colecci\u00f3ns de animais) e en 1789 (colecci\u00f3ns de plantas)\nEp\u00f3nimo.\nCarl Peter Thunberg nomeou na s\u00faa honra o x\u00e9nero \"Houttuynia\" (\"Saururaceae\")."}
{"id": "357388", "revid": "1888", "url": "https://gl.wikipedia.org/wiki?curid=357388", "title": "Jos\u00e9 Casal Aboy", "text": "Jos\u00e9 Casal Aboy, finado en Tui o 1 de xullo de 1969, foi un m\u00e9dico e pol\u00edtico galego.\nTraxectoria.\nFillo de Manuel Casal Say\u00e1ns. Foi m\u00e9dico titular do concello de Tomi\u00f1o. Concelleiro en Tui e segundo tenente-alcalde nos anos sesenta, foi nomeado alcalde de Tui o 19 de xullo de 1965, permanecendo at\u00e9 o 22 de marzo de 1969. Foi deputado provincial."}
{"id": "357389", "revid": "92340", "url": "https://gl.wikipedia.org/wiki?curid=357389", "title": "Teodosio Baquero Fortes", "text": "Teodosio Baquero Fortes foi un avogado e pol\u00edtico galego.\nTraxectoria.\nFoi nomeado alcalde de Tui o 25 de setembro de 1969, permanecendo at\u00e9 o 17 de setembro de 1973."}
{"id": "357390", "revid": "56817", "url": "https://gl.wikipedia.org/wiki?curid=357390", "title": "Cidade sat\u00e9lite", "text": "Cidade sat\u00e9lite \u00e9 unha designaci\u00f3n usada para referirse a centros urbanos xurdidos nas aforas dunha cidade calquera, tipicamente para traer alg\u00fan beneficio \u00e1 cidade n\u00facleo da zona.\nNo Brasil.\nNo Brasil, comunmente reciben a denominaci\u00f3n de \"cidades-sat\u00e9lites\", os centros urbanos do Distrito Federal, excepto o Plano Piloto, por ser o n\u00facleo da zona.\nEn Portugal.\nNo caso de Portugal, tal parece sobre todo nas \u00e1reas metropolitanas da Grande Lisboa e do Grande Porto; as\u00ed, ser\u00edan \"cidades-sat\u00e9lites\", no caso da primeira, cidades (e vilas de gran dimensi\u00f3n) como: Amadora, Agualva-Cac\u00e9m, Queluz, Sintra, Cascais, Oeiras, Odivelas, Loures, Sacav\u00e9m, Alverca, Vila Franca de Xira, Almada, Seixal, Corroios, Amora ou Barreiro.\nNo caso do Porto, Vila Nova de Gaia, Matosinhos, Gondomar, Maia ou Vila do Conde."}
{"id": "357391", "revid": "98629", "url": "https://gl.wikipedia.org/wiki?curid=357391", "title": "RD-0105", "text": "RD-0105 \u00e9 a designaci\u00f3n dun tipo de motor foguete utilizado na \u00faltima etapa dos foguetes Vostok e Vostok-L, derivados do m\u00edsil R-7 e ambos usados para o lanzamento de naves espaciais non tripuladas. Tam\u00e9n \u00e9 co\u00f1ecido como RO-05, 8D714 e RD-448.\nCaracter\u00edsticas.\nOs motores RD-0105 foron dese\u00f1ados por Kosberg e funcionaban alimentados por os\u00edxeno l\u00edquido e queroseno. Ti\u00f1an un pulo de 49,40 kN. Us\u00e1ronse para po\u00f1er en \u00f3rbita tanto sat\u00e9lites terrestres como sondas lunares."}
{"id": "357392", "revid": "4817", "url": "https://gl.wikipedia.org/wiki?curid=357392", "title": "RO-05", "text": ""}
{"id": "357393", "revid": "4817", "url": "https://gl.wikipedia.org/wiki?curid=357393", "title": "8D714", "text": ""}
{"id": "357394", "revid": "4817", "url": "https://gl.wikipedia.org/wiki?curid=357394", "title": "RD-448", "text": ""}
{"id": "357398", "revid": "23204", "url": "https://gl.wikipedia.org/wiki?curid=357398", "title": "Macaca mulatta", "text": "Macaca mulatta, xeralmente chamado macaco rhesus (ou macaco, ou mono rhesus,\u00a0 resus ou reso), \u00e9 unha especie de mono do Vello Mundo que vive en parte de Asia. Na Lista Vermella de especies ameazadas da IUCN est\u00e1 considerado como en estado \"pouco preocupante\" en vista da s\u00faa ampla \u00e1rea de distribuci\u00f3n, as s\u00faas grandes poboaci\u00f3ns e a s\u00faa tolerancia a unha ampla variedade de h\u00e1bitats. \u00c9 nativo do sur, centro e sueste asi\u00e1tico, onde as mandas ou tropas de \"M. mulatta\" habitan h\u00e1bitats moi diversos, desde prader\u00edas a \u00e1reas des\u00e9rticas ou forestais, e tam\u00e9n nas proximidades de asentamentos humanos. A especie \u00e9 moi utilizada en ciencia como organismo modelo. No descubrimento do factor do grupo sangu\u00edneo Rh humano utilizouse sangue deste macaco (Rh = rhesus).\nO seu nome com\u00fan de macaco rhesus procede do que lle deu o naturalista franc\u00e9s Jean-Baptiste Audebert, que o chamou \"Macaca rhesus\" (Audebert, 1798). \"Rhesus\" \u00e9 unha relembranza do nome dun rei de Tracia que aparece na Il\u00edada de Homero, chamado Rhesus ou Reso, a\u00ednda que Audebert sinalou que \"non ten significado\". Agora o seu nome cient\u00edfico \u00e9 \"Macaca mulatta\" (Zimmermann, 1780), que \u00e9 m\u00e1is antigo.\nCaracter\u00edsticas.\nO macaco rhesus ten cor marr\u00f3n ou gris e unha face rosa, a cal est\u00e1 desprovista de pelo. Ten un rabo de lonxitude media que mide entre 20,7 e 22,9\u00a0cm. Os machos adultos miden uns 53\u00a0cm como media e pesan uns 7,7. As femias son menores, duns 47\u00a0cm de lonxitude media e 5,3\u00a0kg de peso. Este macaco ten como media 50 v\u00e9rtebras. A s\u00faa proporci\u00f3n da lonxitude do brazo con respecto \u00e1 lonxitude da perna \u00e9 de 89%. Te\u00f1en esc\u00e1pula dorsal e unha ampla caixa tor\u00e1cica de costelas.\nTe\u00f1en 32 dentes cunha f\u00f3rmula dental e molares bilofodontos. Os molares superiores te\u00f1en catro c\u00faspides chamadas: paracono, metacono, protocono e hipocono. Os molares inferiores te\u00f1en tam\u00e9n catro c\u00faspides: metac\u00f3nido, protoc\u00f3nido, hipoc\u00f3nido e entoc\u00f3nido.\nDistribuci\u00f3n e h\u00e1bitat.\nA especie \u00e9 nativa do norte da India, Bangladesh, Paquist\u00e1n, Nepal, Birmania, Tailandia, Afganist\u00e1n, Vietnam, sur da China e algunhas \u00e1reas veci\u00f1as. Te\u00f1en a \u00e1rea de distribuci\u00f3n m\u00e1is ampla dun primate despois da do home, ocupando unha gran diversidade de altitudes a trav\u00e9s de Asia central, do sur, e do sueste. Habitan \u00e1reas \u00e1ridas abertas, e poden encontrarse en prader\u00edas, bosques e rexi\u00f3ns monta\u00f1osas ata os 2.500 m de altura. Nadan con frecuencia. As cr\u00edas de poucos d\u00edas xa poden nadar e os adultos poden nadar algo m\u00e1is de medio quil\u00f3metro entre unha illa e outra. Te\u00f1en tendencia a trasladarse desde zonas rurais a urbanas, onde se mante\u00f1en das d\u00e1divas ou dos residuos dos humanos. Ad\u00e1ptanse ben \u00e1 presensza humana e forman mandas m\u00e1is grandes en paisaxes dominadas polos humanos que nos bosques.\nOs l\u00edmites de distribuci\u00f3n sur e norte do \"M. mulatta\" e do \"M. radiata\", actualmente corren paralelamente un doutro na parte oeste da India, est\u00e1n separados por un grande espazo no centro e converxen na costa leste da pen\u00ednsula para formar unha zona de distribuci\u00f3n solapada. Esta rexi\u00f3n de solapamento caracter\u00edzase pola presenza de mandas formadas por individuos das d\u00faas especies mesturados, e d\u00faas mandas puras dunha soa especie \u00e1s veces poden aparecen en estreita proximidade. A extensi\u00f3n da \u00e1rea de distribuci\u00f3n do macaco rhesus, debido a un proceso natural nalgunhas \u00e1reas e unha consecuencia directa da introduci\u00f3n polos humanos noutras, ten graves implicaci\u00f3ns para as poboaci\u00f3ns en declive ou end\u00e9micas dos \"M. radiata\" no sur da India.\nDistribuci\u00f3n das subespecies e poboaci\u00f3ns.\nSegundo as primeiras descrici\u00f3ns de Zimmermann de 1780, este macaco estaba distribu\u00eddo polo leste de Afganist\u00e1n, Bangladesh, But\u00e1n, e no val do Brahmaputra na pen\u00ednsula da India, Nepal, e norte de Paquist\u00e1n. Hoxe, esa poboaci\u00f3n co\u00f1\u00e9cese como macaco rhesus da India, \"M. m. mulatta\", que incl\u00fae os morfoloxicamene similares \"M. rhesus villosus\", descrito por True en 1894, de Caxemira, e \"M. m. mcmahoni\", descrito por Pocock en 1932, de Kootai, Paquist\u00e1n. Describ\u00edronse varias subespecies chinesas entre 1867 e 1917. Por\u00e9n, as diferenzas moleculares identificadas entre as poboaci\u00f3ns non son o suficientemente consistentes de seu para definilas concluintemente como subespecies, e hai diversas opini\u00f3ns sobre as s\u00faas sinonimias. Estas subespecies chinesas poden dividirse da seguinte maneira:\nEcolox\u00eda e comportamento.\nOs macacos rhesus son animais di\u00farnos, e fan tanto vida arbor\u00edcola coma terrestre. Te\u00f1en unha marcha cuadr\u00fapede e cando est\u00e1n no chan poden cami\u00f1ar como dixit\u00edgrados ou plant\u00edgrados. Son principalmente herb\u00edvoros, aliment\u00e1ndose principalmente de froitas, pero tam\u00e9n comen sementes, ra\u00edces, gromos e cortiza. Est\u00edmase que consomen arredor de 99 especies de plantas de 46 familias. Durante a estaci\u00f3n do monz\u00f3n, obte\u00f1en gran parte da auga das froitas maduras suculentas. Os que viven lonxe de fontes de auga lamben o res\u00edo das follas e beben a auga da chuvia acumulada en ocos das \u00e1rbores. Tam\u00e9n se observou que comen t\u00e9rmites, salt\u00f3ns, formigas e escaravellos. Cando a comida \u00e9 abundante, distrib\u00faense en pequenas \u00e1reas (\"parches\") do territorio e alim\u00e9ntanse ao longo do d\u00eda. Beben auga durante a s\u00faa alimentaci\u00f3n e x\u00fantanse nos regatos e r\u00edos. Te\u00f1en bolsas nas meixelas especializadas nas que almacenan temporalmente os alimentos.\nEn estudos psicol\u00f3xicos os macacos rhesus demostraron diversas habilidades cognitivas complexas, inclu\u00edndo a capacidade de facer xu\u00edzos de igual-diferente, comprender regras simples e monitorizar os seus propios estados mentais. Incluso demostran ter autonom\u00eda do tipo \"self-agency\", un importante tipo de autoconciencia.\nEn varios experimentos nos que se deron espellos aos macacos rhesus, miraban ao espello e se acicalaban e flexionaban varios grupos musculares. Este comportamento indica que se reco\u00f1ecen e son conscientes de si mesmos.\nEstrutura do grupo.\nComo outros macacos, as mandas dos rhesus comprenden unha mestura de 20 a 200 machos e femias. As femias poden superar en n\u00famero aos machos nunha proporci\u00f3n de 4:1. Os machos e femias te\u00f1en xerarqu\u00edas separadas. A filopatr\u00eda das femias, algo com\u00fan entre os mam\u00edferos sociais, foi estensamente estudada nesta especie. As femias adoitan non abandonar o grupo social, e te\u00f1en unhas xerarqu\u00edas matrilineares altamente estables nas cales o rango dunha femia depende do rango da nai. Ademais, un s\u00f3 grupo pode ter m\u00faltiples li\u00f1as matrilineares que existen ordenadas nunha xerarqu\u00eda, e unha femia est\u00e1 por riba do rango de calquera femia non emparentada que te\u00f1a un rango inferior ao da s\u00faa nai. Unha caracter\u00edstica pouco usual desta especie \u00e9 que as femias m\u00e1is novas adoitan ser superiores en rango \u00e1s s\u00faas irm\u00e1s m\u00e1is vellas. Isto d\u00e9bese probablemente a que as femias novas est\u00e1n en mellores condici\u00f3ns e son m\u00e1is f\u00e9rtiles. As nais parece que impiden que as irm\u00e1s m\u00e1is vellas formen coalici\u00f3ns contra ela. A irm\u00e1 m\u00e1is nova \u00e9 a que m\u00e1is depende da nai, e non ter\u00eda nada que ga\u00f1ar se axudase \u00e1s s\u00faas irm\u00e1s a derrocar a s\u00faa nai. Como cada irm\u00e1 ti\u00f1a un rango alto nos seus primeiros anos, rebelarse contra a nai \u00e9 desalentado. Os macacos machos mozos tam\u00e9n viven en li\u00f1as matrilineares, pero unha vez que chegan a ter catro ou cinco anos, son expulsados dos seus grupos natais polo macho dominante. As\u00ed, os machos adultos ga\u00f1an a dominancia pola idade e a experiencia.\nNo grupo, a posici\u00f3n dos macacos est\u00e1 baseada no rango. O \"subgrupo do macho central\" consta dos dous ou tres machos m\u00e1is dominantes e m\u00e1is vellos que son codominantes, xunto con femias, os seus fillos, e inividuos xuven\u00eds. Este subgrupo ocupa o centro do grupo e determina os movementos, alimentaci\u00f3n e outras rutinas. As femias deste subgrupo son tam\u00e9n as m\u00e1is dominantes de todo o grupo. Canto m\u00e1is pr\u00f3ximo \u00e1 periferia da manda est\u00e1 un subgrupo, menos dominante \u00e9. Os subgrupos na periferia do grupo central son dirixidos por un macho dominante, de rango inferior ao dos machos centrais, e el mant\u00e9n a orde no grupo e comunica mensaxes entre os machos centrais e perif\u00e9ricos. Un subgrupo de machos subordinados, a mi\u00fado subadultos, ocupan os l\u00edmites m\u00e1is externos dos grupos e te\u00f1en a responsabilidade de comunicar con outros grupos de macacos e de dar as chamadas de alarma. O comportamento social dos macacos rhesus foi descrito como desp\u00f3tico, porque os individuos de alto rango mostran pouca tolerancia e realizan agresi\u00f3ns frecuentes e a mi\u00fado graves sobre os que non son parentes.\nComunicaci\u00f3n.\nO macaco rhesus interacciona usando diversas expresi\u00f3ns faciais, vocalizaci\u00f3ns, posturas corporais e xestos. Quizais a expresi\u00f3n facial m\u00e1is com\u00fan do macaco \u00e9 a face coa chamada expresi\u00f3n de \"dentes \u00e1 vista silenciosa\", que se fai entre individuos de diferentes rangos sociais, e son os de rango inferior os que a mostran aos de rango superior. Un individuo menos dominante tam\u00e9n fai a expresi\u00f3n \"aceno de medo\", acompa\u00f1ada dun ch\u00edo, para acalmar ou reorientar unha agresi\u00f3n. Outro comportamento submiso \u00e9 o de \"presentar ancas\", no que un individuo ergue o rabo e exp\u00f3n os seus xenitais ao individuo dominante. Un individuo dominante ameaza a outro individuo ao po\u00f1erse en p\u00e9 a catro patas e facer unha silenciosa \"ollada fixa coa boca aberta\" acompa\u00f1ada coa posici\u00f3n recta do rabo. Cando se trasladan, os macacos emiten arrolos e gru\u00f1idos. Isto tam\u00e9n o fan durante as interacci\u00f3ns afiliativas, e nas aproximaci\u00f3ns antes do acicalamento. Cando encontran unha comida escasa ou de alta calidade, os macacos emiten sons que se denominan \"trilos\", \"arcos harm\u00f3nicos\" ou \"p\u00edos\". Cando est\u00e1n en situaci\u00f3ns ameazantes, os macacos emiten un son \u00fanico alto e agudo chamado \"ladrido estridente\". Durante as interacci\u00f3ns agresivas emiten ch\u00edos renxentes, gritos, ch\u00edos agudos, arfadas ameazantes, gru\u00f1idos e ladridos. As cr\u00edas pequenas emiten unha especie de \"cacarexos\" repetidos (\"gecker\") para atraer a atenci\u00f3n das s\u00faas nais.\nReproduci\u00f3n.\nOs macacos macho adultos tratan de maximizar o seu \u00e9xito reprodutivo apare\u00e1ndose con femias tanto dentro coma f\u00f3ra do per\u00edodo reprodutor. As femias prefiren aparearse cos machos que cren incrementar\u00e1n a supervivencia dos seus fillos. As\u00ed, un consorte macho proporcion os recursos para as s\u00faas femias e prot\u00e9xeas dos predadores. Os machos m\u00e1is grandes e dominantes \u00e9 m\u00e1is probable que provean mellor \u00e1s femias. O per\u00edodo reprodutor pode duran ata 11 d\u00edas, e unha femia xeralmente se aparea con catro machos durante ese tempo. Non se observou que os machos loiten polo acceso con femias sexualmente receptivas, a\u00ednda que sofren m\u00e1is feridas durante a tempada de apareamento. As femias reprod\u00facense por primeira vez cando te\u00f1en catro anos, e chegan \u00e1 menopausa arredor dos 25 anos. Cando se aparean, un macho xeralmente exacula en menos de 15 segundos despois da penetraci\u00f3n. Os machos xeralmente non interve\u00f1en na crianza dos fillos, pero te\u00f1en relaci\u00f3ns pac\u00edficas coa descendencia das s\u00faas parellas consortes.\nManson e Parry atoparon que os macacos rhesus evitan a endogamia. Nunca se observou que as femias adultas copulasen con machos da s\u00faa propia li\u00f1a materna durante os per\u00edodos f\u00e9rtiles.\nAs nais cunha ou m\u00e1is fillas inmaturas est\u00e1n en contacto coas s\u00faas cr\u00edas menos que as que no te\u00f1en cr\u00edas inmaturas maiores, porque as nais poden pasar as responsabilidades maternais \u00e1s s\u00faas fillas. As nais de rango alto con fillas inmaturas maiores tam\u00e9n rexeitan as s\u00faas cr\u00edas significativamente m\u00e1is que as que non te\u00f1en fillas maiores, e adoitan empezar a aparearse antes do esperado na tempada de apareamento base\u00e1ndose nas datas do parto da tempada de necementos precedente. As cr\u00edas que est\u00e1n f\u00f3ra do centro dos grupos son m\u00e1is vulnerables ao infanticidio por parte de grupos externos. Algunhas nais maltratan as s\u00faas cr\u00edas, o cal se cre \u00e9 o resultado de estilos parentais de control.\nEn ciencia.\nO macaco rhesus \u00e9 moi utilizado en ciencia. Debido ao seu relativamente doado mantemento en catividade, gran dispo\u00f1ibilidade de exemplares e semellanza anat\u00f3mica e fisiol\u00f3xica cos humanos, foi amplamente usado en investigaci\u00f3n m\u00e9dica e biol\u00f3xica sobre asuntos relacionados coa sa\u00fade humana e animal. Esta especie deulle o seu nome ao factor rhesus, do grupo sangu\u00edneo Rh humano, descuberto por Karl Landsteiner e Alexander Wiener. O soro sangu\u00edneo que serviu para facer este descubrimento foi producido ao inmunizar coellos con gl\u00f3bulos vermellos de macaco rhesus. O ant\u00edxeno que induciu esta inmunizaci\u00f3n foi denominado polos seus descubridores \"factor Rh\" para indicar que fora o sangue do macaco \"rhesus\" o que se usara na produci\u00f3n do soro. Posteriormente un factor seroloxicamente similar ao Rh atopouse tam\u00e9n en humanos.\nO macaco rhesus foi utilizado nos experimentos sobre privaci\u00f3n materna levados a cabo na d\u00e9cada de 1950 polo controvertido psic\u00f3logo comparativo Harry Harlow.\nOutros avances m\u00e9dicos facilitados polo uso deste macaco foron:\nOs macacos foron lanzados ao espazo nos programas espaciais do ex\u00e9rcito e aviaci\u00f3n dos Estados Unidos e da NASA durante as d\u00e9cadas de 1950e 60, e o programa espacial sovi\u00e9tico/ruso enviounos ao espazo en 1997 nas misi\u00f3ns Bion. Un destes primates (\"Able\"), lanzado nun voo espacial suborbital norteamericano en 1959, foi un dos primeiros seres vivos (xunto con \"Miss Baker\" na mesma misi\u00f3n) en viaxar ao espazo e retornar vivo.\nEn 1994, o macaco rhesus foi o primeiro primate en ser clonado ao conseguirse que nacera o macaco Tetra. En 2001 naceu ANDi, o primeiro primate transx\u00e9nico, que portaba xenes alleos procedentes de medusas.\nA\u00ednda que a maior\u00eda dos estudos do macaco rhesus en estado natural fix\u00e9ronse en localizaci\u00f3ns do norte da India, tam\u00e9n se estudou o seu comportamento natural en colonias establecidas no Caribbean Primate Research Center da Universidade de Porto Rico situadas na illa de Cayo Santiago. Non hai predadores nesa illa e al\u00ed non se permite a presenza humna excepto a dos investigadores. A colonia recibe certa cantidade de alimentos, pero aproximadamente a metade da s\u00faa comida \u00e9 alimento natural que eles mesmos conseguen.\nOs macacos rhesus, como moitos outros macacos, portan o virus herpes B. Este virus non lle causa danos ao mono normalmente, pero \u00e9 moi perigoso para os humanos no raro caso de que se produza unha transmisi\u00f3n entre especies (zoonose), como por exemplo a morte en 1997 no Yerkes National Primate Research Center da investigadora Elizabeth Griffin.\nSecuenciaci\u00f3n do xenoma.\nOs traballos sobre o xenoma do macaco rhesus remat\u00e1ronse en 2007, facendo desta especie o segundo primate non humano co xenoma secuenciado. Os humanos e os macacos aparentemente comparten o 93% das s\u00faas secuencias de ADN e te\u00f1en un antepasado com\u00fan que viviu hai uns 25 mill\u00f3ns de anos. O macaco rhesus ten 21 pares de cromosomas (os humanos te\u00f1en 23 pares) e o tama\u00f1o do seu xenoma \u00e9 de 3.097,37 Mb.\nA comparaci\u00f3n dos xenomas do macaco, chimpanc\u00e9 e humanos revelou a estrutura dos xenomas dos primates ancestrais, unha presi\u00f3n de selecci\u00f3n positiva e expansi\u00f3ns espec\u00edficas de li\u00f1axe, as\u00ed como contracci\u00f3ns de familias x\u00e9nicas.\nSegundo dixo Evan Elcher da Universidade de Washington, Seattle, \"o obxectivo \u00e9 reconstru\u00edr a historia de cada xene no xenoma humano\". O ADN de diferentes p\u00f3las da \u00e1rbore evolutiva dos primates permitiranos \"rastrear os cambios evolutivos que ocorreron en varios puntos do tempo, e que conduciron desde os antepasados com\u00fans do clado dos primates ao \"Homo sapiens\"\", tal como dixo Bruce Lahn da Universidade de Chicago.\nUnha vez que se secuenciaron e compararon os xenomas humano e do chimpanc\u00e9, era xeralmente imposible dicir se as diferenzas eran ou non resultado dos cambios dos xenes humanos ou de chimpanc\u00e9 a partir do devanceiro com\u00fan. Pero despois de que se secuenciou o xenoma do macaco, os xenes pod\u00edan compararse de tres en tres. Se dous xenes eran iguais, consider\u00e1base que ese era o xene orixinal.\nOs xenomas de chimpanc\u00e9s e humanos diverxiron hai 6 mill\u00f3ns de nos. Te\u00f1en un 98% de identidade e moitas rexi\u00f3ns regulatorias conservadas. Comparando os xenomas do macaco e o humano, que diverxiron hai 25 mill\u00f3ns de anos e te\u00f1en un 93% de identidade, identific\u00e1ronse mellor as presi\u00f3ns evolutivas e as funci\u00f3ns x\u00e9nicas.\nComo se observou no chimpanc\u00e9, os cambios produc\u00edranse nos arranxos de xenes m\u00e1is que nas mutaci\u00f3ns simples. Ocorreron frecuentes inserci\u00f3ns, deleci\u00f3ns, cambios na orde e o n\u00famero de xenes e duplicaci\u00f3ns segmentais preto de ocos (\"gaps\"), centr\u00f3meros e tel\u00f3meros. As\u00ed, os cromosomas do macaco, chimpanc\u00e9 e humanos son mosaicos uns dos outros.\nSorprendentemente, algunhas secuencias x\u00e9nicas normais de macacos e chimpanc\u00e9s saudables causan graves doenzas nos humanos. Por exemplo, a secuencia normal do xene da fenilalanina hidroxilase de macacos e chimpanc\u00e9s \u00e9 a secuencia mutada responsable da fenilcetonuria en humanos. Por tanto, os humanos deberon estar baixo unha presi\u00f3n evolutiva para adoptaren un mecanismo diferente no funcionmento deste encima.\nAlgunhas familias x\u00e9nicas est\u00e1n conservadas ou baixo presi\u00f3n evolutiva e expansi\u00f3n nestas tres especies de primates, mentres que algunhas est\u00e1n baixo expansi\u00f3n s\u00f3 en humnos, chimpanc\u00e9s ou macacos. A triangulaci\u00f3n das secuencias de humanos, chimpanc\u00e9s e macacos mostrou a expansi\u00f3n das familias x\u00e9nicas en cada unha das especies.\nPor exemplo, as v\u00edas do colesterol est\u00e1n conservadas nas tres especies (e noutras especies de primates). Nas tres especies, os xenes da resposta inmunitaria est\u00e1n baixo selecci\u00f3n positiva, e os xenes da inmunidade mediada por c\u00e9lulas T, transduci\u00f3n de sinais, adhesi\u00f3n celular e prote\u00ednas de membrana xeralmente tam\u00e9n. Os xenes da queratina, que producen os talos do pelo, evolucionaron rapidamente nas tres especies, posiblemente debido aos cambios clim\u00e1ticos ou selecci\u00f3n de parella. O cromosoma X ten o triplo de rearranxos que os outros cromosomas. O macaco ga\u00f1ou 1.358 xenes por duplicaci\u00f3n.\nO xene \"PKFP\", importante no metabolismo do azucre (frutosa), est\u00e1 expandido en macacos, posiblemente a causa da s\u00faa dieta altamente frux\u00edvora. Tam\u00e9n o est\u00e1n os xenes do receptor olfactorio, citocromo P450 (que degrada toxinas) e CCL3L1-CCL4 (asociado en humanos coa susceptibilidade ao VIH).\nOs xenes inmunes est\u00e1n expandidos en macacos con respecto \u00e1s catro especies de grandes simios. O xenoma do macaco ten 33 xenes de histocompatibilidade maior, tres veces m\u00e1is que os humanos. Isto ten importancia cl\u00ednica porque o macaco se usa como modelo experimental do sistema inmunitario humano.\nNos humanos, a familia do \"ant\u00edxeno do melanoma expresado preferencialmente\" (PRAME) est\u00e1 expandida. Expr\u00e9sase activamente en cancros, pero normalmente \u00e9 espec\u00edfico do test\u00edculo, e posiblemente est\u00e1 implicado na espermatox\u00e9nese. A familia PRAME consta de 26 membros no cromosoma 1 humano. No macaco, ten s\u00f3 oito, e foi moi simple e estable durante mill\u00f3ns de anos. A familia PRAME orixinouse por translocaci\u00f3ns no antepasado com\u00fan de ratos e primates hai 85 mill\u00f3ns de anos e expandiuse no cromosoma 4 do rato.\nNa investigaci\u00f3n co macaco rhesus util\u00edzanse con frecuencia micromatrices de ADN. Por exemplo, Michael Katze da Universidade de Washington, Seattle, infectou macacos co virus da gripe de 1918 e modernos. As micromatrices de ADN mostraron a resposta xen\u00f3mica do macaco \u00e1 gripe humana a nivel celular en cada tecido. Ambos os virus estimulaban a inflamaci\u00f3n do sistema inmunitario innato, pero o de 1918 estimulaba unha inflamaci\u00f3n m\u00e1is forte e persistente, causando extensos danos nos tecidos, e non estimulaba a v\u00eda do interfer\u00f3n-1. A resposta do ADN mostraba unha transici\u00f3n da resposta innata \u00e1 adaptativa en sete d\u00edas.\nA secuencia completa e anotaci\u00f3n do xenoma do macaco est\u00e1 dispo\u00f1ible no buscador de xenomas Ensembl."}
{"id": "357400", "revid": "98629", "url": "https://gl.wikipedia.org/wiki?curid=357400", "title": "RD-0107", "text": "RD-0107 \u00e9 a designaci\u00f3n dun tipo de motor foguete utilizado na \u00faltima etapa dos foguetes Molniya e Voskhod e do m\u00edsil R-9 usados para o lanzamento de naves espaciais non tripuladas. Tam\u00e9n \u00e9 co\u00f1ecido como RO-9, 8D715K e RD-461.\nCaracter\u00edsticas.\nOs motores RD-0107 foron dese\u00f1ados por Kosberg e funcionaban alimentados por os\u00edxeno l\u00edquido e queroseno. Ti\u00f1an un pulo de 297,90 kN. Us\u00e1ronse para po\u00f1er en \u00f3rbita tanto sat\u00e9lites terrestres como sondas interplanetarias."}
{"id": "357401", "revid": "4817", "url": "https://gl.wikipedia.org/wiki?curid=357401", "title": "RO-9", "text": ""}
{"id": "357402", "revid": "4817", "url": "https://gl.wikipedia.org/wiki?curid=357402", "title": "8D715K", "text": ""}
{"id": "357403", "revid": "4817", "url": "https://gl.wikipedia.org/wiki?curid=357403", "title": "RD-461", "text": ""}
{"id": "357405", "revid": "98629", "url": "https://gl.wikipedia.org/wiki?curid=357405", "title": "RD-0108", "text": "RD-0108 \u00e9 a designaci\u00f3n dun tipo de motor foguete utilizado na \u00faltima etapa dos foguetes Molniya e Voskhod usados para o lanzamento de naves espaciais non tripuladas. Tam\u00e9n \u00e9 co\u00f1ecido como RO-8 e 8D715P. Os RD-0108 eran motores RD-0107 modificados para posible uso en lanzamentos tripulados.\nCaracter\u00edsticas.\nOs motores RD-0108 foron dese\u00f1ados por Kosberg e funcionaban alimentados por os\u00edxeno l\u00edquido e queroseno. Ti\u00f1an un pulo de 297,90 kN. Us\u00e1ronse para po\u00f1er en \u00f3rbita tanto sat\u00e9lites terrestres como sondas interplanetarias."}
{"id": "357406", "revid": "4817", "url": "https://gl.wikipedia.org/wiki?curid=357406", "title": "RO-8", "text": ""}
{"id": "357407", "revid": "4817", "url": "https://gl.wikipedia.org/wiki?curid=357407", "title": "8D715P", "text": ""}
{"id": "357411", "revid": "98629", "url": "https://gl.wikipedia.org/wiki?curid=357411", "title": "RD-0109", "text": "RD-0109 \u00e9 a designaci\u00f3n dun tipo de motor foguete utilizado na \u00faltima etapa dos foguetes Vostok tripulados. Tam\u00e9n \u00e9 co\u00f1ecido como RO-7, RD-448 e 8D719. Os RD-0109 derivan dos motores RD-0105 e foi o tipo de motor que puxo finalmente en \u00f3rbita a Gagarin.\nCaracter\u00edsticas.\nOs motores RD-0109 foron dese\u00f1ados por Kosberg e funcionaban alimentados por os\u00edxeno l\u00edquido e queroseno. Ti\u00f1an un pulo de 54,52 kN. Us\u00e1ronse para po\u00f1er en \u00f3rbita naves tripuladas e non tripuladas."}
{"id": "357412", "revid": "4817", "url": "https://gl.wikipedia.org/wiki?curid=357412", "title": "RO-7", "text": ""}
{"id": "357413", "revid": "4817", "url": "https://gl.wikipedia.org/wiki?curid=357413", "title": "8D719", "text": ""}
{"id": "357414", "revid": "72012", "url": "https://gl.wikipedia.org/wiki?curid=357414", "title": "Molniya 8K78M", "text": ""}
{"id": "357415", "revid": "72012", "url": "https://gl.wikipedia.org/wiki?curid=357415", "title": "Molniya M", "text": ""}
{"id": "357416", "revid": "54334", "url": "https://gl.wikipedia.org/wiki?curid=357416", "title": "RD-0110", "text": "RD-0110 \u00e9 a designaci\u00f3n dun tipo de motor foguete utilizado na \u00faltima etapa dos foguetes Molniya M e Soiuz entre 1964 e 1969. Tam\u00e9n \u00e9 co\u00f1ecido como 11D55 e RD-461. Os RD-0109 derivan dos motores RD-0107.\nCaracter\u00edsticas.\nOs motores RD-0110 foron dese\u00f1ados por Kosberg e funcionaban alimentados por os\u00edxeno l\u00edquido e queroseno. Ti\u00f1an un pulo de 297,90 kN. Us\u00e1ronse para po\u00f1er en \u00f3rbita naves tripuladas e non tripuladas."}
{"id": "357417", "revid": "4817", "url": "https://gl.wikipedia.org/wiki?curid=357417", "title": "11D55", "text": ""}
{"id": "357418", "revid": "92340", "url": "https://gl.wikipedia.org/wiki?curid=357418", "title": "Alejo N\u00fa\u00f1ez Pascual", "text": "Alejo N\u00fa\u00f1ez Pascual foi un pol\u00edtico galego.\nTraxectoria.\nFoi nomeado alcalde de Tui o 17 de setembro de 1973, permanecendo no cargo at\u00e9 o 19 de abril de 1979. Foi deputado provincial."}
{"id": "357425", "revid": "72012", "url": "https://gl.wikipedia.org/wiki?curid=357425", "title": "Don Hutson", "text": "Donald Montgomery Hutson, nado o 31 de xaneiro de 1913 en Pine Bluff (Arcansas) e finado o 26 de xu\u00f1o de 1997 en Rancho Mirage, California, foi un xogador profesional estadounidense de f\u00fatbol americano que xogaba na posici\u00f3n de split end."}
{"id": "357426", "revid": "5132", "url": "https://gl.wikipedia.org/wiki?curid=357426", "title": "Chicago Staleys", "text": ""}
{"id": "357432", "revid": "1576", "url": "https://gl.wikipedia.org/wiki?curid=357432", "title": "Milvus melanotis", "text": ""}
{"id": "357433", "revid": "1576", "url": "https://gl.wikipedia.org/wiki?curid=357433", "title": "Milvus ater", "text": ""}
{"id": "357434", "revid": "1576", "url": "https://gl.wikipedia.org/wiki?curid=357434", "title": "Milvus affinis", "text": ""}
{"id": "357435", "revid": "1576", "url": "https://gl.wikipedia.org/wiki?curid=357435", "title": "Falco migrans", "text": ""}
{"id": "357436", "revid": "1576", "url": "https://gl.wikipedia.org/wiki?curid=357436", "title": "Mazarico rubio", "text": ""}
{"id": "357440", "revid": "124656", "url": "https://gl.wikipedia.org/wiki?curid=357440", "title": "\u00c1ngel \u00c1lvarez Dur\u00e1n", "text": "\u00c1ngel \u00c1lvarez Dur\u00e1n, co\u00f1ecido como Geluco, nado en 1931 e finado en Vigo o 24 de marzo de 1998, foi un avogado e pol\u00edtico galego.\nTraxectoria.\nFillo de \u00c1ngel \u00c1lvarez P\u00e9rez. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda de Tui e foi elixido alcalde. Nas municipais de 1983 encabezou a candidatura do Partido Galeguista e volveu ser elixido alcalde grazas a un pacto de goberno. Nas municipais de 1987 encabezou a candidatura de Independentes de Galicia, perdendo a alcald\u00eda en favor de Juan Manuel Diz Guedes, de Uni\u00f3n Tudense. M\u00e1ntivose como concelleiro de Converxencia Nacionalista Galega tralas elecci\u00f3ns de 1991 e 1995, chegando a apoiar a moci\u00f3n de censura de febreiro de 1998 que descabalgou a Miguel \u00c1ngel Cap\u00f3n Rey en favor Antonio Fern\u00e1ndez Rocha, se ben non entrou a formar parte do seu goberno e se mantivo na oposici\u00f3n ata o seu falecemento."}
{"id": "357443", "revid": "1131", "url": "https://gl.wikipedia.org/wiki?curid=357443", "title": "Parque do Laberint d'Horta", "text": "O parque do Laberint d'Horta\u00a0\u00e9 un xard\u00edn hist\u00f3rico situado no distrito de Horta-Guinard\u00f3 de Barcelona, o m\u00e1is antigo que se conserva na cidade. At\u00f3pase na antiga propiedade da familia Desvalls, nunha ladeira da serra de Collserola. Iniciado en 1794 e acabado na s\u00faa primeira fase en 1808, foi obra do arquitecto italiano Domenico Bagutti. O parque incl\u00fae un xard\u00edn neocl\u00e1sico do s\u00e9culo XVIII e un xard\u00edn rom\u00e1ntico do s\u00e9culo XIX.\nHistoria.\nAs obras inici\u00e1ronse en 1794, cando Joan Antoni Desvalls i d'Ardena, sexto marqu\u00e9s de Llupi\u00e0 e marqu\u00e9s consorte de Alfarr\u00e1s, propietario do terreo, creou o dese\u00f1o dun xard\u00edn neocl\u00e1sico coa colaboraci\u00f3n do arquitecto italiano Domenico Bagutti. A execuci\u00f3n das obras correu a cargo de Jaume e Andreu Valls e do xardineiro franc\u00e9s Joseph Delvalet. Naquel ent\u00f3n,\u00a0Sant Joan d'Horta era un concello independente, que foi anexionado \u00e1 cidade de Barcelona en 1904.\nA mediados do s\u00e9culo XIX, os descendentes do marqu\u00e9s ampliaron o parque, baixo a direcci\u00f3n do arquitecto Elies Rogent, polo lado do torrente d'en Pall\u00f3s, cun xard\u00edn rom\u00e1ntico con parterres, prazas, grandes \u00e1rbores e unha fervenza. Ademais, engadiuse \u00f3 xard\u00edn neocl\u00e1sico unha canle de auga entre o socalco superior e o intermedio.\nOs xard\u00edns foron escenario de recepci\u00f3ns \u00f3s reis Carlos IV (1802), Fernando VII (1828) e Afonso XIII (1908).\nEn 1880, creouse un xard\u00edn dom\u00e9stico \u00e1 beira do palacio Desvalls. A finais do s\u00e9culo XIX, esta propiedade converteuse no escenario de veladas sociais e culturais con representaci\u00f3ns de teatro \u00f3 aire libre: os fornelos do socalco intermedio foron escollidos por Joan Maragall para realizar representaci\u00f3ns de teatro cl\u00e1sico. O 10 de outubro de 1898,\u00a0estreouse a traxedia \"Ifigenia en Tauris\" de Goethe, traducida por Maragall e dirixida por Adri\u00e0 Gual.\nEn 1967, a familia Desvalls cedeu o parque \u00f3\u00a0Concello de Barcelona, que o abriu \u00f3 p\u00fablico en 1971, tras unha restauraci\u00f3n efectuada por Joaquim Casamor. En 1994, foi sometido a unha nova restauraci\u00f3n con fondos da Uni\u00f3n Europea, a cargo de Patrizia Falcone.\nNo presente, o parque \u00e9 un xard\u00edn-museo cun n\u00famero de visitantes limitado (m\u00e1ximo 750 persoas \u00f3 mesmo tempo), para preservar o \u00e1mbito natural e as estruturas da \u00e1rea. O antigo palacio acolle dende 1993 o Centro de Formaci\u00f3n do Labirinto, instituto municipal para a formaci\u00f3n en xardinar\u00eda, as\u00ed como unha biblioteca especializada igualmente en xardinaxe.\nEn 2006 rodouse unha escena do filme\u00a0\"O perfume\" do director Tom Tykwer.\nVexetaci\u00f3n.\nAdemais do labirinto, formado por sebes de alcipreste\u00a0(\"Cupressus sempervirens\"), o parque conta con numerosas especias vexetais, entre as que se atopan: buxo\u00a0(\"Buxus sempervirens\"), tileiro (\"Tilia tomentosa\"), cedro do Himalaia (\"Cedrus deodara\"), teixo\u00a0(\"Taxus baccata\"), cocula (\"Cocculus laurifolius\"), \u00e1rbore de X\u00fapiter (\"Lagerstroemia indica\"), aci\u00f1eira (\"Quercus ilex\"), loureiro (\"Laurus nobilis\"), secuoia (Sequoia sempervirens), pi\u00f1eiro (\"Pinus halepensis\" e \"Pinus pinea\"), carballo\u00a0(\"Quercus robur\"), ev\u00f3nimo (\"Euonymus japonicus\"), lourentino\u00a0(\"Viburnum tinus\"), pit\u00f3sporo (\"Pittosporum tobira\"), agracejo do Xap\u00f3n (\"Berberis thunbergii\"), hedra (Hedera helix), flor do amor (\"Agapanthus umbellatus\"), fentos\u00a0(\"Nephrolepis exaltata\"), xilbarbeira (\"Ruscus aculeatus\"), freixo (\"Fraxinus ornus\"), pl\u00e1tano (\"Platanus acerifolia\") etc.\nElementos do parque.\nPreto da entrada do parque at\u00f3pase o antigo palacio da familia Desvalls, edificio con elementos de estilo neo\u00e1rabe e neog\u00f3tico. Dentro deste conxunto cons\u00e9rvase tam\u00e9n a Torre Subirana, antiga torre medieval de defensa, orixinaria do s\u00e9culo VIII. Xunto \u00f3 palacio at\u00f3pase unha fonte her\u00e1ldica, cunha columna coroada por un can alado e a figura dun pelicano, as\u00ed como o chamado \"Jard\u00ed dels boixos\", no que xunto \u00f3s elementos vexetais destacan varios bustos e relevos, como os dedicados a \"Urano\", \"Os continentes\", \"O rapto de Europa\" e \"O rapto de Anf\u00edtrite\".\nO parque, cunha superficie de 9,1 ha, est\u00e1 dividido en d\u00faas partes: un xard\u00edn neocl\u00e1sico e un xard\u00edn rom\u00e1ntico. Por todas partes at\u00f3panse pezas escult\u00f3ricas, algunhas con motivos da mitolox\u00eda grega e outras con motivos r\u00fasticos, as\u00ed como un gran n\u00famero de fontes, chafarices e balsas de auga."}
{"id": "357444", "revid": "23204", "url": "https://gl.wikipedia.org/wiki?curid=357444", "title": "Parc del Laberint d'Horta", "text": ""}
{"id": "357445", "revid": "23204", "url": "https://gl.wikipedia.org/wiki?curid=357445", "title": "Parque do Labirinto de Horta", "text": ""}
{"id": "357446", "revid": "1576", "url": "https://gl.wikipedia.org/wiki?curid=357446", "title": "Daniel Lambert (hom\u00f3nimos)", "text": "Daniel Lambert pode referirse a:"}
{"id": "357447", "revid": "23204", "url": "https://gl.wikipedia.org/wiki?curid=357447", "title": "Diabulus in Musica", "text": "Diabulus in Musica \u00e9 un grupo espa\u00f1ol de metal sinf\u00f3nico e gothic metal formado no ano 2006 con orixe en Pamplona, Navarra. O grupo leva publicados catro \u00e1lbums de estudio e varios sinxelos musicais."}
{"id": "357448", "revid": "89787", "url": "https://gl.wikipedia.org/wiki?curid=357448", "title": "Delain", "text": "Delain \u00e9 un grupo musical de metal sinf\u00f3nico con orixe en Zwolle, Pa\u00edses Baixos, formado no ano 2002 polo antigo teclista de Within Temptation Martijn Westerholt e a vocalista Charlotte Wessels. O nome do grupo procede do \"Reino de Delain\" da novela \"The Eyes of the Dragon\" escrita por Stephen King."}
{"id": "357450", "revid": "55424", "url": "https://gl.wikipedia.org/wiki?curid=357450", "title": "Vince Lombardi", "text": "Vincent Thomas Lombardi, nado o 11 de xu\u00f1o de 1913 en Brooklyn (Nova York) e finado o 3 de setembro de 1970 en Washington, D.C., foi un adestrador de f\u00fatbol americano estadounidense de ascendencia italiana. Lombardi foi adestrador xefe dos Green Bay Packers da National Football League (NFL) entre 1959 e 1967 e dos Washington Redskins por unha temporada (1969). Antes, comezara a s\u00faa carreira como t\u00e9cnico no posto de coordinador ofensivo dos New York Giants. Ademais, foi director xeral dos Packers en 1968. Ga\u00f1ou con esa franqu\u00eda as d\u00faas primeiras Super Bowls da historia. O seu rexistro en tempada regular \u00e9 96-34-6, mentres que en playoff \u00e9 un destac\u00e1bel 9-1. Isto fai un total de 105 vitorias, 35 derrotas e 6 empates.\nLombardi morreu en 1970 dun cancro de colon que lle diagnosticaron en xu\u00f1o de 1970, semanas antes de dirixir o seu segundo campamento de adestramento \u00e1 fronte dos Redskins. Unha semana antes da s\u00faa morte, a NFL nomeou o trofeo do campi\u00f3n do Super Bowl \"Trofeo Vince Lombardi\" na s\u00faa honra. En 1971 ingresou no Sal\u00f3n da Fama do F\u00fatbol Americano Profesional. Est\u00e1 considerado como un dos mellores adestradores de f\u00fatbol americano da historia, as\u00ed como figura representativa do futbal americano e do esp\u00edrito ga\u00f1ador."}
{"id": "357453", "revid": "23204", "url": "https://gl.wikipedia.org/wiki?curid=357453", "title": "Tropicos", "text": "Tropicos\u00a0\u00e9 unha\u00a0base de datos de bot\u00e1nica\u00a0que cont\u00e9n informaci\u00f3n taxon\u00f3mica das plantas, principalmente da ecozona\u00a0neotropical\u00a0(Am\u00e9rica Central\u00a0e Am\u00e9rica do Sur). \u00c9 mantido polo Xard\u00edn Bot\u00e1nico de Missouri\u00a0e foi estabelecido hai 25 anos. A base de datos cont\u00e9n imaxes e datos taxon\u00f3micos e bibliogr\u00e1ficos de\u00a0m\u00e1is que 4,2 mill\u00f3ns de especies de plantas. Ademais, cont\u00e9n datos de 49.000 publicaci\u00f3ns cient\u00edficas. A base de datos pode ser consultada en ingl\u00e9s, franc\u00e9s, e espa\u00f1ol. Os rexistros m\u00e1is antigos na base de datos son de 1703."}
{"id": "357456", "revid": "23204", "url": "https://gl.wikipedia.org/wiki?curid=357456", "title": "Green Bay, Wisconsin", "text": "Green Bay \u00e9 unha cidade que se atopa no estado de Wisconsin, Estados Unidos. No censo de 2010 ti\u00f1a unha poboaci\u00f3n de 104.057 habitantes, o que sup\u00f3n unha densidade de 718,06 persoas por km\u00b2. \u00c9 famosa por ser a sede dos Green Bay Packers, equipo da liga de f\u00fatbol americano NFL. Green Bay \u00e9, de lonxe, a cidade m\u00e1is pequena dos Estados Unidos en contar cun equipo profesional dentro das tres grandes ligas despotivas estadounidenses: a NFL, a MLB e a NBA. A pesar disto, os Packers pos\u00faen 13 t\u00edtulos de liga, ga\u00f1ando para a cidade o alcume de \"Titletown\" (cidade de t\u00edtulos deportivos). Green Bay \u00e9 ademais a sede do condado de Brown."}
{"id": "357457", "revid": "5132", "url": "https://gl.wikipedia.org/wiki?curid=357457", "title": "Green Bay", "text": ""}
{"id": "357467", "revid": "98629", "url": "https://gl.wikipedia.org/wiki?curid=357467", "title": "Let Me In (filme)", "text": "Let Me In \u00e9 un filme brit\u00e1nico-estadounidense de terror e romance escrito e dirixido por Matt Reeves que se estreou no 2010. Est\u00e1 protagonizado por Kodi Smit-McPhee, Chlo\u00eb Grace Moretz, Elias Koteas e Richard Jenkins. \u00c9 un remake do filme sueco de 2008 \"L\u00e5t den r\u00e4tte komma in\" (2008). Conta a historia dun neno que \u00e9 acosado no colexio e que se fai amigo dunha vampiro nena."}
{"id": "357470", "revid": "75439", "url": "https://gl.wikipedia.org/wiki?curid=357470", "title": "Art Spiegelman", "text": "Art Spiegelman, nado en Estocolmo o 15 de febreiro de 1948, \u00e9 un historietista estadounidense fillo dunha familia xudeopolonesa. Como artista est\u00e1 vencellado \u00e1 cultura underground e a diversas correntes art\u00edsticas contempor\u00e1neas. Da s\u00faa obra, destaca \"Maus\", unha peza de denuncia do Holocausto a partir da experiencia vital dos seus proxenitores, que sufriron a persecuci\u00f3n do r\u00e9xime nazi. Spiegelman foi unha influencia notable para autores m\u00e1is novos, como Craig Thompson ou Alex Robinson.\nA s\u00faa obra m\u00e1is co\u00f1ecida a nivel internacional, \"Maus\" (galardoada co Premio Pulitzer), foi traducida ao galego por vez primeira en 2008 (labor a cargo de Diego Garc\u00eda Cruz) e publicada pola editorial balear Inrev\u00e9s. En 2017 a editorial Rinoceronte volver\u00eda traducir (traballo que fixo Estela Villar) e publicar a obra."}
{"id": "357483", "revid": "5132", "url": "https://gl.wikipedia.org/wiki?curid=357483", "title": "O.J. Simpson", "text": ""}
{"id": "357487", "revid": "89787", "url": "https://gl.wikipedia.org/wiki?curid=357487", "title": "Pyramiden", "text": "Pyramiden (en noruegu\u00e9s significa \"a pir\u00e1mide\"; en ruso escr\u00edbese \u041f\u0438\u0440\u0430\u043c\u0438\u0434\u0430, transcrito como \"Piramida\") foi un asentamento mineiro de carb\u00f3n sovi\u00e9tico no arquip\u00e9lago de Svalbard, Noruega. Actualmente, s\u00f3 unha persoa a habita no inverno e pode chegar a ter dez no ver\u00e1n. Fund\u00e1rona os suecos en 1910, pero en 1927 foi vendida \u00e1 Uni\u00f3n Sovi\u00e9tica. Pyramiden pechouse en 1998 e desde ent\u00f3n permaneceu practicamente abandonada, coa maior parte da s\u00faa infraestrutura e dos edificios a\u00ednda en p\u00e9. Desde 2007 houbo diversas iniciativas para facer dela unha atracci\u00f3n tur\u00edstica.\nHistoria.\nPyramiden est\u00e1 ao p\u00e9 do Billefjorden na illa de Spitsbergen. A localidade est\u00e1 situada nas inmediaci\u00f3ns da ba\u00eda de Adolfbukta, na parte oriental de Spitsbergen, onde se sit\u00faa o glaciar de Nordenskj\u00f8ldbree. Recibiu o seu nome da hom\u00f3nima monta\u00f1a con forma de pir\u00e1mide que queda xunto \u00e1 cidade. Os asentamentos m\u00e1is pr\u00f3ximos son a capital de Svalbard, Longyearbyen, a uns cincuenta quil\u00f3metros ao sur, Barentsburg, a uns cen quil\u00f3metros ao suroeste, e a pequena comunidade cient\u00edfica de Ny-\u00c5lesund, cen quil\u00f3metros ao oeste.\nCando Pyramiden estaba habitada, era en gran parte autosuficiente. A importante cantidade de carb\u00f3n dispo\u00f1ible fac\u00eda que fose posible dispor de moitas tubaxes que transportaban auga quente para a calefacci\u00f3n das casas, a piscina de auga salgada quente, os invernadoiros e as cortes. Co est\u00e9rco de vacas, os porcos e as aves, fertiliz\u00e1base os hortos en invernadoiros, onde se cultivaban entre outros, tomates, pementos, cogombros, perexil, cebolas, leitugas e plantas ornamentais. O ano 1975 produc\u00edronse 35.000\u00a0kg de carne, 48.000 litros de leite, 110.000 ovos e 5.700\u00a0kg de verduras.\nPropiedade da compa\u00f1\u00eda mineira estatal rusa Arktikugol Trust, Pyramiden chegou a ter m\u00e1is de mil habitantes. O 31 de marzo de 1998 extraeuse o derradeiro carb\u00f3n da mina e os \u00faltimos residentes permanentes abandon\u00e1rono o 10 de outubro. Ata 2007, Pyramiden era practicamente unha cidade fantasma onde, dentro dos edificios, as cousas se conservaban practicamente como estaban cando o asentamento foi abandonado.\nO autor noruegu\u00e9s Kjartan Fl\u00f8gstad escribiu un libro sobre Pyramiden. Un recente episodio do programa da canle de televisi\u00f3n History titulado \"A terra sen humanos\" estivo dedicado a esta cidade. Pred\u00edxose que, debido ao lento ritmo de decadencia nun clima fr\u00edxido, os principais edificios desta cidade abandonada seguir\u00e1n sendo visibles durante outros cincocentos anos.\nNa actualidade.\n\u00c1 parte do \u00fanico habitante estable, s\u00f3 quedan cinco ou seis persoas que se dedican ao mantemento e alg\u00fans gu\u00edas tur\u00edsticos.\nPyramiden \u00e9 accesible por barco ou con moto de neve desde Longyearbyen e non hai restrici\u00f3ns para a visitar. Os edificios a\u00ednda son propiedade de Arktikugol Trust e non se permite entrar neles sen permiso, a\u00ednda que o vandalismo e o roubo de \"lembranzas\" se converteron nunha ameaza seria para Pyramiden, xa que contrib\u00faen a acelerar a s\u00faa degradaci\u00f3n.\nDesde 2007, a empresa Arktikugol estivo renovando o hotel e mellorando a s\u00faa infraestrutura, o que incl\u00fae a edificicaci\u00f3n dunha nova estaci\u00f3n de enerx\u00eda con motores di\u00e9sel, para acomodar turistas no antigo asentamento. Ata 30 traballadores estiveron vivindo no lugar todo o ano para o mantemento das instalaci\u00f3ns e guiar os turistas que ve\u00f1en de visita desde Longyearbyen.\nEn 2009 os rusos constru\u00edron un hotel e agora p\u00f3dese facer visitas guiadas en ruso, noruegu\u00e9s e ingl\u00e9s. En 2013 reabriu o hotel Tulip para poder quedar \u00e1 noite en Pyramiden. Ademais, hai tam\u00e9n outro quequeno hotel constru\u00eddo con antigos colectores preto da ba\u00eda. Con todo, non hai plan ning\u00fan de renovar e reabrir o asentamento no seu conxunto.\nEn 2014 a cantante sueca Tove Styrke gravou un v\u00eddeo musical en Pyramiden para o seu single \"Borderline\"."}
{"id": "357498", "revid": "89787", "url": "https://gl.wikipedia.org/wiki?curid=357498", "title": "Fonte dos Cabalos", "text": "A Fonte das Pratar\u00edas, m\u00e1is co\u00f1ecida coma Fonte dos Cabalos (tam\u00e9n Fonte dos Catro Cabalos ou dos Hipocampos) \u00e9 unha fonte monumental de estilo barroco compostel\u00e1n, obra de J. Pernas do ano 1825 que se atopa no centro da praza das Pratar\u00edas, na cidade vella de Santiago de Compostela.\nEst\u00e1 formada por catro cabalos que botan auga pola boca, por riba dos cales se ergue un pedestal coa Arca Marm\u00f3rica rematado cunha figura feminina co brazo alzado sostendo a estrela de Compostela. O seu significado ten suscitado diferentes interpretaci\u00f3ns ao longo dos anos, mais crese que se trata dunha alegor\u00eda \u00e1 cidade de Compostela.\nHistoria.\nA praza das Pratar\u00edas data dos inicios da cidade, e xa sufrira danos importantes nas Revoltas Irmandi\u00f1as do s\u00e9culo XII, cando o Arcebispo Xelm\u00edrez ordenou restaurar a fachada rom\u00e1nica case por completo. A praza debe o seu nome por ser onde noutrora ti\u00f1an os seus obradoiros os artes\u00e1ns da prata.\nA mediados do s\u00e9culo XVIII o cabido compostel\u00e1n encarga a Sarela remodelar o estado da praza das Pratar\u00edas, at\u00e9 que en 1825 frei Xo\u00e1n Conde a transforma coa actual fonte de hipocampos. Algunhas fontes din que a fonte se achaba orixinalmente no interior do claustro da catedral, pois no lugar que ocupa esta fonte hoxe en d\u00eda, atop\u00e1base unha anterior, que ser\u00eda a gran p\u00eda bautismal, que hoxe se atopa no centro do claustro. Outras fontes din, por\u00e9n, que a p\u00eda formaba parte dunha fonte que se atopaba na praza diante da fachada da Acibechar\u00eda. O escultor Juan Sanmart\u00edn, a mediados do s\u00e9culo XIX, engadiulle a \"Alegor\u00eda da Cidade de Santiago\" (a figura da muller sentada sobre a arca apost\u00f3lica a soster a estrela que indicou ao bispo Teodomiro o lugar do sepulcro.\nDescrici\u00f3n.\n\u00c1chase no nivel m\u00e1is baixo da Praza das Pratar\u00edas. Tr\u00e1tase dunha \"fontana\" de estilo italiano, encadrado no barroco compostel\u00e1n.\nFeita en granito, a base do encoro \u00e9 circular e cunha base dun metro de altura arrodeada dun chanzo. No centro \u00e9rguese a escultura, cun primeiro nivel onde se atopan os catro hipocampos a botar chorros de auga pola boca. Destes parte un pedestal que remata coa arqueta do ap\u00f3stolo e por riba dela unha figura feminina (disque \u00e9 Compostela) que sost\u00e9n nunha das s\u00faas mans a estrela compostel\u00e1. C\u00f3mpre salientar a fermosa contorna da fonte, arrodeada doutras obras de arte da cidade, como \u00e9 a Casa do Cabido, o Museo das Peregrinaci\u00f3ns, e a escalinata que conduce \u00e1 porta Sur da Catedral, coa impresionante fachada das Prater\u00edas e a Torre da Berenguela.\nA fonte na cultura popular.\nFederico Garc\u00eda Lorca inspirouse nesta fonte para escribir o seu poema \"Danza da l\u00faa en Santiago\" e de feito ch\u00e1maa \"Fonte do So\u00f1o\"..\nNesta fonte \u00e9 onde os viaxeiros adoitan botar moedas co desexo de volver a Santiago.\nUnha das novatadas que se fan aos novos estudantes da Universidade de Santiago \u00e9 o \"bautizo\" na auga desta fonte; un dos veteranos fai mergullar a cabeza deste na fonte. Outro costume habitual \u00e9 facer mirar con detalle ao visitante as mans dos cabalos e de s\u00fapeto cando este se achega, mollalo."}
{"id": "357500", "revid": "18868", "url": "https://gl.wikipedia.org/wiki?curid=357500", "title": "Fonte das Pratar\u00edas", "text": ""}
{"id": "357501", "revid": "35560", "url": "https://gl.wikipedia.org/wiki?curid=357501", "title": "Hipocampo", "text": "O termo hipocampo p\u00f3dese referir a:"}
{"id": "357502", "revid": "25871", "url": "https://gl.wikipedia.org/wiki?curid=357502", "title": "Hipocampo (mitolox\u00eda)", "text": "Na mitolox\u00eda grega, o hipocampo (en grego \u038a\u03c0\u03c0\u03bf\u03ba\u03ac\u03bc\u03c0\u03b7 \"Hippok\u00e1mp\u00ea\" ou \u038a\u03c0\u03c0\u03cc\u03ba\u03b1\u03bc\u03c0\u03bf\u03c2 \"Hipp\u00f3kampos\") era, segundo conta Pausanias na s\u00faa \"Descrici\u00f3n de Grecia\", un cabalo mari\u00f1o coa parte inferior do corpo desde o peito en forma de monstro mari\u00f1o ou peixe. O hipocampo aparece mesmo nos poemas hom\u00e9ricos como s\u00edmbolo de Poseid\u00f3n, cuxo carro sucaba o mar tirado por veloces cabalos. Os poetas e artistas posteriores concibiron e representaron as bestas de Poseid\u00f3n e doutras divindades mari\u00f1as como unha combinaci\u00f3n de cabalo e peixe."}
{"id": "357504", "revid": "1888", "url": "https://gl.wikipedia.org/wiki?curid=357504", "title": "Antonio Feliciano Fern\u00e1ndez Rocha", "text": ""}
{"id": "357505", "revid": "124656", "url": "https://gl.wikipedia.org/wiki?curid=357505", "title": "Jos\u00e9 Lu\u00eds G\u00f3mez N\u00fa\u00f1ez", "text": "Jos\u00e9 Lu\u00eds G\u00f3mez N\u00fa\u00f1ez, finado en Tui o 4 de febreiro de 2015, foi un pol\u00edtico galego.\nTraxectoria.\nFoi concelleiro da UCD en 1979. En 1983 foi elixido polo Partido Dem\u00f3crata Liberal que encabezaba Juan Manuel Diz Guedes. Nas municipais de 1987 presentouse por Uni\u00f3n Tudense e foi tenente de alcalde con Juan Miguel Diz Guedes de alcalde. Logo da dimisi\u00f3n de Diz Guedes, foi elixido alcalde o 24 de xaneiro de 1990. En 1991 ingresou no PSdeG-PSOE e foi o seu candidato \u00e1 alcald\u00eda nese ano e en 1995, logrando 5 e 3 concelleiros respectivamente, quedando na oposici\u00f3n fronte ao candidato do PPdeG Miguel \u00c1ngel Cap\u00f3n Rey que logrou a maior\u00eda absoluta e foi elixido alcalde. En febreiro de 1998 apoiou unha moci\u00f3n de censura encabezada polo que fora ata uns meses atr\u00e1s concelleiro popular Antonio Fern\u00e1ndez Rocha, se ben non entrou no goberno deste. En 1999 logrou tan s\u00f3 1 concelleiro e renunciou \u00e1 acta o 28 de outubro dese mesmo ano."}
{"id": "357506", "revid": "89787", "url": "https://gl.wikipedia.org/wiki?curid=357506", "title": "Achado do sepulcro do Ap\u00f3stolo Santiago", "text": "O achado do sepulcro do Ap\u00f3stolo Santiago tivo lugar, segundo a mitolox\u00eda cristi\u00e1, en Santiago de Compostela. Segundo o C\u00f3dice Calixtino, da primeira metade do s\u00e9culo XII, os disc\u00edpulos de Santiago Teodoro e Atanasio trasladaron o seu corpo desde Padr\u00f3n nun carro tirado por bois at\u00e9 o bosque Libred\u00f3n (onde hoxe est\u00e1 Santiago de Compostela) no que foi soterrado. O lugar foi esquecido at\u00e9 que, no s\u00e9culo X, o ermit\u00e1n Paio (\"Pelagius\") viu unhas luces que iluminaban o lugar.\nPor\u00e9n, o primeiro texto que fai referencia \u00e1 predicaci\u00f3n de Santiago o Maior \u00e9 o \"\u00abBreviario dos Ap\u00f3stolos\u00bb\", texto do s\u00e9culo VI que cita a un lugar denominado \u00abArca Marm\u00e1rica\u00bb como o seu lugar de descanso definitivo. Isidoro de Sevilla insistiu nesta idea no seu tratado \u00abDe ortu et obitu patrium\u00bb.\nNeste \u00abBreviario dos Ap\u00f3stolos\u00bb situ\u00e1base a predicaci\u00f3n do Ap\u00f3stolo na Gallaecia, no occidente de Hispania, e situaba o enterramento de Santiago en Arca Marm\u00e1rica. S\u00e1bese, por\u00e9n, polos Feitos dos Ap\u00f3stolos, que Santiago finara en Xerusal\u00e9n baixo o mandato de Herodes. Polo tanto tivo que existir unha translaci\u00f3n do corpo. O bispo Le\u00f3n contaba que se lle presentaron catro disc\u00edpulos de Santiago dic\u00edndolle que recolleran o corpo do Ap\u00f3stolo e transport\u00e1rono nunha nave at\u00e9 chegar a Bisria, confluencia do r\u00edo Ulla e o Sar, en Galiza. Nunha carta, Le\u00f3n exhortaba a cristiandade a acudir al\u00f3 e pregar porque \u00abCertamente al\u00ed xace oculto Santiago\u00bb. A partir de a\u00ed inici\u00e1ronse estudos e traballos dirixidos a descubrir o lugar exacto onde estaba soterrado o Ap\u00f3stolo Xacobe.\nPosteriormente, no s\u00e9culo VII, empezou a circular por Occidente a idea dunha misi\u00f3n de Santiago en Hispania. Esta idea recolleuse na Pen\u00ednsula polo tratado \u00abDe ortu et obitu Patrum\u00bb, de Isidoro de Sevilla e en Inglaterra polo bispo Aldhelmo de Sherborne. Varios bispos hispano neg\u00e1banse daquela a lle conceder ning\u00fan cr\u00e9dito a esa hip\u00f3tese pero ao mesmo tempo empezouse a mencionar a Santiago nas listas de reliquias depositadas nas bas\u00edlicas con motivo da consagraci\u00f3n dos altares. Non foi posible achar indicios hist\u00f3ricos do lugar de procedencia de devanditas reliquias mais a inexistencia dun culto sepulcral co\u00f1ecido durante o s\u00e9culo VII e s\u00e9culo VIII era a base do \u00e9xito da tese do descubrimento milagreiro do sepulcro no s\u00e9culo IX.\nMentres tanto, empezou un per\u00edodo convulso na pen\u00ednsula Ib\u00e9rica xa que no s\u00e9culo VIII chegaron os musulm\u00e1ns \u00e1 pen\u00ednsula e a Aquitania. O mundo cristi\u00e1n tem\u00eda a perigosa influencia isl\u00e1mica e mentres no sur de Al-Andalus alg\u00fans eclesi\u00e1sticos viraban a mirada a Roma, no norte apoi\u00e1banse no evanxelizador Santiago. Carlomagno iniciou a s\u00faa campa\u00f1a contra o islam no Val do Ebro e de acordo con Hadri\u00e1n I enviou a Espa\u00f1a o bispo Exila para iniciar unha reforma da igrexa peninsular como a que se estaba a levar a cabo na Carolinxia.\nO beato de Li\u00e9bana nos Comentarios \u00e1 Apocalipse volveu lanzar a teor\u00eda da predicaci\u00f3n de Santiago en Hispania, tomada do \u00abBreviario dos Ap\u00f3stolos\u00bb. Dez anos despois, en 786 redactou a versi\u00f3n definitiva dos \u00abComentarios \u00e1 Apocalipse\u00bb para facer fronte \u00e1 crise da Igrexa do seu tempo e trataba de demostrar que se achaba en posesi\u00f3n da \u00abtraditio\u00bb. Incorporou un mapamundi no que a cabeza do Ap\u00f3stolo Santiago aparec\u00eda na denominada Gallaecia, dato que favorec\u00eda \u00e1 igrexa \u00e1stur galaica. Case ao mesmo tempo apareceu no Reino de Galicia o himno lit\u00farxico \u00abOu Dei Verbum\u00bb atribu\u00eddo ao beato de Li\u00e9bana. Nel pr\u00e9gase a Santiago de protexer o rei, ao clero e ao pobo. Invoc\u00e1baselle como titor de toda a sociedade cristi\u00e1 do momento.\nO achado.\nO Breviario dos Ap\u00f3stolos situaba o soterramento de Santiago en \"Arca Marm\u00e1rica\". Como xa se dixo, sab\u00edase polos Feitos dos Ap\u00f3stolos que Santiago o Maior morrera en Xerusal\u00e9n baixo o mandato de Herodes. Polo tanto tivo que existir unha translaci\u00f3n do corpo.\nO primeiro texto que fala disto \u00e9 unha ep\u00edstola sen datar que apareceu nun momento oportuno. Atrib\u00faese a Le\u00f3n, bispo de Xerusal\u00e9n, e dirix\u00edase a francos, v\u00e1ndalos, visigodos e ostrogodos e, polo tanto, p\u00f3dese situar en torno ao ano 500. C\u00edtanse catro puntos xeogr\u00e1ficos de importancia:\nContaba o bispo Le\u00f3n en dita ep\u00edstola que durante a celebraci\u00f3n dun s\u00ednodo se lle presentaron catro do sete disc\u00edpulos de Santiago o Maior. Recolleran o cad\u00e1ver do ap\u00f3stolo e transport\u00e1rono nunha nave guiada pola man de Deus. Chegaron a Bisria, confluencia do r\u00edo Ulla e o Sar, en Galicia; foron sete d\u00edas de navegaci\u00f3n. Na \u00faltima frase da carta Le\u00f3n exhortaba a cristiandade a acudir al\u00ed e orar porque \u00abCertamente al\u00ed xace oculto Santiago\u00bb.\nAs noticias da ep\u00edstola de Le\u00f3n pasaron deseguido aos martiroloxios que circulaban por todo occidente. No s\u00e9culo IX, nas anotaci\u00f3ns correspondentes ao 25 de xullo de ano non co\u00f1ecido, lese o par\u00e1grafo seguinte: \"\u00abNatividade de Sant-Iago. Os seus sacros \u00f3sos, trasladados a Hispania e sepultos nas s\u00faas rexi\u00f3ns occidentais, son obxecto dunha celeb\u00e9rrima veneraci\u00f3n.\u00bb\"\nDesenvolvemento da lenda.\nOs detalles da localizaci\u00f3n do corpo de Santiago vi\u00f1eron despois de co\u00f1ecida a existencia da ep\u00edstola de Le\u00f3n. Cont\u00e1base que os disc\u00edpulos sacaron o corpo da barca e coloc\u00e1rono sobre unha gran laxe, que \"\u00abco peso e coma se fose cera derretida\u00bb\", transformouse nun sepulcro. Despois de moitas dificultades puxeron o cadaleito nun carro turrado por bois que se detiveron nun lugar chamado Pico Sacro. Colocaron as reliquias nunha arca de m\u00e1rmore, a \u00abArca Marm\u00f3rica\u00bb, e constru\u00edron unha pequena igrexa."}
{"id": "357507", "revid": "124656", "url": "https://gl.wikipedia.org/wiki?curid=357507", "title": "Miguel \u00c1ngel Cap\u00f3n Rey", "text": "Miguel \u00c1ngel Cap\u00f3n Rey, nado en Tui o 4 de outubro de 1946, \u00e9 un perito industrial e pol\u00edtico galego.\nTraxectoria.\nPerito mercantil e auditor xubilado. Nas municipais de 1987 presentouse na candidatura de Uni\u00f3n Tudense encabezada por Juan Miguel Diz Guedes. Nas municipais de 1991 encabezou a candidatura do PPdeG e foi elixido alcalde con maior\u00eda absoluta. Nas municipais de 1995 volveu ser elixido alcalde con maior\u00eda absoluta. En febreiro de 1998 unha moci\u00f3n de censura encabezada por Antonio Fern\u00e1ndez Rocha, que abandonara o grupo popular xunta outros 4 ed\u00eds, retirouno da alcald\u00eda. Encabezou de novo a candidatura do PPdeG en 1999 m\u00e1is foi superado por Fern\u00e1ndez Rocha, que concorr\u00eda como independente. Tralo regreso deste ao PPdeG volveu presentarse polo partido Acci\u00f3n Tudense en 2003 e foi elixido concelleiro e portavoz do grupo. Concorrendo de novo en 2007, 2011 e en 2015, apoiando o goberno socialista de Enrique Cabaleiro e mant\u00e9ndose nel ata que foi desaloxado por unha moci\u00f3n de censura orquestada por C 21 e o PPdeG en outubro de 2017. Non concorreu de novo en 2019 e retirouse da pol\u00edtica."}
{"id": "357535", "revid": "98629", "url": "https://gl.wikipedia.org/wiki?curid=357535", "title": "Van Helsing (filme)", "text": "Van Helsing \u00e9 un filme estadounidense de aventuras e fantas\u00eda dirixido por Stephen Sommers que se estreou no 2004. Est\u00e1 protagonizado por Hugh Jackman, que interpreta o cazador de monstros Van Helsing, e por Kate Beckinsale que interpreta a Anna Valerious. O filme \u00e9 unha homenaxe e tributo \u00f3s filmes de monstros das d\u00e9cadas de 1930 e 1940 (tam\u00e9n producidas por Universal Studios que estaban baseadas nas novelas de Bram Stoker e Mary Shelley), dos cales, Sommers \u00e9 un gran afeccionado.\nMalia as cr\u00edticas negativas, o filme tivo unha recadaci\u00f3n de $300 mill\u00f3ns en todo o mundo."}
{"id": "357611", "revid": "98629", "url": "https://gl.wikipedia.org/wiki?curid=357611", "title": "Mar de Beaufort", "text": "O mar de Beaufort (ingl\u00e9s: \"Beaufort Sea\", franc\u00e9s: \"mer de Beaufort\") \u00e9 un mar marxinal do oc\u00e9ano \u00c1rtico, situado en Am\u00e9rica do Norte ao norte dos Territorios do Noroeste, do Yuk\u00f3n e de Alasca e ao oeste das Illas \u00c1rticas do Canad\u00e1. A s\u00faa extensi\u00f3n \u00e9 de ao redor de 450 000\u00a0km\u00b2. Recibiu o seu nome polo hidr\u00f3grafo irland\u00e9s sir Francis Beaufort (1774-1857).\nHistoria.\nO almirantado ingl\u00e9s foi quen con m\u00e1is \u00e9nfase buscou o ansiado Paso do Noroeste, e tras comprobar que non hab\u00eda ning\u00fan paso a trav\u00e9s do continente, probou a trav\u00e9s do estreito de Bering feito para o cal nomeou en 1825 a Frederick William Beechey (1796-1856) comandante do balandro \"HMS Blossom\", cunha tripulaci\u00f3n dun centenar de homes, cuxa misi\u00f3n era alcanzar o estreito e unha vez al\u00ed, xirar cara ao leste ata enlazar con d\u00faas expedici\u00f3ns que buscaban o paso polo oeste: unha por terra, desde o r\u00edo Mackenzie, comandada por John Franklin (1786-1847) (que se far\u00e1 soado ao desaparecer con toda a s\u00faa tripulaci\u00f3n na tristemente expedici\u00f3n perdida de Franklin); e outra por mar, desde o estreito do Pr\u00edncipe Rexente, \u00e1s ordes de William Edward Parry (1790-1855), que non puido progresar debido ao xeo.\nBeechey chegou ao estreito de Bering en xullo de 1826 e seguiu navegando cara ao norte, dobrando punta Barrow (Alasca) (); Beechey foi, por tanto, o primeiro occidental que navegou, apenas unhas millas, polo mar de Beaufort.\nA costa continental, o bordo meridional do mar de Beaufort, foi reco\u00f1ecido desde terra por Franklin na s\u00faa expedici\u00f3n de reco\u00f1ecemento de 1824-26, na que \u00eda acompa\u00f1ado por George Back (1796-1878), o naturalista John Richardson (1787-1865) e o explorador canadense Peter Warren Dease (1788-1863). Descenderon o r\u00edo Mackenzie e exploraron o tramo de costa oriental do Beaufort ata chegar \u00e1 Prudhoe Bay.\nO primeiro occidental do que se ten constancia de que navegou por completo as augas do mar de Beaufort foi, no ano 1850, o oficial naval e explorador brit\u00e1nico Robert McClure (1807-73), comandando o \"HMS Investigator\", nunha das expedici\u00f3ns do almirantado \u00e1 procura da expedici\u00f3n perdida de Franklin. Nesa expedici\u00f3n McClure foi o primeiro que logrou completar o Paso do Noroeste, a\u00ednda que parte do traxecto f\u00edxoo a p\u00e9 e en zorras.\nXeograf\u00eda.\nO mar de Beaufort est\u00e1 limitado, ao noroeste por unha li\u00f1a que conecta punta Barrow (Alasca) con Lands End na illa do Pr\u00edncipe Patrick; ao oeste polas costas occidentais da illa do Pr\u00edncipe Patrick e a illa de Banks, pertencente ao arquip\u00e9lago \u00e1rtico canadense; e ao sur pola costa continental.\nO r\u00edo Mackenzie desauga neste mar, do mesmo xeito que outros cursos menores. Sup\u00f3n un importante h\u00e1bitat para baleas e paxaros, e a\u00ednda contin\u00faa sendo unha zona relativamente virxe, e libre do tr\u00e1fico comercial.\nO mar est\u00e1 completamente conxelado durante a maior parte do ano, cubrindo a capa de xeo permanente o seu parte norte durante todo o ano.\nO mar de Beaufort \u00e9 tam\u00e9n o lugar no que se sup\u00f3n que existen significativas reservas de petr\u00f3leo baixo o leito do mar, como continuaci\u00f3n das reservas existentes nas zonas pr\u00f3ximas o r\u00edo Mackenzie e North Slope.. Foi explorado por petroleiras na d\u00e9cada de 1960, empezando a operar a primeira plataforma petrol\u00edfera en 1986 (Amauligak Project).\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Beaufort como un mar. Na s\u00faa publicaci\u00f3n de referencia mundial, \u00abLimits of oceans and seas\u00bb (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 13 e def\u00edneo da forma seguinte:"}
{"id": "357631", "revid": "89787", "url": "https://gl.wikipedia.org/wiki?curid=357631", "title": "Carrizo de la Ribera", "text": "Carrizo de la Ribera (en leon\u00e9s: \"Carrizu\") \u00e9 un concello espa\u00f1ol da provincia de Le\u00f3n, en Castela e Le\u00f3n. At\u00f3pase xunto ao r\u00edo \u00d3rbigo. Ti\u00f1a unha poboaci\u00f3n de 2357 habitantes en 2015."}
{"id": "357632", "revid": "10599", "url": "https://gl.wikipedia.org/wiki?curid=357632", "title": "Carrizo, Le\u00f3n", "text": ""}
{"id": "357637", "revid": "89787", "url": "https://gl.wikipedia.org/wiki?curid=357637", "title": "Atentado de Berl\u00edn de 2016", "text": "O atentado de Berl\u00edn do 19 de decembro de 2016 foi un atropelo masivo ocorrido en plena Breitscheidplatz durante un mercado de Nadal en Berl\u00edn, a capital alem\u00e1. A organizaci\u00f3n terrorista Estado Isl\u00e1mico reivindicou a autor\u00eda do atentado a trav\u00e9s de Amaq News Agency. Un cami\u00f3n con remolque embestiu unha serie de postos \u00f3 longo de media r\u00faa. Rexistr\u00e1ronse at\u00e9 o momento quince mortos e polo menos 50 feridos. Un sospeitoso de conducir o cami\u00f3n foi detido, mentres que o copiloto morreu durante o impacto do veh\u00edculo.\nA polic\u00eda afirma que existe a posibilidade de que un cami\u00f3n o cal aparcou nunha beirarr\u00faa puido ser conducido co prop\u00f3sito de atentar contra a vida de civ\u00eds.\nVeh\u00edculo.\nO veh\u00edculo implicado foi un cami\u00f3n articulado Scania de cor negra. O cami\u00f3n ti\u00f1a as placas de matr\u00edcula de Polonia, e era propiedade da empresa de repartimento polonesa, Us\u0142ugi Transportowe Ariel \u017burawski, con sede en Gda\u0144sk.\nO propietario do cami\u00f3n entrevistado pola televisi\u00f3n polonesa dixo que o condutor titular era o seu curm\u00e1n, non un fan\u00e1tico ou un tolo. A compa\u00f1\u00eda contactou co condutor entre as 15:00 e as 16:00, cando o condutor informou que chegara demasiado tarde \u00f3 destino de Berl\u00edn, e que pasar\u00eda al\u00ed a noite para descargar o cami\u00f3n \u00e1 ma\u00f1\u00e1 seguinte."}
{"id": "357642", "revid": "89787", "url": "https://gl.wikipedia.org/wiki?curid=357642", "title": "Illa de Zanz\u00edbar", "text": "Unguja (tam\u00e9n co\u00f1ecida como Illa de Zanz\u00edbar ou simplemente Zanzibar, na Lingua grega antiga Menuthias, \"\u039c\u03b5\u03bd\u03bf\u03c5\u03b8\u03b9\u03ac\u03c2\" - como \u00e9 chamada no \"Periplo do Mar Eritreo\", en grego: \u03a0\u03b5\u03c1\u03af\u03c0\u03bb\u03bf\u03c5\u03c2 \u03c4\u1f74\u03c2 \u1f18\u03c1\u03c5\u03b8\u03c1\u03ac\u03c2 \u0398\u03b1\u03bb\u03ac\u03c3\u03c3\u03b7\u03c2 -) \u00c9 a illa m\u00e1is grande e m\u00e1is poboada do arquip\u00e9lago de Zanz\u00edbar, e \u00e9 a illa m\u00e1is grande e m\u00e1is poboada do Arquip\u00e9lago de Zanz\u00edbar, en Tanzania.\nXeograf\u00eda.\nUnguja \u00e9 unha illa monta\u00f1osa, de 83\u00a0km. de longo (norte-sur) e 37\u00a0km no seu punto m\u00e1is largo (este-oeste), cunha superficie total de ao redor de 1.666\u00a0km\u00b2. At\u00f3pase na metade sur do Arquip\u00e9lago de Zanz\u00edbar, no Oc\u00e9ano \u00cdndico, cerca da segunda illa m\u00e1is grande do arquip\u00e9lago, Pemba. Unguja e o territorio continental de Tanzania est\u00e1n separados pola Canle de Zanz\u00edbar.\nUnguja est\u00e1 rodeada por unha serie de illas e illotes menores, s\u00f3 d\u00faas delas, Tumbatu e Uzi Uzi, sendo habitados. Outras illas menores ao redor de Unguja son Bawe, Chapwani, Changuu, Chumbe, Kizingo, Kwale, Latham, Mautani, Miwi, Mnemba, Mwana wa Mwana, Nianembe, Popo, Pungume, e Ukanga.\nPol\u00edtica.\nUnguja e as illas circundantes div\u00eddense en tres rexi\u00f3ns: Zanz\u00edbar Central/Sur (capital: Koani), Zanz\u00edbar Norte (capital: Mkokotoni), Zanz\u00edbar Urbana/Oeste (capital: Zanzibar, cidade). Unguja pertence a Zanz\u00edbar, que \u00e9 definida pola Constituci\u00f3n de Tanzania como unha parte de Tanzania cun alto grado de autonom\u00eda. O goberno local de Zanz\u00edbar bas\u00e9ase na Cidade de Pedra de Zanz\u00edbar, na costa oeste de Unguja.\nPoboaci\u00f3n.\nNo censo de 2012, a poboaci\u00f3n total de Unguja era 896.721 habitantes, sobre todo concentrada na rexi\u00f3n urbana de Zanz\u00edbar. O principal asentamento na illa \u00e9 a cidade de Zanz\u00edbar, que serve como capital da illa de Zanz\u00edbar, e que incl\u00fae a famosa e hist\u00f3rica Cidade de Pedra, as\u00ed como outras zonas poboadas como Michenzani. Outros asentamentos importantes en Unguja son Mbweni, Zanzibar, Mbweni, Mangapwani, Chwaka e Nungwi.\nAs persoas de Unguja falan sobre todo o kiunguja (lingua de Unguja), que \u00e9 o dialecto da lingua Suahili que foi utilizado como modelo principal para a definici\u00f3n do Suahili est\u00e1ndar.\nEconom\u00eda.\nUnguja \u00e9 a illa do Arquip\u00e9lago de Zanz\u00edbar que conta coa industria tur\u00edstica m\u00e1is desenvolvida. Isto representa unha parte substancial da econom\u00eda de Unguja. Outras actividades relevantes son a agricultura (inclu\u00edda a produci\u00f3n de especias), como o cravo, e a pesca. Ao longo da costa leste, a maior\u00eda das aldeas tam\u00e9n dependen da agricultura de algas mari\u00f1as."}
{"id": "357643", "revid": "1131", "url": "https://gl.wikipedia.org/wiki?curid=357643", "title": "Cousas que trouxo a chuvia", "text": "Cousas que trouxo a chuvia \u00e9 unha obra de teatro escrita e dirixida por Roberto Salgueiro. Foi estreada en decembro de 2016 pola Aula de Teatro da Universidade de Santiago de Compostela no Sal\u00f3n Teatro da vila compostel\u00e1.\nA obra desenv\u00f3lvese arredor dunha mesa de amasar nunha abafante tarde de ver\u00e1n na que rompe a chover. As protagonistas, tres mulleres, contan historias coti\u00e1s sobre os ver\u00e1ns da infancia no campo: un pai ausente, unha nai que amasaba, a seriedade dunha profesora de ballet ou a f\u00e1brica na que se traballaba de sol a sol.\nO elenco de actores na presentaci\u00f3n da obra estivo formado por Julia Ammerman ao piano, Lara Pouso, Carmen Tom\u00e1s e Alba L\u00f3pez."}
{"id": "357644", "revid": "45576", "url": "https://gl.wikipedia.org/wiki?curid=357644", "title": "Unguja", "text": ""}
{"id": "357646", "revid": "839", "url": "https://gl.wikipedia.org/wiki?curid=357646", "title": "Tetronarce", "text": "Tetronarce \u00e9 un x\u00e9nero de peixes elasmobranquios batoideos, un dos dous que integran a familia dos torped\u00ednidos, que son co\u00f1ecidos vulgarmente como torpedos, estrugas, ortigas, ou raias el\u00e9ctricas,\nSon raias moi co\u00f1ecidas por seren capaces de producir descargas el\u00e9ctricas de 8 at\u00e9 220 voltios, dependendo da especie, que usan para atordar as s\u00faas presas e para defensa.\nAs especies deste x\u00e9nero son lentos habitantes dos fondos mari\u00f1os que, como os seus parentes do x\u00e9nero \"Torpedo\", poden xerar electricidade como mecanismo de defensa contra os depredadores e para a captura das s\u00faas presas. Normalmente alcanzan un tama\u00f1o moito maior (at\u00e9 180\u00a0cm) que as especies de \"Torpedo\", que te\u00f1en xeralmente un tama\u00f1o de pequeno a moderado (entre os 25 e os 80\u00a0cm).\nA situaci\u00f3n taxon\u00f3mica do x\u00e9nero \"Tetronarce\" \u00e9 controvertida. Mentres que para a maior\u00eda dos autores a familia dos torped\u00ednidos comprende dous x\u00e9neros, alg\u00fans pensan que as especies deste x\u00e9nero est\u00e1n integradas en \"Torpedo\". (V\u00e9xanse os artigos Torped\u00ednidos e \"Torpedo\").\nMorfolox\u00eda.\nAs principais caracter\u00edsticas das especies do x\u00e9nero \"Tetronarce\" son as seguintes:\nTaxonom\u00eda.\nDescrici\u00f3n.\nO x\u00e9nero foi descrito en 1862 polo icti\u00f3logo estadounidense Theodore Nicholas Gill, \nTaxonom\u00eda controvertida.\nSegundo o ITIS, a familia dos torped\u00ednidos comprende un s\u00f3 x\u00e9nero, \"Torpedo\", pero a maior\u00eda dos autores (WoRMS, FishBase, NCBI e UICN) admiten, ademais, o x\u00e9nero \"Tetronarce\". \nClasificaci\u00f3n.\nO x\u00e9nero comprende as seguintes nove especies: "}
{"id": "357652", "revid": "92340", "url": "https://gl.wikipedia.org/wiki?curid=357652", "title": "Alfons Quint\u00e0", "text": "Alfons Quint\u00e0 i Sadurn\u00ed, nado en\u00a0Figueres\u00a0en\u00a01943, e finado en\u00a0Barcelona\u00a0o 19 de decembro de\u00a02016,\u00a0foi un xornalista e avogado\u00a0catal\u00e1n, oficial da Mari\u00f1a Mercante. Exerceu de xu\u00edz.\nCarreira xornal\u00edstica.\nAlfons Quint\u00e0 destacou especialmente como xornalista. Creou os programas en catal\u00e1n de\u00a0R\u00e0dio Barcelona. Foi delegado do xornal \"El Pa\u00eds\" en Catalu\u00f1a, onde escribiu unha serie de artigos que relacionaban a\u00a0Jordi Pujol co caso da Banca Catalana. Por\u00e9n, a administraci\u00f3n Pujol nomeouno director xeral do Proxecto dunha Empresa P\u00fablica para a Produci\u00f3n e Transmisi\u00f3n de Televisi\u00f3n de Catalu\u00f1a. Despois de deixar a xesti\u00f3n da TV3, Quint\u00e0 colaborou no proxecto de\u00a0\"El Observador\", o xornal promovido por Llu\u00eds Prenafeta, e do que foi director ata poucos meses despois da sa\u00edda da primeira copia.\u00a0Foi\u00a0asesor cient\u00edfico da\u00a0\"Gran Enciclop\u00e8dia Catalana\". Dende ent\u00f3n, Quint\u00e0 foi columnista do xornal \"Avui\", ata o 2005 na columna diaria \"L'encenall\" e no semanal \"Planet\u00e0rium\"; despois, comezou a perder espazo significativamente e deixou de escribir nel no ano 2009. En maio de 2012, foi nomeado director do xornal dixital El Debat, en substituci\u00f3n de Francisco Moreno. Tam\u00e9n foi columnista do \"Diari de Girona\" e foi implicado como paroleiro en programas como \"Amics, coneguts i saludats\" de 8tv.\nMorte.\nO d\u00eda 19 de decembro de 2016 foron atopado mortos na s\u00faa casa en Barcelona, a s\u00faa esposa e el. \u00d3 parecer, asasinou \u00e1 s\u00faa esposa cunha escopeta de caza e, a continuaci\u00f3n, suicidouse. De feito, no primeiro andar, atopouse unha nota de suicidio."}
{"id": "357653", "revid": "23204", "url": "https://gl.wikipedia.org/wiki?curid=357653", "title": "Alfons Quint\u00e0 i Sadurn\u00ed", "text": ""}
{"id": "357655", "revid": "55821", "url": "https://gl.wikipedia.org/wiki?curid=357655", "title": "Biblioteca P\u00fablica de Pontevedra", "text": "A Biblioteca P\u00fablica de Pontevedra Antonio Odriozola forma parte da Rede de Bibliotecas P\u00fablicas de Galicia e da Rede de Bibliotecas P\u00fablicas do Estado, como unha das 53 bibliotecas que a constit\u00faen. A s\u00faa xesti\u00f3n foi transferida a trav\u00e9s da Conseller\u00eda de Cultura da Xunta de Galicia.\nEst\u00e1 adicada a Antonio Odriozola Pietas, quen se estableceu en Pontevedra en 1964, onde levou a cabo gran parte do seu traballo como bibli\u00f3grafo, investigador e erudito.\nHistoria.\nA Biblioteca P\u00fablica de Pontevedra naceu no ano 1848, data na que recibiu os antigos fondos de mosteiros e conventos extinguidos pola Desamortizaci\u00f3n. Instalouse no Instituto Provincial de Segunda Ensinanza, no antigo Colexio dos Xesu\u00edtas, abrindo as s\u00faas portas o 2 de febreiro de 1849. \nAo longo da s\u00faa historia ocupou diferentes sedes. En 1907 situouse no Pazo Provincial pasando despois ao arquivo da Delegaci\u00f3n de Facenda e, por \u00faltimo, no Instituto de Ensinanza Media en 1931. En 1960 trasladouse ao edificio do Paseo de Col\u00f3n da Casa dos Fonseca, compartindo espazo co Arquivo Hist\u00f3rico Provincial de Pontevedra.\nPara po\u00f1er fin \u00e1 situaci\u00f3n de falta de espazo e escaseza que sufr\u00edan a Casa dos Fonseca e a biblioteca, e tras estudar varias posibles localizaci\u00f3ns, o 7 de setembro de 1984 o Ministerio de Cultura comprou un soar utilizado como garaxe pola empresa de autobuses La Uni\u00f3n, na r\u00faa Alfonso XIII. O Ministerio de Cultura constru\u00edu al\u00ed un novo edificio de cinco plantas para a biblioteca (soto, planta baixa e catro pisos).\nO proxecto foi realizado polo arquitecto do Ministerio de Cultura Julio Simonet Barrio. Dese\u00f1ou un edificio de 3.300 metros cadrados distribu\u00eddos en cinco plantas, con tres salas de lectura para 200 persoas cada unha, unha sala de reuni\u00f3ns e conferencias, unha fonoteca e unha sala de exposici\u00f3ns, as\u00ed como catro grandes dep\u00f3sitos cunha capacidade total de 280.000 libros. A finais de 1987 a biblioteca trasladouse a esta localizaci\u00f3n e o edificio foi inaugurado o 21 de xaneiro de 1988.\nEn 1989 a xesti\u00f3n da biblioteca pasou a ser asumida pola Xunta de Galicia.\nO 28 de abril de 1995, a Biblioteca P\u00fablica de Pontevedra recibiu o nome de Antonio Odriozola, en honra ao seu labor como bibli\u00f3grafo e investigador dos fondos da biblioteca.\nColecci\u00f3ns.\nA biblioteca de Pontevedra conta con:\nServizos.\nA biblioteca pon \u00e1 disposici\u00f3n dos usuarios unha serie de servizos adicionais que se listan a continuaci\u00f3n:\nServizos electr\u00f3nicos.\nAlg\u00fans servizos electr\u00f3nicos que ofrece a Biblioteca son:"}
{"id": "357656", "revid": "1131", "url": "https://gl.wikipedia.org/wiki?curid=357656", "title": "Sal\u00f3n Teatro", "text": "O Sal\u00f3n Teatro \u00e9 a sede do Centro Dram\u00e1tico Galego (CDG), a compa\u00f1\u00eda p\u00fablica de teatro de Galicia, e o escenario das s\u00faas produci\u00f3ns. Ademais, acolle distintas disciplinas esc\u00e9nicas, como ciclos de cine ou danza.\n\u00c9 o \u00fanico espazo de exhibici\u00f3n esc\u00e9nica de titularidade exclusiva da Xunta de Galicia e sup\u00f3n un referente cultural para a cidade de Santiago de Compostela e a Comunidade Galega.\nCaracter\u00edsticas.\nLocal\u00edzase nun edificio hist\u00f3rico no coraz\u00f3n da zona vella de Santiago de Compostela.\nO Sal\u00f3n Teatro disp\u00f3n de platea e tribuna con capacidade para 272 espectadores.\nHistoria.\nEn 1920 inaugurouse o Sal\u00f3n Teatro como sala de eventos e espect\u00e1culos. Ti\u00f1a unha capacidade de m\u00e1is de 500 localidades, forma de anfiteatro, un escenario reducido e unha sala dividida en dous andares, posteriormente destinouse principalmente \u00e1 cinematogr\u00e1fia.\nEn 1996 o edificio foi adquirido pola Xunta de Galicia e tres anos despois o teatro abriu de novo as s\u00faas portas xestionado pola Consellar\u00eda de Cultura e Deporte coa estrea do espect\u00e1culo \"Si o vello Sinbad volvese \u00e1s illas...\", de \u00c1lvaro Cunqueiro, a cargo do Centro Dram\u00e1tico Galego."}
{"id": "357657", "revid": "22570", "url": "https://gl.wikipedia.org/wiki?curid=357657", "title": "Andrei Karlov", "text": "Andrei Gennadyevich Karlov (en ); nado o 4 de febreiro de 1954 e finado o 19 de decembro de 2016, era un diplom\u00e1tico de carreira ruso que serviu como Embaixador Ruso en\u00a0Turqu\u00eda e antes como o embaixador da naci\u00f3n en\u00a0Corea do Norte. A noite do 19 de decembro de 2016, Karlov foi asasinado nunha exposici\u00f3n de galer\u00eda da arte en Ancara, Turqu\u00eda, por Mevl\u00fct Mert Alt\u0131nta\u015f, un polic\u00eda turco.\nEducaci\u00f3n e vida temper\u00e1.\nKarlov naceu en Moscova\u00a0o 4 de febreiro de 1954. En 1976, Karlov graduouse no\u00a0\u00a0Instituto Estatal de Relaci\u00f3ns Internacionais de Moscova. Aquel mesmo ano uniuse \u00f3 servizo diplom\u00e1tico.\nVida persoal.\nKarlov estaba casado e ti\u00f1a un fillo."}
{"id": "357658", "revid": "23204", "url": "https://gl.wikipedia.org/wiki?curid=357658", "title": "Andrei Gennadyevich Karlov", "text": ""}
{"id": "357659", "revid": "89787", "url": "https://gl.wikipedia.org/wiki?curid=357659", "title": "Bill Belichick", "text": "William Stephen Belichick (: [\u02c8b\u025bl\u1d7bt\u0283\u026ak]), nado o 16 de abril de 1952 en Nashville, Tennessee, \u00e9 un adestrador estadounidense de f\u00fatbol americano que actualmente traballa como adestrador xefe dos New England Patriots da National Football League (NFL). Como adestrador deste \u00faltimo equipo ga\u00f1ou catro Super Bowl.\nTraxectoria.\nTras quince temporadas na NFL como adestrador asistente en Baltimore Colts, Detroit Lions, Denver Broncos e New York Giants, Belichick conseguiu o seu primeiro traballo como adestrador xefe en 1991 nos Cleveland Browns. Nas s\u00faas cinco temporadas adestrando en Cleveland s\u00f3 tivo unha temporada cun balance de vitorias positivo, polo que foi despedido. Tras pasar como asistente en New England Patriots e New York Jets, volve aos Patriots como adestrador xefe no ano 2000. Desde ent\u00f3n, xunto co quarterback Tom Brady, conquistou cinco Super Bowls (XXXVI, XXXVIII, XXXIX, XLIX e LI).\nFoi nomeado tres veces adestrador do ano (2003, 2007 e 2010). C\u00f3mpre destacar a s\u00faa temporada 2007, onde conseguiu levar aos Patriots \u00e1 Super Bowl invicto, sendo o primeiro adestrador da historia en conseguilo. Con todo, pese a ser favoritos para levarse o t\u00edtulo, os Patriots perderon na final ante os New York Giants de Eli Manning."}
{"id": "357661", "revid": "56817", "url": "https://gl.wikipedia.org/wiki?curid=357661", "title": "Punto de inflamabilidade", "text": "O punto de inflamabilidade \u00e9 o conxunto de condici\u00f3ns de contorna no que unha substancia combustible inflamable, est\u00e1 en condici\u00f3ns de iniciar unha combusti\u00f3n se se lle aplica unha fonte de calor a temperatura\u00a0abonda, chegando \u00f3 momento de ignici\u00f3n. Unha vez retirada a fonte de calor externa poden ocorrer d\u00faas cousas: que se mante\u00f1a a combusti\u00f3n iniciada, ou que se apague o lume por si s\u00f3.\nA diferenza entre punto de inflamabilidade e punto de ignici\u00f3n, \u00e9 que no primeiro, o combustible est\u00e1 en condici\u00f3ns de inflamarse, pero f\u00e1ltalle a calor de ignici\u00f3n; o punto de ignici\u00f3n \u00e9 no caso que se producise xa a inflamaci\u00f3n, \u00e9 dicir, aplicouse a calor de ignici\u00f3n.\nSe se consideran unhas condici\u00f3ns normais de presi\u00f3n (presi\u00f3n atmosf\u00e9rica normal de 101,3 kPa), esas condici\u00f3ns red\u00facense a unha temperatura m\u00ednima e unha proporci\u00f3n determinada de vapor de combustible no aire ambiente, que pode darse nunha pequena parte do mesmo. Son importantes tanto a temperatura como a proporci\u00f3n da mestura. De feito a temperatura pode ser relativamente baixa, a maior\u00eda das veces inferior \u00e1s normais no ambiente, pero a esa temperatura os combustibles l\u00edquidos empezan a desprender vapores que, \u00f3 mesturarse co os\u00edxeno do aire ou outro comburente, poden dar as condici\u00f3ns, para que calquera fa\u00edsca que alcance a temperatura de ignici\u00f3n necesaria, inicie o lume. Entre estas condici\u00f3ns \u00e9 fundamental a proporci\u00f3n dos gases co aire e, tanto se a proporci\u00f3n de gases \u00e9 escasa, coma se \u00e9 excesiva, non se producir\u00e1 a ignici\u00f3n.\nPara medir o punto de inflamabilidade \u00fasase o aparello de Pensky-Martens."}
{"id": "357665", "revid": "89787", "url": "https://gl.wikipedia.org/wiki?curid=357665", "title": "Milagro Sala", "text": "Milagro Amalia \u00c1ngela Sala, nada en\u00a0San Salvador de Jujuy\u00a0o\u00a020 de febreiro de 1964, \u00e9 unha dirixente pol\u00edtica e social arxentina, l\u00edder ind\u00edxena quechua, l\u00edder da Organizaci\u00f3n Barrial T\u00fapac Amaru, unha organizaci\u00f3n integrante da Central dos Traballadores Arxentinos (CTA) especialmente co\u00f1ecida polo seu labor de construci\u00f3n de miles de vivendas na provincia de Jujuy.\nTraxectoria.\nDende o 10 de decembro de 2013, desempe\u00f1ou como deputada provincial na Lexislatura pola Fronte Unidos e Organizados de Jujuy. Renunciou en novembro de 2015, tras ser elixida para unha banca \u00f3\u00a0Parlasur pola Fronte para a Vitoria.\nPor mor dunha acampada que diferentes cooperativas realizaron en protesta contra o gobernador Gerardo Morales, este realizou unha denuncia, acusando a Milagro Sala de \u00abinstigaci\u00f3n a cometer delitos e tumultos en concurso real\u00bb, e o 16 de xaneiro de 2016 foi detida. D\u00edas m\u00e1is tarde, o gobernador ampliou a denuncia por \u00abasociaci\u00f3n il\u00edcita agravada\u00bb e de cometer fraude e prexu\u00edzo contra a administraci\u00f3n p\u00fablica, e Sala foi trasladada a un c\u00e1rcere de mulleres. Posteriormente, o xu\u00edz da causa orixinal ordenou a s\u00faa liberdade, e o mesmo d\u00eda resolveu que continuase detida no c\u00e1rcere, a\u00ednda que polas causas de fraude e asociaci\u00f3n il\u00edcita e non pola que fora arrestada nun principio.\nO fiscal xeral da Procurador\u00eda de Violencia Institucional ditaminou ante unha denuncia de varios deputados que est\u00e1 privada ilegalmente da s\u00faa liberdade porque conta con inmunidade por ser lexisladora do Parlasur,\nmentres que diversas organizaci\u00f3ns nacionais e internacionais de dereitos humanos consid\u00e9rana unha presa pol\u00edtica. O 18 de abril de 2016, o Goberno de Mauricio Macri avalou ante as Naci\u00f3ns Unidas o proceder do Goberno de Gerardo Morales e informou os argumentos polos que sosti\u00f1a que non se violaron os dereitos humanos de Milagro Sala.\u00a0Por mor do\u00a0seu proceder no caso de Milagro Sala, o Estado arxentino foi denunciado por violaci\u00f3n de dereitos humanos ante as Naci\u00f3ns Unidas e a Organizaci\u00f3n dos Estados Americanos.\nO 28 de outubro de 2016 o Grupo de Traballo sobre Detenci\u00f3n Arbitraria do Consello de Dereitos Humanos das Naci\u00f3ns Unidas considerou que a detenci\u00f3n de Milagro Sala era arbitraria e realizou un \u00abchamamento urxente\u00bb \u00f3 Goberno de Mauricio Macri para que a libere.\nO 2 de decembro a Comisi\u00f3n Interamericana de Dereitos Humanos emitiu un comunicado a trav\u00e9s do cal \"urxe \u00f3 Estado arxentino a responder o caso de Milagro Sala\" ratificando a decisi\u00f3n do GTDA."}
{"id": "357666", "revid": "23204", "url": "https://gl.wikipedia.org/wiki?curid=357666", "title": "Milagro Amalia \u00c1ngela Sala", "text": ""}
{"id": "357669", "revid": "1576", "url": "https://gl.wikipedia.org/wiki?curid=357669", "title": "Mottetto", "text": ""}
{"id": "357670", "revid": "92340", "url": "https://gl.wikipedia.org/wiki?curid=357670", "title": "Hugo de Lantins", "text": "Hugo de Lantins (activo entre os anos 1420 e 1430) foi un compositor da escola de borgo\u00f1a e da escola francoflamenga da fin da \u00e9poca medieval e do inicio do Renacemento, e un dos poucos m\u00fasicos que amosa riscos pertencentes a estas d\u00faas tendencias. Compuxo m\u00fasica sacra e profana, e foi contempor\u00e1neo de Dufay, de Gilles Binchois e de Johannes Ciconia. Espec\u00falase con que poida ter relaci\u00f3n pr\u00f3xima de parentesco (irm\u00e1n ou curm\u00e1n) co compositor Arnold de Lantins.\nTraxectoria.\nHoxe co\u00f1\u00e9cese moi pouco sobre a s\u00faa vida, con excepci\u00f3n dos anos 1420 a 1430. Suponse que naceu en Flandres ou nas s\u00faas proximidades, particularmente no antigo principado de Li\u00e8ge. Por mor do seu estilo, pode ter sido un alumno de Ciconia. \nS\u00e1bese que Lantins viviu polo menos quince anos (entre 1415 e 1430) en Venecia, onde escribiu a canci\u00f3n \"Tra quante rerioni\" para o casamento de Cleofe Malatesta de Pesaro e Theodore Paleologus (1420), fillo do emperador de Bizancio, as\u00ed como un motete, \"Christus vincit\" (1423), durante a entronizaci\u00f3n do dux de Venecia, Francesco Foscari. Traballou con Guillaume Dufay, que o menciona nun texto sobre as s\u00faas creaci\u00f3ns no seu encontro en Rimini.\nNon hai certeza ningunha acerca da s\u00faa relaci\u00f3n con Arnold de Lantins, un compositor activo no mesmo momento. As s\u00faas obras aparecen frecuentemente xuntas nas colecci\u00f3ns, o que garante que tiveron actividade nas mesmas \u00e1reas xeogr\u00e1ficas. Con todo, tendo en conta as diferenzas de estilo, consid\u00e9rase que se trata con seguridade de d\u00faas persoas distintas, quizais irm\u00e1ns ou curm\u00e1ns.\nHugo de Lantins compuxo varias misas, motetes e rond\u00f3s en lingua francesa, e baladas en lingua italiana. Ti\u00f1a preferencia polo rond\u00f3, forma evolucionada do vilerai, que el creou para d\u00faas voces (\"cantus\", tenor) sobre un instrumento acompa\u00f1ante (contratenor). As\u00ed, nun \"Gloria\" de Hugo de Lantins, as voces cantan o \"triplum\" e o tenor, mentres que un instrumento toca o contratenor.\nDe Lantins usou a imitaci\u00f3n, \u00e9 dicir, a repetici\u00f3n dunha melod\u00eda nun fragmento polif\u00f3nico pouco despois da s\u00faa primeira aparici\u00f3n nunha voz diferente. Este efecto, m\u00e1is presente neste compositor que en ning\u00fan outro de principios do s\u00e9culo XV, permanecer\u00e1 en vigor durante toda a centuria seguinte.\nObras.\nHoxe cons\u00e9rvanse 18 canci\u00f3ns, catro delas en italiano e o resto en franc\u00e9s, e outras 10 composici\u00f3ns de car\u00e1cter sacro."}
{"id": "357671", "revid": "5863", "url": "https://gl.wikipedia.org/wiki?curid=357671", "title": "Biblioteca P\u00fablica da Coru\u00f1a Miguel Gonz\u00e1lez Garc\u00e9s", "text": "A Biblioteca P\u00fablica da Coru\u00f1a Miguel Gonz\u00e1lez Garc\u00e9s \u00e9 unha instituci\u00f3n bibliotecaria existente dende o ano 1995, localizada na r\u00faa co mesmo nome no ensanche da cidade da Coru\u00f1a. Leva o nome do escritor, poeta, docente e xornalista galego Miguel Gonz\u00e1lez Garc\u00e9s. As s\u00faas instalaci\u00f3ns div\u00eddense en tres plantas, ocupando unha superficie total de 6.216 m2, dos cales 5.869 m2 son \u00fatiles.\nForma parte da Rede de Bibliotecas de Galicia.\nHistoria.\nOs datos mais antigos rem\u00f3ntanse \u00f3 ano 1895. Atop\u00e1base no IES Eusebio da Guarda, despois formou parte da Casa da Cultura da Coru\u00f1a, creada en outubro do 1956. Anos despois, en 1989, a Xunta de Galiza e o Ministerio de Cultura asinaron un convenio polo cal se transferiu a administraci\u00f3n dos fondos \u00e1 Xunta a\u00ednda que o Estado pos\u00fae a titularidade.\nO 23 de setembro de 1994 modificouse o anterior convenio, no relacionado \u00e1 localizaci\u00f3n da biblioteca e trasladouse ao edificio actual, inaugurado no ano 1995. Neste momento pasou a chamarse Biblioteca Nodal da Coru\u00f1a Miguel Gonz\u00e1lez Garc\u00e9s, na honra do docente en humanidades e poeta que foi director da instituci\u00f3n ata os anos oitenta do s\u00e9culo XX, despois de corenta anos de servizo \u00f3 centro.\nColecci\u00f3ns.\nA biblioteca alberga mais de 250.000 t\u00edtulos, os mais antigos datan do s\u00e9culo XVI, pois pos\u00faen fondos froito da Desamortizaci\u00f3n. D\u00e1selle especial importancia \u00f3 Fondo de Dep\u00f3sito Legal, pois pos\u00fae as publicaci\u00f3ns impresas na provincia da Coru\u00f1a dende 1958 ata hoxe, a maiores desta gran colecci\u00f3n, a biblioteca tam\u00e9n alberga fondos persoais de personaxes relevantes na cultura galega, tales como Mariano Tudela, Isidro Conde, Francisco Mar\u00eda da Igrexa ou o nomeado Miguel Gonz\u00e1lez Garc\u00e9s entre outros. A sala infantil-xuvenil\u00a0 conta cunha completa\u00a0colecci\u00f3n bibliogr\u00e1fica e multimedia axeitada para beb\u00e9s e nenas e nenos de m\u00e1is de tres anos ata mozas e mozos de noventa anos.\nServizos e actividades.\n "}
{"id": "357672", "revid": "89787", "url": "https://gl.wikipedia.org/wiki?curid=357672", "title": "Asasinato de Andrei Karlov", "text": "O asasinato de Andrei Karlov ocorreu o 19 de decembro de 2016. Andrei Karlov, o embaixador ruso a Turqu\u00eda foi mortalmente disparado por Mevl\u00fct Mert Alt\u0131nta\u015f na noite do 19 de decembro de 2016 nunha exposici\u00f3n de arte en Ancara, Turqu\u00eda. O asasinato tivo lugar ap\u00f3s varios d\u00edas de protestas en Turqu\u00eda sobre a implicaci\u00f3n rusa na Guerra Civil siria e a batalla sobre Alepo, a\u00ednda que os gobernos rusos e turcos negociaran un cesamento da loita.\nPerpetrador e ataque.\nO asasino foi identificado como Mevl\u00fct Mert Alt\u0131nta\u015f, quen foi descrito como un oficial de polic\u00eda turco, graduado na Escola de Polic\u00eda de Esmirna no 2014. Algunhas fontes informan que fora despedido da polic\u00eda pola s\u00faa alegada implicaci\u00f3n na\u00a0tentativa de golpe de estado en Turqu\u00eda en 2016.\nCando Karlov fac\u00eda un discurso nunha exposici\u00f3n de fotograf\u00eda, Alt\u0131nta\u015f realizou varios disparos contra o embaixador ruso, fer\u00edndoo mortalmente e ferindo outras persoas.\nDespois de disparar a Karlov, Alt\u0131nta\u015f berrou: \"\"Allahu Akbar\" (Deus \u00e9 grande). Non esquezades\u00a0Alepo, non esquezades\u00a0Siria\". Alt\u0131nta\u015f foi posteriormente abatido polas forzas de seguranza turcas. Karlov foi levado \u00f3 hospital, mais morreu pola gravidade das feridas."}
{"id": "357677", "revid": "89787", "url": "https://gl.wikipedia.org/wiki?curid=357677", "title": "Piratar\u00eda en Somalia", "text": "A piratar\u00eda da costa de Somalia \u00e9 unha ameaza para as embarcaci\u00f3ns internacionais dende a segunda fase da Guerra Civil somal\u00ed, a comezos do s\u00e9culo XXI. Dende 2005, moitas organizaci\u00f3ns internacionais expresaron a s\u00faa preocupaci\u00f3n polo aumento en actos de piratar\u00eda. A piratar\u00eda dificultou a entrega de env\u00edos e aumentou os gastos de transporte, supo\u00f1endo uns custos estimados de 6,6$ a 6,9$ mil mill\u00f3ns nun ano en comercio global (2011) segundo \"Oceans Beyond Piracy\" (OBP). Segundo o Instituto Alem\u00e1n para a Invetigaci\u00f3n Econ\u00f3mica (DIW), unha aut\u00e9ntica industria de especuladores tam\u00e9n xurdiu \u00f3 redor da piratar\u00eda. Empresas de seguros\u00a0aumentaron significativamente os seus beneficios dende o comezo dos ataques piratas, xa que as empresas fixeron medrar as taxas en resposta."}
{"id": "357678", "revid": "23204", "url": "https://gl.wikipedia.org/wiki?curid=357678", "title": "Piratar\u00eda da costa de Somalia", "text": ""}
{"id": "357679", "revid": "89787", "url": "https://gl.wikipedia.org/wiki?curid=357679", "title": "BIBSYS", "text": "BIBSYS \u00e9 un provedor de sistemas bibliotecarios e de informaci\u00f3n para todas as bibliotecas universitarias e universitarios noruegueses, a Biblioteca Nacional de Noruega e unha serie de bibliotecas e instituci\u00f3ns de investigaci\u00f3n. BIBSYS foi organizada formalmente como unha unidade da Universidade Norueguesa de Ciencia e Tecnolox\u00eda (NTNU), situado en Trondheim, Noruega. O consello de administraci\u00f3n \u00e9 nomeado polo Ministerio Noruegu\u00e9s de Educaci\u00f3n e Investigaci\u00f3n."}
{"id": "357680", "revid": "23204", "url": "https://gl.wikipedia.org/wiki?curid=357680", "title": "Plovdiv", "text": "Plovdiv (en , pronuncia [\u02c8p\u026bovdif]) \u00e9 a segunda meirande cidade de Bulgaria tras a capital Sof\u00eda da que dista 130\u00a0km, ten unha poboaci\u00f3n de 341\u00a0567 habitantes no 2015, e con 544\u00a0628 na s\u00faa \u00e1rea urbana. \u00c9 un importante centro econ\u00f3mico, cultural, educativo e de transportes.\nPlovdiv \u00e9 unha cidade con m\u00e1is de 8000 anos de antig\u00fcidade, dende a prehistoria ata hoxe. Os primeiros asentamentos neol\u00edticos dentro dos l\u00edmites da cidade comezaron no sexto milenio antes de Cristo e da Idade do Cobre (IV-III milenio antes de Cristo.) A vida na cidade nunca se detivo, ven sendo un dos m\u00e1is antigos asentamentos continuamente habitados das cidades no mundo. O patrimonio conservado e reservado son monumentos antigos como o antigo teatro romano, Ode\u00f3n Romano, \u00e1gora (Foro Romano), estadio romano e outros.\nSer\u00e1 Capital Europea da Cultura en 2019 xunto con Matera en Italia.\nO lema de Plovdiv \u00e9 \u0414\u0440\u0435\u0432\u0435\u043d \u0438 \u0432\u0435\u0447\u0435\u043d, \"Antigo e eterno\".\nRexi\u00f3ns e barrios.\n \nCidades irmandadas.\nPlovdiv est\u00e1 irmandada con:"}
{"id": "357681", "revid": "23204", "url": "https://gl.wikipedia.org/wiki?curid=357681", "title": "Elefsina", "text": ""}
{"id": "357684", "revid": "23204", "url": "https://gl.wikipedia.org/wiki?curid=357684", "title": "Rijeka", "text": "Rijeka (en ; en ; en , en ) \u00e9 o principal porto e a terceira meirande cidade de Croacia (despois de Zagreb e Split). At\u00f3pase na ba\u00eda de Kvarner, no Mar Adri\u00e1tico, e ten unha poboaci\u00f3n de 128\u00a0624 habitantes (2011). A \u00e1rea metropolitana, que incl\u00fae vilas e concellos adxacentes, ten unha poboaci\u00f3n de m\u00e1is de 240\u00a0000 habitantes. No 2016, Rijeka foi escollida como Capital Europea da Cultura para o ano 2020, xunto con Galway, en Irlanda."}
{"id": "357685", "revid": "23204", "url": "https://gl.wikipedia.org/wiki?curid=357685", "title": "Fiume", "text": ""}
{"id": "357686", "revid": "23204", "url": "https://gl.wikipedia.org/wiki?curid=357686", "title": "Reka", "text": ""}
{"id": "357687", "revid": "197", "url": "https://gl.wikipedia.org/wiki?curid=357687", "title": "Axencia Galega das Industrias Culturais", "text": "A Axencia Galega das Industrias Culturais (AGADIC) \u00e9 unha instituci\u00f3n p\u00fablica dependente da Consellar\u00eda de Cultura da Xunta de Galicia. Ten por obxecto o impulso e consolidaci\u00f3n do tecido empresarial no sector cultural galego, colaborando na procura de factores de produci\u00f3n, no fomento da oferta de bens e servizos e na asignaci\u00f3n de ingresos suficientes e estables. Xurdiu en 2008 a partir da transformaci\u00f3n do Instituto Galego das Artes Esc\u00e9nicas e Musicais (IGAEM)."}
{"id": "357706", "revid": "98629", "url": "https://gl.wikipedia.org/wiki?curid=357706", "title": "Trompa (arquitectura)", "text": "A trompa, en arquitectura, def\u00ednese como unha\u00a0b\u00f3veda\u00a0semic\u00f3nica\u00a0de intersecci\u00f3n que voa f\u00f3ra do muro. Ten o v\u00e9rtice no \u00e1ngulo entre d\u00faas paredes e a parte m\u00e1is ancha sae cara a f\u00f3ra. A s\u00faa funci\u00f3n \u00e9 a de ser un elemento sustentante que permite transformar, desde abaixo, d\u00faas estruturas de diferente trazado xeom\u00e9trico como, por exemplo, pasar dunha planta de base cadrada a outra octogonal. Empr\u00e9gase para realizar ciborios e c\u00fapulas, sobre todo na arte rom\u00e1nica e na g\u00f3tica. Parece unha rolda semi-c\u00f3nica co v\u00e9rtice no \u00e1ngulo entre d\u00faas paredes e parte amplo.\n\u00c1s veces, conf\u00fandese coa \"pendente\", posto que te\u00f1en unha funci\u00f3n semellante.\nConstruci\u00f3n.\nComo se pode ver na imaxe, se se quere transformar a planta cadrada IJKL nunha octogonal ABCDEFGH hai que unir, entre outros, os v\u00e9rtices, HA.\nHistoria.\nFoi usada por vez primeira na arquitectura isl\u00e1mica, probablemente en Ir\u00e1n, na arquitectura sas\u00e1nida do s\u00e9culo III ou Mesopotamia, Posteriormente propag\u00e1ronse na arquitectura bizantina e na arte rom\u00e1nica. A\u00ednda que hai autores que matizan que aquelas ser\u00edan b\u00f3vedas nervadas en ladrillo, mentres que o uso en pedra comezar\u00eda en Ifriqiya (norte de \u00c1frica) de onde pasar\u00edan a Al-Andalus. En Espa\u00f1a, est\u00e1n presentes a partir da arquitectura musulm\u00e1 sobre todo nas salas da Alhambra."}
{"id": "357783", "revid": "22570", "url": "https://gl.wikipedia.org/wiki?curid=357783", "title": "Instituto do Templo", "text": "O Instituto do Templo (en ) \u00e9 un museo, instituto de investigaci\u00f3n e centro educativo na cidade antiga de Xerusal\u00e9n. Foi fundado en 1987. O instituto est\u00e1 dedicado aos dous templos de Xerusal\u00e9n (o Primeiro Templo e o Segundo Templo).\nEste instituto \u00e9 unha organizaci\u00f3n israelita centrada nos esforzos por establecer o Terceiro Templo de Xerusal\u00e9n. Os seus obxectivos a longo prazo son constru\u00edr o Terceiro Templo xudeu no Monte do Templo, que \u00e9 o lugar onde agora est\u00e1 situada a mesquita da C\u00fapula da Rocha. Foi fundado polo rabino Yisrael Ariel e recibiu fondos de particulares e do goberno de Israel. O Instituto est\u00e1 elaborando os obxectos rituais necesarios para ser usados no culto no futuro templo; por exemplo en 2007 xa prepararan a coroa de ouro (\"Tzitz\") do Sumo Sacerdote, entre outros obxectos."}
{"id": "357786", "revid": "63161", "url": "https://gl.wikipedia.org/wiki?curid=357786", "title": "Biblioteca da Universidade de Santiago de Compostela", "text": "A Biblioteca da Universidade de Santiago de Compostela \u00e9 un sistema formado por 18 bibliotecas dos campus de Santiago e de Lugo. Prov\u00e9 de recursos para o aprendizaxe, a docencia e a investigaci\u00f3n ao estudantado e profesorado da Universidade de Santiago de Compostela, amais de todas as persoas que o precisar.\nTen a s\u00faa orixe na fundaci\u00f3n da Universidade a mediados do s\u00e9culo XVI, e est\u00e1 situada no Colexio fundado polo Arcebispo de Santiago Alonso III de Fonseca.\nBibliotecas.\nDentro da biblioteca atopamos unha serie de sub-bibliotecas que se clasifican segundo os distintos centros existentes na universidade e dependendo do campus no que nos atopemos:\nNo campus de Santiago:\nNo campus de Lugo:\nColecci\u00f3ns.\nHai un total de 1.154.701 contribuci\u00f3ns na biblioteca, repartidas entre as distintas bibliotecas que a conforman. Esta colecci\u00f3n est\u00e1 formada por unha colecci\u00f3n de libros, revistas, mapas e outros materiais como fontes de referencia e informaci\u00f3n bibliogr\u00e1fica. No fondo hist\u00f3rico, at\u00f3panse 862 manuscritos, 141 incunables, 27.725 \u00a0impresos dos s\u00e9culos XVI ao XVIII e 29.727 impresos publicados entre 1801 e 1900.\nAdemais tam\u00e9n hai dous fondos especiais que son a Biblioteca Am\u00e9rica e a Secci\u00f3n Galicia. \nDentro das colecci\u00f3n da biblioteca da universidade de Santiago hai os seguintes fondos dixitalizados:\nServizos.\nOs servizos que presta a biblioteca son:\nPara facer uso deste servizo \u00e9 necesario dispo\u00f1er do Cart\u00f3n Universitario de Identidade ou dunha carta de lector expedida pola BUSC.\nCat\u00e1logo.\nO cat\u00e1logo da biblioteca da universidade de Santiago de Compostela ch\u00e1mase Iacobus e nel atop\u00e1monos dous tipos de procura:"}
{"id": "357789", "revid": "1576", "url": "https://gl.wikipedia.org/wiki?curid=357789", "title": "Biblioteca P\u00fablica de Vigo", "text": ""}
{"id": "357790", "revid": "88215", "url": "https://gl.wikipedia.org/wiki?curid=357790", "title": "UCI WorldTour 2017", "text": "O UCI WorldTour 2017 foi a novena edici\u00f3n do circu\u00edto de competici\u00f3ns ciclistas que creou a Uni\u00f3n Ciclista Internacional no ano 2009. A tempada comezou co Tour Down Under o 17 de xaneiro en Australia e rematou coa primeira edici\u00f3n do Tour de Guangxi o 24 de outubro na China. O campi\u00f3n final do circu\u00edto mundial foi o belga Greg Van Avermaet.\nEquipos.\nO n\u00famero de equipos do circu\u00edto ser\u00e1 de 18, os mesmos que na tempada anterior.\nEventos.\nEste ano o calendario do UCI WorldTour cambiar\u00e1 bastante, xa que ademais das probas que se disputaron na tempada anterior, correranse 11 carreiras m\u00e1is, o que fai que o n\u00famero de probas ser\u00e1 de 38. Este ano as carreiras chegar\u00e1n a Qatar, Emiratos \u00c1rabes Unidos, Turqu\u00eda, Estados Unidos, Inglaterra e a China, ademais dos da edici\u00f3n anterior.\nClasificaci\u00f3ns.\nPor equipos.\nNesta clasificaci\u00f3n, a diferenza de anos anteriores, contar\u00e1n os puntos que fagan todos os compo\u00f1entes do equipo e non o dos 5 mellores como se vi\u00f1a facendo ultimamente."}
{"id": "357792", "revid": "56817", "url": "https://gl.wikipedia.org/wiki?curid=357792", "title": "RD-0120", "text": "RD-0120 \u00e9 a designaci\u00f3n dun tipo de motor foguete utilizado na etapa central dos foguetes Energia. Tam\u00e9n \u00e9 co\u00f1ecido como 11D122 e RO-200.\nCaracter\u00edsticas.\nO motor RD-0120 foi o primeiro motor foguete operativo sovi\u00e9tico de os\u00edxeno e hidr\u00f3xeno l\u00edquidos. Foi creado como resposta aos motores SSME dos transbordadores espaciais estadounidenses e con similares prestaci\u00f3ns, pero menos complexo e por tanto m\u00e1is barato. O pulo variarse entre o 45% e 100% do pulo total. Segue sendo o motor sovi\u00e9tico-ruso m\u00e1is potente dunha soa c\u00e1mara de combusti\u00f3n. Ti\u00f1a un pulo de 1961,0 kN.\nEn total lanz\u00e1ronse dous foguetes Energia, en maio de 1987 e novembro de 1988, cada un montando catro RD-0120 na s\u00faa etapa central. O colapso da Uni\u00f3n Sovi\u00e9tica en 1990 fixo que o foguete Energia fora abandonado xunto cos RD-0120. Intentos posteriores de reintroducilos en novos foguetes non tiveron \u00e9xito."}
{"id": "357793", "revid": "4817", "url": "https://gl.wikipedia.org/wiki?curid=357793", "title": "11D122", "text": ""}
{"id": "357794", "revid": "4817", "url": "https://gl.wikipedia.org/wiki?curid=357794", "title": "RO-200", "text": ""}
{"id": "357800", "revid": "72012", "url": "https://gl.wikipedia.org/wiki?curid=357800", "title": "Gilles Binchois", "text": "Gilles Binchois, tam\u00e9n co\u00f1ecido como Gilles de Binchois, Gilles de Binche ou Gilles de Bins, nado na cidade belga de Mons (Bergen en flamengo) cara a 1400 e finado en Soignies (Zinnik en flamengo) o 20 de setembro de 1460), foi un compositor francoflamengo e un dos primeiros membros da escola de Borgo\u00f1a.\nA\u00ednda que \u00e9 frecuente situalo en importancia por detr\u00e1s dos seus contempor\u00e1neos Guillaume Dufay e John Dunstable, os estudos m\u00e1is recentes indican que a s\u00faa influencia foi maior que calquera dos outros dous, xa que as s\u00faas obras foron plaxiadas e adoito reutilizadas como material orixinal para crear outras obras. Xa que logo, hoxe consid\u00e9rase esta tr\u00edade de compositores como a m\u00e1is importante da m\u00fasica do s\u00e9culo XV.\nTraxectoria.\nNado na zona valoa de B\u00e9lxica, era fillo de Jean e Johanna de Binche, que poder\u00edan ser naturais da vila de Binche, de onde tomar\u00edan o apelido, ou dalgunha poboaci\u00f3n pr\u00f3xima a ela. O seu pai era un concelleiro do duque Guillerme IV de Hainaut e tam\u00e9n tivo unha posici\u00f3n nunha igrexa de Mons. Non se sabe nada sobre Gilles ata 1419, cando foi nomeado organista na igrexa de Santa Valdetrude, en Mons. En 1423 foise a vivir a Lille, xa en Francia. Cara a esta \u00e9poca \u00e9 posible que servise como soldado ao servizo dos borgo\u00f1\u00f3ns ou, talvez, no condado ingl\u00e9s de Suffolk, como se indica no motete \"D\u00e9ploration sur a mort de Binchois\", escrito por Johannes Ockeghem con ocasi\u00f3n da s\u00faa morte.\nEn varios momentos a finais da d\u00e9cada de 1420 incorporouse \u00e1 corte de Borgo\u00f1a. Recibe instruci\u00f3n na catedral de Cambrai, da man de Guillaume Dufay. En 1424 entra ao servizo do primeiro duque de Suffolk, William de la Pole, e en 1430 de Filipe III de Borgo\u00f1a, o Bo, ata que obt\u00e9n o cargo de secretario honorario da corte en 1437. Polo seu motete \"Nove cantum Melodie\", de 1431, parece evidente que foi tam\u00e9n cantante, xa que este incl\u00fae un texto cunha lista dos seus 19 cantantes orixinais.\nLogo de chegar a ser director da colexiata de San Vicente, en Soignies, en 1452, retirouse finalmente logo de anos de servizo \u00e1 corte borgo\u00f1oa, ata o seu falecemento o 20 de setembro de 1460. Foi enterrado nesa mesma igrexa.\nA s\u00faa obra.\nBinchois\u00e9 considerado como un dos mellores melodistas do s\u00e9culo XV. As s\u00faas canci\u00f3ns aparecen en varias copias d\u00e9cadas despois da s\u00faa morte, e util\u00edzanse adoito \"a posteriori\" como fonte para a composici\u00f3n doutros autores. A maior parte da s\u00faa m\u00fasica, mesmo a s\u00faa m\u00fasica sacra, \u00e9 sinxela e clara na s\u00faa estrutura, \u00e1s veces mesmo en extremo. Ser\u00eda dif\u00edcil imaxinar un contraste maior entre Binchois e a extrema complexidade da \"ars subtilior\". A maior parte das s\u00faas canci\u00f3ns seculares usan a forma de rond\u00f3, a m\u00e1is com\u00fan dese s\u00e9culo. Binchois, con todo, raras veces escribiu canci\u00f3ns estr\u00f3ficas, sen\u00f3n que fixo de xeito independente a melod\u00eda e a rima dos versos.\nBinchois escribiu m\u00fasica para a corte, canci\u00f3ns de amor e de cabalar\u00edas, a preferida dos duques de Borgo\u00f1a, o que lle fixo ser moi apreciado por eles. \u00a0"}
{"id": "357801", "revid": "5863", "url": "https://gl.wikipedia.org/wiki?curid=357801", "title": "Altura sobre o nivel do mar", "text": ""}
{"id": "357802", "revid": "65337", "url": "https://gl.wikipedia.org/wiki?curid=357802", "title": "Gilles de Binchois", "text": ""}
{"id": "357803", "revid": "65337", "url": "https://gl.wikipedia.org/wiki?curid=357803", "title": "Gilles de Binche", "text": ""}
{"id": "357804", "revid": "65337", "url": "https://gl.wikipedia.org/wiki?curid=357804", "title": "Gilles de Bins", "text": ""}
{"id": "357805", "revid": "23204", "url": "https://gl.wikipedia.org/wiki?curid=357805", "title": "Amaia Montero Sald\u00edas", "text": ""}
{"id": "357811", "revid": "12452", "url": "https://gl.wikipedia.org/wiki?curid=357811", "title": "File Transfer Protocol", "text": ""}
{"id": "357817", "revid": "839", "url": "https://gl.wikipedia.org/wiki?curid=357817", "title": "Igrexa Ortodoxa Sir\u00edaca", "text": ""}
{"id": "357819", "revid": "839", "url": "https://gl.wikipedia.org/wiki?curid=357819", "title": "Igrexa Ortodoxa Copta", "text": ""}
{"id": "357822", "revid": "839", "url": "https://gl.wikipedia.org/wiki?curid=357822", "title": "Igrexa Copta", "text": ""}
{"id": "357825", "revid": "839", "url": "https://gl.wikipedia.org/wiki?curid=357825", "title": "Igrexa Apost\u00f3lica Armenia", "text": ""}
{"id": "357836", "revid": "1576", "url": "https://gl.wikipedia.org/wiki?curid=357836", "title": "Biregula", "text": ""}
{"id": "357837", "revid": "1576", "url": "https://gl.wikipedia.org/wiki?curid=357837", "title": "Carteia", "text": ""}
{"id": "357838", "revid": "1576", "url": "https://gl.wikipedia.org/wiki?curid=357838", "title": "Plecopteroides", "text": ""}
{"id": "357841", "revid": "23204", "url": "https://gl.wikipedia.org/wiki?curid=357841", "title": "Eths", "text": "Eths foi un grupo de nu metal franc\u00e9s con orixe en Marsella formado no ano 1999. O seu son mesturaba diferentes estilos como o groove metal, metal alternativo e o nu metal. O grupo anunciou a s\u00faa separaci\u00f3n o 30 de novembro de 2016 por medio dunha mensaxe na conta oficial de Facebook do grupo."}
{"id": "357846", "revid": "109216", "url": "https://gl.wikipedia.org/wiki?curid=357846", "title": "Enrique P\u00e9rez Serantes", "text": "Enrique P\u00e9rez Serantes, nado o 29 de novembro de 1883 en Tui e finado o 18 de abril de 1968 en Santiago de Cuba, foi un eclesi\u00e1stico cat\u00f3lico latino, bispo de Camag\u00fcey entre 1922 e 1948, e posteriormente arcebispo de Santiago de Cuba at\u00e9 o seu pasamento.\nNacemento e estudos (1883-1921).\nFillo dunha familia de agricultores, Enrique foi o m\u00e1is vello de tres irm\u00e1ns (os outros eran Ces\u00e1reo e Regina). Estudou no Seminario Conciliar de Ourense entre 1897 e 1901. Este \u00faltimo ano emigr\u00f3 \u00e1 Habana (Cuba) para evitar o recrutamento militar. En 1902 trasl\u00e1dase a Roma para estudar na Pontificia Universidade Gregoriana, onde obtivo o seu doutoramento en 1910 en Teolox\u00eda Sagrada, Dereito Can\u00f3nico e Filosof\u00eda eclesi\u00e1stica. Foi residente do Colexio Pio Latino Americano.\nFoi ordenado sacerdote o 11 de setembro de 1910 polo bispo da Habana, monse\u00f1or Pedro Gonz\u00e1lez Estrada, quen o nomeou profesor do Real Seminario Conciliar de San Carlos e San Ambrosio. O 6 de xullo de 1918 foi nomeado gobernador eclesi\u00e1stico da diocese de Cienfuegos por Valent\u00edn Zubizarreta, ent\u00f3n bispo da diocese de Camag\u00fcey, cargo que supuxo poderes equivalentes aos episcopais.\nSacerdote de profunda preocupaci\u00f3n social, era habitual atopar os seus artigos na prensa cubana da \u00e9poca, onde non se afastou dos asuntos actuais. As\u00ed, sobre o dereito \u00e1 folga escribiu en 1914 no \"Diario de la Marina\": \"O traballador ten dereito aos medios necesarios e lex\u00edtimos que conducen a este fin [...] e se non os pode exercer \u00e9 xusta a folga, ten dereito \u00e1 folga e mesmo necesidade, porque ten a obriga de manter a vida dos seus fillos e a folga \u00e9 un medio lex\u00edtimo e mesmo pac\u00edfico\".\nBispo de Camag\u00fcey (1922-1948).\nO 13 de agosto de 1922 foi ordenado bispo de Camag\u00fcey polo seu predecesor, Valent\u00edn Zubizarreta. Tornouse as\u00ed, aos 38 anos, no segundo prelado nunha diocese dunha provincia de 26.346 km\u00b2 creada polo Papa Pio X en 1912. Segundo o censo provincial daquel ano en Camag\u00fcey ti\u00f1a 228,913 habitantes, en quince parroquias e nove igrexas non parroquiais\nDurante os 26 anos que estivo \u00e1 fronte desta diocese, caracterizouse pola s\u00faa alta actividade de construci\u00f3n, xa que promoveu 50 novos templos entre igrexas e capelas, tanto na capital como no resto da provincia. Con todo, o feito que mellor definiu a Perez Serantes foi s\u00faa acci\u00f3n decisiva tras o cicl\u00f3n devastador de Santa Cruz del Sur, en 1932. Nel morreron m\u00e1is de 3.000 cubanos e o propio bispo participou do rescate, as\u00ed como aloxar durante meses aos feridos no bispado, que fora un hospital militar espa\u00f1ol. Esa acci\u00f3n ga\u00f1oulle reco\u00f1ecemento popular pola illa e a concesi\u00f3n da nacionalidade cubana polo goberno republicano. Con ese pasaporte viaxou o resto da s\u00faa vida.\nTam\u00e9n dos tempos de Camag\u00fcey \u00e9 a amizade con Rafael Gu\u00edzar, hoxe santo, que tivo unha poderosa influencia sobre a faceta misioneira de P\u00e9rez Serantes. Nacido en M\u00e9xico, o exemplo do padre Gu\u00edzar impulsouno a promover escolas profesionais para mulleres e esixir a escolarizaci\u00f3n dos fillos dos traballadores, moitos deles traballadores ilegais. Xunto con esta preocupaci\u00f3n social, o seu goberno caracterizouse polo apoio entusiasta que deu \u00e1 Acci\u00f3n Cat\u00f3lica cubana e a s\u00faa crecente influencia na Conferencia dos Bispos, antecedente da actual Conferencia Episcopal.\nArcebispo de Santiago e Primado da Igrexa de Cuba (1949-1968).\nO 8 de xaneiro de 1949, aos 66 anos de idade, Enrique P\u00e9rez Serantes ascendeu \u00e1 sede primada de Santiago de Cuba para substitu\u00edr o falecido Valent\u00edn Zubizarreta. Asumiu o cargo o 5 de marzo dese mesmo ano e permaneceu a cargo da primeira arquidiocese cubana ata a s\u00faa morte en 1968.\nDurante esas d\u00faas d\u00e9cadas experimentou eventos turbulentos pol\u00edticos e sociais en primeira persoa, sempre cun papel nos medios e cr\u00edtico cos abusos do poder. Especialmente, a partir do 26 de xullo de 1953, d\u00eda do asalto en Santiago de Cuba ao cuartel Moncada -segunda fortaleza do pa\u00eds- por un grupo de rebeldes liderados por un mozo Fidel Castro de 26 anos.\nNos d\u00edas posteriores ao ataque foi reclamado polas forzas vivas de Cuba para evitar a morte de Castro. Nesa misi\u00f3n, participou persoalmente na busca do l\u00edder rebelde, que se escondeu nos arredores da capital oriental ata a s\u00faa entrega unha vez que soubo que P\u00e9rez Serantes era o garante da s\u00faa vida.\nDurante a d\u00e9cada de 1950, o arcebispo oriental adquiriu un forte v\u00ednculo co Movemento 26 de xullo, grupo guerrilleiro levantado contra a ditadura do xeneral Fulgencio Batista. \u00c1s reiteradas denuncias de P\u00e9rez Serantes sobre a violencia existente en Cuba, uniuse a s\u00faa colaboraci\u00f3n co movemento rebelde, onde hab\u00eda unha gran maior\u00eda de cat\u00f3licos, especialmente nas cidades, liderados por Frank Pa\u00eds."}
{"id": "357849", "revid": "23204", "url": "https://gl.wikipedia.org/wiki?curid=357849", "title": "Lista de filmes coas maiores recadaci\u00f3ns", "text": "Deseguido enum\u00e9ranse os filmes\u00a0coas maiores recadaci\u00f3ns de todos os tempos.\nFilmes coas maiores recadaci\u00f3ns.\nCon m\u00e1is de 2,7 mil mill\u00f3ns USD obtidos a nivel mundial, \"Avatar\" (2009) \u00e9 o filme con maiores recadaci\u00f3ns en despacho de billetes de todos os tempos. Outro dato relevante \u00e9 que as recaudaci\u00f3ns da maior\u00eda das pel\u00edculas que se enumeran a continuaci\u00f3n son principalmente da s\u00faa exposici\u00f3n internacional; tan s\u00f3 hai tres casos nos que a recadaci\u00f3n nos Estados Unidos e o Canad\u00e1 superou \u00e1 internacional: \"O cabaleiro escuro\" (2008), \"\" (2016) e \"Black Panther\" (2018). Por outra banda, at\u00e9 o 2019, a lista ten un total de 24 filmes producidos e / ou distribu\u00eddos por Walt Disney Pictures, dos cales oito foron producidos por Marvel Studios e catro por Pixar. C\u00f3mpre salientar que 38 filmes foron publicados a partir do ano 2010, o que representa o 76% da lista.\nSe se tomaran en conta as ganancias obtidas por cada filme por mor da s\u00faa distribuci\u00f3n en formatos de v\u00eddeo caseiro (por exemplo, VHS, DVD, Blu-ray), ou da s\u00faa transmisi\u00f3n en televisi\u00f3n, as cifras variar\u00edan de forma significativa. Por exemplo, \"Titanic\" (1997) obtivo m\u00e1is de mil mill\u00f3ns USD pola renda e venda das s\u00faas copias nos distintos formatos de v\u00eddeo en que foi distribu\u00edda, adicionais aos 2,2 mil mill\u00f3ns USD que xerou durante as s\u00faas exhibici\u00f3ns en salas de cine. Os ingresos de \"Avatar\" pola s\u00faa distribuci\u00f3n en DVD e Blu-ray exceden at\u00e9 2014 os 385 mill\u00f3ns USD, tan s\u00f3 nos Estados Unidos e o Canad\u00e1. Isto perm\u00edtenos deducir que, ao sumar os dous tipos de ganancias para ambas as pel\u00edculas, obtiveron m\u00e1is de 3 mil mill\u00f3ns USD cada unha en total. A este resultado faltar\u00edan incorporarse os ingresos polo pago de dereitos de transmisi\u00f3n en cadea televisiva. Polo xeral, a marxe de utilidade por concepto de pago por visi\u00f3n que os estudos de televisi\u00f3n p\u00e1ganlle aos produtores dos filmes chega a ser at\u00e9 dun 20-25 % sobre o total das recadaci\u00f3ns obtidas en despacho de billetes. \"Titanic\" obtivo 55 mill\u00f3ns USD pola s\u00faa transmisi\u00f3n en NBC e HBO, importe equivalente ao 9 % da s\u00faa recadaci\u00f3n en despachos de billetes dos Estados Unidos e o Canad\u00e1.\nCertas pel\u00edculas pos\u00faen potencial para establecer unha franqu\u00eda de produtos, que lle permite ampliar as s\u00faas ganancias co transcurso do tempo. Por exemplo, no caso de O rey le\u00f3n\u00a0(1994), durante a s\u00faa exhibici\u00f3n en cines e difusi\u00f3n en formatos de v\u00eddeo obtivo m\u00e1is de 2 mil mill\u00f3ns USD. A s\u00faa adaptaci\u00f3n musical xerou o triplo de ganancias a nivel mundial. Outro aspecto relevante que debe terse en conta para esta an\u00e1lise \u00e9 o impacto da mercadotecnia na industria cinematogr\u00e1fica; retomando o caso do rei le\u00f3n, a franqu\u00eda ga\u00f1ou m\u00e1is de 3 mil mill\u00f3ns USD adicionais aos anteriores resultados en despacho de billetes, v\u00eddeo e teatro, debido \u00e1s vendas dos distintos produtos relacionados coa marca (xoguetes, roupa, accesorios, etc). \"Cars\" (2005), outra produci\u00f3n animada, obtivo unha recepci\u00f3n modesta en cines (462 mill\u00f3ns USD) en comparaci\u00f3n a outras produci\u00f3ns de Pixar, con todo, at\u00e9 2011, os seus ingresos exceden os 8 mil mill\u00f3ns USD soamente pola comercializaci\u00f3n de produtos alusivos \u00e1 franqu\u00eda, a pesar de que para ent\u00f3n xa transcorreran cinco anos desde a s\u00faa estrea en cines.\nA continuaci\u00f3n enum\u00e9ranse de forma descendente as 50 pel\u00edculas que obtiveron as maiores recadaci\u00f3ns como resultado da s\u00faa exhibici\u00f3n en salas de cine. Un total de 27 destas excederon a cifra de mil mill\u00f3ns USD cada unha; 28 destas estre\u00e1ronse a partir de 2010. \"Avatar\" figura no primeiro posto da relaci\u00f3n. Cabe mencionarse que esta lista tam\u00e9n incl\u00fae os distintos relanzamentos que tivera calquera pel\u00edcula estreada a partir de 1996. Non se toman en conta os relanzamentos para filmes estreados antes deste ano pois non se analizaron os prezos dos boletos de entrada xa axustados por inflaci\u00f3n, nin tampouco o tama\u00f1o da poboaci\u00f3n mundial ou as tendencias de mercadotecnia que exist\u00edan na sociedade daqueles anos. Os montantes expr\u00e9sanse en d\u00f3lares de EE.UU.\nAxuste por inflaci\u00f3n.\nDebido aos efectos a longo prazo da inflaci\u00f3n, principalmente o incremento significativo nos prezos das entradas, a t\u00e1boa anterior outorga m\u00e1is \u00abconsideraci\u00f3n\u00bb \u00e1s pel\u00edculas m\u00e1is recentes; unha pel\u00edcula estreada en 1910, cos prezos moito m\u00e1is baixos no despacho de billetes dese ent\u00f3n, ter\u00eda que vender aproximadamente 100 veces o que vender\u00eda unha pel\u00edcula de 2007, con tal de que ambas te\u00f1an relaci\u00f3n proporcional nas s\u00faas recadaci\u00f3ns. Tam\u00e9n se atopa a problem\u00e1tica dos cambios do valor das moedas. A consecuencia do anterior, a t\u00e1boa s\u00f3 compara pel\u00edculas que foron estreadas a nivel mundial en per\u00edodos curtos de tempo, pois moitas pel\u00edculas doutras \u00e9pocas m\u00e1is antigas nunca aparecer\u00e1n na listaxe moderna, ignorando con iso o seu probable \u00e9xito comercial durante a s\u00faa estrea. Alg\u00fans consideran que as distribuidoras optan por non facer os axustes por inflaci\u00f3n convenientes \u00e1s cifras, posto que terminar\u00eda reduc\u00edndoas e finalmente eliminar\u00eda o seu status alcanzado co transcurso do tempo.\nEn Estados Unidos, o sitio Box Office Mollo, o libro mundial de Marca Guiness e \"Entertainment Weekly\" consideran que \"Foise co vento\" (1939) \u00e9 a pel\u00edcula coa maior recadaci\u00f3n de todos os tempos, considerando un eventual axuste por inflaci\u00f3n. Con todo, non toman en conta os 10 relanzamentos da pel\u00edcula, axustando a recadaci\u00f3n total da pel\u00edcula aos d\u00f3lares de 1939.\nA relaci\u00f3n entre os prezos de cada entrada e a inflaci\u00f3n non necesariamente dependen un do outro. Por exemplo, en as entradas custaban 1,55 d\u00f3lares nos Estados Unidos, o cal representa 6,68 d\u00f3lares ao axustar dita cifra \u00e1 inflaci\u00f3n, a cal \u00e9 m\u00e1is alta que o prezo media actual. Ademais, existen factores econ\u00f3micos, pol\u00edticos e sociais que infl\u00faen, directa ou indirectamente, no n\u00famero de persoas que est\u00e1n dispostas a pagar para acudir ao cine. Estes factores poden determinarse ao calcular os ingresos \"per c\u00e1pita\" dun ano en particular. Tras normalizar este c\u00e1lculo co ano ao que se quere avaliar, normal\u00edzanse todos estes factores, tales como a dispo\u00f1ibilidade de efectivo, o n\u00famero de pantallas de cine, o custo relativo das entradas, a competencia coa televisi\u00f3n, os lanzamentos en DVD, o desenvolvemento das novas tecnolox\u00edas de proxecci\u00f3n, as\u00ed como do equipo proxector dom\u00e9stico. Desta maneira, en 1946 o ingreso \"per c\u00e1pita\" estimado para cada entrada equival\u00eda a 34 entradas anuais en media por persoa. En 2004, esta media reduciuse considerablemente a s\u00f3 5 entradas por individuo ao ano, principalmente polos efectos competitivos da televisi\u00f3n.\nMaiores recadaci\u00f3ns por ano.\nA seguinte listaxe mostra \u00e1s pel\u00edculas que alcanzaron as maiores recadaci\u00f3ns durante o seu ano de estrea, a partir de 1950.\nFilmes con m\u00e1is ingresos no seu debut.\nEstados Unidos.\nA seguinte listaxe incl\u00fae a todas aquelas cintas que tiveron a marca de maiores ingresos no seu debut en salas de cine en Estados Unidos. A pel\u00edcula ' situouse o 28 de abril de 2019 como a pel\u00edcula con maior recadaci\u00f3n na s\u00faa primeira fin de semana en toda a historia dos Estados Unidos, superando con 357 mill\u00f3ns de d\u00f3lares \u00e1 anterior pel\u00edcula con esta marca, ademais da s\u00faa antecesora na saga ', que recadou 257 mill\u00f3ns de d\u00f3lares no seu debut no 2018.\nFranqu\u00edas e sagas de filmes m\u00e1is exitosas.\n\"Nota: A tetralox\u00eda dos Vengadores, a trilox\u00eda de Iron Man, a trilox\u00eda de Capit\u00e1n Am\u00e9rica e a trilox\u00eda de Thor forman parte do Universo Cinematogr\u00e1fico de Marvel polo cal non se toman en conta como sagas individuais. Ademais, Spider-Man: Homecoming non forma parte da saga de Spider-Man, \u00e9 parte do Universo Cinematogr\u00e1fico de Marvel. Ademais, c\u00e1 compra de 20th Century Fox por parte de Walt Disney Pictures, non se vai unir a saga de X-Men ao Universo Cinematogr\u00e1fico de Marvel. Tam\u00e9n as pel\u00edculas de Man of Steel, \"\" e The Batman non pertencen \u00e1s sagas individuais de Batman e de Superman xa que pertencen ao DCEU.\""}
{"id": "357851", "revid": "1576", "url": "https://gl.wikipedia.org/wiki?curid=357851", "title": "Helicobacteraceae", "text": ""}
{"id": "357852", "revid": "839", "url": "https://gl.wikipedia.org/wiki?curid=357852", "title": "Pa\u00eds do Loira", "text": ""}
{"id": "357860", "revid": "23204", "url": "https://gl.wikipedia.org/wiki?curid=357860", "title": "Sherpa", "text": ""}
{"id": "357866", "revid": "22570", "url": "https://gl.wikipedia.org/wiki?curid=357866", "title": "Jean-Michel Jarre", "text": "Jean-Michel Andr\u00e9 Jarre, nado en\u00a0Li\u00f3n\u00a0o\u00a024 de agosto de 1948, popularmente co\u00f1ecido como Jean Michel Jarre, \u00e9 un compositor e int\u00e9rprete franc\u00e9s de m\u00fasica electr\u00f3nica. \u00c9 fillo do compositor franc\u00e9s Maurice Jarre. Tivo relevancia internacional polos seus concertos multitudinarios celebrados \u00f3 ar libre. Dende o seu debut en 1971, tocou diversos estilos musicais como, entre outros, o electro-rock e o ambient."}
{"id": "357867", "revid": "23204", "url": "https://gl.wikipedia.org/wiki?curid=357867", "title": "Jean-Michel Andr\u00e9 Jarre", "text": ""}
{"id": "357868", "revid": "23204", "url": "https://gl.wikipedia.org/wiki?curid=357868", "title": "Dicionario Hist\u00f3rico de Su\u00edza", "text": "O\u00a0Dicionario Hist\u00f3rico de Su\u00edza (DHS), \u00e9 unha enciclopedia de historia de Su\u00edza, que ten o obxectivo de facer accesibles os resultados de investigaci\u00f3n moderna para un p\u00fablico m\u00e1is amplo.\nA enciclopedia \u00e9 publicada pola fundaci\u00f3n baixo o patrocinio da\u00a0Academia su\u00edza de humanidades e ciencias sociais (SAGW / ASSH) e a Sociedade hist\u00f3rica su\u00edza (SGG-SHH) e est\u00e1 financiado por doaz\u00f3ns nacionais de investigaci\u00f3n. Ademais de ter a 30 funcionarios na oficina central, os seus colaboradores incl\u00faen 300 conselleiros acad\u00e9micos, 2500 historiadores e 100 tradutores.\nA enciclopedia est\u00e1 a ser editado simultaneamente en tres das linguas oficiais de Su\u00edza: alem\u00e1n (\"Historisches Lexikon der Schweiz\" - HLS), franc\u00e9s (\"Dictionnaire Historique de la Suisse\" - DHS) e italiano (\"Dizionario Storico della Svizzera\" - DSS). Os primeiros 12 volumes foron publicados no ano 2002. Prop\u00faxose\u00a0publicar un novo volume anualmente. Tam\u00e9n publicou un volume sinxelo cunha escolla de artigos en romanche\u00a0(Lexicon Istoric RETICS - LIR)."}
{"id": "357869", "revid": "23204", "url": "https://gl.wikipedia.org/wiki?curid=357869", "title": "Historical Dictionary of Switzerland", "text": ""}
{"id": "357870", "revid": "98629", "url": "https://gl.wikipedia.org/wiki?curid=357870", "title": "Mar de Amundsen", "text": "O mar de Amundsen \u00e9 unha porci\u00f3n do oc\u00e9ano Ant\u00e1rtico at\u00f3pase na Terra de Marie Byrd entre o cabo Dart (126\u00b0 9' O) da illa Siple e o cabo Flying Fish (102\u00b0 20' O) da illa Thurston, na Ant\u00e1rtida.\nFoi o explorador noruegu\u00e9s Nils Larsen na s\u00faa expedici\u00f3n de 1928-1929 quen ao explorar a \u00e1rea en febreiro de 1929 deulle nome na honra ao seu compatriota, o explorador Roald Amundsen, quen foi o primeiro en alcanzar o Polo sur."}
{"id": "357871", "revid": "23204", "url": "https://gl.wikipedia.org/wiki?curid=357871", "title": "KulturNav", "text": "KulturNav \u00e9 un servizo dixital de almacenamento en nube orixinario de Noruega. O seu principal fin \u00e9 que os seus usuarios poidan utilizar dita plataforma para crear e administrar un sistema de control de autoridades focalizado nas necesidades de museos e centros culturais. O proxecto foi creado e \u00e9 dirixido polo Consello das Artes de Noruega. O proxecto iniciouse no 2013 e a p\u00e1xina estivo completamente operativa o 20 de xaneiro de 2015. \u00c9 utilizado por arredor de 130 museos de Noruega e Suecia.\nSegundo o seu propio sitio web, KulturNav est\u00e1 dese\u00f1ado para mellorar o acceso \u00e1 informaci\u00f3n sobre o patrimonio cultural en arquivos, bibliotecas e museos, traballando con metadatos com\u00fans. As\u00ed, distintas instituci\u00f3ns poden colaborar para constru\u00edr unha base de datos e terminolox\u00eda est\u00e1ndar. Segundo o Centro de Arquitectura e Dese\u00f1o \"Skeppsholmen\", KulturNav pos\u00fae un rexistro bastante completo de arquitectos suecos.\nSoftware.\nKulturNav emprega a tecnolox\u00eda KulturIT, un \"software\" desenvolvido e mantido en conxunto entre o Museo de Cultura Popular de Noruega e o Museo Lillehammer, un proxecto sen fins de lucro. KulturIT bas\u00e9ase no sistema de datos con ligaz\u00f3ns, o que o fai compatible con outras fontes que utilicen a mesma tecnolox\u00eda.\nA API soporta consultas con HTTP GET, as cales non te\u00f1en un sistema de autentificaci\u00f3n e autorizaci\u00f3n, o que significa que s\u00f3 se pode consultar contido que sexa p\u00fablico. O sistema foi desenvolvido base\u00e1ndose en Play Framework, xunto con Solr e jQuery.\nProxectos.\nEn marzo de 2015, o rexistro nacional de fotograf\u00eda de Suecia iniciou o proceso de migraci\u00f3n a KulturNav.\nO proxecto de dixitalizaci\u00f3n do Museo de Historia Natural de Estocolmo, iniciado no 2016 e que se espera finalice no 2020, prev\u00e9 subir o material obtido a KulturNav ou unha plataforma similar."}
{"id": "357872", "revid": "23204", "url": "https://gl.wikipedia.org/wiki?curid=357872", "title": "MobyGames", "text": "MobyGames \u00e9 un sitio web dedicado a catalogar videoxogos, tanto do pasado como do presente. O sitio cont\u00e9n unha extensa base de datos de informaci\u00f3n de videoxogos. O obxectivo do sitio web def\u00ednese as\u00ed na propia p\u00e1xina: \"Catalogar polo mi\u00fado toda a informaci\u00f3n relevante acerca de xogos electr\u00f3nicos (computadora, consola, e arcade) nunha maneira de xogo-por-xogo, e logo ofrecer esa informaci\u00f3n a trav\u00e9s de preguntas flexibles e minar\u00eda de datos. En termos com\u00fans, esta \u00e9 unha base de datos sobre xogos enorme\". A partir de 2009, ese catalogo incl\u00fae m\u00e1is de 87 plataformas de xogos separadas (consolas, computadoras e artefactos de man inclu\u00edndo tel\u00e9fonos m\u00f3biles) e m\u00e1is de 30 000 xogos \u00fanicos."}
{"id": "357873", "revid": "23204", "url": "https://gl.wikipedia.org/wiki?curid=357873", "title": "Geographic Names Information System", "text": "O Geographic Names Information System (GNIS) \u00e9 unha base de datos que cont\u00e9n nomes e informaci\u00f3n sobre localidades xeogr\u00e1ficas. Alberga m\u00e1is de 2 mill\u00f3ns de localidades xeogr\u00e1ficas e culturais dos\u00a0Estados Unidos. \u00c9 un tipo de gazetteer (dicionario xeogr\u00e1fico). O GNIS foi desenvolvido polo Servizo Xeol\u00f3xico dos Estados Unidos en cooperaci\u00f3n coa Xunta dos Estados Unidos sobre Nomes Xeogr\u00e1ficos (BGN) para promover a estadarizaci\u00f3n de nomes xeogr\u00e1ficos. A base de datos \u00e9 parte dun sistema que incl\u00fae nomes en mapas topogr\u00e1ficos e fontes bibliogr\u00e1ficas. As variantes de nomes e as alternativas \u00f3s nomes oficiais federais para un lugar tam\u00e9n son rexistrados. A base de datos nunca elimina unha entrada, \"salvo nos casos de duplicaci\u00f3n obvia\"."}
{"id": "357874", "revid": "23204", "url": "https://gl.wikipedia.org/wiki?curid=357874", "title": "Biografisch Portaal", "text": "O Portal biogr\u00e1ficos dos Pa\u00edses Baixos (en ) abreviado como BioPort\u00a0ou BPN, \u00e9 un sitio web do\u00a0Instituto Huygens de Historia dos Pa\u00edses Baixos (Huygens ING) que realiza unha rexistro de autoridades\u00a0na historia dos Pa\u00edses Baixos. Segundo a prensa da \u00e9poca do seu lanzamento \u00e9 unha especie de \"mausoleo\u00a0dixital\".\nEn marzo de 2015 xa conti\u00f1a m\u00e1is de 125.641 biograf\u00edas sobre 80.133 neerlandeses: persoas que naceron en Holanda ou tiveron un papel importante na historia. Non acepta os datos de persoas vivas e s\u00f3 publica os datos das persoas que tiveron un papel na historia dos\u00a0Pa\u00edses Baixos.\u00a0O rexistro segue a medrar con novas instituci\u00f3ns que est\u00e1n afiliadas e por proxectos espec\u00edficos, como por exemplo artistas ou mulleres famosas, un grupo ata hai pouco esquecido nos repertorios biogr\u00e1ficos tradicionais."}
{"id": "357875", "revid": "23204", "url": "https://gl.wikipedia.org/wiki?curid=357875", "title": "Portal biogr\u00e1ficos dos Pa\u00edses Baixos", "text": ""}
{"id": "357912", "revid": "1131", "url": "https://gl.wikipedia.org/wiki?curid=357912", "title": "Celedonio de Uribe", "text": "Celedonio de Uribe y Urbiquiain, nado en Oiartzun (Guip\u00fascoa) o 28 de xaneiro de 1823 e finado en Madrid o 11 de maio de 1871, foi un enxe\u00f1eiro de cami\u00f1os, canais e portos vasco.\nTraxectoria.\nUribe rematou os seus estudos en 1847, tras os que foi nomeado enxe\u00f1eiro e destinado en Ourense. Tras pasar por Castell\u00f3n e Valencia en 1859 foi nomeado enxe\u00f1eiro xefe da provincia da Coru\u00f1a. Durante a s\u00faa estad\u00eda en Galicia participou nos estudos dos faros do plan de iluminaci\u00f3n mar\u00edtima e redactou actuaci\u00f3ns de enxe\u00f1er\u00eda en localidades como Pontedeume, Mugardos e Ribeira.\nEn 1867 dese\u00f1ou a ampliaci\u00f3n do porto da Coru\u00f1a sobre a que se crearon os xard\u00edns de M\u00e9ndez N\u00fa\u00f1ez e o primeiro proxecto da d\u00e1rsena da Mari\u00f1a."}
{"id": "357935", "revid": "839", "url": "https://gl.wikipedia.org/wiki?curid=357935", "title": "Tetronarce nobiliana", "text": "Tetronace nobiliana (Bonaparte, 1835) \u00e9 unha especie de peixe elasmobranquio batoideo da orde dos torpediniformes, familia dos torped\u00ednidos, unha das integradas no x\u00e9nero \"Tetronarce\".\nPor\u00e9n, alg\u00fans autores que s\u00f3 reco\u00f1ecen nesta familia un \u00fanico x\u00e9nero, \"Torpedo\", des\u00edgnana co nome de \"Torpedo nobiliana\" Bonaparte, 1835.\n\u00c9 unha raia que habita nas costas do Atl\u00e1ntico oriental desde as illas Brit\u00e1nicas e o mar do Norte at\u00e9 Sur\u00e1frica, as\u00ed como en todo o Mediterr\u00e1neo, ag\u00e1s no mar Negro, e do Atl\u00e1ntico occidental desde Nova Escocia (Canad\u00e1) at\u00e9 o norte do Brasil.\nCo\u00f1ecida vulgarmente na bibliograd\u00eda internacional, entre outros nomes, como torpedo do Atl\u00e1ntico e torpedo negro, \u00e9 a especie de maior tama\u00f1o da familia dos torped\u00ednidos.\nBiolox\u00eda.\nH\u00e1bitat e distribuci\u00f3n.\n\u00c9 un peixe mari\u00f1o, ocean\u00f3dromo, bati-pel\u00e1xico, costeiro, que nada torpe e lentamente a profundidades entre os 2 e os 800 m (usualmente entre os 10 e os 150 m).\nDistrib\u00faese en ambas as marxes do oc\u00e9ano Atl\u00e1ntico, entre os 60\u00b0 N e os 35\u00b0 S, e entre os 82\u00b0 W e os 36\u00b0 E, desde Escocia (sendo raro no mar do Norte) at\u00e9 Sur\u00e1frica, e en todo o Mediterr\u00e1neo at\u00e9 o mar de M\u00e1rmara (pero ausente no mar Negro), no leste, e desde a Nova Escocia (Canad\u00e1) at\u00e9 o sur do Brasil, no oeste.\n\u00c9 unha especie pouco com\u00fan, e non ten interese pequeiro.\nNutrici\u00f3n.\nMal nadador, e de costumes m\u00e1is ben nocturnos, mantense habitualmente enterrado no fondo at\u00e9 os ollos, cazando \u00e1 espreita, principalmente peixes \u00f3seos pel\u00e1xicos e bent\u00f3nicos e pequenos tibur\u00f3ns, dos que se alimenta.\nReproduci\u00f3n e desenvolvemento.\n\u00c9 unha especie ovoviv\u00edpara. As femias te\u00f1en un per\u00edodo de xestaci\u00f3n duns 12 meses, ao cabo dos cales paren m\u00e1is de 60 cr\u00edas. \nDurante a xestaci\u00f3n, os embri\u00f3ns alim\u00e9ntanse inicialmente da xema do ovo, e posteriormente reciben alimentaci\u00f3n adicional da nai por absorci\u00f3n indirecta do l\u00edquido uterino enriquecido con mocus, graxas e prote\u00ednas a trav\u00e9s de estruturas especializadas. Ao nacer, as cr\u00edas miden uns 23\u00a0cm.\nOs individuos xuven\u00eds son principalmente bent\u00f3nicos, e viven sobre substratos brandos ou en arrecifes de coral en augas pouco profundas.\nDescargas el\u00e9ctricas.\nCos seus \u00f3rganos el\u00e9ctricos este torpedo pode producir potentes descargas de at\u00e9 220 V e 8 A.\nTaxonom\u00eda.\nDescrici\u00f3n.\nA especie foi descrita por primeira vez en 1838, co nome de \"Torpedo nobiliana\", polo naturalista, pol\u00edtico e ornit\u00f3logo franc\u00e9s Charles Lucien Bonaparte, no tomo III, dedicado aos peixes, da s\u00faa obra \"Iconografia della Fauna Italica: per le quattro classi degli animali vertebrati\" (ler en li\u00f1a), publicada en Roma entre os anos 1832 e 1841.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais cualifica o status desta especie como \"DD\" (datos insuficientes) porque hai poucos datos dispo\u00f1\u00edbeis sobre as s\u00faas poboaci\u00f3ns e a tendencia destas, a\u00ednda que as enquisas suxiren que \u00e9 rara no Mediterr\u00e1neo. Cando \u00e9 capturada con redes de arrastre de fondo, dado o seu escaso valor comercial, xeralmente desb\u00f3tanse no mar, do que resulta que hai moi poucos datos sobre as capturas da especie, e sobre o impacto das actividades pesqueiras nas s\u00faas poboaci\u00f3ns. Por outra parte, a destruci\u00f3n e degradaci\u00f3n dos fondos das augas pouco profundas poden ameazar os exemplares xuven\u00eds."}
{"id": "357970", "revid": "22795", "url": "https://gl.wikipedia.org/wiki?curid=357970", "title": "Torpedo nobiliana", "text": ""}
{"id": "358005", "revid": "10599", "url": "https://gl.wikipedia.org/wiki?curid=358005", "title": "R\u00edo Guadalaviar", "text": ""}
{"id": "358047", "revid": "47401", "url": "https://gl.wikipedia.org/wiki?curid=358047", "title": "Anos 1970", "text": ""}
{"id": "358051", "revid": "98629", "url": "https://gl.wikipedia.org/wiki?curid=358051", "title": "Babu\u00edno", "text": "Os babu\u00ednos son monos do Vello Mundo de \u00c1frica e Arabia pertencentes ao x\u00e9nero Papio, que forma parte da subfamilia Cercopithecinae. As cinco especies do x\u00e9nero son uns dos primates non hominoideos de maior tama\u00f1o; s\u00f3 o mandril e o dril son meirandes. Anteriormente, os moi emparentados xeladas (do x\u00e9nero \"Theropithecus\") e as d\u00faas especies do x\u00e9nero \"Mandrillus\" (mandril e dril) estaban inclu\u00eddos dentro deste x\u00e9nero, e \u00e1s veces a todos eles se lles denomina informalmente babu\u00ednos. Os \"Papio\" var\u00edan en tama\u00f1o e peso segundo a especie, desde o m\u00e1is cativo, o \"Papio papio\", de 50\u00a0cm e 14\u00a0kg, ata o m\u00e1is grande, o \"Papio ursinus\", de 120\u00a0cm e 40\u00a0kg.\nTaxonom\u00eda e filoxenia.\nDist\u00ednguense normalmente cinco especies dentro do x\u00e9nero \"Papio\", a\u00ednda que hai un certo desacordo sobre se son realmente especies plenas ou subespecies. Estas son: \"P. ursinus\" do sur de \u00c1frica, \"P. papio\" do oeste de \u00c1frica, \"P. hamadryas\" do corno de \u00c1frica e suroeste de Arabia, \"P. anubis\" das sabanas da parte norte de \u00c1frica central, e \"P. cynocephalus\" da parte sur do centro e leste de \u00c1frica. Moitos autores distinguen \"P. hamadryas\" como especie plena, pero consideran as outras como subespecies de \"P. cynocephalus\" e denom\u00ednanas en conxunto \"babu\u00ednos da sabana\". Isto pode non ser moi \u00fatil: bas\u00e9ase no argumento de que o babu\u00edno hamadr\u00edas \u00e9 diferente en comportamento e fisicamente das outras especies de babu\u00ednos, e que isto reflicte unha historia evolutiva separada. Por\u00e9n, estudos recentes morfol\u00f3xicos e xen\u00e9ticos de \"Papio\" mostran que o hamadr\u00edas est\u00e1 m\u00e1is relacionado coas especies de babu\u00ednos do norte (\"P. papio\" e \"P. anubis\") que coas especies do sur (\"P. cynocephalus\" e \"P. ursinus\").\nEn 2015 os investigadores atoparon o f\u00f3sil m\u00e1is antigo de babu\u00edno datado en hai 2 mill\u00f3ns de anos.\nA clasificaci\u00f3n tradicional en cinco formas probablemente subrepresenta as variaci\u00f3ns dentro de \"Papio\". Alg\u00fans autores argumentan que deber\u00edan reco\u00f1ecerse polo menos d\u00faas formas m\u00e1is, inclu\u00edndo o pequeno \"P. cynocephalus kindae\" de Zambia, Rep\u00fablica Democr\u00e1tica do Congo e Angola e o \"P. ursinus griseipes\" que se encontra en Zambia, Botswana, Zimbabwe, Mozambique e o norte de Sur\u00e1frica. Por\u00e9n, os co\u00f1ecementos actuais da diversidade morfol\u00f3xica, xen\u00e9tica e de comportamento dentro de \"Papio\" \u00e9 demasiado escasa para chegar a resultados definitivos.\nAs cinco especies de babu\u00ednos do x\u00e9nero \"Papio\" e as subespecies son:\nAnatom\u00eda e fisiolox\u00eda.\nTodos os babu\u00ednos te\u00f1en longos foci\u00f1os parecidos aos dos cans, mand\u00edbulas pesadas e poderosas con agudos dentes caninos, ollos moi xuntos, unha espesa pelaxe ag\u00e1s na zona do foci\u00f1o, rabos curtos e \u00e1reas duras nas s\u00faas protuberantes n\u00e1degas, chamadas calosidades isquiais. Estas calosidades son zonas da pel sen pelos e non innervadas que facilitan que o animal estea confortable cando est\u00e1 sentado.\nTodas as especies de babu\u00edno mostran un pronunciado dimorfismo sexual, xeralmente en tama\u00f1o, mais tam\u00e9n \u00e1s veces en cor ou no desenvolvemento dos caninos. Os machos dos \"hamadryas\" te\u00f1en tam\u00e9n grandes melenas brancas.\nComportamento e ecolox\u00eda.\nOs babu\u00ednos son animais terrestres, xa que non fan vida arbor\u00edcola e viven no chan da sabana, en bosques abertos e cu\u00ed\u00f1as. As s\u00faas dietas son omn\u00edvoras, pero principalmente herb\u00edvoras, a\u00ednda que tam\u00e9n comen insectos e ocasionalmente peixes, marisco, lebres, paxaros, monos \"Chlorocebus pygerythrus\" e pequenos ant\u00edlopes. Forraxean e son activos en momentos irregularmente repartidos do d\u00eda e a noite. Poden facer incursi\u00f3ns nos asentamentos humanos, e en Sur\u00e1frica viuse que tam\u00e9n atacaban \u00e1s veces a ovellas e cabras.\nOs babu\u00ednos en catividade viven ata 45 anos, mentres que na natureza a s\u00faa esperanza de vida \u00e9 duns 30 anos.\nEn certos experimentos viuse que os babu\u00ednos poden adquirir habilidades en ortograf\u00eda, o cal forma parte da capacidade de ler.\nPredadores.\nOs seus principais predadores son os crocodilos do Nilo, le\u00f3ns, as hienas \"Crocuta crocuta\" e \"Hyaena hyaena\", leopardos e guepardos. Son considerados unha presa dif\u00edcil para os leopardos, o cal \u00e9 principalmente unha ameaza para os babu\u00ednos novos. Os machos grandes adoitan enfrontarse a eles, momento en que elevan as p\u00e1lpebras, mostran os seus dentes bocexando, chiando, facendo xestos e perseguindo aos intrusos/predadores. Os babu\u00ednos morren \u00e1s veces por picadura de mambas negras, a\u00ednda que non son as presas deses r\u00e9ptiles. Isto ocorre xeralmente cando un babu\u00edno irrita accidentalmente a unha desas serpes.\nSistemas sociais.\nA maior\u00eda dos babu\u00ednos vivien en mandas ou tropas xer\u00e1rquicas. O tama\u00f1o dos grupos var\u00eda de 5 a 250 animais (xeralmente uns 50), dependendo das circunstancias espec\u00edficas, especialmente da especie e da \u00e9poca do ano. A estrutura dentro dunha destas mandas var\u00edas considerablemente entre os babu\u00ednos hamadr\u00edas e o resto das especies, \u00e1s veces denominadas colectivamente babu\u00ednos da sabana. Os hamadr\u00edas adoitan formar grandes grupos compostos de moitos har\u00e9ns m\u00e1is pequenos (un macho cunhas catro femias), aos cales son recrutadas femias da manda cando son a\u00ednda moi novas para aparearse. Outras especies de babu\u00ednos te\u00f1en unha estrutura m\u00e1is promiscua cunha estrita xerarqu\u00eda de dominancia de tipo matrilinear. O grupo do babu\u00edno hamadr\u00edas incl\u00fae normalmente un macho m\u00e1is novo, pero non intentar\u00e1 aparearse coas femias a non ser que o macho m\u00e1is vello sexa eliminado.\nOs babu\u00ednos poden determinar por medio de cambios vocais como son as relaci\u00f3ns de dominancia entre os individuos. Cando ten lugar unha confrontaci\u00f3n entre diferentes familias ou cando un babu\u00edno de rango inferior toma unha iniciativa ofensiva, os babu\u00ednos mostran m\u00e1is interese neste intercambio que a que te\u00f1en para os intercambios entre membros da mesma familia ou cando un babu\u00edno de maior rango toma a ofensiva. Isto d\u00e9bese a que os enfrontamentos entre diferentes familias ou rangos poden ter un maior impacto no conxunto da manda que os conflitos internos nunha familia ou que cando un babu\u00edno reforza a s\u00faa dominancia.\nNos har\u00e9ns dos babu\u00ednos hamadr\u00edas o macho garda celosamente as s\u00faas femias, ata o punto de agarrar e morder as femias cando vagan afast\u00e1ndose demasiado lonxe. Malia todo, alg\u00fans machos asaltan har\u00e9ns para obter femias. Tales situaci\u00f3ns adoitan causar loitas agresivas entre os machos. As ameazas visuais van xeralmente acompa\u00f1adas destas liortas agresivas. Isto incluir\u00e1 un r\u00e1pido palpebreo xunto cun bocexo no que abren moito a boca e mostran os dentes. Alg\u00fans machos te\u00f1en \u00e9xito ao roubar unha femia doutro har\u00e9n. En moitas especies, as cr\u00edas de babu\u00ednos son tomadas como ref\u00e9ns durante as loitas.\nApareamento e nacemento.\nO comportamento de apareamento do babu\u00edno var\u00eda grandemente dependendo da estrutura social da manda. Nos grupos mixtos dos babu\u00ednos da sabana, cada macho pode aparearse con calquera femia. A orde de apareamento entre os machos depende parcialmente do seu rango social e as loitas entre machos non son raras. Por\u00e9n, hai posibilidades m\u00e1is sut\u00eds; en grupos mixtos, os machos \u00e1s veces tratan de ga\u00f1arse a amizade das femias. Para conseguir a s\u00faa amizade, poden acicalar a femia, axudarlle a criar o seu fillo ou darlle comida. Hai unha alta probabilidade de que esa cr\u00eda sexa o seu propio fillo. Algunhas femias claramente prefiren eses machos amigables como parellas. Por\u00e9n, os machos tam\u00e9n capturan cr\u00edas durante as loitas entre machos para protexerse de ataques doutros machos, que se conte\u00f1en se ven que o opo\u00f1ente leva unha cr\u00eda en brazos.\nUnha femia inicia o apareamento presentando aos seus cuartos traseiros inchados ante a face do macho.\nAs femias normalmente dan a luz despois dunha xestaci\u00f3n de seis meses e xeralmente te\u00f1en unha soa cr\u00eda. As cr\u00edas pesan entre 600 e 900 g ao nacer en \"P. hamadryas\", 1068 g en \"P. anubis\" e 854 g en \"P. cynocephalus\". Os neonatos te\u00f1en unha pelaxe distintiva (negra, marr\u00f3n ou marr\u00f3n avermellada), que mante\u00f1en ata o final da lactaci\u00f3n, momento en que cambian \u00e1 pelaxe adulta t\u00edpica de cada especie. As nais adoitan ser as principais coidadoras das cr\u00edas, a\u00ednda que varias femias poden compartir ese labor para todas as s\u00faas cr\u00edas.\nUn ano despois do parto prod\u00facese a desteta. Chegan \u00e1 madurez sexual entre os cinco e os oito anos. Os babu\u00ednos macho abandonan o grupo no que naceron, normalmente antes de chegaren \u00e1 madurez sexual, mentres que as femias son filop\u00e1tricas e permanecen no mesmo grupo toda a vida.\nRelaci\u00f3ns cos humanos.\nNo antigo Exipto, Babi era a deificaci\u00f3n do \"Papio hamadryas\" e era un animal sagrado. O babu\u00edno repres\u00e9ntase asociado con Tot, funcionando como asisente de Tot ou como representaci\u00f3n do propio Tot con cabeza de babu\u00edno (ou m\u00e1is frecuentemente de ibis).\nDoenzas.\nA familia de virus e cepas do \"Herpesvirus papio\" infecta aos babu\u00ednos. Os seus efectos nos humanos son desco\u00f1ecidos."}
{"id": "358052", "revid": "1576", "url": "https://gl.wikipedia.org/wiki?curid=358052", "title": "Macaco rhesus", "text": ""}
{"id": "358053", "revid": "85894", "url": "https://gl.wikipedia.org/wiki?curid=358053", "title": "Francisco Jos\u00e9 Portela Sandoval", "text": "Francisco Jos\u00e9 Portela Sandoval , nado en Pontevedra o 18 de decembro de 1944 e finado en Madrid o 28 de agosto de 2015, foi un profesor e historiador da arte galego..\nTraxectoria.\nFoi catedr\u00e1tico de Historia da Arte da Universidade Complutense de Madrid, na que desenvolveu o seu labor docente durante 49 anos. Foi vicerreitor de Ordenaci\u00f3n Acad\u00e9mica, decano da Facultade de Xeograf\u00eda e Historia e director do Departamento de Historia da Arte Moderna na Universidade Complutense de Madrid. Tam\u00e9n foi director da Academia de Arte e Historia de San D\u00e1maso da Provincia Eclesi\u00e1stica de Madrid e acad\u00e9mico correspondente das Reais Academias de Belas Artes de San Fernando de Madrid, San Carlos de Valencia e Santa Isabel de Sevilla, as\u00ed como da Real da Historia, pertencendo tam\u00e9n \u00e1 Portuguesa da Historia e \u00e1 Nacional de Belas-Artes de Portugal. Foi membro do Servizo Hist\u00f3rico e Cultural do Ex\u00e9rcito do Aire, presidente da Real Asociaci\u00f3n de Amigos dos Museos Militares, presidente do Instituto de Estudios Madrile\u00f1os, vicepresidente da Fundaci\u00f3n Villa y Corte e director de \"Madrid. Revista de arte, historia y geograf\u00eda\" editada pola Comunidade de Madrid e de \"Militaria. Revista de cultura militar\". Formou parte como vogal do Patronato do Museo Arqueol\u00f3xico Nacional e do Consello Rexional de Patrimonio Hist\u00f3rico da Comunidade de Madrid.\nDedicado con preferencia ao estudo da escultura espa\u00f1ola dos s\u00e9culos XVI ao XX, foi autor de libros e artigos e participou en proxectos nacionais e internacionais de investigaci\u00f3n. Director de memorias de licenciatura e teses doutorais, foi comisario de varias exposici\u00f3ns e xurado de concursos.\nReco\u00f1ecementos.\nFoi condecorado coa medalla de honra da Universidade Complutense e coas cruces do M\u00e9rito Militar e do M\u00e9rito Aeron\u00e1utico do Ministerio de Defensa."}
{"id": "358054", "revid": "4817", "url": "https://gl.wikipedia.org/wiki?curid=358054", "title": "Proton (foguete)", "text": ""}
{"id": "358055", "revid": "22570", "url": "https://gl.wikipedia.org/wiki?curid=358055", "title": "RD-0210", "text": "RD-0210 \u00e9 a designaci\u00f3n dun tipo de motor foguete utilizado na segunda etapa dos foguetes Proton. Tam\u00e9n \u00e9 co\u00f1ecido como 8D411K, 8D49 e RD-465.\nCaracter\u00edsticas.\nOs motores RD-0210 foron dese\u00f1ados por Kosberg e funcionan alimentados por tetr\u00f3xido de nitr\u00f3xeno e UDMH (dimetilhidracina asim\u00e9trica). Te\u00f1en un pulo de 582,10 kN e us\u00e1banse en grupos de tres na segunda etapa dos foguetes Proton xunto cun motor RD-0211 que proporcionaba presurizaci\u00f3n nos tanques de propelente."}
{"id": "358056", "revid": "27155", "url": "https://gl.wikipedia.org/wiki?curid=358056", "title": "Papio", "text": ""}
{"id": "358057", "revid": "4817", "url": "https://gl.wikipedia.org/wiki?curid=358057", "title": "8D411K", "text": ""}
{"id": "358058", "revid": "4817", "url": "https://gl.wikipedia.org/wiki?curid=358058", "title": "8D49", "text": ""}
{"id": "358059", "revid": "4817", "url": "https://gl.wikipedia.org/wiki?curid=358059", "title": "RD-465", "text": ""}
{"id": "358060", "revid": "22570", "url": "https://gl.wikipedia.org/wiki?curid=358060", "title": "RD-0211", "text": "RD-0211 \u00e9 a designaci\u00f3n dun tipo de motor foguete utilizado na segunda etapa dos foguetes Proton e derivado directamente do motor RD-0210. Tam\u00e9n \u00e9 co\u00f1ecido como 8D412K e RD-468.\nCaracter\u00edsticas.\nOs motores RD-0211 foron dese\u00f1ados por Kosberg e son basicamente motores RD-0210 lixeiramente modificados. Funcionan alimentados por tetr\u00f3xido de nitr\u00f3xeno e UDMH (dimetilhidracina asim\u00e9trica), cun pulo de 582,10 kN. Us\u00e1base xunto cun grupo de tres RD-0210 na segunda etapa dos foguetes Proton, proporcionando presurizaci\u00f3n nos tanques de propelente."}
{"id": "358061", "revid": "4817", "url": "https://gl.wikipedia.org/wiki?curid=358061", "title": "8D412K", "text": ""}
{"id": "358062", "revid": "4817", "url": "https://gl.wikipedia.org/wiki?curid=358062", "title": "RD-468", "text": ""}
{"id": "358063", "revid": "98629", "url": "https://gl.wikipedia.org/wiki?curid=358063", "title": "Embriox\u00e9nese humana", "text": "A embriox\u00e9nese humana ou desenvolvemento embrionario humano \u00e9 o proceso de divisi\u00f3ns celulares e diferenciaci\u00f3n celular do embri\u00f3n que ocorre durante as etapas iniciais do desenvolvemento humano. En termos biol\u00f3xicos, o desenvolvemento humano implica o crecemento a partir dunha soa c\u00e9lula, o cigoto ata un ser humano adulto. A fecundaci\u00f3n ocorre cando o espermatozoide entra con \u00e9xito e fusi\u00f3nase cun \u00f3vulo. O material xen\u00e9tico do espermatozoide e do \u00f3vulo comb\u00ednanse formando unha soa c\u00e9lla chamada cigoto e as\u00ed comeza o estadio xerminal do desenvolvemento prenatal. A embriox\u00e9nese dura as primeiras oito semanas do desenvolvemento; ao principio da novena semana o embri\u00f3n denom\u00ednase xa feto.\nA embriolox\u00eda humana \u00e9 o estudo deste desenvolvemento durante as primeiras oito semanas despois da fecundaci\u00f3n. O per\u00edodo normal de xestaci\u00f3n (embarazo) \u00e9 de nove meses ou 38 semanas.\nO estadio xerminal ref\u00edrese ao tempo que vai desde a fecundaci\u00f3n e ao longo do desenvolvemento inicial do embri\u00f3n ata que se completa a implantaci\u00f3n no \u00fatero. O estadio xerminal leva uns 10 d\u00edas. Durante este estadio, o cigoto empeza a dividirse, nun proceso chamado segmentaci\u00f3n. Despois f\u00f3rmase un blastocisto e impl\u00e1ntase no \u00fatero. A embriox\u00e9nese contin\u00faa coa seguinte etapa chamada gastrulaci\u00f3n, na que se forman as tres capas xerminais do embri\u00f3n nun proceso chamado histox\u00e9nese, e os procesos de neurulaci\u00f3n e organox\u00e9nese ve\u00f1en a continuaci\u00f3n.\nEn comparaci\u00f3n co embri\u00f3n, o feto ten caracter\u00edsticas externas m\u00e1is reco\u00f1ecibles e un conxnto m\u00e1is completo de \u00f3rganos en desenvolvemento. O proceso completo da embriox\u00e9nese implica cambios espaciais e temporias coordinados na expresi\u00f3n x\u00e9nica, crecemento celular e diferenciaci\u00f3n celular. Un proceso case id\u00e9ntico ocorre noutras especies, especialmente en cordados (ver embriox\u00e9nese).\nEtapa xerminal.\nFecundaci\u00f3n.\nA fecundaci\u00f3n ten lugar cando o espermatozoide consegue entrar no \u00f3vulo e fusi\u00f3nanse os dous conxuntos de material xen\u00e9tico haploide portados por ambos os gametos, orixin\u00e1ndose un cigoto (unha soa c\u00e9lula diploide). Isto xeralmente ten lugar na ampola das trompas de Falopio. O cigoto cont\u00e9n o material xen\u00e9tico combinado do pai e a nai, que consiste en 23 cromosomas do n\u00facleo do \u00f3vulo e outros 23 do n\u00facleo do espermatozoide, polo que ten 23 pares de cromosomas. Os 46 cromosomas sofren cambios antes da divisi\u00f3n mit\u00f3tica, que conducen \u00e1 formaci\u00f3n dun embri\u00f3n de d\u00faas c\u00e9lulas.\nPara que te\u00f1a \u00e9xito a fecundaci\u00f3n deben darse tres procesos, que tam\u00e9n act\u00faan como controis para asegurar a especificidade de especie (s\u00f3 se poden fecundar os gametos da mesma especie, humana neste caso). O primeiro proceso \u00e9 a quimiotaxe, que dirixe o movemento do espermatozoide cara ao \u00f3vulo. En segundo lugar hai compatibilidade adhesiva entre o espermatozoide e a c\u00e9lula ovo. Unha vez que o espermatozoide se adheriu ao ovo, ten lugar o terceiro proceso, que \u00e9 a reacci\u00f3n acros\u00f3mica; a parte frontal do espermatozoide leva un acrosoma, que cont\u00e9n encimas con capacidade de dixerir e degradar a zona pel\u00facida que rodea o \u00f3vulo e as\u00ed permitir a entrada do espermatozoide. A entrada do espermatozoide causa unha liberaci\u00f3n de i\u00f3ns calcio, que bloquean a entrada de m\u00e1is espermatozoides. Unha reacci\u00f3n paralela ten lugar no \u00f3vulo, chamada reacci\u00f3n de zona ou cortical. Esta libera gr\u00e1nulos corticais que soltan encimas dixestivos que dixiren as prote\u00ednas receptoras do espermatozoide, impedindo as\u00ed poliespermia. Os gr\u00e1nulos tam\u00e9n se fusionan coa membrana plasm\u00e1tica e modifican zona pel\u00facida de maneira que se impide a entrada de m\u00e1is espermatozoides.\nSegmentaci\u00f3n.\nO inicio do proceso de segmentaci\u00f3n ou clivaxe do embri\u00f3n d\u00e1se cando o cigoto se divide por mitose en d\u00faas c\u00e9lulas. As mitoses contin\u00faan e estas primeiras d\u00faas c\u00e9lulas div\u00eddense en catro, despois en oito e a as\u00ed sucesivamente. Cada divisi\u00f3n tarda de 12 a 24 horas. O cigoto \u00e9 grande comparado con calquera outra c\u00e9lula e sofre a segmentaci\u00f3n sen incremento de tama\u00f1o, \u00e9 dicir, a c\u00e9lula non crece, aumentando o seu citoplasma e divid\u00edndose despois como \u00e9 habitual, sen\u00f3n que o embri\u00f3n nestas fases mant\u00e9n o tama\u00f1o que ti\u00f1a o cigoto, pero divid\u00edndose en c\u00e9lulas cada vez m\u00e1is pequenas. Isto significa que con cada sucesiva subdivisi\u00f3n a proporci\u00f3n de material nuclear con respecto ao citoplasm\u00e1tico aumenta. Inicialmente as c\u00e9lulas en divisi\u00f3n, chamadas blast\u00f3meros (do grego \"blastos\", gromo), non est\u00e1n diferenciadas e est\u00e1n agregadas formando unha esfera encerrada dentro da zona pel\u00facida (a membrana ou cuberta glicoproteica que rodeaba o \u00f3vulo). Unha vez que se formaron oito blast\u00f3meros empezan a desenvolverse neles uni\u00f3ns comunicantes, que lles permiten desenvolverse de maneira integrada e coordinar as s\u00faas respostas cos sinais fisiol\u00f3xicos e pautas ambientais.\nCando o n\u00famero de c\u00e9lulas \u00e9 de arredor de dezaseis a esfera s\u00f3lida de c\u00e9lulas situada dentro da zona pel\u00facida denom\u00ednase m\u00f3rula Nesta etapa as c\u00e9lulas empezan a unirse firmemente entre si nun proceso chamado compactaci\u00f3n, e a segmentaci\u00f3n contin\u00faa como diferenciaci\u00f3n celular.\nBlastulaci\u00f3n.\nA segmentaci\u00f3n \u00e9 a primeira etapa da blastulaci\u00f3n, que \u00e9 o proceso de formaci\u00f3n do blastocisto. As c\u00e9lulas difer\u00e9ncianse nunha capa externa de c\u00e9lulas (chamada trofoblasto) e unha masa celular interna. Ao producirse unha maior compactaci\u00f3n os blast\u00f3meros externos individuais, chamados trofoblastos, son indistinguibles, e est\u00e1n a\u00ednda dentro da zona pel\u00facida. Esta compactaci\u00f3n serve para facer a estrutura impermeable \u00e1 auga, xa que as c\u00e9lulas segregar\u00e1n m\u00e1is tarde flu\u00eddos. A masa celular interna difer\u00e9nciase convert\u00e9ndose nos embrioblastos e polar\u00edzase nun extremo. Est\u00e1n unidos por uni\u00f3ns comunicantes para facilitar a comunicaci\u00f3n celular. Esta polarizaci\u00f3n deixa unha cavidade, o blastocele, creando unha estrutura que agora se denomina blastocisto. (En animais non mam\u00edferos, ch\u00e1mase bl\u00e1stula). Os trofoblastos segregan flu\u00eddo ao interior do blastocele. Neste momento o tama\u00f1o do blastocisto incrementouse, o que fai que saia (ou 'faga eclosi\u00f3n') a trav\u00e9s da zona pel\u00facida, a cal se desintegra.\nA masa celular interna dar\u00e1 lugar ao embri\u00f3n propiamente dito, ao amnio, ao saco vitelino ou da xema e ao alantoide, mentres que a parte fetal da placenta formar\u00e1 a capa trofobl\u00e1stica externa. O embri\u00f3n xunto coas s\u00faas membranas denom\u00ednase conceptus e nesta etapa o conceptus est\u00e1 no \u00fatero. A zona pel\u00facida finalmente desaparece completamente, e as agora expostas c\u00e9lulas do trofoblasto permiten que o blastocisto se adhira ao endometrio uterino, onde se implantar\u00e1.\nA formaci\u00f3n do hipoblasto e o epiblasto, os cales son as d\u00faas capas principais do disco xerminal bilaminar, ocorre ao inicio da segunda semana. O embrioblasto de c\u00e9lulas internas e o trofoblasto de c\u00e9lulas externas vanse converter en d\u00faas subcapas. As c\u00e9lulas internas conv\u00e9rtense na capa de hipoblasto que rodear\u00e1 a outra capa chamada epiblasto, e estas capas formar\u00e1n o disco embrional no cal se desenvolver\u00e1 o embri\u00f3n. Tam\u00e9n o trofoblasto desenvolve d\u00faas subcapas: o citotrofoblasto, que est\u00e1 fronte ao sincitiotrofoblasto, o cal est\u00e1 asentado dentro do endometrio. Despois, aparece outra capa chamada membrana exocel\u00f3mica ou de Heuser que rodear\u00e1 o citotrofoblasto e ao saco vitelino primitivo. O sincitiotrofoblasto crece e entra nunha fase chamada estadio lagoar (\"lacunar\"), na cal aparecen alg\u00fans vac\u00faolos, que se encher\u00e1n de sangue nos d\u00edas seguintes. O desenvolvemento do saco vitelino comeza coas c\u00e9lulas planas hipobl\u00e1sticas que forman a membrana exocel\u00f3mica, que cubrir\u00e1 a parte interna do citotrofoblasto para formar o saco vitelino primitivo. Formarase unha erosi\u00f3n do revestimento endotelial dos capilares maternos polas c\u00e9lulas sincitiotrofobl\u00e1sticas dos sinusoides, onde o sangue empezar\u00e1 a penetrar e flu\u00edr a trav\u00e9s do trofoblasto para dar lugar \u00e1 circulaci\u00f3n uteroplacentaria. Seguidamente, establ\u00e9cense novas c\u00e9lulas derivadas do saco vitelino entre o trofoblasto e a membrana exocel\u00f3mica que dar\u00e1n lugar ao mesoderma extraembrional, que formar\u00e1 a cavidade cori\u00f3nica.\nAo final da segunda semana de desenvolvemento, algunhas c\u00e9lulas do trofoblasto penetran e forman columnas arredondadas no sincitiotrofoblasto. Estas columnas co\u00f1\u00e9cense como vilosidades primarias (\"villi\"). Ao mesmo tempo, f\u00f3rmanse outras c\u00e9lulas migrantes na cavidade exocel\u00f3mica, unha nova cavidade chamada saco vitelino secundario ou definitivo, menor en tama\u00f1o que o primitivo saco vitelino.\nImplantaci\u00f3n.\nDespois da ovulaci\u00f3n, o revestimento endometrial transf\u00f3rmase nun revestimento secretor prepar\u00e1ndose para a posible implantaci\u00f3n do embri\u00f3n. O revestimento endometrial engrosa e as s\u00faas gl\u00e1ndulas secretoras al\u00f3nganse e increm\u00e9ntasea s\u00faa vascularizaci\u00f3n. Este revestimento da cavidade uterina denom\u00ednase decidua e produce un gran n\u00famero de c\u00e9lulas deciduais no seu agrandado tecido interglandular. O trofoblasto ent\u00f3n difer\u00e9nciase nunha capa interna, o citotrofoblasto e unha capa externa, o sincitiotrofoblasto. O citotrofoblasto cont\u00e9n c\u00e9lulas epiteliais cuboidais cada unha limitada pola s\u00faa membrana, que son a fonte das c\u00e9lulas en divisi\u00f3n, e o sincitiotrofoblasto \u00e9 unha capa sen l\u00edmites celulares individuais (un sincitio).\nO sincitiotrofoblasto implanta o blastocisto no epitelio decidual por medio de proxecci\u00f3ns de vilosidades cori\u00f3nicas que forman a parte embrionria da placenta. A placenta desenv\u00f3lvese unha vez que se implanta o blastocisto e conecta o embri\u00f3n coa parede uterina. A decidua aqu\u00ed denom\u00ednase decidua basal e sit\u00faase entre o o blastocisto e o miometrio e forma a parte materna da placenta. Na implantaci\u00f3n colaboran encimas hidrol\u00edticos que erosionan o epitelio. O sincitiotrofoblasto tam\u00e9n produce a hormona gonadotropina cori\u00f3nica humana (hCG), que estimula a liberaci\u00f3n de proxesterona no corpo l\u00fateo. A proxesterona favorece que o \u00fatero xere un groso revestimento de vasos sangu\u00edneos e capilares para que poidan oxixenar e soster o embri\u00f3n en desenvolvemento. O \u00fatero libera azucres a partir do glic\u00f3xeno almacenado nas s\u00faa c\u00e9lulas para nutrir o embri\u00f3n. As vilosidades empezan a ramificarse e conte\u00f1en vasos sangu\u00edneos do embri\u00f3n. Outras vilosidades, chamadas vilosidades libres ou terminais, te\u00f1en a funci\u00f3n de realizar o intercambio de nutrientes. O embri\u00f3n est\u00e1 unido \u00e1 codia trofobl\u00e1stica por un ped\u00fanculo de conexi\u00f3n estreito que se desenvolve dando o cord\u00f3n umbilical para unir a placenta ao embri\u00f3n.\nAs arterias da decidua remod\u00e9lanse para incrementar o fluxo sangu\u00edneo materno nos espazos intervilosos da placenta, permitindo que te\u00f1a lugar o intercambio de gases respiratorio e a transferencia de nutrientes ao embri\u00f3n. Os produtos residuais do embri\u00f3n difunden a trav\u00e9s da placenta.\nA medida que o sincitiotrofoblasto empeza a penetrar na parede uterina, tam\u00e9n se desenvolve a masa celular interna (embrioblasto). A masa celular interna \u00e9 a fonte onde se orixinan as c\u00e9lulas nai embrionarias, que son pluripotentes e poden deenvolverse dando calquera das c\u00e9lulas das tres capas xerminais.\nDisco embrional.\nO embrioblasto forma un disco embrional que \u00e9 un disco bilaminar de d\u00faas capas, unha capa superior chamada \"epiblasto\" (ectoderma primitivo) e unha capa inferior chamada \"hipoblasto\" (endoderma primitivo). O disco est\u00e9ndese entre o que se converter\u00e1 na cavidade amni\u00f3tica e saco vitelino. O epiblasto est\u00e1 contiguo ao trofoblasto e feito de c\u00e9lulas columnares; o hipoblasto est\u00e1 moi pr\u00f3ximo \u00e1 cavidade do blastocisto e constitu\u00eddo por c\u00e9lulas cuboidais. O epiblasto migra desde o trofoblasto cara a abaixo, formando a cavidade amni\u00f3tica, cuxo recubrimento est\u00e1 formado por \"amnioblastos\" que se orixinaron a partir do epiblasto. O hipoblasto \u00e9 empuxado para abaixo e forma o recubrimento do saco vitelino (cavidade exocel\u00f3mica). Algunhas c\u00e9lulas do hipoblasto migran ao longo do revestimento citotrofobl\u00e1stico interno do blastocele, segregando unha matriz extracelular ao seu paso. Estas c\u00e9lulas hipobl\u00e1sticas e a matriz extracelular denom\u00ednanse \"membrana de Heuser\" (ou \"membrana exocel\u00f3mica\"), e cobren o blastocele para formar o saco vitelino (ou \"cavidade exocel\u00f3mica\"). As c\u00e9lulas do epiblasto migran ao longo das beiras externas deste ret\u00edculo e forman o \"mesodermo extraembrional\", e isto altera o ret\u00edculo extraembrional. Pouco despois f\u00f3rmanse bolsas no ret\u00edculo, que finalmente coalescen formando a \"cavidade cori\u00f3nica\" ou \"celoma extraembrional\".\nGastrulaci\u00f3n.\nAparece agora a li\u00f1a primitiva, que \u00e9 unha banda li\u00f1al de c\u00e9lulas formada polo epiblasto migrador, e isto sinala o inicio da gastrulaci\u00f3n, a cal ten lugar arredor do 17\u00ba d\u00eda (3\u00aa semana) despois da fecundaci\u00f3n. O proceso da gastrulaci\u00f3n reorganiza o embri\u00f3n de d\u00faas capas transform\u00e1ndoo noutro de tres capas, e tam\u00e9n lle d\u00e1 ao embri\u00f3n a s\u00faa orientaci\u00f3n espec\u00edfica cabeza-cola e frontal-dorsal, por medio da li\u00f1a primitiva que establece a simetr\u00eda bilateral. F\u00f3rmase un n\u00f3dulo primitivo fronte a li\u00f1a primitiva que \u00e9 o organizador da neurulaci\u00f3n. F\u00f3rmase unha fosi\u00f1a primitiva como unha depresi\u00f3n no centro do n\u00f3dulo primitivo, que conecta coa notocorda, a cal est\u00e1 situada xusto debaixo. O n\u00f3dulo orixinouse a partir do epiblasto do piso da cavidade amni\u00f3tica, e este n\u00f3dulo induce a formaci\u00f3n da placa neural, que serve como base para a formaci\u00f3n do sistema nervioso. A placa neural f\u00f3rmase en fronte da li\u00f1a primitiva partir de tecido ectod\u00e9rmico, o cal se engrosa e aplana dando a placa neural. O epiblasto nesa rexi\u00f3n m\u00f3vese cara a abaixo cara \u00e1 li\u00f1a primitiva na localizaci\u00f3n da fosi\u00f1a primitiva, onde ten lugar o proceso chamado ingresi\u00f3n, que d\u00e1 lugar \u00e1 formaci\u00f3n do mesoderma. Esta ingresi\u00f3n fai que as c\u00e9lulas do epiblasto se movan cara \u00e1 li\u00f1a primitiva nunha transici\u00f3n epitelial-mesenquimal; as c\u00e9lulas epiteliais fanse c\u00e9lulas nai mesenquimais, que son c\u00e9lulas multipotentes estromais que poden diferenciarse en varios tipos de c\u00e9lulas. O hipoblasto \u00e9 empuxado a un lado e contin\u00faa formando o amnio. O epiblasto segue mov\u00e9ndose e forma unha segunda capa, o mesoderma. O epiblasto diferenciouse agora nas tres capas xerminais do embri\u00f3n, polo que o antigo disco bilaminar \u00e9 agora un disco trilaminar chamado g\u00e1strula.\nAs tres capas xerminais son o ectoderma, mesoderma e endoderma e te\u00f1en a forma de tres discos planos solapados. A partir desas tres capas vanse derivar todas as estruturas e \u00f3rganos do corpo por medio dos procesos da somitox\u00e9nese, histox\u00e9nese e organox\u00e9nese. O endoderma embrional f\u00f3rmase por invaxinaci\u00f3n de c\u00e9lulas epibl\u00e1sticas que migran ao hipoblasto, mentres que o mesoderma se forma polas c\u00e9lulas que se desenvolven entre o epiblasto e o endoderma. En xeral, todas as capas xerminais derivan do epiblasto. A capa superior ou ectoderma dar\u00e1 lugar \u00e1 capa m\u00e1is externa da pel, os sistemas nerviosos central e perif\u00e9rico, os ollos, o\u00eddo interno e moitos tecidos conectivos. A capa media ou mesoderma dar\u00e1 lugar ao coraz\u00f3n e ao inicio do sistema circulatorio e tam\u00e9n aos \u00f3sos, m\u00fasculos e riles. A capa interna ou endoderma servir\u00e1 como punto de partida do desenvolvemento dos pulm\u00f3ns, intestinos, tiroide, p\u00e1ncreas e vexiga urinaria.\nDespois da ingresi\u00f3n, desenv\u00f3lvese un blastoporo onde as c\u00e9lulas sufriron ingresi\u00f3n, a un lado do embri\u00f3n, e faise profundo convert\u00e9ndose no arqu\u00e9nteron, que \u00e9 a primeira etapa da formaci\u00f3n do tubo dixestivo. Como en todos os animais deuter\u00f3stomos, o blastoporo conv\u00e9rtese no ano, mentres que o tubo dixestivo atravesa como un t\u00fanel o embri\u00f3n ata chegar ao outro lado, onde se forma a abertura da boca. Unha vez que se formou un tubo dixestivo funcional, a gastrulaci\u00f3n pode considerarse completa e pode empezar a seguinte fase, a neurulaci\u00f3n.\nNeurulaci\u00f3n.\nDespois da gastrulaci\u00f3n, o ectoderma d\u00e1 lugar ao tecido neural e epitelial e a g\u00e1strula denom\u00ednase agora n\u00e9urula. A placa neural que se formou como unha placa engrosada do ectoderma, contin\u00faa ensanch\u00e1ndose e os seus extremos empezan a dobrarse cara a adiante formando os pregamentos neurais. Denom\u00ednase neurulaci\u00f3n a este proceso de pregamento por medio do cal a placa neural se transforma no tubo neural, e isto ten lugar durante a 4\u00aa semana. Pr\u00e9ganse ao longo dun suco neural pouco profundo, que se formou como unha divisi\u00f3n da li\u00f1a media da placa neural. Este faise m\u00e1is fondo e o pregamento contin\u00faa ata que as beiras se elevan, encontran e unen. As c\u00e9lulas que migran a trav\u00e9s da parte m\u00e1is cranial da li\u00f1a primitiva forman o mesoderma paraxial, o cal dar\u00e1 lugar aos somit\u00f3meros, que no proceso da somitox\u00e9nese se diferenciar\u00e1n en somitas, que formar\u00e1n o escler\u00f3tomo, o sind\u00e9tomo, o\nmi\u00f3tomo e o derm\u00e1tomo que orixinar\u00e1n as cartilaxes e \u00f3sos, tend\u00f3ns, derma (pel) e m\u00fasculos. O mesoderma intermedio d\u00e1 lugar ao tracto uroxenital e consta de c\u00e9lulas que migran desde a rexi\u00f3n media da li\u00f1a primitiva. Outras c\u00e9lulas migran a trav\u00e9s da parte caudal da li\u00f1a primitiva e forman o mesoderma lateral, e as c\u00e9lulas que migraron pola parte m\u00e1is caudal contrib\u00faen \u00e1 formaci\u00f3n do mesoderma extraembrional.\nO disco embrional empeza sendo plano e arredondado, mais finalmente vaise alongar e adquire unha parte cef\u00e1lica m\u00e1is ancha e un extremo caudal de forma m\u00e1is estreita. Ao principio, a li\u00f1a primitiva est\u00e9ndese en direcci\u00f3n cef\u00e1lica e 18 d\u00edas despois da fecundaci\u00f3n retrocede caudalmente ata desaparecer. Na porci\u00f3n cef\u00e1lica, a capa xerminal mostra unha diferenciaci\u00f3n espec\u00edfica ao inicio da 4\u00aa semana, mentres que na porci\u00f3n caudal aparece ao final da 4\u00aa semana. Os neuroporos cranial e caudal fanse progresivamente m\u00e1is pequenos ata que se cerran completamente (no d\u00eda 26\u00ba) formando o tubo neural.\nDesenvolvemento do sistema nervioso.\nAo final da 4\u00aa semana, a parte superior do tubo neural flexi\u00f3nase ao nivel do futuro cerebro medio, o mesenc\u00e9falo. Sobre o mesenc\u00e9falo est\u00e1 o prosenc\u00e9falo (futuro cerebro anterior) e baixo el est\u00e1 o rombenc\u00e9falo (futuro cerebro posterior).\nA ves\u00edcula \u00f3ptica (que finalmente orixinar\u00e1 o nervio \u00f3ptico, retina e iris) f\u00f3rmase na placa basal do prosenc\u00e9falo. A placa alar do prosenc\u00e9falo exp\u00e1ndese para formar os hemisferios cerebrais (o telenc\u00e9falo), mentres que a s\u00faa placa basal conv\u00e9rtese no dienc\u00e9falo. Finalmente, a ves\u00edcula \u00f3ptica crece para formar un crecemento de tecido \u00f3ptico.\nNeurox\u00e9nese.\nAs c\u00e9lulas da crista neural cranial migran aos arcos far\u00ednxeos como c\u00e9lulas nai neurais, onde se desenvolven durante o proceso da neurox\u00e9nese orixinando neuronas.\nDesenvolvemento das c\u00e9lulas sangu\u00edneas.\nAs c\u00e9lulas ais hematopo\u00e9ticas que dan lugar a todas as c\u00e9lulas sangu\u00edneas desenv\u00f3lvense a partir do mesoderma.\nOrganox\u00e9nese.\nO desenvolvemento dos \u00f3rganos empeza durante o per\u00edodo entre a 3\u00aa e 8\u00aa semanas da embriox\u00e9nese.\nDesenvolvemento do coraz\u00f3n e sistema circulatorio.\nO coraz\u00f3n \u00e9 o primeiro \u00f3rgano funcional que se desenvolve e empeza a latexar e bombear sangue arredor dos d\u00edas 21\u00ba ou 22\u00ba. Os mioblastos card\u00edacos e illas sangu\u00edneas no mes\u00e9nquima esplacnopleural a cada lado da placa neural, dan lugar \u00e1 rexi\u00f3n cardiox\u00e9nica. Esta \u00e9 unha \u00e1rea con forma de ferradura situada preto da cabeza do embri\u00f3n. No d\u00eda 19\u00ba, ao recibir sinalizaci\u00f3ns celulares, empezan a formarse d\u00faas febras con forma de tubo nesta rexi\u00f3n, ao mesmo tempo que se desenvolve un lume no seu interior. Estes dous tubos endocardiais crecen, e no d\u00eda 21\u00ba migraron un cara ao outro e fusion\u00e1ronse para formar un tubo card\u00edaco primitivo \u00fanico, chamado o coraz\u00f3n tubular. Isto faise posible polo pregamento do embri\u00f3n que impulsa os tubos cara \u00e1 cavidade tor\u00e1cica.\nAdemais, ao mesmo tempo que os tubos est\u00e1n a formarse, empeza a vasculox\u00e9nese (o desenvolvemento do sistema circulatorio). Esta empeza no d\u00eda 18\u00ba con c\u00e9lulas do mesoderma esplacnopleural que se diferencian en anxioblastos que se desenvolven en c\u00e9lulas endoteliais aplanadas. Estas \u00fanense para formar pequenas ves\u00edculas chamadas anxiocistos, que se unen formando longos vasos chamados cordas anxiobl\u00e1sticas. Estas cordas desenv\u00f3lvense nunha rede xeneralizada de plexos que formar\u00e1n a rede vascular. Esta rede crece pola evaxinaci\u00f3n e formaci\u00f3n adicional de novos vasos no proceso da anxiox\u00e9nese.\nO coraz\u00f3n tubular forma rapidamente cinco rexi\u00f3ns diferenciadas. Da cabeza \u00e1 cola, son: infund\u00edbulo, bulbo card\u00edaco, ventr\u00edculo primitivo, aur\u00edcula primitiva e seo venoso. Inicialmente, todo o sangue venoso fl\u00fae cara ao seo venoso e \u00e9 propulsado desde a cola \u00e1 cabeza cara ao tronco arterioso. Este div\u00eddese para formar a aorta e a arteria pulmonar; o bulbo card\u00edaco desenv\u00f3lvese dando o ventr\u00edculo (primitivo) dereito; o ventr\u00edculo primitivo forma o ventr\u00edculo esquerdo; a aur\u00edcula primitiva conv\u00e9rtese nas partes frontais das aur\u00edculas esquerda e dereita e os seus ap\u00e9ndices, e o seo venoso desenv\u00f3lvese dando lugar \u00e1 parte posterior da aur\u00edcula dereita, o nodo sinoauricular e o seo coronario.\nO pregamento card\u00edaco empeza a dar forma ao coraz\u00f3n como un dos procesos da morfox\u00e9nese, e isto compl\u00e9tase ao final da 4\u00aa semana. Neste proceso est\u00e1 implicada a morte celular programada (apoptose), nas superficies que se xuntan permitindo que te\u00f1a lugar a s\u00faa fusi\u00f3n.\nA metade da 4\u00aa semana, o seo venoso recibe sangue de tres grandes veas: a vea vitelina, a umbilical e a cardinal com\u00fan.\nDurante os primeiros dous meses de desenvolvemento empeza a formarse o septo interauricular. Este septo divide a aur\u00edcula primitiva en aur\u00edcula esquerda e dereita. Primeiramente, empeza como unha porci\u00f3n de tecido con forma de media l\u00faa que crece cara a abaixo formando o primeiro septo ou tabique (septum primum). A forma de media l\u00faa impide o peche completo das aur\u00edculas permitindo que o sangue sexa derivado desde a aur\u00edcula dereita \u00e1 esquerda a trav\u00e9s da abertura chamada ostium primum (burato primeiro). Esta p\u00e9chase co subseguinte desenvolvemento do sistema pero antes de que se peche, empeza a formarse unha segunda abertura (o ostium secundum ou burato segundo) na aur\u00edcla superior permitindo que contin\u00fae a desviaci\u00f3n do sangue.\n\u00c1 dereita do septum primum empeza a formarse un segundo septo (o septum secundum). Isto tam\u00e9n deixa unha pequena abertura, o forame oval, que se contin\u00faa coa abertura previa do ostium secundum. O septum primum red\u00facese a unha pequena solapa que act\u00faa como unha v\u00e1lvula do forame oval e este permanece ata o seu peche no nacemento. Entre os ventr\u00edculos tam\u00e9n se forma o septo inferior, que se desenvolve no tabique ou septo interventricular muscular.\nDesenvolvemento da face e pescozo.\nDesde a 3\u00aa \u00e1 8\u00aa semana desenv\u00f3lvense a cara e o pescozo.\nDesenvolvemento das extremidades.\nNa 4\u00aa semana empeza o desenvolvemento das extremidades.\nImportancia cl\u00ednica.\nA exposici\u00f3n a t\u00f3xicos durante as etapas xerminais pode causar a morte prenatal por aborto, pero non causa defectos no desenvolvemento. Por\u00e9n, a exposici\u00f3n a t\u00f3xicos no per\u00edodo embrionario pode ser a causa de malformaci\u00f3ns conx\u00e9nitas importantes, xa que os precursores da maior\u00eda dos sistemas org\u00e1nicos est\u00e1n a desenvolverse nesa etapa.\nCada c\u00e9lula do embri\u00f3n preimplantaci\u00f3n ten a potencialidade de formar todos os tipos celulares no embri\u00f3n en desenvolvemento. Esta potencia celular significa que se poden eliminar algunhas c\u00e9lulas do embri\u00f3n preimplantaci\u00f3n e as c\u00e9lulas restantes compensar\u00e1n a s\u00faa ausencia. Isto permitiu o desenvolvemento dunha t\u00e9cnica chamada diagnose xen\u00e9tica preimplantaci\u00f3n, na que pode extraerse un pequeno n\u00famero de c\u00e9lulas do embri\u00f3n preimplantaci\u00f3n creado por fertilizaci\u00f3n in vitro para facer unha biopsia e sometela a diagnose xen\u00e9tica. Isto permite seleccionar os embri\u00f3ns que non est\u00e1n afectados por unha determinada doenza xen\u00e9tica examinada e despois son transferidos ao \u00fatero da nai.\nOs teratomas sacrococc\u00edxeos, que son tumores formados por diferentes tipos de tecidos, crese que est\u00e1n relacionados con restos da li\u00f1a primitiva, que normalmente deber\u00edan desaparecer.\nA espi\u00f1a b\u00edfida \u00e9 un trastorno conx\u00e9nito que \u00e9 o resultado do peche incompleto do tubo neural.\nAs infecci\u00f3ns transmitidas verticalmente son as que poden pasar da nai ao neno a\u00ednda non nacido en calquera estadio do seu desenvolvemento prenatal, o cal pode afectar ao embri\u00f3n.\nA hipoxia \u00e9 unha condici\u00f3n de subministraci\u00f3n de ox\u00edxeno inadecuado pode ser unha consecuencia seria dun parto prematuro."}
{"id": "358064", "revid": "27155", "url": "https://gl.wikipedia.org/wiki?curid=358064", "title": "Embriolox\u00eda humana", "text": ""}
{"id": "358065", "revid": "27155", "url": "https://gl.wikipedia.org/wiki?curid=358065", "title": "Desenvolvemento embrionario humano", "text": ""}
{"id": "358067", "revid": "54334", "url": "https://gl.wikipedia.org/wiki?curid=358067", "title": "Francisco Javier Alfaya Rodr\u00edguez", "text": "Francisco Javier Ulpiano Alfaya Rodr\u00edguez, nado en Redondela o 31 de xullo de 1956, \u00e9 un arquitecto e pol\u00edtico galego.\nTraxectoria.\nEmigrou a Brasil en 1963. Cursou o Primario no Colexio Nossa Senhora da Guia en 1964 e o Secundario no Colexio Marista en 1974. Formouse en Arquitectura na Universidade Federal da Bahia (UFBA) en 1986. Cursa mestrado en Historia e Teor\u00eda da Arte, Escola de Belas Artes, UFBA. Presidente do Diret\u00f3rio Acad\u00eamico de Arquitetura en 1977, secretario xeral e presidente do Diret\u00f3rio Central dos Estudantes (DCE) en 1979. Director de Cultura da Uni\u00e3o Nacional dos Estudantes (UNE) en 1980 e presidente da Uni\u00e3o Nacional dos Estudantes de 1981 a 1982.\nSuplente de deputado estadual polo Partido Comunista do Brasil (PCdoB), de 1987 a 1991. Elixido vereador en Salvador, PCdoB, de 1989 a 1992, reelixido, PCdoB, de 1993 at\u00e9 2004, renunciou en 2003. Suplente de deputado federal, de 1999 a 2003, efetivouse na vaga de Jacques Wagner, en xaneiro de 2003. Deputado estadual, PCdoB, de 2003 a 2007; reelixido, PCdoB, de 2007 a 2011."}
{"id": "358077", "revid": "5863", "url": "https://gl.wikipedia.org/wiki?curid=358077", "title": "David V\u00e1zquez \u00c1lvarez", "text": "David Daniel V\u00e1zquez \u00c1lvarez, nado en Arcos (Vilamart\u00edn de Valdeorras) o 6 de agosto de 1953, \u00e9 un mestre e escritor galego.\nTraxectoria.\nMestre de Educaci\u00f3n Primaria. Ga\u00f1ou o Premio de Poes\u00eda A Ouriceira, o premio de narrativa curta Orestes Rodr\u00edguez, premio Frei Mart\u00edn Sarmiento e o Certame de Relato Curto Jos\u00e9 Saramago. En 2016 ga\u00f1ou o Premio Xos\u00e9 Neira Vilas de Novela Curta coa obra \"Diario de Brian, o chin\u00e9s\"."}
{"id": "358078", "revid": "1888", "url": "https://gl.wikipedia.org/wiki?curid=358078", "title": "David Daniel V\u00e1zquez \u00c1lvarez", "text": ""}
{"id": "358079", "revid": "1888", "url": "https://gl.wikipedia.org/wiki?curid=358079", "title": "David D. V\u00e1zquez \u00c1lvarez", "text": ""}
{"id": "358080", "revid": "98629", "url": "https://gl.wikipedia.org/wiki?curid=358080", "title": "Animais fant\u00e1sticos e onde atopalos (filme)", "text": "Animais fant\u00e1sticos e onde atopalos (en ) \u00e9 un filme brit\u00e1nico-estadounidense de fantas\u00eda dirixido por David Yates\u00a0que se estreou no 2016. \u00c9 unha precuela da\u00a0serie de filmes\u00a0de\u00a0\"Harry Potter\", e foi producido e escrito por J. K. Rowling, inspirado polo\u00a0libro do mesmo nome. Est\u00e1 protagonizado por\u00a0Eddie Redmayne como Newt Scamander,\u00a0e por\u00a0Katherine Waterston, Dan Fogler, Alison Sudol, Ezra Miller, Samantha Morton, Jon Voight, Carmen Ejogo, Ron Perlman e Colin Farrell\u00a0nos papeis secundarios. \u00c9 o primeiro filme da serie de \"Fantastic Beasts\", e o noveno filme do mundo creado por J. K. Rowling.\nEstreouse en galego o 18 de agosto de 2020 a trav\u00e9s da TVG."}
{"id": "358082", "revid": "839", "url": "https://gl.wikipedia.org/wiki?curid=358082", "title": "Maghreb", "text": ""}
{"id": "358085", "revid": "1131", "url": "https://gl.wikipedia.org/wiki?curid=358085", "title": "Lotar\u00eda Nacional de Espa\u00f1a", "text": "A Lotar\u00eda Nacional \u00e9 un dos xogos de azar m\u00e1is populares en Espa\u00f1a. A lotar\u00eda ten unha tradici\u00f3n centenaria e un grande arraigamento na sociedade espa\u00f1ola. A Lotar\u00eda Nacional depende de Loter\u00edas y Apuestas del Estado (LAE) que \u00e1 s\u00faa vez depende do Ministerio de Econom\u00eda e Facenda.\nHistoria.\nA lotar\u00eda en Espa\u00f1a chegou da man de Carlos III, que a importou dunha tradici\u00f3n de N\u00e1poles e era igual que a agora chamada Loter\u00eda Primitiva. O primeiro sorteo tivo lugar o 10 de decembro de 1763.\nA lotar\u00eda moderna, tal como a co\u00f1ecemos, naceu en C\u00e1diz en 1811, por iniciativa de Ciriaco Gonz\u00e1lez Carvajal, para achegar fondos \u00e1 Facenda P\u00fablica que quedou resentida pola guerra da Independencia. A Real Lotar\u00eda Nacional de Espa\u00f1a foi creada por instruci\u00f3n de 25 de novembro de 1811. Concibida como \u00abun medio de aumentar os ingresos do erario p\u00fablico sen quebranto dos contribu\u00edntes\u00bb, ten lugar en C\u00e1diz o primeiro sorteo o 4 de marzo de 1812. Circunscrita en principio a C\u00e1diz e San Fernando, salta despois a Ceuta e a toda Andaluc\u00eda, conforme avanzaba a retirada dos ex\u00e9rcitos napole\u00f3nicos. O 28 de febreiro de 1814 cel\u00e9brase o primeiro sorteo en Madrid, desde ent\u00f3n sede da \"Lotar\u00eda Nacional de billetes\".\nCoa volta ao poder de Fernando VII, imp\u00f3n que se chame \"Lotar\u00eda Moderna\" ata que durante o Trienio Constitucional, v\u00f3lvese a \"Lotar\u00eda Nacional\", pasando outra vez a \"Moderna\" \u00e1 volta do absolutismo ata que despois da morte de Fernando VII xa pasa definitivamente a \"Nacional\", mesmo no per\u00edodo da guerra civil, onde cada bando ti\u00f1a a s\u00faa propia \"Lotar\u00eda Nacional\".\nBillete, d\u00e9cimo, serie e n\u00famero.\nO d\u00e9cimo \u00e9 o documento m\u00ednimo necesario para participar nos sorteos da Lotar\u00eda Nacional de billetes:\nVexamos isto nun caso concreto: no sorteo de Nadal x\u00f3ganse 100.000 n\u00fameros (do 00000 ao 99.999) cunha emisi\u00f3n de 160 series formando cada unha das series un billete. \u00c9 dicir: 160 series implica que de cada n\u00famero se emiten 160 billetes. Cada serie consta de 10 fracci\u00f3ns. As\u00ed cada n\u00famero x\u00f3gase en 160 x 10 = 1600 d\u00e9cimos. O total de d\u00e9cimos emitidos \u00e9 de 1600 x 100.000 = 160.000.000.\nOs billetes da Lotar\u00eda Nacional consid\u00e9ranse valores do Estado, e a s\u00faa falsificaci\u00f3n ou emenda sux\u00e9itanse \u00e1s prescrici\u00f3ns do C\u00f3digo Penal. Ademais, os billetes son documentos ao portador, polo que non se reco\u00f1ece m\u00e1is dono deles que a persoa que o presente, sen prexu\u00edzo de dereito de terceiro, con intervenci\u00f3n dos Tribunais ordinarios.\nTipos de sorteos.\nSistema tradicional.\nO sal\u00f3n de sorteos est\u00e1 precintado desde a noite anterior ao sorteo polos \"claveros\", tres persoas cunha chave distinta cada unha.\nAs b\u00f3las, tanto de premios como de n\u00fameros, te\u00f1en 18,8 mil\u00edmetros de di\u00e1metro e 3 gramos de peso. Son de madeira de buxo, cos n\u00fameros e letras gravados. Adoitaban ser gravadas primeiro tallando o n\u00famero na propia b\u00f3la, pero iso modificaba o peso das b\u00f3las en cuesti\u00f3n, polo que se pasou a utilizar o lume para gravalas. Actualmente, util\u00edzanse l\u00e1seres para marcar o n\u00famero sen modificar o peso da b\u00f3la. Antes do sorteo as b\u00f3las disponse nas \"liras\", para comprobalas. As liras, colgadas nos \"paraugas\", env\u00f3rcanse na \"moega\", transparente, que \u00e1 s\u00faa vez se envorca no \"bombo\".\nO bombo \u00e9 a caixa esf\u00e9rica e xiratoria que cont\u00e9n as b\u00f3las durante o sorteo. Unha por unha as b\u00f3las caen na \"trompeta\" que as conduce at\u00e9 a \"copa\". Deste recipiente de cristal c\u00f3llense para cantalas. Na copa non debe haber m\u00e1is dunha b\u00f3la cada vez, pero se por alg\u00fan fallo contivese d\u00faas cantarase primeiro a que est\u00e1 debaixo.\nAs b\u00f3las cantadas vanse inserindo nas \"t\u00e1boas\" por orde de premios e de n\u00fameros.\nEn 1965, salvo no sorteo de Nadal e sorteos especiais que LAE decida, abandonouse este sistema tradicional en favor do sorteo por bombos m\u00faltiples.\nSistema moderno ou de bombos m\u00faltiples.\nDisponse cinco bombos autom\u00e1ticos e cinco dep\u00f3sitos nos que se almacenan unha serie de t\u00e1boas cos dez n\u00fameros do 0 ao 9 impresos en gran tama\u00f1o. Antes de empezar, debaixo de cada bombo m\u00f3stranse dez b\u00f3las do mesmo material, cor e peso, visibles para o p\u00fablico. Estas b\u00f3las, do mesmo xeito que as t\u00e1boas, est\u00e1n numeradas do 0 ao 9. Ao comezar o sorteo, os nenos de San Ildefonso, dous por bombo, introducen a man as b\u00f3las en cada bombo a trav\u00e9s dun tubo superior. Unha vez con todas dentro, as b\u00f3las ser\u00e1n removidas no interior do bombo por un sistema de brazos mec\u00e1nicos.\nUn dos nenos entre o p\u00fablico ter\u00e1 un pulsador que ofrecer\u00e1 a calquera dos asistentes ao chou, quen ao pulsar o bot\u00f3n, abrir\u00e1 os bombos para que de cada un caia unha das b\u00f3las. A b\u00f3la extra\u00edda \u00e9 recollida por un dos nenos, quen a mostra ao seu compa\u00f1eiro e \u00e1 mesa. O compa\u00f1eiro recoller\u00e1 a t\u00e1boa co mesmo n\u00famero da b\u00f3la extra\u00edda. Cando todos estean preparados, cada neno cantar\u00e1 a s\u00faa b\u00f3la mentres o seu compa\u00f1eiro levanta a t\u00e1boa mostrando o n\u00famero. Cantaranse os n\u00fameros por orde de esquerda a dereita, decenas de milleiro, unidades de milleiro, centenas, decenas e unidades, e outro neno cantar\u00e1 o n\u00famero completo.\nEste procedemento repetirase tantas veces como premios ao billete te\u00f1a o sorteo, reintroducindo as b\u00f3las no bombo. Ademais tam\u00e9n poden realiz\u00e1rense extracci\u00f3ns utilizando s\u00f3 catro, tres, dous ou un bombo se o que se busca \u00e9 extraer premios a terminaci\u00f3ns de n\u00fameros. Se houbese no sorteo correspondente un premio especial ao d\u00e9cimo, real\u00edzase unha extracci\u00f3n m\u00e1is do bombo das decenas de milleiro e outro das decenas, correspondentes \u00e1 fracci\u00f3n e \u00e1 serie que identifican o d\u00e9cimo do primeiro premio que levar\u00e1 o premio especial. No caso de que nestas extracci\u00f3ns sa\u00edse nalg\u00fan momento o n\u00famero 0, entender\u00edase que corresponde \u00e1 fracci\u00f3n ou serie 10\u00aa.\nO primeiro sorteo celebrado con esta modalidade foi en 1962, no Teatro Espa\u00f1ol.\nSorteos e premios.\nReal\u00edzanse sorteos semanalmente, os xoves e s\u00e1bados de cada semana, e excepcionalmente cel\u00e9branse varios sorteos extraordinarios ao ano. Entre estes, os que alcanzaron a fama a nivel internacional e cuxos billetes se venden v\u00eda Internet a todo o mundo, son o Sorteo Extraordinario de Nadal e o Sorteo Extraordinario do Neno, celebrados o 22 de decembro e o 6 de xaneiro respectivamente. O primeiro sorteo extraordinario de Nadal tivo lugar en C\u00e1diz o 18 de decembro de 1812.\nA cantidade que se distrib\u00fae en premios \u00e9 do 60\u00a0% do importe total dos billetes de que consta cada sorteo, quedando o 40\u00a0% restante a favor do Estado. Isto non pode ser modificado sen\u00f3n por unha lei que sinale expresa e concretamente novos tipos.\nDe todos os sorteos celebrados at\u00e9 agora, s\u00f3 nunha ocasi\u00f3n, no sorteo de Nadal de 1931, \"o Gordo\", que recaeu no n\u00famero 24717, quedou deserto.\nA probabilidade de ga\u00f1ar o premio gordo na Lotar\u00eda de Nadal \u00e9 de 1/100.000; se xogamos dous n\u00fameros ser\u00eda de 2/100.000 e as\u00ed sucesivamente\nOperador e regulador do xogo.\nA Lotar\u00eda Nacional depende da Sociedade Estatal de Loter\u00edas y Apuestas del Estado (SELAE) que \u00e9 unha empresa p\u00fablica e que \u00e1 s\u00faa vez depende do Ministerio de Facenda."}
{"id": "358088", "revid": "98629", "url": "https://gl.wikipedia.org/wiki?curid=358088", "title": "John Dunstable", "text": "John Dunstable ou John Dunstaple, nado arredor de 1390, probablemente en Dunstable, condado de Bedfordshire, e finado en Londres o 24 de decembro de 1453, foi un compositor (sobre todo da m\u00fasica sacra vocal), matem\u00e1tico e astr\u00f3nomo ingl\u00e9s, cuxas innovaci\u00f3ns harm\u00f3nicas exerceron unha fonda influencia sobre determinados compositores de principios do Renacemento, tales como Guillaume Dufay e Gilles Binchois.\nTraxectoria.\nJohn Dunstable debeu ter recibido unha educaci\u00f3n de boa calidade, a\u00ednda que non hai testemu\u00f1os escritos sobre este aspecto. Suponse que estivo ao servizo do primeiro duque de Bedford, Xo\u00e1n de Lancaster (cuarto fillo de Henrique IV de Inglaterra e irm\u00e1n deHenrique V) antes de 1427, con quen ter\u00eda viaxado a Francia, onde o duque exerceu os cargos de rexente de Francia (1422-1429) e gobernador de Normand\u00eda (1429-1435).\nProbablemente sexa por este motivo polo que as s\u00faas composici\u00f3ns foron conservadas sobre todo en manuscritos do continente e polo que se aprecien no seu estilo tantas influencias da m\u00fasica do centro de Europa. O duque de Bedford ter\u00edalle facilitado co\u00f1ecer a m\u00fasica italiana: \"Dunstable acepta as suxesti\u00f3ns, mais escribe sobre todo segundo o gusto ingl\u00e9s\" .\nA data en que comeza a compo\u00f1er \u00e9 tam\u00e9n incerta; ningunha das s\u00faas pezas figura no manuscrito Old Hall, a principal colecci\u00f3n de m\u00fasica inglesa da fin do s\u00e9culo XIV e o comezo do XV. Con todo, o seu motete \"Preco preheminencie\" foi, sen d\u00fabida, cantado ante Henry V e Sexismundo I na catedral de Canterbury, co gallo da misa de acci\u00f3n de grazas polo final do sitio de Harfleur e a batalla do Sena.\nTras a morte do duque de Bedford, traballou para a ra\u00ed\u00f1a Xoana de Navarra (1427-1436) e para Humphrey de Lancaster, duque de Gloucester. Os rexistros fiscais de 1436 reflicten que Dunstable tivo propiedades en Normand\u00eda, en Cambridgeshire e en Londres. E de maneira diferente \u00e1 maior\u00eda dos compositores da s\u00faa \u00e9poca, non hai indicio ning\u00fan de que fose crego.\nO epitafio de Dunstable na igrexa de San Estevo de Walbrook, en Londres, di que era \"pr\u00edncipe da m\u00fasica, matem\u00e1tico e astr\u00f3nomo\". A igrexa foi destru\u00edda no grande incendio de Londres, pero este epitafio, que se conservaba por escrito, desde o s\u00e9culo XVII, foi gravado novamente en 1904, na nova igrexa constru\u00edda por Christopher Wren.\nObras.\nA edici\u00f3n completa da s\u00faa obra, publicada en 1953 na colecci\u00f3n \"Musica Britannica\", conta con cincuenta e cinco composici\u00f3ns, nove das cales son de atribuci\u00f3n dubidosa. Con todo, poder\u00eda ser o compositor de m\u00e1is de setenta pezas que chegasen \u00e1 \u00e9poca contempor\u00e1nea. Principalmente conserv\u00e1ronse en fontes continentais (Norte de Italia, Alpes do Sur). C\u00f3mpre ter en conta que case todos os manuscritos musicais producidos en Inglaterra foron destru\u00eddos durante a disoluci\u00f3n dos mosteiros, entre 1536 e 1540. Tr\u00e1tase principalmente de motetes isorr\u00edtmicos en lat\u00edn. A melod\u00eda \u00e9 flu\u00edda e cantable. O \"cantus firmus\", baixo unha forma ornamentada, pasa por todas as voces.\nEntre as composici\u00f3ns de Dunstable que chegaron a n\u00f3s hai exemplos de todos os principais tipos e estilos de polifon\u00eda que exist\u00edan no seu tempo: motetes isorr\u00edtmicos, secci\u00f3ns de misas, canci\u00f3ns profanas e diversos textos lit\u00farxicos musicados para tres voces. Os seus doce motetes isorr\u00edtmicos amosan que esa a forma antiga a\u00ednda estaba de moda.\nAs composici\u00f3ns historicamente consideradas como m\u00e1is importantes de Dunstable son as pezas sacras para tres voces, musicaci\u00f3ns de ant\u00edfonas, himnos e outros textos lit\u00farxicos ou b\u00edblicos.\nE as s\u00faas obras m\u00e1is co\u00f1ecidas son a balada italiana \"O rosa bella\" e os motetes \"Quam pluchra es\" e \"Veni sancte spiritus\". Tam\u00e9n \u00e9 autor de, polo menos, unha obra profana: o rond\u00f3 en franc\u00e9s\", Puisque M'amour\". Outras d\u00faas canci\u00f3ns que lle foron atribu\u00eddas en ocasi\u00f3ns son, m\u00e1is probablemente, obra de John Bedingham.\nMisas\nMotetes"}
{"id": "358089", "revid": "72012", "url": "https://gl.wikipedia.org/wiki?curid=358089", "title": "As 100 mellores canci\u00f3ns de rock segundo VH1", "text": "As 100 mellores canci\u00f3ns de rock foi un programa especial de televisi\u00f3n da canle musical de cable VH1, o cal presentaba unha listaxe de temas de m\u00fasica rock que este realizou entre 700 persoas vinculadas \u00e1 industria da m\u00fasica nos Estados Unidos. Entre os m\u00fasicos que votaron figuraron Bono do grupo U2, Johnny Cash, Art Garfunkel, Bonnie Raitt e Lou Reed.\nA canci\u00f3n de The Rolling Stones, \"(I Can't Get No) Satisfaction\" foi seleccionada como o mellor tema xamais interpretado na historia do rock, segundo unha sondaxe realizada en Nova York.\nThe Beatles estiveron representados na lista co maior n\u00famero de temas dun mesmo int\u00e9rprete ou grupo de int\u00e9rpretes: nove canci\u00f3ns. A primeira delas, \"Hey Jude\", quedou en noveno posto.\nNa lista aparecen cinco cortes de The Rolling Stones e catro de Elvis Presley e Led Zeppelin respectivamente. Bob Dylan estivo representado con tres, ademais da s\u00faa composici\u00f3n \"All Along the Watchtower\", que os enquisados preferiron na versi\u00f3n de Jimi Hendrix.\nO tema m\u00e1is antigo da lista \u00e9 \"Rock Around the Clock\" de Bill Haley e as s\u00faas Cometas, publicado en 1955, e o m\u00e1is recente foi \"Smells Like Teen Spirit\", da banda Nirvana, publicado en 1991.\nControversia.\nUnha importante cantidade de p\u00fablico ficou descontento polas fortes ausencias de canci\u00f3ns como \"I Still Haven't Found What I'm Looking For\" de U2, \"Losing My Religion\" de REM, \"Sultans of Swing\" de Dire Straits, \"Help!\" de The Beatles, \"Tutti Frutti\" de Little Richard, a lendaria \"Smoke on the Water\" de Deep Purple ou os \u00e9xitos de Black Sabbath \"Iron Man\" e \"Paranoid\". O p\u00fablico tam\u00e9n definiu como \"vergo\u00f1oso\" editar unha listaxe sen inclu\u00edr nada de Pink Floyd, Ramones, Sex Pistols, The Stooges, Pearl Jam, The Byrds ou Guns N' Roses, xa que son consideradas como algunhas das mellores bandas de rock da historia."}
{"id": "358091", "revid": "23204", "url": "https://gl.wikipedia.org/wiki?curid=358091", "title": "Barkhad Abdi", "text": "Barkhad Abdi (en , en ), nado en Mogadixo o 10 de abril de 1985, \u00e9 un actor e director de cine somal\u00ed-estadounidense. Fixo o seu debut como actor no 2013 co filme \"Captain Phillips\", cuxa interpretaci\u00f3n lle valeu varios nomeamentos, inclu\u00edndo un nomeamento \u00f3 Oscar \u00f3 mellor actor secundario, \u00f3s Globos de Ouro e \u00f3s BAFTA como actor secundario, ga\u00f1ando este \u00faltimo."}
{"id": "358092", "revid": "65337", "url": "https://gl.wikipedia.org/wiki?curid=358092", "title": "John Dunstaple", "text": ""}
{"id": "358097", "revid": "89787", "url": "https://gl.wikipedia.org/wiki?curid=358097", "title": "Nir Yaniv", "text": "Nir Yaniv (en ), nado en \u00a0Xerusal\u00e9n\u00a0no\u00a01972,\u00a0\u00e9 un escritor, m\u00fasico e editor israel\u00ed adscrito aos x\u00e9neros da ciencia ficci\u00f3n e fantas\u00eda. En 2000 fundou o webzine da Israeli Society for Science Fiction and Fantasy, da que foi o seu editor xefe durante sete anos; posteriormente pasou a ocupar o mesmo cargo na revista Chalomot Be'aspamia en 2007."}
{"id": "358098", "revid": "23204", "url": "https://gl.wikipedia.org/wiki?curid=358098", "title": "Jon Snow", "text": "Jon Snow \u00e9 un personaxe ficticio da saga de novelas de fantas\u00eda \"A Song of Ice and Fire\" do escritor estadounidense George R. R. Martin, e da s\u00faa adaptaci\u00f3n en serie de televisi\u00f3n \"Game of Thrones\". \u00c9 un destacado nas novelas, e est\u00e1 considerado como unha das \"mellores creaci\u00f3ns\" do autor e un dos personaxes m\u00e1is populares segundo \"The New York Times\". Jon \u00e9 un dos personaxes principais da serie de televisi\u00f3n, e a trama do final da tempada 5 xerou unha forte reacci\u00f3n entre os espectadores. As especulaci\u00f3ns sobre a parentela do personaxe tam\u00e9n \u00e9 un tema de debate entre os fans dos libros e da serie de televisi\u00f3n.\nA personaxe de Jon aparece por vez primeira na novela de \"A Game of Thrones\" (1996) como o fillo ilex\u00edtimo de Ned Stark, o honorable se\u00f1or de Winterfell, unha antiga fortaleza do Norte, un reino ficticio de Westeros. Sabendo que as s\u00faas perspectivas est\u00e1n limitadas polo seu status de fillo bastardo, Jon \u00fanese \u00e1 Garda da Noite, que protexe a fronteira norte dos salvaxes que viven al\u00e9n do Muro. Mentres que o resto dos Starks te\u00f1en que facer fronte a diferentes adversidades, Jon vese obrigado pola s\u00faa honra a ficar na Garda. En \"A Clash of Kings\" (1998), \u00fanese a unha expedici\u00f3n que investiga a crecente ameaza dos Outros al\u00e9n do Muro e consegue infiltrarse entre os salvexes. Jon descobre que o seu obxectivo \u00e9 invadir Westeros en \"A Storm of Swords\" (2000), e comeza a namorarse dunha rapaza salvaxe, Ygritte. Jon traizoa \u00f3s salvaxes, e a Ygritte, antes de que poidan atacar, pero a vitoria da Garda da Noite ten un alto prezo para Jon. Despois de converterse en Lord Comandante da Garda, aparece brevemente en \"A Feast for Crows\" (2005). Jon regresa como personaxe destacado en \"A Dance with Dragons\" (2011), traballando para negociar unha alianza entre a Garda da Noite e os salvaxes. A crecente animosidade que espertou na Garda finalmente alc\u00e1nzao, e vese obrigado a afrontar as graves consecuencias.\nJon \u00e9 interpretado por Kit Harington na serie da HBO \"Game of Thrones\". A s\u00faa trama segue o argumento arco do personaxe baseado nas novelas, malia que a tempada 6 continuou coa historia a\u00ednda non escrita por Martin. Harington foi nomeado \u00f3s Premios Primetime Emmy como mellor actor secundario nunha serie dram\u00e1tica no 2016. Tam\u00e9n foi nomeado \u00f3s Premios Saturn como mellor actor secundario en televisi\u00f3n, no 2012 e no 2016. El e o resto dos actores da serie foron nomeados \u00f3s Premio do Sindicato de Actores \u00f3 mellor elenco de televisi\u00f3n - drama en 2012, 2014, 2015 e 2016."}
{"id": "358099", "revid": "23204", "url": "https://gl.wikipedia.org/wiki?curid=358099", "title": "Diocese de Estocolmo", "text": "A Diocese de Estocolmo (lat\u00edn: \"Dioecesis Holmiensis\"; sueco: \"Stockholms katolska stift\") \u00e9 un territorio eclesi\u00e1stico da Igrexa cat\u00f3lica en Suecia cuxa sede episcopal \u00e9 a Catedral de San Erik, na cidade de Estocolmo. \u00c9 a \u00fanica diocese da Igrexa cat\u00f3lica que existe en Suecia desde a Reforma protestante Orixinalmente erixida o 23 de setembro de 1783 como un vicariato apost\u00f3lico pertencente \u00e1 arquidiocese de Paderborn, converteuse nunha nova diocese o 29 de xu\u00f1o de 1953. O 7 de agosto de 1868 o vicariato cedera parte do seu territorio para a creaci\u00f3n da \"missione sui iuris\" de Noruega (a actual Diocese de Oslo).\nA diocese incl\u00fae 42 parroquias e a s\u00faa xurisdici\u00f3n est\u00e9ndese sobre a totalidade do territorio de Suecia. O n\u00famero de cat\u00f3licos da diocese e do pa\u00eds \u00e9 de 144.000, constitu\u00edndo o 1,6 % do total da poboaci\u00f3n de Suecia, o que significa un aumento substancial con respecto ao 0,2% dos suecos cat\u00f3licos en 1949. Do total de cat\u00f3licos do pa\u00eds a maior\u00eda son inmigrantes provenientes de Polonia, outros pa\u00edses do centro e leste de Europa e de Am\u00e9rica Latina e s\u00f3 o 20% da Igrexa cat\u00f3lica de Suecia est\u00e1 constitu\u00edda por suecos \u00e9tnicos. A diocese conta con 73 sacerdotes diocesanos e algo m\u00e1is de 300 relixiosos. A igrexa cat\u00f3lica de Suecia mant\u00e9n unha excelente relaci\u00f3n coa igrexa de Suecia que \u00e9 a denominaci\u00f3n cristi\u00e1 maioritaria e coexiste pacificamente coa poboaci\u00f3n agn\u00f3stica de Suecia que constit\u00fae o 82% do total da poboaci\u00f3n do pa\u00eds. De feito e debido \u00e1 falta de edificios propios, a igrexa luterana pr\u00e9stalle m\u00e1is de 50 das s\u00faas igrexas aos cat\u00f3licos para que practiquen o seu culto."}
{"id": "358150", "revid": "23204", "url": "https://gl.wikipedia.org/wiki?curid=358150", "title": "Lingua comanche", "text": "O comanche \u00e9 unha lingua ind\u00edxena norteamericana, da familia uto-azteca, e da subfamilia n\u00famica, que empregaban os comanches. No ano 2000 contaba con case 700 falantes, concentrados nas reservas da parte occidental de Oklahoma.\nOrixe do nome.\nA\u00ednda que existen varias propostas sobre a orixe do nome \"Comanche\", crese que procede do termo da lingua ute \"Ko\u00b7mantci\u00b7\" 'o meu inimigo' (pronunciado ou [k\u0268.\u02c8ma.tsi]), mentres que a denominaci\u00f3n propia para a s\u00faa lingua \u00e9 \"n\u0289m\u0289 tekwap\u00a0\u0289\"\u00a0(lingua do pobo).\nA lingua comanche \u00e9 moi semellante \u00e1 lingua dos shoshones a pesar de que certas modificaci\u00f3ns de baixo nivel de consonantes en comanche dificultan a comprensi\u00f3n mutua."}
{"id": "358172", "revid": "23204", "url": "https://gl.wikipedia.org/wiki?curid=358172", "title": "Conde Dr\u00e1cula", "text": "Conde Dr\u00e1cula \u00e9 un personaxe ficticio\u00a0e o principal antagonista da novela de terror g\u00f3tico de 1897\u00a0\"Dr\u00e1cula\", de Bram Stoker.\u00a0\u00c9 considerado o vampiro\u00a0protot\u00edpico e arquet\u00edpico nas obras de ficci\u00f3n subseguintes. \u00c9 tam\u00e9n descrito na novela como a orixe das lendas do\u00a0lobishome.\u00a0Crese que alg\u00fans aspectos do personaxe foron inspirados polo pr\u00edncipe do s\u00e9culo XV\u00a0Vlad III o Empalador, quen era tam\u00e9n co\u00f1ecido como Dr\u00e1cula. Outros aspectos do personaxe foron engadidos ou alterados en subseguintes traballos de ficci\u00f3n. Posteriormente o personaxe apareceu frecuentemente como un elemento m\u00e1is da\u00a0cultura popular, sa\u00edndo en filmes, animaci\u00f3ns e mesmo cereais do almorzo."}
{"id": "358216", "revid": "1888", "url": "https://gl.wikipedia.org/wiki?curid=358216", "title": "Pacheco", "text": ""}
{"id": "358335", "revid": "98629", "url": "https://gl.wikipedia.org/wiki?curid=358335", "title": "Manuel P\u00e9rez Donsi\u00f3n", "text": "Manuel P\u00e9rez Donsi\u00f3n, nado en Donsi\u00f3n (Lal\u00edn) o 18 de xaneiro de 1954, \u00e9 un enxe\u00f1eiro industrial e profesor galego.\nTraxectoria.\nIncorporouse en 1972 \u00e1 Escola Universitaria de Enxe\u00f1er\u00eda T\u00e9cnica Industrial da Universidade Laboral de Tarragona, onde fixo o bacharelato superior e tres anos despois conseguiu o t\u00edtulo de Enxe\u00f1eiro T\u00e9cnico Industrial. Posteriormente trasladouse \u00e1 Escola T\u00e9cnica Superior de Enxe\u00f1eiros Industriais de Terrasa (Universidade Polit\u00e9cnica de Catalu\u00f1a) onde conseguiu o t\u00edtulo de Enxe\u00f1eiro Industrial. Regresou a Galicia e incorporouse en 1980 \u00e1 Escola T\u00e9cnica Superior de Enxe\u00f1eiros Industriais de Vigo, onde obtivo o doutoramento 6 anos despois. Opositou ao corpo de profesores titulares da Universidade e conseguiu praza en 1987. En 1993 obtivo a C\u00e1tedra na Universidade de Vigo, e imparte docencia na \u00e1rea de Enxe\u00f1er\u00eda El\u00e9ctrica.\nRealizou proxectos de enxe\u00f1er\u00eda e levou a direcci\u00f3n de obra de moitos deles, participou en comit\u00e9s con representaci\u00f3n internacional, coordinou a organizaci\u00f3n, como director/presidente, de actividades de I+D (congresos/conferencias) e imparte conferencias e seminarios en universidades e centros de investigaci\u00f3n de todo o mundo. Dirixiu 5 Teses Doutorais e 70 Proxectos Fin de Carreira.\nAchegas pedag\u00f3xicas.\nManuel P\u00e9rez Donsi\u00f3n escribiu unha gran variedade de libros que son empregados tanto no campo de investigaci\u00f3n como nas universidades en si. Os primeiros libros que escribiu (como por exemplo, o libro \"Calidad de la energ\u00eda el\u00e9ctrica\" empr\u00e9ganse principalmente no \u00e1mbito da educaci\u00f3n, debido a que axudan \u00e1 comprensi\u00f3n dunha gran variedade de conceptos e ideas. Os \u00faltimos libros que escribiu (como por exemplo, \"Analysis for Power Quality Monotoring\") c\u00e9ntranse no campo da investigaci\u00f3n, xa que son m\u00e1is t\u00e9cnicos e espec\u00edficos."}
{"id": "358372", "revid": "1131", "url": "https://gl.wikipedia.org/wiki?curid=358372", "title": "A Carballa", "text": ""}
{"id": "358373", "revid": "1131", "url": "https://gl.wikipedia.org/wiki?curid=358373", "title": "Os Carball\u00e1s", "text": ""}
{"id": "358374", "revid": "98629", "url": "https://gl.wikipedia.org/wiki?curid=358374", "title": "Poecilia reticulata", "text": "Poecilia reticulata, xeralmente co\u00f1ecido como guppy, \u00e9 unha especie de peixe tropical, natural do noroeste de Suram\u00e9rica, pero presente hoxe nos cinco continentes ao ser introducido en moitas zonas, e un dos peixes de acuario m\u00e1is populares. Forma parte da familia Poeciliidae e caracter\u00edzase por ser ovoviv\u00edparo. Son moi adaptables e prosperan doadamente en moitos ambientes e condici\u00f3ns ecol\u00f3xicas diferentes. O guppy macho, que \u00e9 menor que a femia, ten aletas caudais e dorsais ornamentais, mentres que a femia \u00e9 dunha cor m\u00e1is apagada. Na natureza alim\u00e9ntanse xeralmente de diversas fontes de comida, como algas bent\u00f3nicas e larvas de insectos acu\u00e1ticos. Esta especie util\u00edzase como organismo modelo nos campos da ecolox\u00eda, evoluci\u00f3n, e estudos do comportamento.\nTaxonom\u00eda e nome.\nA especie foi descrita por primeira vez en Venezuela co nome \"Poecilia reticulata\" por Wilhelm Peters en 1859 e pouco despois como \"Lebistes poecilioides\" en Barbados por De Filippi en 1861. Despois, Albert G\u00fcnther denominouna \"Girardinus guppii\" en honor de Robert John Lechmere Guppy, que enviou esp\u00e9cimes desta especie desde a illa de Trinidad ao Museo de Historia Natural de Londres. Posteriormente, Charles Tate Regan reclasificouno como \"Lebistes reticulatus\" en 1913. Finalmente, en 1963, Rosen e Bailey volveron a darlle o seu nome orixinal, \"Poecilia reticulata\". A\u00ednda que a taxonom\u00eda da especie sufriu todos estes cambios e orixin\u00e1ronse varios sin\u00f3nimos, o nome que m\u00e1is triunfou como nome com\u00fan foi o derivado do apelido do Sr. Guppy, polo que o nome guppy \u00e9 internacionalmente utilizado por cient\u00edficos e acuaristas da maior parte do mundo. Por\u00e9n, o nome cient\u00edfico \"Girardinus guppii\" \u00e9 agora considerado un sin\u00f3nimo j\u00fanior do nome aceptado \"Poecilia reticulata\".\nDistribuci\u00f3n e h\u00e1bitat.\nO guppy \u00e9 nativo de Antiga e Barbuda, Barbados, o Brasil, G\u00fciana, Xamaica, as Antillas Holandesas, Trinidad e Tobago, as Illas Virxes Estadounidenses e Venezuela. Por\u00e9n, foron introducidos en moitos pa\u00edses de todos os continentes menos a Ant\u00e1rtida. \u00c1s veces est\u00e1 introduci\u00f3n foi accidental, pero m\u00e1is frecuentemente introduciuse \u00e1 mantenta para o control dos mosquitos. Esper\u00e1base que estes peixes comesen as larvas dos mosquitos e axudasen a dificultar o espallamento da malaria, pero en moitos casos, o guppy converteuse nunha especie invasora cun impacto negativo sobre as poboaci\u00f3ns de peixes aut\u00f3ctonas. Os estudos de campo revelan que o guppy colonizou case todos os corpos de auga que lles eran accesibles nas s\u00faas \u00e1reas de distribuci\u00f3n naturais, especialmente nos r\u00edos localizados preto das beiras costeiras das zonas continentais suramericanas. A\u00ednda que non se encontran normalmente en augas salobres, tam\u00e9n te\u00f1en tolerancia por estes h\u00e1bitats e colonizaron alg\u00fans. Adoitan ser m\u00e1is abondosos en regatos e r\u00edos pequenos e lagoas que en r\u00edos grandes, profundos e de augas r\u00e1pidas.\nDescrici\u00f3n.\nO guppy mostra dimorfismo sexual. As femias de tipo silvestre son de corpo gris, os machos te\u00f1en manchas, pintas ou bandas que poden ser dunha ampla gama de cores. O tama\u00f1o do guppy var\u00eda, pero os machos son nromalmente de 1,5 a 3,5\u00a0cm de longo, mentres que as femias miden de 3 a 6\u00a0cm.\nOs criadores crearon unha gran variedade de cepas de guppy por medio de apareamento selectivo, caracterizados por ter diferentes cores, debuxos, formas e tama\u00f1os das aletas. Moitas cepas dom\u00e9sticas te\u00f1en trazos morfol\u00f3xicos que son moi diferentes dos do tipo silvestre. Os machos e femias de moitas cepas dom\u00e9sticas te\u00f1en xeralmente un tama\u00f1o corporal grande e est\u00e1n moito m\u00e1is esplendidamente ornamentadas que os seus antepasados de tipo salvaxe.\nO guppy ten 23 pares de cromosomas, entre eles un par de cromosomas sexuais, casualmente o mesmo n\u00famero que os humanos. Os xenes responsables das ornamentaci\u00f3ns dos machos de guppy est\u00e1n ligados ao cromosoma Y e son herdables.\nCiclo de vida.\nNa natureza prod\u00facense d\u00faas ou tres xeraci\u00f3ns de \"P. reticulata\" por ano. As cr\u00edas est\u00e1n ben desenvolvidas e poden facer unha vida independente sen necesidade de coidados parentais desde que nacen. Os individuos novos agr\u00fapanse en bancos e utilizan t\u00e1cticas antidepredadores. Son ovoviv\u00edparos. O tama\u00f1o da camada \u00e9 moi variable, a\u00ednda que existen algunhas diferenzas entre poboaci\u00f3ns dependendo do nivel de depredaci\u00f3n que sofren e outros factores. As femias de tama\u00f1os similares adoitan producir descendencias m\u00e1is numerosas pero de menor tama\u00f1o corporal en condici\u00f3ns de alta depredaci\u00f3n. A femia ten a s\u00faa primeira descendencia entre as 10 e 20 semenas de idade, e contin\u00faa reproduc\u00edndose ata os 20\u201334 meses de idade. Os machos maduran \u00e1s 7 semanas ou menos de idade. A duraci\u00f3n da vida dun guppy na natureza var\u00eda amplamente, pero normalmente \u00e9 duns 2 anos. Obs\u00e9rvanse variaci\u00f3ns no ciclo vital do guppy en distintas poboaci\u00f3ns, que indican que existiu unha diferente presi\u00f3n evolutiva sobre elas.\nMadurez.\nO tama\u00f1o corporal do guppy est\u00e1 relacionado positivamente coa idade, e o seu tama\u00f1o no momento de acadar a madurez var\u00eda moito dependedo do risco de depredaci\u00f3n ao que est\u00e1n sometidos no seu h\u00e1bitat. Os machos e femias que viven en rexi\u00f3ns con alta depredaci\u00f3n maduran m\u00e1is r\u00e1pido e empezan a reproducirse antes, e dedican m\u00e1is recursos \u00e1 reproduci\u00f3n que os que viven en rexi\u00f3ns con pouca depredaci\u00f3n. As femias das rexi\u00f3ns de alta depredaci\u00f3n reprod\u00facense m\u00e1is frecuentemente e producen m\u00e1is descendencia por camada, o que indica que son m\u00e1is fecundas que as de zonas con baixa depredaci\u00f3n. O \u00e9xito reprodutivo das femias est\u00e1 tam\u00e9n relacionado coa idade. As femias m\u00e1is vellas producen descendencia de tama\u00f1o reducido con intervalos crecentes entre unha reproduci\u00f3n e outra.\nSenescencia.\nUn factor importante que afecta aos patr\u00f3ns de senescencia do guppy na natureza \u00e9 a taxa de mortalidade causada pola depredaci\u00f3n. Os que viven en ambientes con alta depredaci\u00f3n sofren unha maior taxa de mortalidade extr\u00ednseca porque \u00e9 m\u00e1is probable que os maten os depredadores. As femias de h\u00e1bitats con alta depredaci\u00f3n experimentan un incremento signifcativo na mortalidade aos 6 meses de idade, mentres que os de h\u00e1bitats con baixa depredaci\u00f3n non sofren un incremento de mortalidade ata os 16 meses. Con todo, os que viven en ambientes con alta depredaci\u00f3n viven m\u00e1is tempo porque os seus per\u00edodos reprodutivos son m\u00e1is longos. Non hai diferenzas significativas na duraci\u00f3n da vida posreprodutiva.\nRegulaci\u00f3n da poboaci\u00f3n.\nAdemais do patr\u00f3n de senescencia, a dispo\u00f1ibilidade de recursos e a densidade tam\u00e9n importan na regulaci\u00f3n das poboaci\u00f3ns de guppy. Reducen a s\u00faa fecundidade e distribuci\u00f3n reprodutiva en resposta \u00e1 escaseza de comida. Cando o alimento \u00e9 abondoso, incrementan o n\u00famero de fillos. A distribuci\u00f3n reprodutiva diferencial pode ser a causa da estacionalidade das caracter\u00edsticas da s\u00faa historia vital nalgunhas poboaci\u00f3ns de guppy. Por exemplo, durante a estaci\u00f3n h\u00famida de maio a decembro, os guppy das monta\u00f1as do norte de Trinidad reducen o seu investimento na reproduci\u00f3n sen importar o nivel de depredaci\u00f3n, posiblemente en resposta a unha diminuci\u00f3n dos recursos alimenticios. A densidade da poboaci\u00f3n tam\u00e9n infl\u00fae en ambientes m\u00e1is simples porque unha maior competici\u00f3n intraespec\u00edfica causa unha diminuci\u00f3n na taxa rerodutiva e na taxa de crecemento som\u00e1tico, e un incremento correspondente na taxa de mortalidade xuvenil debido ao cannibalismo. Confirmouse que en h\u00e1bitats de baixa depredaci\u00f3n, as poboaci\u00f3ns de guppy est\u00e1n en parte reguladas pola densidade.\nEcolox\u00eda e comportamento.\nApareamento.\nO guppy ten un istema de apareamento chamado poliandria, no que as femias se aparean con moitos machos. O apareamento m\u00faltiple \u00e9 beneficioso para os machos porque o \u00e9xito reprodutivo dos machos est\u00e1 directamente relacionado co n\u00famero de veces que se aparea. O custo do apareamento m\u00faltiple para os machos \u00e9 moi baixo porque non proporcionan un beneficio material para as femias ou para o coidado parental das cr\u00edas. Inversamente, o apareamento m\u00faltiple pode ser desvantaxoso para as femias porque reduce a s\u00faa eficiencia da busca de alimentos e incrementa as posibilidades de depredaci\u00f3n e infecci\u00f3n parasitaria. Por\u00e9n, as femias obte\u00f1en alg\u00fans beneficios potenciais do apareamento m\u00faltiple. Por exemplo, as femias que se aparean de forma m\u00faltiple poden producir m\u00e1is descendencia cun tempo de xestaci\u00f3n m\u00e1is curto, e os seus fillos tenden a ter mellores cualidades, como unha potenciaci\u00f3n da capacidade de formaci\u00f3n de bancos e de evitar os depredadores.\nAs femias apar\u00e9anse de novo m\u00e1is activamente e atrasan o desenvolvemento dunha camada cando o segundo macho previsto \u00e9 m\u00e1is atractivo que o primeiro. Os experimentos realizados mostraron que as femias que se volven aparear prefiren un novo macho ao orixinal ou un irm\u00e1n do orixinal con fenotipo similar. As preferencias das femias por novos machos para o reapareamento poden explicar o excesivo polimorfismo fenot\u00edpico nos machos desta especie.\nEvitar a endogamia.\nA endogamia normalmente ten consecuencias negativas para a fitness (depresi\u00f3n por endogamia), e como resultado nas especies evolucionaron mecanismos para evitar a endogamia. A depresi\u00f3n por endogamia consid\u00e9rase que se debe en gran medida \u00e1 expresi\u00f3n de mutaci\u00f3ns recesivas delet\u00e9reas en homocigose. Describ\u00edronse numerosos mecanismos para evitar a endogamia que operan antes do apareamento. Por\u00e9n, os mecanismos para evitar a endogamia que operan despois da copulaci\u00f3n son menos co\u00f1ecidos. No guppy, hai un mecanismo poscopulatorio para evitar a endogamia baseado na competici\u00f3n entre o esperma de machos rivais para conseguir a fecundaci\u00f3n. Nas competici\u00f3ns entre espermas de machos non emparentados e machos que son irm\u00e1ns completos, observouse que hai un significativo nesgo de paternidade en favor dos machos nos emparentados.\nElecci\u00f3n de parella das femias.\nA elecci\u00f3n de parella das femias xoga un importante papel no pareamento m\u00faltiple. As femias son atra\u00eddas por machos de brillantes cores, especialmente os que te\u00f1en pintas laranxas nos flancos. As pintas laranxas poden servir como indicador dunha mellor fitness f\u00edsica, xa que se observou que os machos con pintas laranxas poden nadar m\u00e1is tempo contra unha corrente forte. Debido \u00e1 vantaxe no apareamento, os machos evolucionan para ter m\u00e1is ornamentaci\u00f3n en cada xeraci\u00f3n en h\u00e1bitats con poucos depredadores nos que o custo de ser moi visible \u00e9 menor. A proporci\u00f3n e duraci\u00f3n da exhibici\u00f3n de cortexo do guppy macho tam\u00e9n xoga un importante papel na elecci\u00f3n de parella feita pola femia. O comportamento de cortexo \u00e9 outro indicador de fitness porque a forza f\u00edsica empregada en manter a danza de cortexo, chamada exhibici\u00f3n sigmoide, na cal os machos flexionan os seus corpos para que tomen forma de \"S\" e vibran rapidamente.\nA elecci\u00f3n de apareamento das femias pode tam\u00e9n verse influenciada pola elecci\u00f3n que fai outra femia. Nun experimento, unhas femias observaban a dous machos, un solitario e outro que estaba cortexando activamente a outra femia, e d\u00e9uselles a elixir entre os dous. A maior\u00eda das femias pasaban m\u00e1is tempo preto do macho que estaba cortexando. A preferencia das femias de guppy por machos en boa forma permite que os seus descendentes herden unha mellor fitness f\u00edsica e unhas maiores posibilidades de supervivencia.\nDepredaci\u00f3n.\nO guppy ten moitos depredadores nos seus h\u00e1bitats naturais, como peixes m\u00e1is grandes e aves. Alg\u00fans dos seus depredadores naturais na natureza son os peixes \"Crenicichla alta\", \"Anablepsoides hartii\" e \"Aequidens pulcher\". O pequeno corpo do guppy e as brillantes cores dos machos fan deles unha f\u00e1cil presa, e como fan moitos peixes, a mi\u00fado re\u00fanense en bancos para evitar a depredaci\u00f3n. A formaci\u00f3n de bancos est\u00e1 m\u00e1is favorecida pola evoluci\u00f3n en poboaci\u00f3ns de guppy que est\u00e1n baixo unha alta presi\u00f3n de depredaci\u00f3n, exercida por un tipo de depredador ou pola densidade de depredadores. A coloraci\u00f3n do guppy tam\u00e9n evolucionou diferencialmente en resposta \u00e1 depredaci\u00f3n. Os machos que son de cores m\u00e1is brillantes te\u00f1en unha vantaxe no apareamento, xa que atraen a m\u00e1is femias en xeral, pero \u00e1 vez te\u00f1en un maior risco de ser detectados polos depredadores que os de cores apagadas. Os machos evolucionaron para ter cores menos rechamantes e menos manchas e m\u00e1is pequenas baixo intensa depredaci\u00f3n tanto na natureza coma en instalaci\u00f3ns de laboratorio. As femias nun ambiente con alta depredaci\u00f3n tam\u00e9n evolucionan para ter unha menor preferencia polos machos de brillantes cores, e a mi\u00fado rex\u00e9itanos.\nInspecci\u00f3n de depredadores.\nCando o guppy encontra un depredador potencial, alg\u00fans deles aprox\u00edmase ao depredador para avaliar o perigo. Este comportamento, chamado inspecci\u00f3n de predadores, beneficia ao que fai a inspecci\u00f3n, xa que obt\u00e9n informaci\u00f3n, pero pono en risco de ser depredado. Para reducir o risco, os peixes inspectores evitan a \u00e1rea da boca do depredador, chamada o \"cono de ataque\", e aprox\u00edmase ao depredador por un lado ou por detr\u00e1s. Poden tam\u00e9n formar un grupo para a protecci\u00f3n, o tama\u00f1o do cal \u00e9 maior nas poboaci\u00f3ns baixo alta depredaci\u00f3n. A\u00ednda que as evidencias indican que \u00e9 menos probable que os depredadores ataquen ao individuo inspector que a outro non inspector, os inspectores seguen estando en maior perigo debido \u00e1 s\u00faa proximidade ao depredador.\nOs comportamentos nos que se asumen riscos como a inspecci\u00f3n de depredadores poden ser evolutivamente estables s\u00f3 cando alg\u00fan mecanismo impide que os individuos ego\u00edstas tomen vantaxe dos individuos \"altru\u00edstas\". O guppy pode adoptar unha estratexia de aproximaci\u00f3n condicional que lembra ao ollo por ollo. Segundo esta hip\u00f3tese, o guppy inspeccionar\u00eda un depredador no seu primeiro movemento, pero se os seus coinspectores non participan na inspecci\u00f3n de depredadores visitantes ou non se aproximan dabondo ao depredador, pode tomar represalias ao copiar o \u00faltimo movemento do ego\u00edsta na seguinte visita dun depredador. A hip\u00f3tese foi apoiada por experimentos de laboratorio.\nAlimentaci\u00f3n.\nO guppy silvestre alim\u00e9ntase de restos de algas, diatomeas, invertebrados, inclu\u00edndo larvas de insectos acu\u00e1ticos, fragmentos de plantas, part\u00edculas minerais e outras fontes. Os restos de algas constit\u00faen a maior proporci\u00f3n da dieta do guppy na natureza na maior\u00eda dos casos, pero as dietas var\u00edan dependendo das condici\u00f3ns espec\u00edficas de dispo\u00f1ibilidade de alimentos no h\u00e1bitat. Por exemplo, un estudo co guppy silvestre de Trinidad mostrou que os individuos recollidos dunha rexi\u00f3n de curso fluvial alto oligotr\u00f3fica (curso superior do r\u00edo Aripo) consum\u00edan principalmente invertebrados, mentres que os dunha rexi\u00f3n de curso fluvial baixo eutr\u00f3fica (curso baixo do r\u00edo Tacarigua) consum\u00edan principalmente diatomeas e part\u00edculas minerais. As algas son menos nuitritivas que os invertebrados, polo que as poboaci\u00f3ns que se alimentan principalmente de algas te\u00f1en dietas pobres.\nA preferencia de dietas do guppy non est\u00e1 simplemente correlacionada coa abundancia dun alimento en particular. Os experimentos de laboratorio confirmaron que o guppy mostra un comportamento de 'cambio de dieta', no cal se alimentan desproporcionadamente do alimento m\u00e1is abundante cando se lle ofrecen d\u00faas fontes de comida a elixir. O resultado mostra que diferentes grupos te\u00f1en unha preferencia polos alimentos feble e variable. A preferencia da dieta no guppy poder\u00eda relacionarse con factores como a presenza de competidores. Por exemplo, o curso inferior do r\u00edo Tacarigua ten unha maior variedade de especies e hai maior competici\u00f3n polas presas invertebradas, polo que a proporci\u00f3n de invertebrados \u00e9 pequena na dieta de ditas poboaci\u00f3ns de guppy.\nProcura de alimentos.\nO guppy adoita buscar alimento en grupos porque as\u00ed pode encontrar alimento m\u00e1is doadamente. Os que viven en bancos gastan menos tempo e enerx\u00edas no comportamento antidepredador que os solitarios e dedican m\u00e1is tempo \u00e1 alimentaci\u00f3n. Por\u00e9n, ese comportamento ten como resultado que a comida que se encontra \u00e9 compartida cos outros membros do grupo. Os estudos realizados tam\u00e9n mostraron que existe un custo evolutivo, e os individuos que tenden a reunirse en bancos son menos agresivos e menos competitivos cando hai escaseza de recursos. Por tanto, a formaci\u00f3n de bancos \u00e9 a opci\u00f3n preferida nas rexi\u00f3ns con alta depredaci\u00f3n, pero non nas que hai pouca depredaci\u00f3n. Cando individuos con alta tendencia a formar bancos foron recollidos das rexi\u00f3ns con alta depredaci\u00f3n e recolocados en ambientes libres de depredadores, co tempo, diminu\u00edron o seu comportamento gregario, o que apoia a hip\u00f3tese de que a formaci\u00f3n de bancos \u00e9 o menos preferido nos ambientes con baixa depredaci\u00f3n.\nReproduci\u00f3n.\nSon peixes moi prol\u00edficos e ovoviv\u00edparos. O per\u00edodo de xestaci\u00f3n do guppy \u00e9 normalmente de 21 a 30 d\u00edas, variando considerablemente. A reproduci\u00f3n xeralmente contin\u00faa durante todo o ano e a femia est\u00e1 preparada para unha nova concepci\u00f3n pouco despois de parir. Os machos, igual que outros membros da familia Poeciliidae, pos\u00faen unha aleta anal modificada tubular chamada gonopodio, localizada xusto detr\u00e1s da aleta ventral. O gonopodio ten unha estrutura similar a unha canle a trav\u00e9s da cal se transfiren \u00e1s femias paquetes de espermatozoides, chamados espermatoceugmatos. No apareamento con cortexo, no que a femia mostra un comportamento receptivo despois da exhibici\u00f3n de cortexo do macho, o macho inserta brevemente o gonopodio dentro do poro xenital da femia para que te\u00f1a lugar a fecundaci\u00f3n interna. Por\u00e9n, no caso dun apareamento furtivo no que se forza a copulaci\u00f3n, o macho aprox\u00edmase \u00e1 femia e insire o gonopodio no poro uroxenital da femia.\nUnha vez inseminadas, as femias de guppy poden almacenar o esperma nos seus ovarios e gonodutos, o cal pode seguir fecundando ovos durante oito meses. Grazas a este mecanismo de almacenamento de esperma, os machos poden reproducirse postumamente, o cal contrib\u00fae significantivamente \u00e1 din\u00e1mica reprodutora das poboaci\u00f3ns de guppy silvestres.\nO guppy foi hibridado con \u00e9xito con varias especies do seu x\u00e9nero, como \"Poecilia latipinna\" ou \"Poecilia velifera\"; por exemplo, un macho de guppy e unha femia de \"P. latipinna\". Por\u00e9n, os h\u00edbridos son sempre machos e parece que non son f\u00e9rtiles. O guppy foi tam\u00e9n hibridado con \"Poecilia wingei\" producindo descendencia f\u00e9rtil, o que suxire que, malia as diferenzas f\u00edsicas e de comportamento, o \"P. wingei\" poder\u00eda ser en realidade unha subespecie de \"P. reticulata\".\nNo acuario.\nEstes peixes prefiren acuarios de augas duras unha temperatura entre 25,5 e 27,8\u00a0\u00b0C e niveis de sal equivalentes a unha culler por cada 19 L. Poden resistir niveis de salinidade de ata o 150% do normal na auga de mar, o que fixo que fose inclu\u00eddo \u00e1s veces en tanques de acuario par peixes tropicais tanto de comunidades mari\u00f1as de coma de auga doce. Son xeralmente pac\u00edficos, a\u00ednda que o comportamento de dar pequenas mordedelas d\u00e1se \u00e1s veces entre os machos ou cara a outros peixes que nadan na parte superior dos acuarios como os do x\u00e9nero \"Xiphophorus\", e ocasionalmente outros peixes con aletas prominentes, como o \"Pterophyllum\" (peixe anxo de auga doce). Non deben manterse como peixes solitarios no acuario, porque tanto os machos coma as femias te\u00f1en tendencia a formar bancos na natureza. A s\u00faa caracter\u00edstica m\u00e1is famosa \u00e9 a s\u00faa propensi\u00f3n a reproducirse, e poden criar tanto en acuarios de auga doce coma salgada.\nPara a reproduci\u00f3n prefiren temperaturas da auga de arredor de 22,2 a 26,1\u00a0\u00b0C. As femias pre\u00f1adas te\u00f1en marcas de gravidez escurecidas e aumentadas preto do seu ano. Xusto antes de nacer, os ollos das cr\u00edas poden verse a trav\u00e9s da pel transl\u00facida da nai nesa \u00e1rea do corpo. Cando se produce un nacemento, as cr\u00edas saen secuencialmente e lib\u00e9ranse na auga, normalmente durante un per\u00edodo dunha a seis horas. A femia pare de d\u00faas a 200 cr\u00edas cada vez, normalmente entre 30 e 60.\nOs adultos ben alimentados normalmente non comen as s\u00faas propias cr\u00edas, a\u00ednda que \u00e1s veces c\u00f3mpre preparar no acuario zonas seguras para as cr\u00edas. Disponse comercialmente de tanques de parto para ovoviv\u00edparos especialmente dese\u00f1ados, que se poden colocar colgados dentro do acuario. Estes serven tam\u00e9n para protexer as femias pre\u00f1adas de maiores atenci\u00f3ns por parte dos machos, o cal \u00e9 importante porque os machos \u00e1s veces atacan as femias mentres est\u00e1n a parir. Isto tam\u00e9n proporciona unha \u00e1rea separada para os neonatos que serve de protecci\u00f3n para que non sexan comidos pola nai. Por\u00e9n, se unha femia se pon na caixa de crianza demasiado cedo, isto pode causarlle o aborto das cr\u00edas. Os tanques ben dese\u00f1ados que te\u00f1en barreiras para os adultos protexen tam\u00e9n \u00e1s cr\u00edas. Unha boa elecci\u00f3n para o acuario \u00e9 inclu\u00edr plantas refuxio como \"Najas guadalupensis\", \"Ceratopteris thalictroides\", \"Hygrophila difformis\", Lemnoideae e Hypnaceae. Un continuo fornecemento de alimentos vivos, como \"Daphnia\" ou camar\u00f3ns \"Artemia\", fai que o adulto estea ben farto, e adoita evitar que intenten comer as cr\u00edas. As cr\u00edas novas tardan aproximadamente tres ou catro meses en chegar \u00e1 madurez. Recom\u00e9ndase darlles de comer alimentos vivos como cr\u00edas de \"Artemia\", os nematodos \"Panagrellus redivivus\" ou \"Turbatrix aceti\" e infusorios. Outras alternativas son copos de comida en grans finos, xema de ovo e alimento l\u00edquido para peixes, a\u00ednda que as part\u00edculas deste poden ser demasiado grandes para as cr\u00edas."}
{"id": "358375", "revid": "85894", "url": "https://gl.wikipedia.org/wiki?curid=358375", "title": "Trasmallo", "text": "Un trasmallo, ou tramallo, \u00e9 unha arte de pesca constitu\u00edda por tres panos de rede colocados superpostos.\nEtimolox\u00eda.\nA palabra \"trasmallo\" procede do lat\u00edn *\"trimac\u016dlum\", de \"tris\", tres, e \"mac\u016dla\", malla.\nDescrici\u00f3n.\nOs dous exteriores te\u00f1en a mesma luz de malla, e o central \u00e9 m\u00e1is tupido e de maiores dimensi\u00f3ns. Desta maneira, ao montarse os tres conxuntamente sobre as relingas, f\u00f3rmanse bolsas no pano central, nas que quedan atrapados os peixes (\u00abenmallan\u00bb). Nos extremos de cada unha das pezas existen os correspondentes matafi\u00f3ns, que serven para engarzar unhas pezas \u00e1s outras.\n\u00c9 unha arte tipicamente de fondo. As pezas exteriores son duns 60\u00a0m e a central duns 100\u00a0m, sendo a altura duns 2\u00a0m, a central, a\u00ednda que poden montarse trasmallos de maior altura, at\u00e9 uns 8\u00a0m. A malla central, m\u00e1is tupida, ten unha luz duns 20 a 30\u00a0mm, sendo de 15 a 20\u00a0cm nos laterais. Antigamente tec\u00edanse os trasmallos con algod\u00f3n, pero actualmente son de nailon, ao igual que as relingas. M\u00f3ntanse de 60 a 70 flotadores por peza, e chumbos de 6 a 7\u00a0kg por peza.\nA montaxe \u00e9 delicada: col\u00f3canse primeiro as pezas externas perfectamente superpostas e logo a peza central repartida uniformemente para que as bolsas que se formen sexan regulares en toda a rede. Despois col\u00f3canse os tres panos conxuntamente sobre as relingas.\nO tama\u00f1o das bolsas depende da captura que se pretenda realizar e do fondo mari\u00f1o; usarnse bolsas pequenas en fondos sucios e \u00e1speros e bolsas grandes en fondos limpos. Os trasmallos c\u00e1lanse en moitas ocasi\u00f3ns cerca da costa, sempre sobre o fondo, \u00e1 noiti\u00f1a para levantalos ao abrente do d\u00eda. Adoitan dispo\u00f1erse en li\u00f1a ondulada, formando un semic\u00edrculo ou un c\u00edrculo completo. Na parte terminal do calamento disp\u00f3\u00f1ense os correspondentes gallos de sinalizaci\u00f3n e unha grosa pedra ou unha \u00e1ncora para fixar a arte ao fondo.\nUsos.\nA\u00ednda que xeralmente \u00e9 unha arte de tipo artesanal, algunhas grandes pescar\u00edas como as do salm\u00f3n atl\u00e1ntico (\"Salmo salar\") do Pac\u00edfico norte, realizadas por grandes barcos rusos e xaponeses, empregan grandes series de trasmallos.\nA pesca con trasmallo bas\u00e9ase en que os peixes nos seus desprazamentos non perciben a rede, co que ao tropezar con ela empuxan o pano tupido formando bolsas das que xa non poden sa\u00edr. Co trasmallo p\u00e9scanse diversas especies demersais (de fondo), tanto peixes como os esp\u00e1ridos (ollomol, dourada, sargo etc.) os salmonetes (\"Mullus surmuletus\" e \"M. barbatus\") e a robaliza, como crust\u00e1ceos, como os lagostinos.\nDependendo da especie que se pretende capturar, o trasmallo pode presentar lixeiras variaci\u00f3ns que, en ocasi\u00f3ns, dan lugar a nomes particulares. Por exemplo, no Baixo Mi\u00f1o, cerca do mar, as lampreas p\u00e9scanse con trasmallos, chamados \"mi\u00f1os\" ou \"lampreeiras\", redes de deriva que miden uns 115 m de lonxitude e 2,5 m de altura.\nTanto en Espa\u00f1a como entre outras grandes pescar\u00edas internacionais \u00e9 a arte de maior uso entre as artes costeiras artesanais."}
{"id": "358376", "revid": "1131", "url": "https://gl.wikipedia.org/wiki?curid=358376", "title": "A Carba", "text": ""}
{"id": "358377", "revid": "1131", "url": "https://gl.wikipedia.org/wiki?curid=358377", "title": "A Carbaliza", "text": ""}
{"id": "358378", "revid": "1131", "url": "https://gl.wikipedia.org/wiki?curid=358378", "title": "Carballa Marela", "text": ""}
{"id": "358379", "revid": "1131", "url": "https://gl.wikipedia.org/wiki?curid=358379", "title": "A Carballa Redonda", "text": ""}
{"id": "358380", "revid": "1131", "url": "https://gl.wikipedia.org/wiki?curid=358380", "title": "O Carballal", "text": ""}
{"id": "358382", "revid": "5863", "url": "https://gl.wikipedia.org/wiki?curid=358382", "title": "Faro de cabo Ortegal", "text": ""}
{"id": "358383", "revid": "5863", "url": "https://gl.wikipedia.org/wiki?curid=358383", "title": "Faro de Cabo Ortegal", "text": ""}
{"id": "358384", "revid": "61897", "url": "https://gl.wikipedia.org/wiki?curid=358384", "title": "Dinast\u00eda Tolemaica", "text": ""}
{"id": "358385", "revid": "5863", "url": "https://gl.wikipedia.org/wiki?curid=358385", "title": "Faro de Carrumeiro Chico", "text": ""}
{"id": "358386", "revid": "22795", "url": "https://gl.wikipedia.org/wiki?curid=358386", "title": "Tramallo", "text": ""}
{"id": "358387", "revid": "89787", "url": "https://gl.wikipedia.org/wiki?curid=358387", "title": "Triqui\u00faridos", "text": "A dos triqui\u00faridos (\"Trichiuridae\") \u00e9 unha familia de peixes tele\u00f3steos mari\u00f1os da orde dos perciformes, e suborde dos escombroideos.\nOs peixes desta familia son longos, delgados e xeralmente de cores azulada ou prateada. Reduciron considerablemente as aletas pelvianas e a caudal (que \u00e1s veces est\u00e1n ausentes), o que lles d\u00e1 un aspecto similar a unha angu\u00eda. Son depredadores, e a s\u00faa boca \u00e9 grande e est\u00e1 armada con dentes longos e afiados.\nA familia comprende unhas 40 especiess distribu\u00eddas polos oc\u00e9anos Atl\u00e1ntico, \u00cdndico e Pac\u00edfico.\nA s\u00faa antig\u00fcidade nos mares da Terra rem\u00f3ntase ao eoceno.\nCaracter\u00edsticas.\nTe\u00f1en o corpo extremadamente alongado e fortemente comprimido lateralmente, ao que deben o nome vulgar de sabres, ou peixes sabre.\nDepredadores, a s\u00faa boca e grande, e nas mand\u00edbulas te\u00f1en longos dentes afiados de tipo \"cairo\".\nA aleta dorsal \u00e9 moi longa, estend\u00e9ndose todo ao longo do corpo, coa parte de raios brandos m\u00e1is longa que a parte con raios espi\u00f1entos, distingu\u00edbeis ambas as partes por unha marca nalgunhas especies. A aleta caudal \u00e9 pequena, e algunhas veces est\u00e1 ausente. As aletas pectorais ins\u00edrense na parte baixa do corpo, e as aletas pectorais, de estaren presentes, son case vestixiais.\nS\u00f3 presentan unha narina a cada lado do foci\u00f1o.\nAlg\u00fans deles son comest\u00edbeis, especialmente a especie \"Trichiurus lepturus\".\nTaxonom\u00eda.\nDescrici\u00f3n.\nA familia foi descrita en 1810 polo naturalista estadounidense de orixe franco-xermana-italiana Constantine Samuel Rafinesque, na s\u00faa obra d'ittiologia Siciliana: ossia, Catalogo metodico dei nomi Latini, Italiani, e Siciliani dei pesci che si rinvengono in Sicilia disposti secondo un metodo naturale e seguito da un appendice che contiene la descrizione di alcuni nuovi pesci Siciliani /\u200b opuscolo del Signore C. S. Rafinesque Schmaltz\", impreso en Messina por Giovanni del Nobolo.\nEtimolox\u00eda.\nO nome da familia, \"Trichiuridae\", est\u00e1 formado polos elementos do lat\u00edn cient\u00edfico \"thichi-\" e \"-ur-\", tirados da ra\u00edz do xenitivo do nome do grego antigo \u03b8\u03c1\u03af\u03be \u03c4\u03c1\u03b9\u03c7\u03cc\u03c2 \"thr\u00edx, trich\u00f3s\" \"pelo\", \"cabelo\", e a voz \u03bf\u1f50\u03c1\u03ac \"our\u00e1\", \"cola\", coa desinencia \"-idae\", \"semellantes\", plural de \"-ideus\" e derivada do grego antigo \u03b5\u03b9\u03b4\u03b7\u03c2 \"eid\u0113s\", de \u03b5\u03af\u03b4\u03bf\u03c2 e\u00eddos, \"aspecto\", \"aparencia\", propia dos nomes das familias de animais.\nClasificaci\u00f3n.\nSegundo o WoRMS e o ITIS, a familia comprende 10 x\u00e9neros, agrupados en tres subfamilias:\nFamilia \"Trichiuridae\"\nAntig\u00fcidade.\nApareceron por primeira vez no rexistro f\u00f3sil durante o eoceno, no terciario inferior.\nEn Galicia.\nNas augas galegas son frecuentes as especies \"Lepidopus caudatus\" e \"Trichiurus lepturus\" ."}
{"id": "358388", "revid": "22795", "url": "https://gl.wikipedia.org/wiki?curid=358388", "title": "Trichiuridae", "text": ""}
{"id": "358389", "revid": "23204", "url": "https://gl.wikipedia.org/wiki?curid=358389", "title": "Comanches", "text": ""}
{"id": "358390", "revid": "23204", "url": "https://gl.wikipedia.org/wiki?curid=358390", "title": "Lic\u00e1ntropo", "text": ""}
{"id": "358403", "revid": "98629", "url": "https://gl.wikipedia.org/wiki?curid=358403", "title": "Hawker Siddeley Trident", "text": "O Hawker Siddeley HS 121 Trident (orixinalmente de Havilland D.H.121 e Airco DH 121) foi un avi\u00f3n de pasaxeiros brit\u00e1nico de curto e medio alcance. Foi o primeiro avi\u00f3n de pasaxeiros coa cola en T e tres motores na parte traseira da fuselaxe en ser dese\u00f1ado. Tam\u00e9n foi o primeiro avi\u00f3n deste tipo en realizar unha aterraxe \u00e1s cegas en servizo no ano 1965.\nO Trident apareceu como resposta a unha petici\u00f3n da aeroli\u00f1a estatal British European Airways Corporation (BEA) solicitando un reactor de pasaxeiros para as s\u00faas principais rutas no oeste de Europa. O goberno persouadira a BEA para realizar esta petici\u00f3n a pesar da s\u00faa falta de vontade para mercar unha gran frota de reactores. Os requirimentos da aeroli\u00f1a variaron moito na d\u00e9cada dos 50 e unha d\u00e9cada despois evolucionaron radicalmente lonxe do que o Trident poder\u00eda ofrecer. A adaptaci\u00f3n \u00e1s cambiantes especificaci\u00f3ns de BEA foi amplamente vista como unha limitaci\u00f3n \u00e1s solicitudes doutras aeroli\u00f1as e atrasou a s\u00faa entrada en servizo.\nDurante a s\u00faa xestaci\u00f3n, o Trident estivo tam\u00e9n envolto nun plan do goberno para racionalizar a industria aeronautica brit\u00e1nica. Os movementos corporativos e as intervenci\u00f3ns do goberno resultante contribu\u00edron a m\u00e1is atrasos causando que entrase en servizo dous meses despois que o seu principal competidor, o Boeing 727, facendo que perdese m\u00e1is vendas potenciais.\nCara o final do programa en 1978 fabric\u00e1ranse 117 Trident. O sucesor de BEA, British Airways, retirou os seus Tridents a mediados da d\u00e9cada dos 80. O seu servizo rematou na China a principios dos anos 90."}
{"id": "358404", "revid": "89787", "url": "https://gl.wikipedia.org/wiki?curid=358404", "title": "Juan Carlos Scelza", "text": "Juan Carlos Scelza, nado en Montevideo o 9 de novembro de 1963,\u00a0\u00e9 un xornalista deportivo uruguaio. Desde 1999 \u00e9 o comentarista principal dos partidos de f\u00fatbol, tanto do campionato uruguaio como da propia selecci\u00f3n uruguaia que emite a canle\u00a0Tenfield.\nTraxectoria.\nEstudou no Instituto Crandon.\u00a0En 1981 comezou a traballar na radio e logo en 1983, fixo a s\u00faa primeira aparici\u00f3n en televisi\u00f3n co cl\u00e1sico programa deportivo da historia da televisi\u00f3n uruguaia Estadio Uno, conducido por Julio S\u00e1nchez Padilla. Ademais, en 1996, participou na realizaci\u00f3n do libro\" \"La Gran Enciclopedia del F\u00fatbol Mundial\"\".\nDurante a s\u00faa carreira en radio, traballou entre 1981 e 1985 en CX 4 Radio Rural; a continuaci\u00f3n en 1985 trasladouse a Radio Oriental, onde se iniciou como relator de f\u00fatbol. En 1992, pasou a comentar f\u00fatbol pero esta vez en Radio Oriental e logo en 1996, realizou a mesma tarefa pero en Radio Carve. En 2000, grazas \u00e1 empresa Tenfield, pasou a formar parte do programa \"Pasi\u00f3n Tenfield\" en CX18 Radio Sarand\u00ed Sport. Desde 2012 \u00e9 o encargado das noticias deportivas no programa \"Pisando Fuerte\" da radio\u00a0Metr\u00f3polis FM 104.9.\nComezou na televisi\u00f3n en 1983 no equipo de Estadio Uno de Canal 5. En 1985, foi columnista e relator en Canal 4. En 1994, pasou a Saeta TV Canal 10, transform\u00e1ndose en colaborador de Deporte Total, programa conducido por Carlos Mu\u00f1oz Escobal e o mesmo ano pasou a ser integrante do informativo \"Subrayado\". En 2003, cos cambios na produci\u00f3n, tocoulle formar parte do novo programa deportivo chamado Punto penal (programa que tam\u00e9n conduciu Carlos Mu\u00f1oz Escobal), al\u00ed mant\u00edvose como co-presentador at\u00e9 2007 cando se desvinculou do mesmo. En 2006, foi o presentador do programa de preguntas e respostas \"Locos por Saber\" da mesma canle. En 2008, abandonou o noticiario \"Subrayado\", dando as\u00ed a s\u00faa \u00faltima aparici\u00f3n nas canles de aire para dedicarse soamente a Tenfield/VTV.\nDurante a s\u00faa carreira en Tenfield, desde 1999, \u00e9 comentarista de f\u00fatbol nos partidos que emite. En 2005, presentou o programa \"Recuerdos\" o cal trataba de lembrar vellos partidos do f\u00fatbol uruguaio. Desde 2011, realiza o programa \"Fan\u00e1ticos\" con entrevistas a reco\u00f1ecidos deportistas de todo o mundo. Ademais, traballa como comentarista na cadea Gol TV.\nEn 2003 publicouse o seu primeiro libro, titulado \"Fan\u00e1ticos\". Xunto a Rodrigo Romano, conforma a dupla de relator-comentarista principal do f\u00fatbol uruguaio, onde xurdiu o seu alcume, \u00abJC\u00bb."}
{"id": "358407", "revid": "865", "url": "https://gl.wikipedia.org/wiki?curid=358407", "title": "Saab 37 Viggen", "text": "O Saab 37 Viggen (\"raio\") \u00e9 un avi\u00f3n de combate sueco de curto a medio alcance, cun s\u00f3 asento e un s\u00f3 motor. Saab iniciou o seu desenvolvemento en 1952 e, tras a elecci\u00f3n dunha radical configuraci\u00f3n de \u00e1 delta, o avi\u00f3n resultante realizou o seu voo de estrea o 8 de febreiro de 1967 e entrou en servizo o 21 de xu\u00f1o de 1971. O Viggen ten a distinci\u00f3n de ser o primeiro dese\u00f1o \"canard\" en ser producido nunha cantidade significativa.\nProduc\u00edronse varias distintivas variaci\u00f3ns do Viggen para realizar roles de ataque (AJ 37), reco\u00f1ecemento a\u00e9reo (SF 37), patrulla mar\u00edtima (SH 37) e adestrador bipraza (SK 37). A finais dos 70 introduc\u00eduse a versi\u00f3n de caza-interceptor todo-tempo JA 37. En novembro de 2005 o Viggen foi retirado do servizo na Forza A\u00e9rea de Suecia, o \u00fanico operador do modelo, sendo substitu\u00eddo polo novo Saab JAS 39 Gripen."}
{"id": "358408", "revid": "27155", "url": "https://gl.wikipedia.org/wiki?curid=358408", "title": "Guppy", "text": ""}
{"id": "358409", "revid": "1576", "url": "https://gl.wikipedia.org/wiki?curid=358409", "title": "Setonix", "text": ""}
{"id": "358410", "revid": "1576", "url": "https://gl.wikipedia.org/wiki?curid=358410", "title": "Setonix brachyurus", "text": ""}
{"id": "358411", "revid": "67049", "url": "https://gl.wikipedia.org/wiki?curid=358411", "title": "Terras da Xeralidade", "text": ""}
{"id": "358412", "revid": "839", "url": "https://gl.wikipedia.org/wiki?curid=358412", "title": "Federaci\u00f3n Venezolana de Deportes Acu\u00e1ticos", "text": "A Federaci\u00f3n Venezolana de Deportes Acu\u00e1ticos (FEVEDA) \u00e9 unha asociaci\u00f3n deportiva en Venezuela que se encarga de promocionar, organizar e rexer os distintos deportes acu\u00e1ticos en Venezuela: nataci\u00f3n, w\u00e1ter-polo, nataci\u00f3n sincronizada\u00a0e salto de trampol\u00edn. \u00c9 unha asociaci\u00f3n con personalidade xur\u00eddica, patrimonio propio e sen fins de lucro rexistrada no Instituto Nacional de Deportes e o Comit\u00e9 Ol\u00edmpico Venezolano como unha das federaci\u00f3ns deportivas nacionais."}
{"id": "358413", "revid": "865", "url": "https://gl.wikipedia.org/wiki?curid=358413", "title": "CASA C-212 Aviocar", "text": "O CASA C-212 Aviocar \u00e9 un avi\u00f3n de transporte medio con capacidade STOL propulsado por dous turboh\u00e9lices dese\u00f1ado e constru\u00eddo en Espa\u00f1a por CASA para uso tanto civil como militar. O C-212 tam\u00e9n \u00e9 fabricado baixo licenza en Indonesia por Indonesian Aerospace (IAe), anteriormente chamada IPTN. O dese\u00f1o foi inicialmente comercializado co nome de Aviocar, pero EADS-CASA xa non usa ese nome para referirse ao C-212.\nEADS-CASA entregou un total de 478 C-212 de todas as variantes e IAe uns 100 exemplares. A d\u00eda de hoxe EADS-CASA s\u00f3 fabrica o C-212-400, que recibiu a certificaci\u00f3n espa\u00f1ola en 1998. O C-212-200 s\u00f3 se fabrica en Indonesia, e IAe informou estar prepar\u00e1ndose para comezar a montar o modelo -400.\nDesenvolvemento.\nDurante os anos 60 o Ex\u00e9rcito do Aire de Espa\u00f1a a\u00ednda operaba desfasados transportes con motores de pist\u00f3ns, inclu\u00eddos o trimotor Junkers Ju 52 e o bimotor Douglas C-47. Co obxectivo de cumprir as necesidades do Ex\u00e9rcito do Aire para modernizar a s\u00faa forza de transporte CASA propuxo o C-212, un avi\u00f3n de transporte bimotor de 18 asentos que ser\u00eda capaz de realizar distintos roles militares, como transporte de pasaxeiros, ambulancia e transporte de paracaidistas, a\u00ednda que tam\u00e9n era axeitado para o uso civil. O primeiro prototipo voou o 26 de marzo de 1971. En 1974 o Ex\u00e9rcito do Aire decidiu mercar o Aviocar para actualizar a s\u00faa frota.\nAs aeroli\u00f1as tomaron nota do \u00e9xito do modelo cos militares, polo que CASA desenvolveu unha versi\u00f3n comercial, sendo os primeiros exemplares entregados en xullo de 1975. En agosto de 2006 hab\u00eda un total de 30 CASA C-212 de todas as variantes servindo en aeroli\u00f1as en todo o mundo. O -400 foi introducido en 1997 cunha cabina de cristal e motores m\u00e1is potentes.\nEn 2010 Airbus Military dixo que non pod\u00eda permitirse o luxo de producir o C212 en Europa e a fabricaci\u00f3n en Sevilla baixou a catro en dous anos, sendo o derradeiro C-212 producido en Espa\u00f1a entregado a finais de decembro de 2012 \u00e1 Polic\u00eda Mar\u00edtima do Vietnam. En 42 anos fabric\u00e1ronse 477 avi\u00f3ns para 92 operadores.\nFabricaci\u00f3n indonesia.\nIPTN e Nurtanio montou o modelo baixo licenza en Bandung, Indonesia, durante os anos 70 e 80. A mediados de 2011 Airbus accedeu a colaborar co seu sucesor PTDI, que ten unha licenza para vender o C212 en Asia. PTDI fabrica o NC-212, unha actualizaci\u00f3n do 212-400 con nova avi\u00f3nica e piloto autom\u00e1tico dixital, e unha cabina que pode acomodar ata 28 pasaxeiros."}
{"id": "358414", "revid": "22570", "url": "https://gl.wikipedia.org/wiki?curid=358414", "title": "Lista de plusmarcas de Venezuela de Nataci\u00f3n", "text": "A seguinte \u00e9 unha lista das mellores marcas de nadadores de Venezuela. Son os mellores tempos rexistrados por nadadores venezolanos nunha piscina ol\u00edmpica por cada evento. As marcas venezolanas son rexistradas pola Federaci\u00f3n Venezolana de Deportes Acu\u00e1ticos."}
{"id": "358417", "revid": "51040", "url": "https://gl.wikipedia.org/wiki?curid=358417", "title": "Prego de Oliver", "text": ""}
{"id": "358424", "revid": "89787", "url": "https://gl.wikipedia.org/wiki?curid=358424", "title": "Festival de Eurovisi\u00f3n J\u00fanior 2017", "text": "O Festival de Eurovisi\u00f3n J\u00fanior 2017 foi a d\u00e9cimo quinta edici\u00f3n do concurso musical. Estivo organizado pola emisora \u200b\u200bp\u00fablica de Xeorxia (GPB) e a Uni\u00f3n Europea de Radiodifusi\u00f3n. Tivo lugar o 26 de novembro de 2017 no Palacio Ol\u00edmpico, na capital do pa\u00eds, Tbilisi. Esta foi a quinta vez que o concurso organizouse no pa\u00eds ga\u00f1ador do ano anterior. O slogan de dese\u00f1o visual e concurso, \"Shine Bright\", revelouse en maio de 2017. A vencedora foi Polina Bogusevich, que representou a Rusia coa canci\u00f3n \"Kryl'ya\", sendo a segunda vez que Rusia ga\u00f1ou o Festival de Eurovisi\u00f3n J\u00fanior, despois de que as Gemelas Tolmachevy fixeran o propio en 2006, e a terceira vitoria xeral para o pa\u00eds en calquera evento relacionado con Eurovisi\u00f3n. Xeorxia e Australia terminaron en segundo e terceiro lugar, respectivamente."}
{"id": "358457", "revid": "109216", "url": "https://gl.wikipedia.org/wiki?curid=358457", "title": "Copa do Rei de Rugby 2016-2017", "text": "Na tempada 2016-2017 disputouse a 84\u00aa edici\u00f3n da Copa do Rei de rugby, o torneo nacional m\u00e1is antigo do rugby espa\u00f1ol. Organizado pola F.E.R., ti\u00f1an dereito a competir no torneo os sete equipos que ocupan os primeiros postos na t\u00e1boa da Divisi\u00f3n de Honra unha vez rematada a primeira volta da liga regular.\nChegaron \u00e1 final o vixente campi\u00f3n Club de Rugby El Salvador e o decano do rugby espa\u00f1ol Uni\u00f3 Esportiva Santboiana. A final disputada o 30 de abril de 2017 no Estadio Jos\u00e9 Zorrilla rematou 16-6 a prol dos catal\u00e1ns que sumaron a s\u00faa duod\u00e9cima Copa do Rei \u00f3 seu palmar\u00e9s.\nFormato.\nO formato do torneo contou con 3 fases eliminatorias:\nParticipantes.\nOs sete equipos participantes sa\u00edron do campionato nacional de liga na s\u00faa Divisi\u00f3n de Honra. Acadaban o dereito a participar na Copa do Rei os sete primeiros equipos da t\u00e1boa \u00f3 remate da primeira volta.\nAs\u00ed quedou a t\u00e1boa da liga trala primeira volta. Os sete equipos clasificados para disputar a Copa do Rei est\u00e1n marcados en cor azul:"}
{"id": "358482", "revid": "865", "url": "https://gl.wikipedia.org/wiki?curid=358482", "title": "Grumman A-6 Intruder", "text": "O Grumman A-6 Intruder foi un avi\u00f3n de ataque birreactor estadounidense de \u00e1 media e capacidade todo-tempo fabricado por Grumman Aerospace. Estivo en servizo coa Armada dos Estados Unidos e o Corpo de Marines entre 1963 e 1997. O Intruder foi dese\u00f1ado como un avi\u00f3n de ataque medio todo-tempo para substitu\u00edr o modelo de pist\u00f3ns Douglas A-1 Skyraider. Cando se anunciou o retiro do A-6E, o seu rol foi tomado polo Grumman F-14 Tomcat equipado co pod LANTIRN. Do A-6 desenvolveuse unha variante de guerra electr\u00f3nica, o EA-6."}
{"id": "358486", "revid": "5312", "url": "https://gl.wikipedia.org/wiki?curid=358486", "title": "2017", "text": "2017 (MMXVII) foi un ano com\u00fan do calendario gregoriano, que comezou en domingo.\nA ONU declarou o 2017 como o Ano Internacional do Turismo Sustentable para o Desenvolvemento , coa intenci\u00f3n de promover esa actividade econ\u00f3mica creando conciencia da importancia de impulsala e desempe\u00f1ala responsablemente.\nO D\u00eda das Letras Galegas estivo adicado a Carlos Casares.\nO Goberno espa\u00f1ol declarou o ano 2017 como \"Ano da Retina en Espa\u00f1a\"."}
{"id": "358554", "revid": "98629", "url": "https://gl.wikipedia.org/wiki?curid=358554", "title": "Sociedad Deportiva Formentera", "text": "A Sociedad Deportiva Formentera \u00e9 un club de f\u00fatbol espa\u00f1ol da localidade de Sant Francesc de Formentera, nas Illas Baleares. Foi fundado en 1969 e actualmente milita na Terceira Divisi\u00f3n.\nHistoria.\nFundado en 1969, debutou na Terceira Divisi\u00f3n na tempada 1979/80, na que quedou en 19\u00aa posici\u00f3n, volvendo \u00e1s divisi\u00f3ns rexionais. Nesa tempada tam\u00e9n debutou na Copa do Rei, na que superou a primeira rolda contra o UD Porreras pero caeu na segunda contra o Atl\u00e9tico Baleares.\nDespois de m\u00e1is dunha d\u00e9cada consecutiva en Preferente, na tempada 2011/12 consegue o ascenso a Terceira Divisi\u00f3n. Na tempada 2012/13, acabou en terceira posici\u00f3n e xogou por primeira vez na s\u00faa historia a promoci\u00f3n de ascenso a Segunda B, na que perdeu na primeira rolda contra o CD Cay\u00f3n. Na tempada 2013/14, repetiu posici\u00f3n e xogou de novo a promoci\u00f3n. Nesta ocasi\u00f3n superou as d\u00faas primeiras roldas contra o Villarrobledo e o Monta\u00f1esa, pero caeu na terceira e definitiva contra o Eldense.\nNa tempada 2014/15, proclamouse por primeira vez na s\u00faa historia campi\u00f3n da categor\u00eda. Neste caso disputou a eliminatoria de ascenso de campi\u00f3ns, na que caeu derrotado polo Pe\u00f1a Sport. Na tempada 2015/16, acabou na segunda posici\u00f3n, xogando por cuarto ano consecutivo a promoci\u00f3n de ascenso, sendo eliminado na primeira rolda polo Mar Menor CF. Nesa tempada volveu xogar na Copa do Rei, na que superou en primeira rolda ao Alcoyano pero caeu en segunda rolda contra o Barakaldo.\nNa tempada 2016/17 participa novamente na Copa do Rei. Nesta ocasi\u00f3n superou nas primeiras roldas a Atl\u00e9tico Saguntino, Lorca FC e Tudelano. En dezaseisavos de final, como equipo de Terceira Divisi\u00f3n tocoulle xogar contra un dos mellores equipos de Primeira. O equipo caeu eliminado contra o Sevilla FC, despois de perder 1-5 en Sant Francesc e 9-1 no S\u00e1nchez Pizju\u00e1n."}
{"id": "358555", "revid": "10599", "url": "https://gl.wikipedia.org/wiki?curid=358555", "title": "SD Formentera", "text": ""}
{"id": "358557", "revid": "98629", "url": "https://gl.wikipedia.org/wiki?curid=358557", "title": "Messerschmitt Bf 110", "text": "O Messerschmitt Bf 110, \u00e1s veces chamado erroneamente Me 110, foi un caza pesado bimotor (\"Zerst\u00f6rer\" - destrutor en alem\u00e1n) e caza nocturno (\"Jagdbomber\" ou \"Jabo\") desenvolvido pola Alema\u00f1a Nazi nos anos 30 e usado pola Luftwaffe e outros durante a segunda guerra mundial. Hermann G\u00f6ring foi un defensor do Bf 110. Estaba armado con dous can\u00f3ns MG FF de 20\u00a0mm, catro metralladoras de 7,92\u00a0mm MG 17, e unha metralladora de 7,92\u00a0mm MG 15 ou MG 81Z para defensa. Os traballos de desenvolvemento dun modelo mellorado para substitu\u00edr o Bf 110, o Messerschmitt Me 210, comezaron antes de que se iniciase a guerra, pero problemas coa s\u00faa aerodin\u00e1mica facendo que o Bf 110 loitase ata o final da guerra en varios roles, xunto cos seus sustitutos, o Me 210 e o significativamente mellorado Me 410 \"Hornisse\".\nO Bf 110 actuou cun considerable \u00e9xito inicial nas primeiras campa\u00f1as, a polaca, a norueguesa e a batalla de Francia. A principal debilidade do Bf 110 era a s\u00faa falta de axilidade no aire, a\u00ednda que este feito pod\u00eda mitigarse con t\u00e1cticas axeitadas. A s\u00faa debilidade foi utilizada cando voaba como escolta pr\u00f3xima dos bombardeiros alem\u00e1ns durante a batalla de Inglaterra. Cando os bombardeiros brit\u00e1nicos comezaron a atacar territorio alem\u00e1n pola noite, algunhas unidades de Bf 110 foron retiradas e despregadas como cazas nocturnos, un rol para o cal o avi\u00f3n estaba ben adaptado. Tras a batalla de Inglaterra o Bf 110 gozou dun exitoso per\u00edodo como caza de superioridade a\u00e9rea e avi\u00f3n de ataque noutros teatros, e defendeu Alema\u00f1a dos ataques estrat\u00e9xicos di\u00farnos da 8\u00aa Forza A\u00e9rea da USAAF, ata que un gran cambio nas t\u00e1cticas dos cazas estadounidenses f\u00edxoos cada vez m\u00e1is vulnerables aos avi\u00f3ns aliados a comezos de 1944.\nDurante a campa\u00f1a dos Balc\u00e1ns, a campa\u00f1a no Norte de \u00c1frica e a Fronte Oriental, prestou un valioso apoio ao ex\u00e9rcito alem\u00e1n en terra como un potente cazabombardeiro. Posteriormente converteuse nun formidable caza nocturno equipado con radar, sendo o principal avi\u00f3n deste tipo da \"Luftwaffe\". A meirande parte dos ases alem\u00e1ns de cazas nocturnos voaron o Bf 110 nalg\u00fan momento das s\u00faas carreiras, e o quinto maior as deste tipo de todos os tempos, o maior Heinz-Wolfgang Schnaufer, voou unicamente neste avi\u00f3n e reclamou 121 vitorias en 164 misi\u00f3ns de combate."}
{"id": "358572", "revid": "1576", "url": "https://gl.wikipedia.org/wiki?curid=358572", "title": "Ferrari 308 GTB", "text": ""}
{"id": "358573", "revid": "1576", "url": "https://gl.wikipedia.org/wiki?curid=358573", "title": "Ferrari 308", "text": ""}
{"id": "358574", "revid": "1576", "url": "https://gl.wikipedia.org/wiki?curid=358574", "title": "TVVi", "text": ""}
{"id": "358575", "revid": "23204", "url": "https://gl.wikipedia.org/wiki?curid=358575", "title": "Trichiurus", "text": "Trichiurus \u00e9 un x\u00e9nero de peixes tele\u00f3steos mari\u00f1os da orde dos perciformes, suborde dos escombroideos, que \u00e9 o tipo da familia dos triqui\u00faridos e da subfamilia dos triquiurinos.\nO x\u00e9nero comprende polo menos nove especies semipel\u00e1xicas, a maior\u00eda a\u00ednda pouco co\u00f1ecidas, que forman parte dos chamados \"peixes dos grandes fondos\", porque viven a gran profundidade, e que son co\u00f1ecidos vulgarmente, debido \u00e9 s\u00faa morfolox\u00eda, como sabres, ou peixes sabre.\nSon longos, delgados e xeralmente de cores azulada ou prateada. Reduciron considerablemente as aletas pelvianas e a caudal (que \u00e1s veces est\u00e1n ausentes), o que lles d\u00e1 un aspecto similar a unha angu\u00eda. Son depredadores, e a s\u00faa boca \u00e9 grande e est\u00e1 armada con dentes longos e afiados.\nA s\u00faa antig\u00fcidade nos mares da Terra rem\u00f3ntase ao eoceno.\nCaracter\u00edsticas.\nTe\u00f1en o corpo extremadamente alongado e fortemente comprimido lateralmente, ao que deben os nomes vulgares de sabres ou peixes sabre.\nDepredadores, a s\u00faa boca e grande, e nas mand\u00edbulas te\u00f1en longos dentes afiados de tipo \"cairo\".\nA aleta dorsal \u00e9 moi longa, estend\u00e9ndose todo ao longo do corpo, coa parte de raios brandos m\u00e1is longa que a parte con raios espi\u00f1entos, distingu\u00edbeis ambas as partes por unha marca nalgunhas especies. A aleta caudal \u00e9 pequena, e algunhas veces est\u00e1 ausente. As aletas pectorais ins\u00edrense na parte baixa do corpo, e as aletas pectorais, de estaren presentes, son case vestixiais.\nS\u00f3 presentan unha narina a cada lado do foci\u00f1o.\nAlg\u00fans deles son comest\u00edbeis, especialmente a especie \"Trichiurus lepturus\".\nTaxonom\u00eda.\nDescrici\u00f3n.\nO x\u00e9nero foi descrito polo naturalista sueco Carl von Linn\u00e9 (en lat\u00edn Carolus Linnaeus), na 10\u00aa edici\u00f3n do seu \"Systema Naturae per regna tria naturae, secundum classes, ordines, genera, species, cum characteribus, differentiis, synonymis, locis. Editio decima, reformata. Laurentius Salvius: Holmiae. ii\", (Ler en li\u00f1a). \nEtimolox\u00eda.\nLinneo constu\u00edu o nome do x\u00e9nero, \"Trichiurus\", cos elementos do lat\u00edn cient\u00edfico \"thichi-\" e \"-urus\", tirados da ra\u00edz do xenitivo do nome do grego antigo \u03b8\u03c1\u03af\u03be \u03c4\u03c1\u03b9\u03c7\u03cc\u03c2 \"thr\u00edx, trich\u00f3s\" \"pelo\", \"cabelo\", e a voz \u03bf\u1f50\u03c1\u03ac \"our\u00e1\", \"cola\".\nSin\u00f3nimos.\nAdemais de polo nome que lle impuxo Linneo, o x\u00e9nero co\u00f1eceuse tam\u00e9n polos sin\u00f3nimos:\nClasificaci\u00f3n.\nSegundo o WoRMS e a FishBase, o x\u00e9nero comprende as nove especies seguintes:\nPor\u00e9n, o ITIS reco\u00f1ece d\u00faas especies m\u00e1is:\nC\u00f3mpre sinalar que a sistem\u00e1tica do x\u00e9nero pode modificarse como resultado do descubrimento de novas especies ou a contribuci\u00f3n das an\u00e1lises xen\u00e9ticas do ADN mitocondrial.\nAntig\u00fcidade.\nApareceron por primeira vez no rexistro f\u00f3sil durante o eoceno, no terciario inferior.\nEn Galicia.\nNas augas galegas \u00e9 frecuente a especie \"Trichiurus lepturus\" ."}
{"id": "358576", "revid": "98629", "url": "https://gl.wikipedia.org/wiki?curid=358576", "title": "Canadair Sabre", "text": "O Canadair Sabre foi un caza a reacci\u00f3n fabricado por Canadair baixo licenza da compa\u00f1\u00eda californiana North American Aviation, principalmente para ser usado pola Real Forza A\u00e9rea do Canad\u00e1 (RCAF). Tr\u00e1tase dunha versi\u00f3n do North American F-86 Sabre e foi producido ata 1958 e utilizado pola RCAF ata ser substitu\u00eddo polo Canadair CF-104 en 1962. Varias forzas a\u00e9reas adoptar\u00edan o avi\u00f3n.\nHoubo dous series de produci\u00f3n principais do avi\u00f3n. A primeira, composta polos Mk. 2 e Mk. 4, das que se fabricaron algo menos de 1 000 unidades, era moi semellante ao seu hom\u00f3logo estadounidense, diferenci\u00e1ndose s\u00f3 en pequenos detalles. A segunda serie, os Mk. 5' e Mk. 6' fabricados en n\u00fameros semellantes, model\u00e1ronse a partir das \u00faltimas versi\u00f3ns estadounidenses con \u00e1s m\u00e1is grandes para unha mellor manobrabilidade e un motor Avro Canada Orenda."}
{"id": "358578", "revid": "22795", "url": "https://gl.wikipedia.org/wiki?curid=358578", "title": "Trichiurinae", "text": ""}
{"id": "358580", "revid": "89787", "url": "https://gl.wikipedia.org/wiki?curid=358580", "title": "Triquiurinos", "text": "A dos triquiurinos (\"Trichiurinae\") \u00e9 unha subfamilia de peixes tele\u00f3steos da orde dos perciformes, suborde dos escombroideos, unha das tres nas que se subdivide a familia dos triqui\u00faridos.\nEstes peixes son co\u00f1ecidos vulgarmente como sabres, ou peixes sabre.\nCaracter\u00edsticas.\nOs peixes desta subfamilia son longos, delgados e xeralmente de cores azulada ou prateada. Reduciron considerablemente as aletas pelvianas e a caudal (que \u00e1s veces est\u00e1n ausentes), o que lles d\u00e1 un aspecto similar a unha angu\u00eda. Son depredadores, e a s\u00faa boca \u00e9 grande e est\u00e1 armada con dentes longos e afiados.\nTaxonom\u00eda.\nDescrici\u00f3n.\nA subfamilia foi descrita en 1810 polo pol\u00edmata, naturalista, meteor\u00f3logo e arque\u00f3logo estadounidense de orixe franco-xermana-italiana Constantine Samuel Rafinesque-Schmaltz, autor co\u00f1ecido como Rafinesque, na s\u00faa obra \"Indice d'ittiologia siciliana ossia catalogo metodico dei nomi latini, italiani, e siciliani, e siciliani dei pesci, che si rinvengono in Sicilia disposti secondo un metodo naturale eseguito da un appendice che contiene la descrizione di alcuni nuovi pesci siciliani. Ill Opuscolo del signore C. S. Rafinesque Schmaltz\", publicada en Messina, Sicilia (Italia).\nEtimolox\u00eda.\nO nome da subfamilia est\u00e1 constru\u00eddo normalmante, sobre a base da ra\u00edz do nome do seu x\u00e9nero tipo, \"Trichiurus\", engad\u00edndolle a desinencia do lat\u00edn cient\u00edfico \"-inae\", propia dos nomes das subfamilias de animais.\nClasificaci\u00f3n.\nSegundo o WoRMS a subfamilia comprende catro x\u00e9neros, coas especies seguintes:"}
{"id": "358588", "revid": "98629", "url": "https://gl.wikipedia.org/wiki?curid=358588", "title": "Kawanishi E7K", "text": "O Kawanishi E7K foi un hidroavi\u00f3n xapon\u00e9s de reco\u00f1ecemento dos anos 30. Os Aliados asign\u00e1ronlle o nome en clave Alf durante a segunda guerra mundial."}
{"id": "358589", "revid": "138085", "url": "https://gl.wikipedia.org/wiki?curid=358589", "title": "Avro Canada CF-100 Canuck", "text": "O Avro Canada CF-100 Canuck (co\u00f1ecido cari\u00f1osamente como \"Clunk\") foi un reactor caza/interceptor canadense que operou durante a guerra fr\u00eda tanto en bases da OTAN en Europa como parte do NORAD. O CF-100 foi o \u00fanico caza de dese\u00f1o canadense en entrar en produci\u00f3n en masa, servindo principalmente coa RCAF/CAF e en pequeno n\u00famero en B\u00e9lxica. Para a s\u00faa \u00e9poca, o CF-100 ofrec\u00eda engalaxes curtas e unha alta taxa de trepada, fac\u00e9ndoo moi axeitado para o seu rol de interceptor."}
{"id": "358590", "revid": "98629", "url": "https://gl.wikipedia.org/wiki?curid=358590", "title": "Dornier Do 18", "text": "O Dornier Do 18 foi un hidroavi\u00f3n alem\u00e1n desenvolvido a partir do Do 16 pr\u2019\u00e1 \"Luftwaffe\", a\u00ednda que Lufthansa recibir\u00eda cinco unidades que usou para realizar probas entre os Azores e Norteam\u00e9rica en 1936 e na s\u00faa rota de correo no Atl\u00e1ntico Sur entre 1937 e 1939.\nEntre os d\u00edas 27 e 29 de marzo de 1938, un Do 18 W estableceu un r\u00e9cord entre os hidroavi\u00f3ns tras realizar un voo sen escalas de 8.391\u00a0km, dende Start Point, Devon ata Caravelas no Brasil.\nDese\u00f1o e desenvolvemento.\nEn 1934 Dornier \"Flugzeugwerke\" comezou a desenvolver un novo hidroavi\u00f3n bimotor para substitu\u00edr ao Dornier Do J \"Wal\" tanto en roles civ\u00eds como militares. O dese\u00f1o resultante, o \"Do 18\", retivo a disposici\u00f3n do Wal, cun casco de metal equipado con distintivos contrafeitos estabilizadores, e impulsado por dous motores sobre a \u00e1 nunha configuraci\u00f3n \"push-pull\", pero era aerodinamica e hidrodinamicamente m\u00e1is eficiente. Estaba previsto que fose propulsado por dous dos novos motores di\u00e9sel Junkers Jumo 205. A\u00ednda que pesado, este motor promet\u00eda un consumo de combustible moito menor que motores convencionais de potencia semellante.\nO primeiro protoripo, o Do 18a, con rexistro \"D-AHIS\" e bautizado \"Monsun\" por Luft Hansa, voou o 15 de marzo de 1935, impulsado por dous dos primeiros Junkers Jumo 5c di\u00e9sel de 550 hp cabalos xa que o planeado Jumo 205 a\u00ednda non estaba dispo\u00f1ible. O avi\u00f3n perdeuse o 2 de novembro de 1935 sobre o mar B\u00e1ltico durante probas de alta velocidade. Seguironlle tres prototipos m\u00e1is, dous (o Do 18d e o Do 18b) eran protoripos militares, e o Do 18c (despois redesignado Do 18 V3) era un prototipo civil.\nO Do 18c foi entregado a Luft Hansa como un Do 18E de transporte civil (\"D-ABYM\" \"Aeolus\"), e rapidamente foi seguido por dous avi\u00f3ns m\u00e1is (\"D-AANE\" \"Zyklon\" e \"D-ARUN\" \"Zephir\"), cun \u00faltimo Do 18E (\"D-AROZ\" \"Pampero\") sendo constru\u00eddo en 1938.\nOutro Do 18 civil foi o Do 18F, un avi\u00f3n modificado cunha maior envergadura e m\u00e1is peso para voos de maior alcance. O \u00fanico Do 18F, \"D-ANHR\", voou por primeira vez o 11 de xu\u00f1o de 1937. Posteriormente modificouse con motores radiais BMW 132N de 880 cabalos para probar unha posible actualizaci\u00f3n para os avi\u00f3ns da Luftwaffe, voando nesta forma o 21 de novembro de 1939 como o Do 18L. Por\u00e9n, tivo problemas de refrixeraci\u00f3n e abandonouse o desenvolvemento posterior do Do 18 con motores radiais."}
{"id": "358591", "revid": "865", "url": "https://gl.wikipedia.org/wiki?curid=358591", "title": "Lockheed P-2 Neptune", "text": "O Lockheed P-2 Neptune (designado P2V pola Armada dos Estados Unidos antes de setembro de 1962) foi un avi\u00f3n de patrulla mar\u00edtima e de guerra anti-submarina. Desenvolveuno Lockheed para a Armada estadounidense para substitu\u00edr os Lockheed PV-1 Ventura e PV-2 Harpoon, e \u00e1 s\u00faa vez foi substitu\u00eddo polo Lockheed P-3 Orion. Dese\u00f1ado como un avi\u00f3n baseado en terra, o Neptune nunca aterrou nun portaavi\u00f3ns, a\u00ednda que un pequeno n\u00famero de unidades foi convertido e despregado como bombardeiros nucleares para ser lanzados dende un portaavi\u00f3ns pero recuperados en bases terrestres. O modelo foi exportado con \u00e9xito e operou en varias forzas a\u00e9reas."}
{"id": "358592", "revid": "98629", "url": "https://gl.wikipedia.org/wiki?curid=358592", "title": "Ilyushin Il-18", "text": "O Ilyushin Il-18 (nome en clave da OTAN: Coot) \u00e9 un grande avi\u00f3n de pasaxeiros turboh\u00e9lice que voou por vez primeira en 1957 e converteuse nun dos avi\u00f3ns sovi\u00e9ticos m\u00e1is co\u00f1ecidos e duradeiros da s\u00faa \u00e9poca. O Il-18 foi un dos principais avi\u00f3ns de pasaxeiros do mundo durante varias d\u00e9cadas e foi amplamente exportado. Debido \u00e1 resistencia da s\u00faa fuslaxe, moitos exemplares acadaron as 45.000 horas de voo e o modelo a\u00ednda opera tanto en versi\u00f3ns militares como civ\u00eds. O sucesor do The Il-18 foi o reactor de longo alcance Ilyushin Il-62.\nDese\u00f1o e desenvolvemento.\nA principios dos anos 50 precis\u00e1base substitu\u00edr os dese\u00f1os m\u00e1is antigos e incrementar o tama\u00f1o da frota de transporte civil sovi\u00e9tica. O 30 de decembro de 1955 publicouse unha directiva do Consello de Ministros Sovi\u00e9tico destinada \u00e1s oficinas de dese\u00f1o Kuznetsov e Ivchenko para desenvolver novos motores turboh\u00e9lice e a Ilyushin e Antonov para dese\u00f1ar un avi\u00f3n que usase eses motores. Os dous aparellos desenvolvidos foron o Ilyushin Il-18 e o Antonov An-10 e o motor elixido foi o Kuznetsov NK-4 en lugar do Ivchenko AI-20.\nO dese\u00f1o do Il-18 inici\u00e1rase en 1954, antes da publicaci\u00f3n da directiva, e usouse a experiencia con ese avi\u00f3n con motores de pist\u00f3n para realizar un novo aparello. O dese\u00f1o era un catrimotor con \u00e1 baixa, unha fuselaxe circular presurizada e unha cola convencional. Ti\u00f1a un tren de aterraxe en triciclo con catro rodas nas patas traseiras, que rotaban 90 graos e agach\u00e1banse nos motores internos. O aparello contaba cunha nova caracter\u00edstica no seu tempo, un radar meteorol\u00f3xico instalado no nariz, e era o primeiro avi\u00f3n de pasaxeiros sovi\u00e9tico cun sistema de aproximaci\u00f3n autom\u00e1tico. O avi\u00f3n ti\u00f1a d\u00faas portas de entrada no lado de babor, antes e despois da \u00e1, e d\u00faas sa\u00eddas de emerxencia en cada lado sobre as \u00e1s.\nO prototipo SSSR-L5811 presentouse en xu\u00f1o de 1957 e tras realizar probas en terra comezou a facer probas de rodadura e carreiras a gran velocidade o 1 de xullo de 1957. O 4 de xullo o avi\u00f3n realizou o seu voo de estrea en Khodynka. O 10 de xullo voou ata o aeroporto de Moscova-Vnukovo para ser presentado ante unha comisi\u00f3n do goberno sovi\u00e9tico; na presentaci\u00f3n tam\u00e9n estaba presente os prototipos dos Antonov An-10 e Tupolev Tu-114. O Il-18 foi formalmente chamado \"Moskva\" e o nome pintouse na fuselaxe, a\u00ednda que esa denominaci\u00f3n non foi usada cando o avi\u00f3n entrou en produci\u00f3n.\nA Planta de Maquinaria de Moscova N\u00ba 30 situada en Khodynka, preto de onde se fabricou o prototipo, foi a elixida para a fabricaci\u00f3n do avi\u00f3n. Durante o ano 1957 a planta comezou a reducir a s\u00faa produci\u00f3n de Ilyushin Il-14 e preparouse para constru\u00edr o modelo de produci\u00f3n designado Il-18A. O Il-18A s\u00f3 se diferenciaba do prototipo en pequenos detalles, principalmente da configuraci\u00f3n interna para incrementar os asentos de 75 a 89.\nO primeiro avi\u00f3n de produci\u00f3n estaba equipado cos Kuznetsov NK-4, pero od motores ti\u00f1an moitos problemas polo que o Consello de Ministros decretou en xullo de 1958 que toda a produci\u00f3n a partir do mes de novembro usar\u00eda os Ivchenko AI-20 e os primeiros exemplares ser\u00edan remotorizados. S\u00f3 se fabricaron 20 Il-18A antes de que a produci\u00f3n cambiase ao mellorado Il-18B. Esta nova variante ti\u00f1a maior peso e o seu nariz redese\u00f1ouse cun radomo m\u00e1is grande, incrementando a s\u00faa lonxitude en 20 cm. O primeiro Il-18B voou o 30 de setembro de 1958 impulsado polo AI-20; tam\u00e9n se fabricou unha variante VIP para a Forza A\u00e9rea Sovi\u00e9tica co\u00f1ecida como Il-18S. Dende abril de 1961 instalouse unha unidade de potencia auxiliar (APU) TG-18 para o acendido en terra en vez do grupo de bater\u00edas de chumbo e \u00e1cido. Alg\u00fans avi\u00f3ns modific\u00e1ronse para permitir que a APU puidese funcionar durante o voo.\nCoa experiencia dos primeiros modelos desenvolveuse outra variante mellorada, o Il-18V. O Il-18V era estruturalmente igual, pero redese\u00f1ouse o seu interior movendo a coci\u00f1a e realizando pequenos cambios nos sistemas. O primeiro Il-18V apareceu en decembro de 1959 e continuou fabric\u00e1ndose ata 1965, constru\u00edndose 334 unidades. Tam\u00e9n se desenvolveron versi\u00f3ns especializadas do Il-18, como un avi\u00f3n modificado para realizar tarefas de calibraci\u00f3n de voo e outra variante polar de longo alcance. Houbo ademais versi\u00f3ns militares como o avi\u00f3n antisubmarino Ilyushin Il-38."}
{"id": "358600", "revid": "61134", "url": "https://gl.wikipedia.org/wiki?curid=358600", "title": "Claude E. Shannon", "text": ""}
{"id": "358601", "revid": "61134", "url": "https://gl.wikipedia.org/wiki?curid=358601", "title": "Claude Shannon", "text": ""}
{"id": "358602", "revid": "61134", "url": "https://gl.wikipedia.org/wiki?curid=358602", "title": "\u00c1lxebra booleana", "text": ""}
{"id": "358603", "revid": "23204", "url": "https://gl.wikipedia.org/wiki?curid=358603", "title": "Leia Organa", "text": "A Princesa Leia Organa \u00e9 unha personaxe de ficci\u00f3n da saga Star Wars interpretada pola actriz Carrie Fisher na trilox\u00eda orixinal dos 80, na trilox\u00eda de precuelas e na primeira trilox\u00eda logo da compra de LucasFilm por parte de Disney.\nNada como Leia Skywalker\u00a0e chamada despois Leia Organa \u00e9 filla da senadora Padm\u00e9 Amidala e do Cabaleiro Jedi Anakin Skywalker, \u00e9 irm\u00e1 xemelga de Luke Skywalker e esposa de Han Solo.\u00a0Foi adoptada polo senador Bail Prestor Organa e a s\u00faa esposa Breha despois do falecemento da s\u00faa nai no parto e a transformaci\u00f3n do seu pai en Darth Vader.\nCasting.\nLeia foi creada por George Lucas, creador da Guerra das Galaxias.\nFisher ti\u00f1a 19 anos cando foi escollida para interpretar \u00e1 princesa Leia, por diante doutras actrices que tam\u00e9n prepararan o papel como Amy Irving, Cindy Williams e Jodie Foster."}
{"id": "358604", "revid": "98629", "url": "https://gl.wikipedia.org/wiki?curid=358604", "title": "North American T-6 Texan", "text": "O North American T-6 Texan \u00e9 un avi\u00f3n de adestramento avanzado monomotor utilizado para adestrar pilotos da Forza A\u00e9rea e da Armada dos Estados Unidos, da Royal Air Force, e doutras forzas a\u00e9reas da Commonwealth durante a segunda guerra mundial e ata os anos 70. Dese\u00f1ado por North American Aviation, o T-6 \u00e9 co\u00f1ecido con distintas denominaci\u00f3ns dependendo do modelo e da forza a\u00e9rea que o operaba. A USAAC e a USAAF design\u00e1rono como AT-6, a Armada dos Estados Unidos como SNJ, e as forzas a\u00e9reas da Commonwealth como Harvard. Tras 1962 as forzas estadounidense design\u00e1rono como T-6. Segue sendo un avi\u00f3n moi popular nos festivais a\u00e9reos. Tam\u00e9n foi usado moitas veces para simular varios avi\u00f3ns xaponeses en pel\u00edculas, como o Mitsubishi A6M Zero."}
{"id": "358605", "revid": "865", "url": "https://gl.wikipedia.org/wiki?curid=358605", "title": "Republic F-84F Thunderstreak", "text": "O Republic F-84F Thunderstreak foi un cazabobardeiro estadounidense turbojet con \u00e1 en frecha. A\u00ednda que evolucionou a partir do avi\u00f3n de \u00e1 recta F-84 Thunderjet, o F-84F era un dese\u00f1o novo. O RF-84F Thunderflash foi unha versi\u00f3n de foto-reco\u00f1ecemento."}
{"id": "358606", "revid": "23204", "url": "https://gl.wikipedia.org/wiki?curid=358606", "title": "Carrie Fisher", "text": "Carrie Frances Fisher, nada en Beverly Hills (condado dos \u00c1nxeles) o 21 de outubro de 1956 e finada nos \u00c1nxeles o 27 de decembro de 2016,\u00a0foi unha actriz estadounidense de cine e televisi\u00f3n. Foi co\u00f1ecida principalmente por interpretar a princesa Leia Organa na trilox\u00eda orixinal de Star Wars.\nTraxectoria.\nFilla do cantante Eddie Fisher e da actriz Debbie Reynolds, ti\u00f1a un irm\u00e1n m\u00e1is novo, Todd Fisher. Os seus av\u00f3s paternos eran inmigrantes xudeus procedentes de Rusia; por parte materna os seus devanceiros proced\u00edan de Inglaterra e Escocia.\nApareceu nalgunhas produci\u00f3ns coa s\u00faa nai antes de comezar o seu primeiro traballo de cine, cando interpretou a sedutora moza de Warren Beatty en \"Shampoo\" (1975), de Hal Ashby.\nDous anos despois obtivo o papel polo que ser\u00eda amplamente reco\u00f1ecida, a Princesa Leia Organa, na inicialmente co\u00f1ecida como \"A guerra das galaxias\" (1977), unha interpretaci\u00f3n que repetiu nas continuaci\u00f3ns \"O imperio contraataca\" (1980), \"O retorno do Jedi\" (1983) e, 32 anos m\u00e1is tarde, en \"\"\u00a0(2015). Entre medias, en 1980, apareceu en \"Os Blues Brothers\".\nDespois destes \u00e9xitos loitou contra a dependencia das drogas e o alcohol e viviu un feliz matrimonio co cantante Paul Simon.\nA s\u00faa carreira cinematogr\u00e1fica resentiuse e interpretou papeis en filmes de menor peso como \"Under the Rainbow\" (1981) e \"Hollywood Vice Squad\" (1986), mais tam\u00e9n na ga\u00f1adora de tres premios \u00d3scar de 1986 \"Hannah e as s\u00faas irm\u00e1s\". A partir de ent\u00f3n traballou como actriz secundaria en comedias como o \u00e9xito \"Cando Harry atopou a Sally\" (1989), \"Sibling Rivalry\" (1990) e \"Soapdish\" (1991).\nFoi ent\u00f3n cando se revelou como escritora, publicando a novela semi autobiogr\u00e1fica \"Postcards from the Edge\". En 1990 o director Mike Nichols encargoulle o gui\u00f3n para a adaptaci\u00f3n ao cine do seu libro, con Shirley MacLaine no papel da nai. Fisher seguiu escribindo e publicou outras novelas como \"Surrender the Pink\" e \"Delusions of Grandma.\"\nEn 2001 levou \u00e1 pantalla outro gui\u00f3n seu: foi o telefilme \"These Old Broads\", cun cuarteto protagonista de luxo formado pola s\u00faa nai Debbie Reynolds, a s\u00faa antiga \"inimiga\" Elizabeth Taylor, Shirley MacLaine e Joan Collins.\nFisher falou publicamente dos problemas que tivo coas drogas, a s\u00faa batalla co trastorno bipolar e a adicci\u00f3n aos antidepresivos no programa \"20/20\" da canle de televisi\u00f3n da ABC.\nEn setembro de 2009 publicou unha biograf\u00eda chamada \"Wishful Drinking\", un \u00e9xito de vendas nos Estados Unidos; nela narraba as s\u00faas experiencias en clave de humor, r\u00edndose da s\u00faa tendencia ao alcoholismo e os seus fracasos matrimoniais.\nNunha entrevista en outubro de 2010, mentres se atopaba en Sidney, Australia, Carrie confesou a s\u00faa forte adicci\u00f3n \u00e1 coca\u00edna durante a rodaxe de \"O Imperio Contraataca\" (1980) e que sobreviviu a unha sobredose:\nFalecemento.\nO 23 de decembro de 2016, Carrie Fisher sufriu un infarto masivo mentres se atopaba nun voo que a trasladaba de Londres aos \u00c1nxeles, aplic\u00e1ndose inmediatamente medidas de reanimaci\u00f3n. Foi trasladada a un centro m\u00e9dico da cidade en estado grave. A popular actriz norteamericana atop\u00e1base realizando a xira de promoci\u00f3n do seu novo libro, \"The Princess Diarist\". M\u00e1is tarde, o seu irm\u00e1n Todd Fisher confirmou que estaba en condici\u00f3n estable e recuper\u00e1ndose do ataque. Carrie Fisher faleceu o 27 de decembro de 2016 nos \u00c1nxeles tras permanecer hospitalizada nun centro m\u00e9dico da cidade durante catro d\u00edas; un comunicado da s\u00faa filla Billie Lourd confirmou o deceso."}
{"id": "358607", "revid": "23204", "url": "https://gl.wikipedia.org/wiki?curid=358607", "title": "Sigered de Kent", "text": "Sigered foi rei de Kent, conxuntamente con Eadberht II, no s\u00e9culo VIII.\nS\u00f3 co\u00f1ecemos a Sigered a trav\u00e9s dos seus documentos, un dos cales ast\u00e1 datado en 762 e nel aparece como testemu\u00f1a Eadberht II."}
{"id": "358626", "revid": "98629", "url": "https://gl.wikipedia.org/wiki?curid=358626", "title": "Robert John Lechmere Guppy", "text": "Robert John Lechmere Guppy, nado o 15 de agosto de 1836 en Londres, e finado o 5 de agosto de 1916 en San Fernando, Trinidad e Tobago) foi un naturalista ingl\u00e9s cuxo apelido deu nome ao peixe guppy.\nTraxectoria.\nFoi un dos catro fillos de Robert Guppy, un avogado e alcalde de San Fernando (illa de Trinidad), e de Amelia Parkinson, unha pintora e unha das pioneiras da fotograf\u00eda, que navegou polo r\u00edo Orinoco acompa\u00f1ada por uns poucos indios nativos. A Robert John, ao que lle chamaban xeralmente \"Lechmere\", foi criado polos seus av\u00f3s, Richard Parkinson e Lucy Lechmere, en Kinnersley Castle, un castelo normando do x\u00e9culo XIII situado en Herefordshire. Richard Parkinson quer\u00eda que Lechmere se fixese cargo do castelo, algo no que el non estaba interesado. Cando herdou certo patrimonio doutro parente, abandonou Inglaterra \u00e1 idade de 18 anos e navegou e sufriu un naufraxio chegando \u00e1s costas de Nova Zelandia en 1856. Despois de vivir al\u00ed co pobo maor\u00ed durante dous anos e de facer mapas da rexi\u00f3n, Lechmere partiu de Nova Zelandia en direcci\u00f3n a Trinidad, onde estaban vivindo os seus pais. Casou con Alice Rostant, a filla dun facendado crioulo franc\u00e9s local e descendente dos condes de Rostant, arist\u00f3cratas franceses que fuxiran a Trinidad escapando da Revoluci\u00f3n francesa e converteuse no primeiro Superintendente de Escolas de Trinidad. A\u00ednda que R. J. L. Guppy non ti\u00f1a formaci\u00f3n formal en ciencias naturais (era enxe\u00f1eiro civil de oficio) escribiu e publicou numerosos artigos sobre a paleontolox\u00eda da rexi\u00f3n. A\u00ednda que se chegou rumorear que fora crego, en realidade Robert Guppy era agn\u00f3stico.\nGuppy estudou o peixe que despois se chamar\u00eda guppy en Trinidad en 1866, e enviou exemplares museos brit\u00e1nicos. O peixe foi denominado \"Girardinus guppii\" no seu honor por Albert C. L. G. G\u00fcnther ese mesmo ano. Por\u00e9n, a especie fora previamente descrita en Am\u00e9rica e o outro nome ti\u00f1a preferencia. En consecuencia \"Girardinus guppii\" \u00e9 agora considerado un sin\u00f3nimo j\u00fanior do nome cient\u00edfico hoxe aceptado, \"Poecilia reticulata\"; por\u00e9n \"guppy\" seguiu utiliz\u00e1ndose como o nome com\u00fan do peixe."}
{"id": "358631", "revid": "89787", "url": "https://gl.wikipedia.org/wiki?curid=358631", "title": "John Keats", "text": "John Keats (AFI: ), nado en Londres o 31 de outubro de 1795 e finado en Roma o 23 de febreiro de 1821, foi un poeta ingl\u00e9s do Romanticismo. Foi unha das principais figuras da segunda xeraci\u00f3n de poetas rom\u00e1nticos, coincidindo con Lord Byron e Percy Bysshe Shelley, a pesar de que comezou a publicar as s\u00faas obras catro anos antes da s\u00faa morte por tuberculose.\nDurante a s\u00faa curta vida a s\u00faa obra foi obxecto de constantes ataques e non foi sen\u00f3n at\u00e9 moito despois que foi completamente reivindicada. A l\u00edrica de Keats caracter\u00edzase por unha linguaxe exuberante e imaxinativa, temperado pola melancol\u00eda. Keats ti\u00f1a con frecuencia a sensaci\u00f3n de traballar \u00e1 sombra dos grandes poetas do pasado e s\u00f3 cara ao final da s\u00faa ef\u00e9mera vida, cando sent\u00eda preto a escuridade da morte, foi capaz de producir os seus poemas m\u00e1is aut\u00e9nticos e memorables.\nNa actualidade, os seus poemas son dos m\u00e1is populares e analizados da literatura inglesa, as\u00ed como as s\u00faas cartas.\nTraxectoria.\nJohn Keats naceu en Finsbury Pavement, nos arredores de Londres; o seu pai era propietario dunha corte de cabalos e morreu ao caer dun cabalo en 1803, cando o poeta ti\u00f1a s\u00f3 sete anos. A s\u00faa nai volveu casar enseguida, pero este segundo matrimonio foi infeliz e a nai non tardou en abandonar o seu marido e trasladarse a vivir \u00e1 casa da avoa de Keats en Enfield con Keats, a s\u00faa irm\u00e1 e outros tres irm\u00e1ns, dos cales un non tardou en morrer. Al\u00ed o poeta foi a unha boa escola e antes dos quince anos xa lera os cl\u00e1sicos e traduc\u00eda a Virxilio; con todo, a nai morreu en 1810 de tuberculose, deix\u00e1ndoos a el e os seus irm\u00e1ns ao coidado da s\u00faa avoa.\nEsta nomeou dous titores que puidesen coidar os orfos; estes sacaron a Keats da s\u00faa antiga escola e convert\u00e9rono en aprendiz de cirurxi\u00e1n at\u00e9 1814, cando, tras unha pelexa co seu mestre, abandonou ese posto e foi estudar noutro hospital da zona. Durante aquel ano, John dedicou cada vez m\u00e1is e m\u00e1is tempo ao estudo da literatura e, a\u00ednda que se graduou en Farmacia, s\u00f3 exerceu dous anos, tras os cales se entregou por completo \u00e1 poes\u00eda.\nA lectura da obra de Edmund Spenser, concretamente \"The Faerie Queene\", supuxo para Keats un punto de inflexi\u00f3n no seu desenvolvemento literario e inspirou a creaci\u00f3n do seu primeiro poema: \"Imitation of Spenser\". Enseguida co\u00f1eceu o poeta e editor Leigh Hunt, embarcado na defensa do Romanticismo; estabeleceu unha amizade con el e este introduciuno no selecto c\u00edrculo dos m\u00e1is destacados poetas da s\u00faa \u00e9poca, como Percy B. Shelley e Lord Byron, cos cales tam\u00e9n estableceu amizade. Hunt publicou o seu \"Imitation of Spenser\" en 1816 no seu xornal Examiner, as\u00ed como os seus primeiros sonetos, como \"On First looking into Chapman's Homer\", inspirado na lectura da \"Il\u00edada\" e a \"Odisea\" traducidas por George Chapman no s\u00e9culo XVII. Un ano despois, publicou o seu primeiro poemario titulado simplemente \"Poems\" (1817). Esta primeira colecci\u00f3n non tivo boa acollida, sobre todo pola s\u00faa relaci\u00f3n co controvertido editor, quen era ademais un cr\u00edtico literario moi displicente e ga\u00f1ouse inimigos poderosos entre os poetas e escritores da s\u00faa \u00e9poca.\nEn 1817 trasladouse \u00e1 illa de Wight, onde comezou a traballar nun novo libro. Pouco despois tivo que encargarse de coidar o seu irm\u00e1n Tom, v\u00edtima da tuberculose, como a s\u00faa nai. Esta enfermidade supuxo para o poeta case unha maldici\u00f3n b\u00edblica, pois haber\u00eda de decimar a s\u00faa familia e terminar coa s\u00faa propia vida. Tras finalizar o seu poema \u00e9pico \"Endymion\", Keats iniciou unha viaxe por Escocia e Irlanda en compa\u00f1\u00eda do seu amigo Charles Brown, e durante esta viaxe el tam\u00e9n empezou a mostrar signos de infecci\u00f3n, polo que tivo que volver prematuramente. Ao seu regreso, atopouse con que Tom empeorara considerablemente; ao fin, morreu en 1818. Ao pesar pola morte do seu irm\u00e1n uniuse o feito de que a cr\u00edtica recibira con hostilidade a s\u00faa \"Endymion\", do mesmo xeito que fixera antes cos seus \"Poemas\". Keats decidiu ent\u00f3n volver trasladarse, esta vez a vivir na casa londiniense do seu amigo Brown. Al\u00ed co\u00f1eceu a Fanny Brawne, quen estivera vivindo na casa de Brown coa s\u00faa nai, e, ao pouco, namorouse dela. A publicaci\u00f3n p\u00f3stuma da correspondencia entre ambos escandalizou a sociedade vitoriana.\nEntre tanto, durante a primavera e o ver\u00e1n de 1819 Keats escrib\u00eda os seus mellores poemas: \"Ode to Psyque\", \"Ode on a Grecian Urn\" e \"Ode to a Nightingale\", pezas cl\u00e1sicas da literatura inglesa, que apareceron no terceiro e mellor dos seus libros, \"Lamia, Isabella, The Eve of St. Agnes and Other Poems\" (1820). O primeiro \u00e9 un tributo a unha deusa que, aparentemente, non tivo un gran culto na Grecia antiga; Keats promete a Psique constru\u00edrlle un santuario. No segundo, \"Ode on a Grecian Urn\", tenta falar cunha urna que descobre nun museo, sorprendido polo misterio suspendido na eternidade do que revela; a urna resp\u00f3ndelle as palabras seguintes \u00aba beleza \u00e9 a verdade, a verdade \u00e9 beleza, isto \u00e9 todo... o que necesitas saber\u00bb. En \"Ode to a Nightingale\", o eu l\u00edrico el\u00e9vase entre as \u00e1rbores, coas \u00e1s da palabra po\u00e9tica, para reunirse co rousinol que al\u00ed canta; iso s\u00e9rvelle para comparar a natureza eterna e transcendental dos ideais coa fugacidade do mundo f\u00edsico: o poeta, que se sente morrer, ans\u00eda esa eternidade.\nAo ano seguinte, a s\u00faa relaci\u00f3n con Fanny tivo que conclu\u00edr cando a tuberculose de Keats se agravou sensiblemente. Os m\u00e9dicos aconsell\u00e1ronlle que se afastase do fr\u00edo clima de Londres e marchase \u00e1 asollada Italia; Keats marchou a Roma co seu amigo o pintor Joseph Severn, convidado por outro amigo, Percy Shelley. Durante un ano a s\u00faa sa\u00fade pareceu mellorar, pero ao cabo volveu quebrantarse e morreu a principios do ano seguinte, o 23 de febreiro de 1821, \u00e1 beira da romana praza de Espa\u00f1a.\nEn honra ao seu amigo, Shelley escribiu o seu poema \"Adona\u00efs\". O corpo de Keats est\u00e1 enterrado no cemiterio protestante de Roma. Sobre a s\u00faa l\u00e1pida, segundo quer\u00eda que fose o seu epitafio, lese \u00abAqu\u00ed xace algu\u00e9n cuxo nome foi escrito na auga\u00bb. Existe un retrato de Keats pintado por William Hilton.\nCartas.\n(Carta aos irm\u00e1ns de decembro de 1817) "}
{"id": "358634", "revid": "27155", "url": "https://gl.wikipedia.org/wiki?curid=358634", "title": "Albert C. L. G. G\u00fcnther", "text": ""}
{"id": "358693", "revid": "72012", "url": "https://gl.wikipedia.org/wiki?curid=358693", "title": "\u00c9tienne Bouhot", "text": "\u00c9tienne Bouhot, nado en Bard-l\u00e8s-\u00c9poisses o 8 de agosto de 1780 e finado en Semur-en-Auxois o 17 de xullo de 1862, foi un pintor e profesor de arte franc\u00e9s.\nEra o director da \"\u00c9cole de Dessin\" (Escola de Debuxo) en Semur-en-Auxois."}
{"id": "358694", "revid": "1131", "url": "https://gl.wikipedia.org/wiki?curid=358694", "title": "Universidade Polit\u00e9cnica de Valencia", "text": "A Universidade Polit\u00e9cnica de Valencia (UPV, en catal\u00e1n: \"Universitat Polit\u00e8cnica de Val\u00e8ncia\") \u00e9 unha universidade p\u00fablica espa\u00f1ola con sede en Valencia. Ten campus tam\u00e9n en Alcoi e Gandia."}
{"id": "358695", "revid": "10599", "url": "https://gl.wikipedia.org/wiki?curid=358695", "title": "Universitat Polit\u00e8cnica de Val\u00e8ncia", "text": ""}
{"id": "358696", "revid": "132", "url": "https://gl.wikipedia.org/wiki?curid=358696", "title": "Rioforcado", "text": ""}
{"id": "358697", "revid": "132", "url": "https://gl.wikipedia.org/wiki?curid=358697", "title": "A Ventisca", "text": ""}
{"id": "358698", "revid": "23204", "url": "https://gl.wikipedia.org/wiki?curid=358698", "title": "Gran Premio de B\u00e9lxica de 1989", "text": "O Gran Premio de B\u00e9lxica de 1989 (Oficialmente o XLVII Champion Gran Premio de B\u00e9lxica) foi unha carreira de coches de F\u00f3rmula Un disputada o 27 de agosto de 1989, no Circu\u00edto de Spa-Francorchamps. A carreira, disputada sobre 44 voltas, foi a und\u00e9cima rolda da tempada de e foi ga\u00f1ado por Ayrton Senna pilotando un McLaren - Honda.\nClasificaci\u00f3n.\nAyrton Senna logrou a s\u00faa oitava pole position da tempada case seis d\u00e9cimas de segundo mellor que o seu compa\u00f1eiro de equipo en McLaren Alain Prost, e con case un segundo m\u00e1is atr\u00e1s Gerhard Berger no Ferrari en terceiro lugar. Os dous Williams foron cuarto e quinto con Thierry Boutsen, na s\u00faa carreira de casa, diante de Riccardo Patrese, seguido por Nigel Mansell no segundo Ferrari. Alessandro Nannini foi s\u00e9timo no Benetton, m\u00e1is de dous segundos detr\u00e1s de Mansell, e o top ten foi completado por Stefano Modena no Brabham, Maur\u00edcio Gugelmin no March e Derek Warwick no Arrows.\nO principal punto de conversaci\u00f3n, con todo, foi o fracaso tanto de Nelson Piquet como de Satoru Nakajima para cualificar, a primeira vez na historia do equipo Team Lotus, no que ning\u00fan dos seus autos cualificou.\nTodos os tempos foron determinados na segunda sesi\u00f3n clasificatoria, despois de que a primeira disputarase bixo achuvia.\nCarreira.\nA carreira atrasouse durante alg\u00fan tempo debido \u00e1 chuvia. Ao principio, Senna liderou diante de Prost e Berger. Mansell logrou pasar a ambos Williams pola herba na forquita de La Source para lograr a cuarta posici\u00f3n na primeira curva. Pronto, Berger meteu presi\u00f3n a Prost pero non puido atopar un cami\u00f1o para adiantalo. Senna liderou comodamente de principio a fin en condici\u00f3ns similares a aquelas nas que ga\u00f1ou o seu primeiro Gran Premio de B\u00e9lxica en 1985. Detr\u00e1s del, Berger retirouse por d\u00e9cima vez consecutiva na tempada, deixando a Prost defend\u00e9ndose dos ataques de Mansell que, nos seus esforzos para pasar ao McLaren, fixo unha serie de movementos pouco ortodoxos \u00e1 sa\u00edda de La Source nun intento de ga\u00f1ar unha mellor posici\u00f3n a trav\u00e9s de Eau Rouge e na longa costa arriba. Senna relaxouse nas \u00faltimas voltas para permitir que Prost e Mansell terminasen a dous segundos del. Boutsen terminou cuarto na s\u00faa 100\u00aa carreira."}
{"id": "358704", "revid": "85894", "url": "https://gl.wikipedia.org/wiki?curid=358704", "title": "Nara\u00eddo, Vilaform\u00e1n, Trabada", "text": "Nara\u00eddo \u00e9 un lugar da parroquia de Vilaform\u00e1n, no concello lucense de Trabada, na comarca da Mari\u00f1a Oriental. Est\u00e1 situado no l\u00edmite da provincia de Lugo con Asturias, e de feito parte do lugar \u00e9 do concello de Santiso de Abres."}
{"id": "358705", "revid": "10599", "url": "https://gl.wikipedia.org/wiki?curid=358705", "title": "Sahag\u00fan", "text": ""}
{"id": "358707", "revid": "1131", "url": "https://gl.wikipedia.org/wiki?curid=358707", "title": "As Carballas", "text": ""}
{"id": "358708", "revid": "22795", "url": "https://gl.wikipedia.org/wiki?curid=358708", "title": "Lepidopodinae", "text": ""}
{"id": "358709", "revid": "1131", "url": "https://gl.wikipedia.org/wiki?curid=358709", "title": "O Carball\u00e1s", "text": ""}
{"id": "358710", "revid": "1131", "url": "https://gl.wikipedia.org/wiki?curid=358710", "title": "O Carballedo", "text": ""}
{"id": "358713", "revid": "1131", "url": "https://gl.wikipedia.org/wiki?curid=358713", "title": "A Carballeira", "text": ""}
{"id": "358714", "revid": "56817", "url": "https://gl.wikipedia.org/wiki?curid=358714", "title": "O Carballeiro", "text": "O top\u00f3nimo galego O Carballeiro pode referirse a:"}
{"id": "358715", "revid": "1131", "url": "https://gl.wikipedia.org/wiki?curid=358715", "title": "As Carballeiras", "text": ""}
{"id": "358716", "revid": "1131", "url": "https://gl.wikipedia.org/wiki?curid=358716", "title": "As Carballedas", "text": ""}
{"id": "358717", "revid": "1131", "url": "https://gl.wikipedia.org/wiki?curid=358717", "title": "Carballeira Moura", "text": ""}
{"id": "358719", "revid": "23204", "url": "https://gl.wikipedia.org/wiki?curid=358719", "title": "Gran Premio de Italia de 1989", "text": "O Gran Premio de Italia de 1989 foi unha carreira de F\u00f3rmula 1 celebrada no circu\u00edto de Monza o 10 de setembro de 1989. A carreira, que se disputou sobre 53 voltas, foi a d\u00e9cimo segunda proba da tempada de . A carreira foi o 59\u00ba Gran Premio de Italia e o 54\u00ba, que se celebrou en Monza.\nAlain Prost logrou a s\u00faa cuarta vitoria da tempada despois de que o seu compa\u00f1eiro de equipo en McLaren Ayrton Senna sufrise un fallo de motor a nove voltas do final, o que ampliou a vantaxe do franc\u00e9s sobre o brasileiro no Campionato de Pilotos a 20 puntos. Sabendo que marchaba para Ferrari en , Prost deixou caer o seu trofeo de ga\u00f1ador do podio ao xent\u00edo, coa desaprobaci\u00f3n severa do seu director de equipoRon Dennis. Gerhard Berger, o home ao que Prost substituir\u00eda en Ferrari, logrou o seu primeiro podio da tempada co segundo posto, seguido polos dous Williams de Thierry Boutsen e Ricardo Patrese. Os puntos finais foron para Jean Alesi no Tyrrell e Martin Brundle no Brabham.\nPre-carreira.\nAntes do Gran Premio de Italia, Alain Prost confirmouse como piloto de Ferrari a partir de 1990. Para que os Tifosi que ve\u00edan a Prost como o vilan, agora era o heroe da multitude. Non importaba que seguise pilotando para McLaren, era un piloto confirmado de Ferrari e agora era tratado como tal (en anos anteriores fora empuxado, abouxado e ata bombardeado con tomates por parte dos Tifosi por atreverse a vencer aos Ferrari).\nO anuncio de Prost permitiu a Frank Williams volver a asinar a Riccardo Patrese para 1990 (Prost ti\u00f1a ofertas de Ferrari e Williams). Tam\u00e9n anunciaron no Gran Premio que utilizar\u00edan o motor Lamborghini V12 en 1990. Confirmaron que os seus pilotos para 1990 ser\u00edan Derek Warwick e o piloto de probas do equipo Martin Donnelly.\nClasificaci\u00f3n.\nPrevisiblemente, o McLaren - Honda de Ayrton Senna foi o m\u00e1is r\u00e1pido na cualificaci\u00f3n para lograr a s\u00faa 38\u00aa pole position. O segundo foi unha sorpresa cando Gerhard Berger de Ferrari uniuse a Senna na primeira fila, mentres que o seu compa\u00f1eiro de equipo Nigel Mansell foi terceiro. Prost foi o cuarto, uns 1,79 segundos m\u00e1is lento ca o seu compa\u00f1eiro de equipo, queix\u00e1ndose publicamente durante toda a fin de semana da baixa potencia do seu motor en comparanza con Senna.\nAs afirmaci\u00f3ns de Prost de que Honda favorec\u00eda a Senna foron refutadas polo xefe de Honda e McLaren, Ron Dennis. Con todo, o franc\u00e9s ti\u00f1a aliados nos ex pilotos de Honda Mansell e o campi\u00f3n do mundo de Keke Rosberg, que tam\u00e9n comentaron \u00e1 prensa que cando se soubo que non pilotarian autom\u00f3biles impulsados por Honda os seus motores deixaron de funcionar tan ben ou non ti\u00f1an tanta potencia como anteriormente. O comentarista da BBC Murray Walker tam\u00e9n informou durante a carreira en si que Prost era (11\u00a0km/h) m\u00e1is lento que Senna na trampa de velocidade na sesi\u00f3n de quecemento da ma\u00f1\u00e1 malia os dous coches ti\u00f1an unha configuraci\u00f3n de \u00e1 similar.\nO tempo de Senna de 1:23.720 no seu McLaren-Honda V10 foi 2.254 segundos m\u00e1is r\u00e1pido que un ano antes no McLaren MP4/4. O seu tempo foi s\u00f3 0.26 segundos menos que a volta m\u00e1is r\u00e1pida xamais lograda no circu\u00edto de Monza fixada por Nelson Piquet no Williams Honda na cualificaci\u00f3n para a carreira de 1987. Cando os motores turbo daban uns m\u00e1is que os atmosf\u00e9ricos de 1989.\nEddie Cheever, que terminara 3\u00ba na carreira de 1988, fallou ao cualificar o seu Arrows. Foi a segunda vez en 1989 que o americano non cualificou para unha carreira. O seu compa\u00f1eiro de equipo Derek Warwick clasificouse 16\u00ba. O Brabham-Judd de Stefano Modena foi exclu\u00eddo da carreira cando se atopou que o seu coche non daba o peso m\u00ednimo. Isto repescou ao Minardi de Lu\u00eds P\u00e9rez-Sala na grella.\nCarreira.\nMentres a grella estaba en proceso de formaci\u00f3n antes do inicio, o equipo de McLaren transferiu os axustes do coche de Senna ao de Prost coa esperanza de curar o seu problema de manexo (Prost fora en realidade m\u00e1is de 2 segundos m\u00e1is lento nas probas da ma\u00f1\u00e1 da carreira que Senna). Prost dir\u00eda m\u00e1is adiante que mentres que o manexo e o agarre melloraron perceptiblemente, permaneceu a pouca potencia do motor e a pesar delevar os mesmos axustes da \u00e1 a\u00ednda non pod\u00eda emparellarse ao seu compa\u00f1eiro de equipo en velocidade na recta.\nSenna liderou desde o principio e constru\u00edu unha pequena vantaxe sobre Berger, mentres que Mansell (o 'desenvolvemento' do seu motor V12 non aceleraba ben) e especialmente Prost loitaban por manterse en contacto. De feito, nas primeiras etapas da carreira, Prost, que se afac\u00eda \u00e1 s\u00faa nova configuraci\u00f3n, ti\u00f1a dificultades para manter baixo control ao Renault V10 de Thierry Boutsen, a\u00ednda que o comentarista da BBC James Hunt explicou que Prost estaba usando un conxunto de pneum\u00e1ticos m\u00e1is duros de composto \"B\" coa esperanza de non ter que entrar en boxes durante a carreira .\nEmanuele Pirro foi o primeiro retirado da carreira, a transmisi\u00f3n do seu Benetton - Ford non durou unha soa volta. Pouco tempo m\u00e1is durou o Lola-Lamborghini de Philippe Alliot. Os Lola V12 de Alliot e Michele Alboreto, foran facilmente os m\u00e1is r\u00e1pidos na pre-cualificaci\u00f3n, e Alliot clasificouse na s\u00e9tima posici\u00f3n (diante dos Benetton) antes de trompear e caer na trampa de area de Ascari na s\u00faa segunda volta.\nBenetton perdeu os freos na volta 33, o que sup\u00fasolle a retirada, mentres que Nigel Mansell sufriu un fallo da caixa de cambios na volta 41. Senna a\u00ednda estaba comodamente na dianteira con Prost loitando para pasar a Berger, segundo logo da retirada de Mansell. Prost pasou Berger diante dos boxes e a tribuna principal e isto ocasionou a infrecuente visi\u00f3n dos Tifosi animando cando un McLaren pasou un Ferrari. Con todo, debe recordarse que Prost era un piloto de Ferrari confirmado para 1990, mentres que Berger, o heroe da carreira de 1988, deixaba \u00e1 Scuderia para ocupar o asento de Prost en McLaren. O par de Williams de Boutsen e Patrese, logo de atopar os l\u00edmites do antigo modelo FW12, circulaban en 4\u00ba e 5\u00ba lugar, pero en ning\u00fan momento ameazaron aos l\u00edderes.\nNa volta 44, o ruxido da multitude contou a historia cando o Honda V10 do McLaren de Senna explotou entrando na Parab\u00f3lica, derramando aceite nos pneum\u00e1ticos traseiros e facendo trompear a Senna e retir\u00e1ndose. Dando a Prost o liderado para ga\u00f1ar o seu primeiro Gran Premio de Italia desde 1981. Berger terminou segundo logrando non s\u00f3 os seus primeiros puntos da tempada, sen\u00f3n tam\u00e9n acabar a s\u00faa primeira carreira, mentres que Boutsen chegou terceiro. Malia as queixas do motor de Prost, logrou facer a volta r\u00e1pida da carreira na volta 43.\nA vitoria de Prost restableceu a s\u00faa vantaxe de 20 puntos sobre Senna a falta de catro carreiras na tempada. Con todo, debido ao sistema de puntos \"Best 11\", Prost xa anotara puntos importantes en 11 carreiras, mentres que Senna a\u00ednda pod\u00eda anotar nas catro carreiras restantes. Isto significaba que a menos que Prost ga\u00f1ase as carreiras, el s\u00f3 poder\u00eda anotar soamente unha pequena cantidade de puntos no resto da tempada mentres que Senna poder\u00eda posiblemente anotar un m\u00e1ximo de 36 puntos (e ga\u00f1ar o campionato) se ga\u00f1aba as \u00faltimas catro roldas."}
{"id": "358723", "revid": "5468926", "url": "https://gl.wikipedia.org/wiki?curid=358723", "title": "Parvovirose canina", "text": "A parvovirose ou parvovirus canino \u00e9 unha doenza viral que\u00a0afecta principalmente \u00f3s cachorros de can.\u00a0\u00c9 raro que afecte a cans adultos, sobre todo se est\u00e1n vacinados.\u00a0\nCaracter\u00edsticas do parvovirus.\nOs parvovirus son virus con cadeas de ADN tipicamente lineal, non segmentado monocatenario, cunha tama\u00f1a media do xenoma de 5000 nucle\u00f3tidos.\nOs parvovirus son alg\u00fans dos virus m\u00e1is pequenos (de a\u00ed o nome, en lat\u00edn, \"parvus\", significa pequeno) e miden de 18-26 nm de di\u00e1metro.\nSignos cl\u00ednicos.\nA presentaci\u00f3n m\u00e1is adoita \u00e9 a dixestiva, \u00f3 cursar cunha gastroenterite hemorr\u00e1xica viral; o virus infecta as c\u00e9lulas intestinais (os enterocitos) e repl\u00edcase producindo necrose\u00a0e morte celular, mecanismo responsable da sintomatolox\u00eda."}
{"id": "358724", "revid": "23204", "url": "https://gl.wikipedia.org/wiki?curid=358724", "title": "Parvovirus canino", "text": ""}
{"id": "358725", "revid": "98629", "url": "https://gl.wikipedia.org/wiki?curid=358725", "title": "Lepidopodinos", "text": "A dos lepidopodinos (\"Lepidopodinae\") \u00e9 unha subfamilia de peixes tele\u00f3steos da orde dos perciformes, suborde dos escombroideos, unha das tres nas que se subdivide a familia dos triqui\u00faridos.\nOs peixes desta subfamilia son longos, delgados e xeralmente de cores azulada ou prateada. Reduciron considerablemente as aletas pelvianas e a caudal (que \u00e1s veces est\u00e1n ausentes), o que lles d\u00e1 un aspecto similar a unha angu\u00eda. Son depredadores, e a s\u00faa boca \u00e9 grande e est\u00e1 armada con dentes longos e afiados.\nAs especies da subfamilia, algunhas de interese pesqueiro, son co\u00f1ecidas vulgarmente como sabres, ou peixes sabre.\nTaxonom\u00eda.\nDescrici\u00f3n.\nA subfamilia foi descrita en 1863 polo icti\u00f3logo e paleont\u00f3logo estadounidense Theodore Nicholas Gill.\nEtimolox\u00eda.\nO nome da subfamilia est\u00e1 constru\u00eddo normalmante, sobre a base da ra\u00edz do nome do seu x\u00e9nero tipo, \"Lepidopus\", engad\u00edndolle a desinencia do lat\u00edn cient\u00edfico \"-inae\", propia dos nomes das subfamilias de animais.\nClasificaci\u00f3n.\nNon hai unanimidade entre os autores na sistem\u00e1tica desta subfamilia. As\u00ed, temos, en diferentes bases de datos, os seguintes x\u00e9neros, coas especies que se indican:\nSegundo o WoRMS.\nSubfamilia \"Lepidopodinae\"\nSegundo o ITIS.\nSubfamilia \"Lepidopodinae\" "}
{"id": "358726", "revid": "89787", "url": "https://gl.wikipedia.org/wiki?curid=358726", "title": "Lepidopus", "text": "Lepidopus \u00e9 un x\u00e9nero de peixes tele\u00f3steos da orde dos perciformes, suborde dos escombroideos e familia dos triqui\u00faridos, que \u00e9 o tipo da subfamilia dos lepidopodinos.\nCaracter\u00edsticas.\nO x\u00e9nero conta con seis especies, que son son longos, delgados e xeralmente de cores azulada ou prateada. Reduciron considerablemente as aletas pelvianas e a caudal (que \u00e1s veces est\u00e1n ausentes), o que lles d\u00e1 un aspecto similar a unha angu\u00eda. Son depredadores, e a s\u00faa boca \u00e9 grande e est\u00e1 armada con dentes longos e afiados.\nEstas especies, algunhas de interese pesqueiro, son co\u00f1ecidas vulgarmente como sabres, ou peixes sabre.\nTaxonom\u00eda.\nDescrici\u00f3n.\nO x\u00e9nero foi descrito en 1863 polo bot\u00e1nico e icti\u00f3logo franc\u00e9s Antoine Go\u00fcan, na s\u00faa obra \"Historia piscium, sistens ipsorum anatomen externam, internam, atque genera in classes &amp; ordines redacta\"... (Ler en li\u00f1a)\nEtimolox\u00eda.\nGo\u00fcan constru\u00edu o nome do x\u00e9nero, \"Lepidopus\", cos elementos do lat\u00edn cient\u00edfico \"lepido-\" e \"-pus\", tirado o primeiro da ra\u00edz do xentitivo da voz do grego antigo \u03bb\u03b5\u03c0\u03af\u03c3, \u03bb\u03b5\u03c0\u03af\u03b4\u03bf\u03c2 \"lep\u00eds, lep\u00eddos\", \"escama\", e o segundo do termo grego \u03c0\u03bf\u03cd\u03c2, \"po\u00fas\", \"p\u00e9\", \"pata\". Literalmente: \"os que te\u00f1en escamas nas aletas\".\nClasificaci\u00f3n.\nSegundo o WoRMS, o x\u00e9nero conta coas seis especies seguintes:"}
{"id": "358727", "revid": "1131", "url": "https://gl.wikipedia.org/wiki?curid=358727", "title": "Gran Premio de Portugal de 1989", "text": "O Gran Premio de Portugal de 1989 foi unha carreira de automobilismo de F\u00f3rmula Un, celebrada o 24 de setembro de 1989 no circu\u00edto de Estoril. Foi a d\u00e9cimo terceira rolda da tempada de F\u00f3rmula Un de . Foi o 23\u00ba Gran Premio de Portugal e o sexto que tivo lugar en Estoril. A carreira disputouse sobre 71 voltas ao circu\u00edto de catro quil\u00f3metros para un distancia da carreira de 308 quil\u00f3metros. Ga\u00f1ouna Gerhard Berger, pilotando un Ferrari, para lograr a s\u00faa primeira e \u00fanica vitoria da tempada para Ferrari. Alain Prost terminou no segundo lugar no McLaren, reforzando as s\u00faas probabilidades de ga\u00f1ar o campionato despois de que o seu compa\u00f1eiro de equipo e rival Ayrton Senna se retirara logo de verse implicado nunha colisi\u00f3n co piloto de Ferrari Nigel Mansell. Mansell acababa de ver a bandeira negra no momento do incidente por dar marcha atr\u00e1s no box logo de superalo durante unha parada. O podio foi completouse con Stefan Johansson, que logrou o seu \u00faltimo podio e \u00fanico de Onyx, e tam\u00e9n os \u00faltimos puntos de ambos.\nDurante a carreira, Pierluigi Martini no Minardi logrou liderar unha volta por \u00fanica vez para ambos durante a s\u00faa estad\u00eda na F\u00f3rmula Un. Dez pilotos de dez equipos diferentes terminaron entre os dez primeiros na carreira, con Jonathan Palmer anotando o seu \u00faltimo punto no sexto lugar. A carreira tam\u00e9n foi o 150\u00ba Gran Premio de Alain Prost, e o \u00faltimo de Enzo Coloni Racing Systems, Coloni, a\u00ednda que o intentou durante d\u00faas tempadas m\u00e1is sen lograr unha s\u00f3a precualificaci\u00f3n.\nInforme.\nClasificaci\u00f3n.\nAyrton Senna logrou a s\u00faa d\u00e9cima pole position da tempada a seis d\u00e9cimas de segundo do Ferrari de Gerhard Berger. Alain Prost s\u00f3 puido marcar unha volta o suficientemente r\u00e1pida como para quedar cuarto no seu McLaren, xa que Nigel Mansell eclipsou a s\u00faa cunha volta s\u00f3 unha cent\u00e9sima de segundo m\u00e1is r\u00e1pido, para comezar desde o terceiro lugar da grella. Pierluigi Martini fixo unha actuaci\u00f3n impresionante para cualificar o seu Minardi no quinto lugar, a\u00ednda que sete d\u00e9cimas m\u00e1is lento que Prost. O seu compa\u00f1eiro de equipo, Lu\u00eds P\u00e9rez-Sala, tam\u00e9n o fixo ben para cualificar o coche en noveno lugar. Alex Caffi cualificou o seu Dallara en s\u00e9tima posici\u00f3n, emparedado entre os Williams de Patrese e Boutsen, con Boutsen por diante. Martin Brundle completou os dez primeiros na cualificaci\u00f3n, seguido polo seu compa\u00f1eiro de equipo en Brabham Stefano Modena. O terceiro finalista Stefan Johansson cualificou o seu Onyx duod\u00e9cimo na grella, malia ter que precalificar e o seu compa\u00f1eiro de equipo non facelo.\nO rendemento en cualificaci\u00f3n dos Minardis, Dallaras e Brabhams mostrou o que a maior\u00eda no paddock de F1 xa sab\u00eda, que os pneum\u00e1ticos cualificadores de Pirelli eran superiores aos de Goodyear cos tres equipos Utilizando os pneum\u00e1ticos italianos. Con todo, mentres que Pirelli producira un caucho mellor para a cualificaci\u00f3n, os Goodyears a\u00ednda eran uns pneum\u00e1ticos superiores en carreira.\nCarreira.\nBerger tivo un gran comezo e logrou superar a Senna. Mansell era terceiro seguido por Prost, Martini e Patrese. Berger rapidamente abriu unha vantaxe mentres Senna estaba tratando de manter a Mansell atr\u00e1s. Ent\u00f3n Mansell finalmente logrou adiantar a Senna e comezou a acosar a Berger. Cando os dous Ferrari chegaron aos coches m\u00e1is lentos e empezaron a dobralos, Mansell logrou adiantar a Berger. As posici\u00f3ns na volta 24 eran: Mansell, Berger, Senna e Prost. Prost foi o primeiro dos l\u00edderes en po\u00f1er pneum\u00e1ticos novos desde a cuarta posici\u00f3n. Berger seguiuno rapidamente na volta 35 e despois por Senna. Logo chegou o momento crucial da carreira.\nMansell entrou nos boxes demasiado r\u00e1pido, bloqueou os seus pneum\u00e1ticos e perdeu o seu pit box por uns poucos metros. A\u00ednda que o seu equipo de boxes moveuse polo carril de boxes para intentar cambiar os seus pneum\u00e1ticos onde parara, Mansell meteu marcha atr\u00e1s e conduciu cara a atr\u00e1s unha distancia curta para situarse no lugar correcto. Despois de que os l\u00edderes entraran a cambiar os pneum\u00e1ticos, Pierluigi Martini liderou unha volta no Minardi, a \u00fanica vez na historia da F1 que un coche de Minardi estaba diante liderando. Mansell estaba en cuarta posici\u00f3n. Berger, Senna e Mansell superaron rapidamente a Martini e Mansell pechou a Senna. Con todo, como conducir un coche marcha atr\u00e1s no pit lane estaba expresamente prohibido (o equipo de boxes pod\u00eda empuxar legalmente un coche cara a atr\u00e1s), Mansell viu a bandeira negra. Ao comezo da volta 48 Mansell tratou de adiantar a Senna, os coches colisionaron e ambos pilotos quedaron f\u00f3ra. Isto danou as oportunidades de acadar o t\u00edtulo de Senna, especialmente porque o seu rival Alain Prost chegou en segundo lugar. A carreira ga\u00f1ouna Berger diante de Prost e Johansson nun sorprendente terceiro lugar no Onyx.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "358728", "revid": "25871", "url": "https://gl.wikipedia.org/wiki?curid=358728", "title": "Biomol\u00e9cula", "text": "As biomol\u00e9culas son as mol\u00e9culas que forman parte natural dos seres vivos. As biomol\u00e9culas poden ser org\u00e1nicas ou inorg\u00e1nicas, e en tama\u00f1o poden ser pequenas mol\u00e9culas ou grandes macromol\u00e9culas. As biomol\u00e9culas org\u00e1nicas son as prote\u00ednas, carbohidratos, l\u00edpidos e \u00e1cidos nucleicos. As pequenas mol\u00e9culas adoitan ser metabolitos primarios. A\u00ednda que as mol\u00e9culas org\u00e1nicas son as m\u00e1is caracter\u00edsticas dos seres vivos, estes tam\u00e9n conte\u00f1en moitas mol\u00e9culas inorg\u00e1nicas en forma de auga, sales e gases; de feito, a auga \u00e9 a biomol\u00e9cula m\u00e1is abondosa nos seres vivos. A maior\u00eda das biomol\u00e9culas sintet\u00edzanse endoxenamente nos seres vivos, pero alg\u00fans seres vivos toman do exterior biomol\u00e9culas que son necesarias despois para o funcionamento do seu metabolismo, como as vitaminas, \u00e1cidos graxos esenciais, amino\u00e1cidos esenciais, minerais...\nAs biomol\u00e9culas e as s\u00faas reacci\u00f3ns son estudadas pola bioqu\u00edmica e a biolox\u00eda molecular.\nAs biomol\u00e9culas est\u00e1n formadas por un conxunto de elementos qu\u00edmicos, denominados bioelementos, entre os cales os m\u00e1is abondosos son: ox\u00edxeno, carbono, hidr\u00f3xeno, nitr\u00f3xeno, f\u00f3sforo e xofre, que constit\u00faen o 96-99% do corpo dos seres vivos. Moitos outros elementos, como o calcio, cloro, sodio, ferro e moitos outros biometais est\u00e1n presentes tam\u00e9n en pequenas cantidades.\nTipos de biomol\u00e9culas.\nExisten diversos tipos de biomol\u00e9culas:\nAdemais, nos organismos vivos hai moitos pequenos metabolitos. Entre os pequenos metabolitos hai moitos \u00e1cidos org\u00e1nicos, ceto\u00e1cidos, azucres fosfatados, vitaminas... Tam\u00e9n os mon\u00f3meros que forman as macromol\u00e9culas, como amino\u00e1cidos, nucle\u00f3tidos, monosac\u00e1ridos.\nA distinci\u00f3n entre mol\u00e9culas org\u00e1nicas pequenas e macromol\u00e9culas adoita facerse considerando que as pequenas te\u00f1en pesos moleculares entre 100 e 1000 daltons e ata uns 30 \u00e1tomos de carbono, mentres que as macromol\u00e9culas son m\u00e1is grandes. Moitas mol\u00e9culas pequenas adoitan atoparse disoltas no citoplasma, onde constit\u00faen os intermediarios a partir dos cales se forman as macromol\u00e9culas. Tam\u00e9n son intermediarios nas reacci\u00f3ns de produci\u00f3n e almacenamento de enerx\u00eda."}
{"id": "358729", "revid": "23204", "url": "https://gl.wikipedia.org/wiki?curid=358729", "title": "Antoine Go\u00fcan", "text": "Antoine Go\u00fcan, escrito moitas veces como Antoine Gouan, nado en Montpellier o 15 de novembro de 1733, e finado na mesma cidade o 1 de setembro de 1821, foi un bot\u00e1nico e icti\u00f3logo franc\u00e9s.\nFoi o primeiro cient\u00edfico en adoptar en Francia a nomenclatura binomial de Linneo, e o primeiro en publicar unha flora adaptada ao m\u00e9todo e \u00e1 clasificaci\u00f3n linneana.\nTraxectoria.\nGo\u00fcan fixo os seus primeiros estudos en Tolosa e despois estudou medicina na Universidade de Montpellier. Estivo moi influ\u00eddo polo seu profesor de medicina Fran\u00e7ois Boissier de Sauvages de Lacroix (1706-1767), un moi fervente admirador do m\u00e9todo linneano.\nAcadou o doutoramento o 25 de agosto de 1752 e, seguidamente, comezou a practicar a medicina no Hospital de Saint-\u00c9loi de Montpellier, pero ao pouco tempo sentiuse interesado na que foi a s\u00faa gran paix\u00f3n: a historia natural, especialmente pola entomolox\u00eda, a ictiolox\u00eda e tam\u00e9n a bot\u00e1nica.\nFoi admitido en 1757 na Academia da cidade como adxunto de bot\u00e1nica. A\u00ednda que fixo traballos en zoolox\u00eda, consagrouse sobre todo \u00e1 bot\u00e1nica. Por intermedio de Sauvages de Lacroix comezou a intercambiar correspondencia con Linneo a finais dos anos 1750, envi\u00e1ndolle esp\u00e9cimes de insectos, que Linneo lle agradece.\nEn 1762 publicou o cat\u00e1logo das plantas do xard\u00edn bot\u00e1nico de Montpellier, \"Hortus regius monspeliensis\". Por primeira vez en Francia, unha obra taxon\u00f3mica segue a nomenclatura binomial proposta por Linneo.\nEn 1765 publicou \"Flora Monspeliaca\", e foi elixido membro titular da Academia de Monpelleir. Obtivo un emprego no xard\u00edn bot\u00e1nico e encargouse de herborizar no campo.\nAo ano seguinte, substit\u00fae a de La Croix de Sauvages na Facultade de Medicina. F\u00f3rmase cos grandes nomes da historia natural, como Jean-Emmanuel Gilibert (1741-1814), Joseph Dombey (1742-1794), Jean-Guillaume Brugui\u00e8re (1750-1798), Jacques-Julien Houtou de La Billardi\u00e8re (1755-1834), Guillaume-Antoine Olivier (1756-1814) e Auguste Broussonnet (1761-1807).\nAs s\u00faas obras foron criticadas por Bernard de Jussieu (1699-1777) en termos moi duros: \u00abNon hai nada m\u00e1is pobre e err\u00f3neo que o libro de bot\u00e1nica que publicou M. Gouan co t\u00edtulo de \"Hortus monspeliensis\", que segue na mala li\u00f1a da s\u00faa \"Flora monspeliaca\"\u00bb.\nEn 1770 publicou unha obra de ictiolox\u00eda, \"Historia Piscicum\", na que aumentou o n\u00famero de x\u00e9neros de peixes precedentementes creados co sistema linneano. Creou e describiu, entre outros, os x\u00e9neros zool\u00f3xicos \"Lepadogaster\", \"Lepidopus\" e \"Trachypterus\", todos eles a\u00ednda v\u00e1lidos hoxe en d\u00eda.\nAs\u00ed mesmo, deulle nome a numeros\u00edsimas especies e subespecies de plantas.\nE en 1773 publicou \"Illustrationes et observationes botanic\u00e6\", con 26 l\u00e1minas. Substit\u00fae a Joseph Barthez (1734-1806) no posto de encargado da de bot\u00e1nica na Academia. O renome de Gouan agr\u00e1ndase, e o autor establece relaci\u00f3ns con numerosos bot\u00e1nicos e naturalistas tanto franceses como estranxeiros.\nAuguste Broussonnet (1761-1807) envioulle un exemplar de \"Ginkgo biloba\" que recibira de Sir Joseph Banks (1743-1820). Go\u00fcan plantouno no xard\u00edn bot\u00e1nico, e no ano 2008 a\u00ednda estaba en p\u00e9. Co fin de facilitar a comprensi\u00f3n do sistema linneano preparou un libri\u00f1o titulado \"Explication du syst\u00e8me botanique du chevalier von Linn\u00e9\". Foi elixido membro estranxeiro da Sociedade Linneana de Londres en 1788, e as\u00ed mesmo tam\u00e9n formou parte de numerosas sociedades cient\u00edficas (como, por exemplo, a Real Academia das Ciencias de Suecia, para a que foi elixido como membro estranxeiro en 1790).\nAntoine Go\u00fcan mantivo, ao longo da s\u00faa vida, unha importante correspondencia con numerosos sabios do seu tempo. Ademais de Linneo, c\u00f3mpre citar a Albrecht von Haller (1708-1777), Jean-Guillaume Brugui\u00e8re (1750-1798), Jean-Jacques Rousseau (1712-1778), Joseph Palisot de Beauvois (1752-1820), Joseph Dombey (1742-1794), Carl Peter Thunberg (1743-1828) etc.\nReco\u00f1ecementos.\nMoitos taxons co ep\u00edteto espec\u00edfico de \"gouanii\" conmemoran o seu nome, por exemplo \"Ranunculus gouanii\"."}
{"id": "358730", "revid": "22795", "url": "https://gl.wikipedia.org/wiki?curid=358730", "title": "Antoine Gouan", "text": ""}
{"id": "358731", "revid": "98629", "url": "https://gl.wikipedia.org/wiki?curid=358731", "title": "Gran Premio de Espa\u00f1a de 1989", "text": "O Gran Premio de Espa\u00f1a de 1989 foi unha carreira de F\u00f3rmula 1 celebrada no Circu\u00edto Permanente de Xerez en Jerez de la Frontera, Espa\u00f1a o 1 de outubro de 1989. A carreira foi a d\u00e9cimo cuarta rolda da tempada de F\u00f3rmula Un. Foi o 31\u00ba Gran Premio de Espa\u00f1a e a cuarta que se celebrou en Xerez. A carreira disputouse sobre 73 voltas no circu\u00edto de catro quil\u00f3metros para un distancia da carreira de 308 quil\u00f3metros.\nLogo de fallar nos boxes e ver a bandeira negra d\u00faas veces por dar marcha atr\u00e1s nos boxes durante a carreira anterior no Gran Premio de Portugal de 1989, o piloto Nigel Mansell foi suspendido para a carreira pola FISA. Lonxe do drama, Mansell declarou nunha conferencia de prensa previa \u00e1 pr\u00e1ctica que se ver\u00eda obrigado a considerar a retirada se a FISA honestamente cr\u00eda que ignorara unha bandeira negra. O sentimento xeral entre os que estaban no paddock e os membros da prensa era que Mansell estaba sendo castigado por 'arruinar o campionato' logo da s\u00faa colisi\u00f3n trala bandeira negra por sacar a Ayrton Senna da carreira. Ferrari non substitu\u00edu a Mansell en Espa\u00f1a e s\u00f3 participou co coche de Gerhard Berger.\nClasificaci\u00f3n.\nA pre-cualificaci\u00f3n foi de novo unha loter\u00eda. O \u00faltimo clasificado no podio Stefan Johansson fallou, e non precualificou o seu Onyx, mentres que o seu novo compa\u00f1eiro de equipo JJ Lehto terminou segundo detr\u00e1s do Osella de Nicola Larini. O terceiro foi o compa\u00f1eiro de equipo de Larini Piercarlo Ghinzani, mentres que o especialista en cualificaci\u00f3n Philippe Alliot terminou cuarto no seu Lamborghini. Quedaron fora Johansson, Michele Alboreto e Roberto Moreno.\nAyrton Senna arrasou ao redor dos 4.218\u00a0km. do circu\u00edto de Jerez en 1:20.291 para lograr a s\u00faa 40\u00aa pole position. Gerhard Berger foi segundo no seu Ferrari 640, s\u00f3 0,274 segundos detr\u00e1s do home que ser\u00eda o seu compa\u00f1eiro de equipo en en McLaren. Sobre un segundo detr\u00e1s de Senna en terceiro estaba o l\u00edder do campionato do mundo Alain Prost no seu McLaren, coa sorpresa do cualificado na \u00faltima sesi\u00f3n Pierluigi Martini, cuarto no seu Minardi, os pneum\u00e1ticos de clasificaci\u00f3n Pirelli volveron a ocupar o primeiro posto. Martini fixo un incrible segundo m\u00e1is r\u00e1pido logo da cualificaci\u00f3n do venres, s\u00f3 0,388 m\u00e1is lento que Senna.\nPhilippe Alliot obtivo o mellor quinto posto na grella coseu Larrousse, demostrando que tanto o chasis Lola como o motor Lamborghini V12 dese\u00f1ado por Mauro Forghieri comezaban a ser bos. Tam\u00e9n mellorou a reputaci\u00f3n de Alliot como gran cualificador.\nWilliams-Renault participou con dous modelos de coche diferentes para os seus pilotos Thierry Boutsen e Riccardo Patrese. Boutsen clasificou 21\u00ba no novo Williams FW13 que debutou en Portugal, mentres que Patrese volveu ao modelo m\u00e1is vello de Williams e terminou sexto na grella xunto a o seu sorprendentemente r\u00e1pido ex compa\u00f1eiro no equipo Brabham Nelson Piquet no seu Lotus.\nRen\u00e9 Arnoux (Ligier) e os pilotos de Rial Pierre-Henri Raphanel e Gregor Foitek non puideron cualificar para a carreira .\nResumo da Carreira.\nO Campi\u00f3n do Mundo de McLaren, Ayrton Senna, logrou a pole, estableceu a volta r\u00e1pida e mantivo vivo o campionato mundial coa s\u00faa sexta vitoria da tempada. Segundo co seu terceiro podio consecutivo logo do seu segundo posto en Italia e a s\u00faa vitoria na anterior carreira en Portugal foi o Ferrari 640 de Gerhard Berger. O l\u00edder do Campionato do Mundo, Alain Prost, terminou terceiro no seu McLaren na s\u00faa \u00faltima carreira no equipo co que ga\u00f1ou os campionatos mundiais de pilotos de e .\nCompletando os puntos estaban a 'revelaci\u00f3n da tempada' Jean Alesi no seu Tyrrell en cuarto lugar, o modelo m\u00e1is vello de Williams-Renault de Patrese en quinto no que ser\u00eda a \u00faltima carreira do FW12C, e sexto o Lamborghini V12 que logrou o seu primeiro e \u00fanico punto da tempada pilotado por Alliot.\nO terceiro posto de Prost deulle unha vantaxe de 16 puntos sobre Senna, a falta de d\u00faas carreiras. Se quer\u00eda conservar o seu t\u00edtulo, o brasileiro ter\u00eda que ga\u00f1ar tanto no Xap\u00f3n como no Gran Premio de Australia de 1989 e que Prost non anotara m\u00e1is de dous puntos. Se ese fora o caso e ambos terminasen a tempada coa mesma cantidade de puntos, Senna ga\u00f1ar\u00eda o campionato por ter seis vitorias sobre as catro de Prost."}
{"id": "358732", "revid": "6025958", "url": "https://gl.wikipedia.org/wiki?curid=358732", "title": "C\u00e1bala", "text": "C\u00e1bala (, \"cabal\u00e1\": \"recibimento\") \u00e9 o conxunto de tradici\u00f3ns e practicas m\u00edsticas do xuda\u00edsmo, que busca, por medio de m\u00e9todos\u00a0esot\u00e9ricos, explicar os segredos da Creaci\u00f3n e lograr co\u00f1ecementos ocultos das escrituras sagradas.\u00a0Un cabalista tradicional co\u00f1\u00e9cese como \"Mekubal\" ().\nSucede, por\u00e9n, que outras pr\u00e1cticas inspiradas na c\u00e1bala pretenden estender e adaptar o seu contido, segundo esas outras relixi\u00f3ns ou doutrinas. As\u00ed, definici\u00f3ns da c\u00e1bala var\u00edan de acordo coa tradici\u00f3n e obxectivos daqueles que lle seguen.\u00a0De feito, tr\u00e1tase dun conxunto de ensinanzas esot\u00e9ricos que te\u00f1en o obxectivo de explicar a relaci\u00f3n entre un inmutable, eterno e misterioso \"Ein Sof\" (sen l\u00edmites) e o universo mortal e finito (creaci\u00f3n). B\u00fascase definir a natureza do universo e do ser humano, a natureza e o prop\u00f3sito da existencia, e diversas outras cuesti\u00f3ns ontol\u00f3xicas. Tam\u00e9n presenta m\u00e9todos para auxiliar a comprensi\u00f3n deses conceptos e, as\u00ed, atinxir a realizaci\u00f3n espiritual.\nA verdadeira cabal\u00e1 xurdiu dentro do pensamento xudaico, e as s\u00faas fontes cl\u00e1sicas son todas elas ensinanzas de personaxes hist\u00f3ricos e, \u00e1s veces, m\u00edticos, dende Ad\u00e1n - o primeiro home - que explicaron alg\u00fan concepto esot\u00e9rico. Eses ensinos son mantidos polos xudeus adeptos para definir os significados m\u00e1is profundos da Biblia hebrea e da literatura rab\u00ednica tradicional, segundo a s\u00faa dimensi\u00f3n transmitida anteriormente escondida, ben como explicar o significado dos preceptos relixiosos\u00a0xudaicos.\nOs seus adeptos cren que as s\u00faas orixes son anteriores a t\u00f3dalas relixi\u00f3ns do mundo, formando o modelo primordial para filosof\u00edas de creaci\u00f3n, as relixi\u00f3ns, as ciencias, a arte, e sistemas pol\u00edticos. Historicamente, a c\u00e1bala xurdiu, despois de formas anteriores de misticismo xudaico, os s\u00e9culos\u00a0XII e XIII, no Sur de Francia e de Espa\u00f1a, sendo m\u00e1is unha vez reinterpretadas durante o renacemento m\u00edstico xudeu da Palestina otom\u00e1 durante o s\u00e9culo XVI. As s\u00faas pr\u00e1cticas foron popularizadas dentro da vertente do xuda\u00edsmo piadoso\u00a0do s\u00e9culo XVIII en diante.\nConceptos capitais.\nHai alg\u00fans conceptos que serven de apoio e pos\u00faen varias derivaci\u00f3ns noutros conceptos, e as\u00ed por diante. A cerna, con todo, pode ser identificada no anhelo de chegar a unha uni\u00f3n f\u00edsica e metaf\u00edsica co divino, experiment\u00e1ndolle da conciencia e diminu\u00edndo a distancia entre a persoa e o mundo f\u00edsico na que vive e o Creador. O sistema cre que a realidade f\u00edsica e a s\u00faa fenomenolox\u00eda pode ser descrita nun paradigma simb\u00f3lico, que reflicte a revelaci\u00f3n divina \u00f3 mundo. B\u00fascase abesullar a realidade co fito de revelar a divindade que lle subxace e est\u00e1 en todo. \u00c9 tam\u00e9n un cami\u00f1o at\u00e9 a perfecci\u00f3n espiritual, pola restauraci\u00f3n da alma \u00e1 s\u00faa ra\u00edz divina. A c\u00e1bala diferenza a pescuda sobre o Creador Inefable, que ningunha criatura pode atanguer ou percibir os Seus obxectivos, e a sobre a revelaci\u00f3n, que \u00e9 xeralmente chamada das \"dez sefirot\", sendo os dominios polos cales se co\u00f1ecen os \"actos\" da creaci\u00f3n."}
{"id": "358736", "revid": "18868", "url": "https://gl.wikipedia.org/wiki?curid=358736", "title": "Groto", "text": ""}
{"id": "358737", "revid": "18868", "url": "https://gl.wikipedia.org/wiki?curid=358737", "title": "Ill\u00f3", "text": ""}
{"id": "358738", "revid": "18868", "url": "https://gl.wikipedia.org/wiki?curid=358738", "title": "Gurgull\u00f3n", "text": ""}
{"id": "358739", "revid": "18868", "url": "https://gl.wikipedia.org/wiki?curid=358739", "title": "Nacente", "text": ""}
{"id": "358740", "revid": "18868", "url": "https://gl.wikipedia.org/wiki?curid=358740", "title": "Nacedoiro", "text": ""}
{"id": "358743", "revid": "79917", "url": "https://gl.wikipedia.org/wiki?curid=358743", "title": "Auga mineral", "text": "A auga mineral \u00e9 a\u00a0auga\u00a0de manancial que cont\u00e9n substancias\u00a0minerais disoltas. Estes minerais alteran o seu sabor ou danlle un valor terap\u00e9utico. Sales, compostos sulfurados e gases est\u00e1n entre as substancias que poden estar disoltas na auga. A auga mineral pode ser preparada ou pode producirse naturalmente.\nTradicionalmente, a auga mineral era usada ou consumida directa do seu ill\u00f3,\u00a0o que comunmente se co\u00f1ec\u00eda como \"tomar as augas\" ou \"tomar a cura\", e devanditos sitios eran referidos como termas, balnearios (\"spa\"),\u00a0ba\u00f1os ou augas. Frecuentemente, un activo centro tur\u00edstico medrar\u00eda ao redor dun sitio de augas minerais (a\u00ednda en tempos antigos, como Bath). Tales desenvolvementos tur\u00edsticos resultaron en vilas termais e hoteis balnearios.\nEn tempos modernos, \u00e9 moito m\u00e1is com\u00fan que as augas minerais sexan embotelladas na fonte e distribu\u00eddas para o seu consumo. Existen\u00a0m\u00e1is de 3.000 marcas de auga mineral dispo\u00f1\u00edbeis comercialmente a nivel mundial.\nContidos minerais.\nSegundo o seu contido mineral a auga clasif\u00edcase como:\nMineralizaci\u00f3n moi feble: O seu residuo seco (minerais totais presentes) \u00e9 de at\u00e9 50\u00a0mg/l.\nMineralizaci\u00f3n feble: Son aquelas que conte\u00f1en menos de 500\u00a0mg/l.\nMineralizaci\u00f3n forte: Cont\u00e9n m\u00e1is de 1500\u00a0mg/l de residuo seco.\nBicarbonatada: Cont\u00e9n m\u00e1is de 600\u00a0mg/l de bicarbonatos.\nSulfatada: Cont\u00e9n m\u00e1is de 200\u00a0mg/l de sulfatos.\nClorurada: Ten m\u00e1is de 200\u00a0mg/l de cloruro.\nC\u00e1lcica: Cont\u00e9n m\u00e1is de 150\u00a0mg/l de calcio.\nFerruxinosa: Cont\u00e9n m\u00e1is de 1\u00a0mg/l de ferro.\n\u00c1cidulada: Cont\u00e9n m\u00e1is de 250\u00a0mg/l de CO2.\nS\u00f3dica: Ten un contido maior a 200\u00a0mg/l de sodio.\nMagn\u00e9sica: O seu contido supera os 50\u00a0mg/l de magnesio.\nFluorada: Cont\u00e9n m\u00e1is de 1\u00a0mg/l de fluoruro.\nIndustria.\nA auga mineral natural na actualidade est\u00e1 a ser utilizada como un produto de luxo xa que, ademais das diferentes orixes e formas de extracci\u00f3n, a industria est\u00e1 a aproveitar para darlle un toque de exclusividade a trav\u00e9s das s\u00faas botellas de dese\u00f1o.\nControversia.\nMoitas empresas dedicadas \u00e1 extracci\u00f3n, fabricaci\u00f3n e explotaci\u00f3n deste recurso natural, est\u00e1n a dar falsos testemu\u00f1os da orixe, propiedades e clasificaci\u00f3n espec\u00edfica do seu produto. Algunhas empresas poden denominar o seu produto como auga natural mineral, sendo que en realidade est\u00e1n embotellando \"auga purificada\", habendo gran diferenza entre estas."}
{"id": "358744", "revid": "1131", "url": "https://gl.wikipedia.org/wiki?curid=358744", "title": "Os Carballi\u00f1os", "text": ""}
{"id": "358746", "revid": "89787", "url": "https://gl.wikipedia.org/wiki?curid=358746", "title": "Cara oculta da L\u00faa", "text": "A cara oculta da L\u00faa \u00e9 o hemisferio da L\u00faa non observable desde a Terra. Iso ocorre debido a que a L\u00faa tarda en rotar sobre si mesma o mesmo que o seu movemento de translaci\u00f3n ao redor da Terra, o que provoca que o sat\u00e9lite lle presente sempre a mesma cara. Ad\u00f3itase chamar a esta parte da l\u00faa o seu \u201cLado Escuro\u201d pero isto \u00e9 incorrecto xa que non hai ningunha secci\u00f3n da L\u00faa que non reciba luz solar. Debido \u00e1s libraci\u00f3ns, desde a Terra s\u00f3 se nos oculta o 41\u00a0% da superficie lunar (\u00e9 dicir uns 15,5 mill\u00f3ns de km\u00b2).\nHistoria.\nEste hemisferio estivo oculto \u00e1 vista humana ata que a sonda autom\u00e1tica sovi\u00e9tica Luna 3 o fotografou por primeira vez o d\u00eda 7 de outubro de 1959. Como a L\u00faa tarda o mesmo tempo en dar unha volta sobre si mesma que ao redor da Terra, presenta sempre a mesma cara. Isto d\u00e9bese a que a Terra, por un efecto chamado gradiente gravitatorio, freou completamente a L\u00faa. A maior\u00eda dos sat\u00e9lites regulares presentan este fen\u00f3meno respecto dos seus planetas.\nNos programas de estabelecemento dunha base lunar estable planeouse empregar o hemisferio oculto para a instalaci\u00f3n de instrumentos de observaci\u00f3n destinados ao estudo do firmamento, xa que aquel est\u00e1 m\u00e1is protexido da influencia da Terra que o hemisferio visible.\nXeograf\u00eda.\nTr\u00e1tase dunha zona moito m\u00e1is accidentada que o hemisferio visible.\nNeste hemisferio non existen grandes mares, como sucede no visible; unicamente local\u00edzanse os mares Moscoviense, Orientale e Ingenii, compartindo as\u00ed mesmo co hemisferio visible o Mare Australe, a\u00ednda que estas concas son de bastante menor tama\u00f1o que as da cara visible. Si existen, con todo, xigantescos cr\u00e1teres ou circos lunares maiores que os do outro hemisferio, pod\u00e9ndose atopar alg\u00fans como Apolo, de at\u00e9 520\u00a0km de di\u00e1metro. Debido a que foron as naves sovi\u00e9ticas as primeiras en fotografar esta cara lunar, a maior\u00eda dos accidentes te\u00f1en nomes de cient\u00edficos e personaxes rusos."}
{"id": "358747", "revid": "89787", "url": "https://gl.wikipedia.org/wiki?curid=358747", "title": "Libraci\u00f3n", "text": "En astronom\u00eda, a libraci\u00f3n \u00e9 un movemento oscilante percibido dos corpos en \u00f3rbita un con relaci\u00f3n ao outro, inclu\u00edndo notablemente o movemento da L\u00faa relativo \u00e1 Terra, ou dos asteroides troianos relativos aos planetas. A libraci\u00f3n lunar \u00e9 distinta dos lixeiros cambios no tama\u00f1o aparente da L\u00faa vistos desde a Terra. A\u00ednda que esta aparencia tam\u00e9n pode describirse como un movemento oscilante, a libraci\u00f3n \u00e9 causada por cambios reais na distancia f\u00edsica da L\u00faa debido \u00e1 s\u00faa \u00f3rbita el\u00edptica arredor da Terra.\nCon respecto \u00e1 L\u00faa, denom\u00ednase libraci\u00f3n ao conxunto de movementos de oscilaci\u00f3n que presenta o disco da L\u00faa con respecto a un observador situado na Terra.\nD\u00e1se a circunstancia de que a L\u00faa tarda o mesmo tempo en dar unha volta sobre si mesma que en dar unha volta completa ao redor da Terra con respecto a un punto fixo (o que se co\u00f1ece como per\u00edodo sideral, que dura 27 d\u00edas, 7 horas, 43 minutos e 11,5 segundos). Iso fai que a cara vista desde a Terra sexa sempre a mesma. Isto significar\u00eda que un observador terrestre soamente poder\u00eda co\u00f1ecer o 50\u00a0% da superficie lunar.\nCon todo, isto non \u00e9 as\u00ed. A\u00ednda que o movemento da L\u00faa ao redor do seu eixo de rotaci\u00f3n est\u00e1 sincronizado coa s\u00faa translaci\u00f3n ao redor da Terra, estas libraci\u00f3ns permiten a un observador terrestre ver diferentes imaxes da superficie lunar en momentos diferentes. De feito, un observador terrestre poder\u00e1 contemplar o 59\u00a0% da superficie do sat\u00e9lite ao cabo de observaci\u00f3ns sucesivas.\nTipos de libraci\u00f3n lunar.\nHai tres tipos de libraci\u00f3n. A m\u00e1is importante \u00e9 a libraci\u00f3n en lonxitude. Esta d\u00e9bese a que a \u00f3rbita da L\u00faa ao redor da Terra \u00e9 algo exc\u00e9ntrica (\u00e9 dicir, a Terra non est\u00e1 exactamente no centro da \u00f3rbita lunar). Iso significa que a L\u00faa \"acelera \"a s\u00faa velocidade cando est\u00e1 m\u00e1is preto da Terra, e a \"desacelera\" cando est\u00e1 m\u00e1is lonxe, mantendo constante o xiro sobre si mesma, produc\u00edndose as\u00ed un pequeno desaxuste entre ambos os movementos (desaxuste que queda cancelado ao completar a L\u00faa o seu per\u00edodo orbital aut\u00e9ntico). Iso fai que a rotaci\u00f3n da L\u00faa (ou \"xiro sobre si mesma\") algunhas veces se adiante e outras se atrase con respecto \u00e1 s\u00faa posici\u00f3n orbital (ou \"volta\" ao redor da Terra). A libraci\u00f3n en lonxitude fai que a L\u00faa oscile respecto de n\u00f3s na direcci\u00f3n leste-oeste, cunha amplitude m\u00e1xima de 7\u00b054'.\nA libraci\u00f3n en latitude \u00e9 consecuencia da pequena inclinaci\u00f3n do eixo de rotaci\u00f3n da L\u00faa con respecto \u00e1 normal ao plano da s\u00faa \u00f3rbita ao redor da Terra. Do mesmo xeito que o eixo de rotaci\u00f3n da Terra est\u00e1 inclinado, o que produce as estaci\u00f3ns debido \u00e1 rotaci\u00f3n ao redor do Sol, tam\u00e9n o est\u00e1 o eixo da L\u00faa con respecto \u00e1 s\u00faa propia \u00f3rbita ao redor da Terra. Iso fai que a L\u00faa \"aparentemente\" oscile na direcci\u00f3n norte-sur, cunha amplitude de 6\u00b0 50'. O que significa, para un observador terrestre, que se pode observar un pequeno sector oculto m\u00e1is al\u00f3 do polo norte lunar e outro pequeno sector oculto m\u00e1is al\u00f3 do polo sur lunar, alternativamente.\nPor \u00faltimo, hai un pequeno efecto chamado libraci\u00f3n di\u00farna. Esta \u00e9 consecuencia da rotaci\u00f3n da Terra, que leva a un observador primeiro ao car\u00f3n e logo a outro lado da li\u00f1a de uni\u00f3n entre o centro da Terra e centro da L\u00faa, permitindo a observaci\u00f3n primeiro dun lado da L\u00faa e logo do outro. De maneira metaf\u00f3rica, ser\u00eda coma se un observador, ante a fachada dun edificio, cami\u00f1ase \u00e1 dereita (vendo parte da fachada dereita) e logo cami\u00f1ase \u00e1 esquerda (vendo parte da fachada esquerda), e viceversa.\nA combinaci\u00f3n de todas estas libraci\u00f3ns permite que un observador situado na Terra poida ver m\u00e1is da metade da esfera lunar, chegando a co\u00f1ecerse as\u00ed un 59% do globo lunar mediante observaci\u00f3ns efectuadas desde a Terra.\nHistoria e transcendencia.\nGalileo Galilei observou o fen\u00f3meno da libraci\u00f3n lunar, cham\u00e1ndoo \"titubeo.\" O fen\u00f3meno f\u00edsico que d\u00e1 lugar \u00e1 libraci\u00f3n de latitude foi observado e anotado por Tycho Brahe, e analizado por Kepler, quedando formulado na s\u00faa terceira lei, antecedente \u00e1 s\u00faa vez da lei de gravitaci\u00f3n universal de Newton.\nLibraci\u00f3n troiana.\nEn 1772, as an\u00e1lises de Lagrange determinaron que os corpos pequenos poden compartir de forma estable a mesma \u00f3rbita que un planeta se permanecen preto do punto Lagrangiano, que est\u00e1n 60\u00b0 por diante ou detr\u00e1s do planeta na s\u00faa orbita. Estes asteroides troianos foron atopados co-orbitando coa Terra, X\u00fapiter, Marte e Neptuno. Os asteroides troianos asociados coa Tierra son dif\u00edciles de observar no espectro visible, xa que os seus cami\u00f1os de libraci\u00f3n son tales que ser\u00edan visibles principalmente na luz natural do ceo. En 2010, con todo, utilizando t\u00e9cnicas de observaci\u00f3n de infravermellos, achouse que o asteroide 2010 TK7 era un compa\u00f1eiro troiano da Terra; este libra arredor do punto principal de Lagrange, L4, nunha \u00f3rbita estable."}
{"id": "358748", "revid": "1131", "url": "https://gl.wikipedia.org/wiki?curid=358748", "title": "O Carballo do Pazo", "text": "O top\u00f3nimo galego O Carballo do Pazo pode referirse a:"}
{"id": "358749", "revid": "98629", "url": "https://gl.wikipedia.org/wiki?curid=358749", "title": "Lista de cr\u00e1teres lunares", "text": "Esta \u00e9 unha lista dos cr\u00e1teres de impacto lunares que foron nomeados. A convenci\u00f3n da \nUAI para nomear estes accidentes selenogr\u00e1ficos \u00e9 a de usar os nomes de cient\u00edficos, eruditos, artistas e exploradores xa falecidos que fagan contribuci\u00f3ns destacadas ou fundamentais no seu campo. Tam\u00e9n se nomean certos cr\u00e1teres en honra a cosmonautas rusos e astronautas estadounidenses falecidos.\nNa terceira edici\u00f3n do libro \"Las mujeres de la Luna\" rel\u00e1tase como dos mil cincocentos noventa e catro cr\u00e1teres lunares nomeados en honra a personaxes hist\u00f3ricos soamente trinta e un honran a algunha muller. En febreiro de 2021 engadiuse a esa lista o cr\u00e1ter nomeado en honra de Annie Easley."}
{"id": "358750", "revid": "1131", "url": "https://gl.wikipedia.org/wiki?curid=358750", "title": "O Carballo", "text": ""}
{"id": "358751", "revid": "85894", "url": "https://gl.wikipedia.org/wiki?curid=358751", "title": "Carballo", "text": "Carballo \u00e9 un concello da provincia da Coru\u00f1a, pertencente \u00e1 comarca de Berganti\u00f1os. \u00c9 un concello grande (186,09\u00a0km\u00b2) que en 2015 ti\u00f1a 31.283 habitantes segundo o IGE . O seu xentilicio \u00e9 carball\u00e9s/carballesa.\nXeograf\u00eda.\nSituaci\u00f3n.\nO concello ten 186,09\u00a0km\u00b2, e \u00e9 un dos municipios de maior tama\u00f1o da provincia da Coru\u00f1a. O termo municipal sit\u00faase entre os primeiros cumios das serras de Soneira e Montemaior. Limita ao sur con Tordoia, ao oeste limita cos concellos de Coristanco, Ponteceso e Malpica de Berganti\u00f1os, ao norte, co oc\u00e9ano Atl\u00e1ntico, mentres que ao leste linda cos concellos da Laracha,Cerceda e Arteixo.\nOrograf\u00eda e hidrograf\u00eda.\nEntre os accidentes xeogr\u00e1ficos c\u00f3mpre salientar, ao sur, o monte da Peniqueira e do Castro (350 m), Monte Calvelo (389 m) e Monte Alto (483 m). O r\u00edo Anll\u00f3ns, anteriormente chamado r\u00edo Ber, atravesa o termo municipal de sueste a oeste formando o val do Anll\u00f3ns. Na canle dun dos seus afluentes, o r\u00edo Taboada, f\u00f3rmase a fervenza de Entrecruces.\nAo norte, xa pr\u00f3ximos \u00e1 costa, est\u00e1n os montes de Lendo, Oza e Monte Neme, de 386 metros. Especialmente salientable pola s\u00faa importancia ecol\u00f3xica e paisax\u00edstica \u00e9 a franxa costeira de Razo - Baldaio, integrada por unha serie de marismas, unha lagoa e longos areais litorais.\nDemograf\u00eda.\nCarballo \u00e9 a capital e vila m\u00e1is grande da comarca de Berganti\u00f1os, amais da maior poboaci\u00f3n da Costa da Morte.\nContaba no 2021 cunha poboaci\u00f3n de 31.414 habitantes, agrupados en 314 entidades de poboaci\u00f3n e 18 parroquias. Por isto, \u00e9 o 7\u00ba concello m\u00e1is poboado da provincia da Coru\u00f1a. Est\u00edmase que en torno ao 60 % dos habitantes do concello residen no seu n\u00facleo urbano. Debido \u00e1 grande extensi\u00f3n do concello (186,09 km\u00b2) a s\u00faa densidade de poboaci\u00f3n non \u00e9 moi alta, de 168,89 hab./km\u00b2. As parroquias m\u00e1is poboadas son as de B\u00e9rtoa (1.563 habitantes) e Carballo (20.095 habitantes), mentres que a parroquia menos poboada \u00e9 Aldemunde (84 habitantes).\nO concello rexistra dende hai anos un crecemento constante de poboaci\u00f3n, cun aumento de 720 habitantes dende o 2005, o que sup\u00f3n un 2,3%. Este aumento d\u00e9bese \u00e1 natalidade (1.134 nacementos en cinco anos, cun saldo vexetativo positivo no concello), \u00e1 inmigraci\u00f3n, e principalmente \u00e1 atracci\u00f3n que se exerce principalmente nos concellos da contorna, que recibiron entre 2005 e 2012 un total de 4.205 persoas procedentes doutros municipios. A poboaci\u00f3n \u00e9 relat\u00edvamente nova, con 9.315 veci\u00f1os menores de trinta anos fronte aos 6.499 que superan os 65, e co groso da poboaci\u00f3n, os 15.645 habitantes restantes, que se concentran na franxa de idade que vai dos 31 aos 64 anos. Existen tam\u00e9n asentamentos de moinantes en diversos lugares do concello, entre 600 e 1.000 segundo as fontes.\nInmigraci\u00f3n.\nO fen\u00f3meno migratorio \u00e9 un factor importante no crecemento demogr\u00e1fico de Carballo, pois asent\u00e1ronse dende o 2007 un total de 982 estranxeiros, a\u00ednda que dende o 2008 a poboaci\u00f3n estranxeira do concello foi diminu\u00edndo ata rexistrar 703 persoas estranxeiras de 43 nacionalidades distintas. En 2007 resid\u00edan en Carballo 778 cidad\u00e1ns estranxeiros, o que sup\u00f3n o maior censo de estranxeiros das comarcas de Berganti\u00f1os, Terra de Soneira e Fisterra, e o concello de Cerceda con en torno ao 50% dos residentes estranxeiros dos 16 concellos. A colonia estranxeira m\u00e1is numerosa \u00e9 a uruguaia (se ben na actualidade hai menos da metade de cidad\u00e1ns uruguaios no concello que no 2005), pero rexistran o maior crecemento as colonias de romaneses, brasileiros e senegaleses, mentres que as de cidad\u00e1ns brit\u00e1nicos, dominicanos e peruanos rexistraron un menor crecemento.\nHistoria.\nO territorio no que hoxe se asenta Carballo estivo poboado dende \u00e9pocas moi temper\u00e1s. Testemu\u00f1o destes primitivos asentamentos son os utensilios paleol\u00edticos atopados no espazo natural de Razo - Baldaio, expostos no Museo Arqueol\u00f3xico da Coru\u00f1a. No concello atop\u00e1ronse bifaces de pedra datados aproximadamente 120000 anos antes de Cristo.\nDa cultura megal\u00edtica chegou ata os nosos d\u00edas o dolmen de Pedra Moura, situado na parroquia de Aldemunde e datado entre o 3500 e o 2700 anos antes de Cristo. No Monte Neme existiu un cr\u00f3mlech ou c\u00edrculo l\u00edtico do que tan s\u00f3 se conservan as bases das pedras. Outras das mostras da cultura megal\u00edtica en Carballo son as numerosas m\u00e1moas como as catro m\u00e1moas dos Vilares na parroquia de S\u00edsamo, a do Cruceiro de Arriba en Oza, a da Peniqueira en Arda\u00f1a, a de Queo en B\u00e9rtoa, ou a da Agra das Moas en Cances. Existe constancia da elevada poboaci\u00f3n que debeu existir no municipio durante a etapa castrexa. As\u00ed o demostran as vinte construci\u00f3ns catalogadas. Segundo alg\u00fans historiadores ter\u00eda existido no concello canto menos un castro en cada unha das actuais parroquias que o conforman, e o profesor de prehistoria Ant\u00f3n Abel Rodr\u00edguez Casal sinala que no propio n\u00facleo urbano, nas inmediaci\u00f3ns do actual IES Alfredo Bra\u00f1as, se encontraba un castro hoxe irreco\u00f1ecible como resultado da intervenci\u00f3n humana. Malia que a conservaci\u00f3n destes castros \u00e9 irregular, sobresaen pola s\u00faa complexa estrutura os de Vilela, Ni\u00f3n ou Oza, nos que a\u00ednda pode apreciarse o recinto defensivo. Os estudos realizados levan a pensar que estes castros poder\u00edan ser coet\u00e1neos da tribo celta dos brigantinos, que lle deu nome \u00e1 comarca.\n\u00c9 posible que os romanos se asentasen nas terras atra\u00eddos pola s\u00faa fertilidade e abundancia en minerais. Ata os nosos d\u00edas s\u00f3 chegou unha pequena parte do seu legado. Deste per\u00edodo queda no municipio o castro de Torre Pardi\u00f1as, en Razo. A influencia romana pode apreciarse nos restos do seu sistema defensivo. Sobresae ademais a ponte Lubi\u00e1ns, unha das m\u00e1is estreitas de Galicia, que formaba parte da calzada romana \"Per Loca Maritima\" que un\u00eda Finis Terrae con Brigantium. Segundo os historiadores, os vestixios visibles datan da \u00e9poca medieval ou do s\u00e9culo XVIII.\nOutro dos motivos que puideron contribu\u00edr ao asentamento dos romanos foron as augas sulfurosas de Carballo, que a\u00ednda se explotan na actualidade. As\u00ed o testemu\u00f1an os restos dunha vila termal atopada no s\u00e9culo XVIII.\nA parroquia de San Xo\u00e1n de Carballo, que recibiu o seu nome dun carballo situado diante da antiga igrexa parroquial, pertenc\u00eda nas s\u00faas orixes \u00e1 xurisdici\u00f3n de Santiago de S\u00edsamo. Malia que a s\u00faa existencia pode ser constatada dende o s\u00e9culo XII, o primeiro libro parroquial de Carballo data de 1663. Durante este per\u00edodo, e ata que acadou a independencia en 1607, dependeu do mosteiro de Soandres (do cal depend\u00eda dende 1418) e do Couto de Arda\u00f1a.\nEste primeiro n\u00facleo complementouse no s\u00e9culo XVIII cun novo asentamento arredor da Casa de Ba\u00f1os. O redescubrimento en 1716 das famosas e saudables augas termais \u2014das que se abastece hoxe o balneario de Ba\u00f1os Vellos\u2014 contribu\u00edu en gran medida \u00e1 creaci\u00f3n do municipio. O propietario do terreo constru\u00edu unha casa hospital e unha capela dedicada \u00e1 virxe da Estrela, que posteriormente dar\u00eda nome \u00e1 r\u00faa na que se encontra o balneario. O actual centro urbano non exist\u00eda, polo que as persoas que visitaban os ba\u00f1os ti\u00f1an que parar no actual barrio da Lagoa, que daquela era aldea m\u00e1is pr\u00f3xima ao balneario\nCarballo estableceuse como concello en 1836 e dende aquela quedou dividido nas actuais 18 parroquias. Xa en 1923 o arquitecto Julio Gal\u00e1n constru\u00edu a que foi a Casa do Concello ata 1974, cando foi demolido. En 1925 remataron as obras dunha nova igrexa, de estilo modernista, nas inmediaci\u00f3ns da antiga praza do mercado, que ser\u00eda demolida na mesma \u00e9poca que a antiga casa consistorial. Nos anos 20 e 30 do s\u00e9culo XX asistiuse \u00e1 modernizaci\u00f3n de Carballo, coa apertura de prazas, a creaci\u00f3n de escolas ou a finalizaci\u00f3n do xard\u00edn. A d\u00e9cada dos 40, co auxe da explotaci\u00f3n de volframio, supuxo o comezo dunha \u00e9poca de crecemento que acadou o seu m\u00e1ximo esplendor a partir dos anos 60 e 80. Neste \u00faltimo terzo do s\u00e9culo pasado produciuse a grande expansi\u00f3n urban\u00edstica do municipio.\nUnha parroquia con forte personalidade propia \u00e9 a de Rebordelos, pertencente \u00e1 xurisdici\u00f3n de Cai\u00f3n durante toda a Idade Media e parte da Moderna e constitutiva de concello independente ata 1836. Existe unha m\u00e1moa na estrada que vai \u00e1 praia da Pedra do Sal, un castro celta no lugar de Costenla, varias casas se\u00f1oriais no de Vilar de Peres e a capela de San Xo\u00e1n co seu cruceiro no de Leira. No igrexario de Rebordelos s\u00e1bese da presenza do conde de Graxal e o convento de Santo Agosti\u00f1o e da familia dos Rodr\u00edguez-Arix\u00f3n. A igrexa de San Salvador sit\u00faase no centro do lugar, cunha r\u00faa que a circunda. O cruceiro est\u00e1 a uns 150 metros. A parroquia de Rebordelos est\u00e1 ba\u00f1ada polo oc\u00e9ano Atl\u00e1ntico: marismas de Baldaio, Pedra do Sal, praias da Lapeira, Arnela e Leira, Porto Loureiro e Pedra Furada, testemu\u00f1as de innumerables naufraxios.\nEn 2011 o Concello de Carballo celebrou o 175 aniversario da s\u00faa constituci\u00f3n.\nCultura.\nPatrimonio.\nPatrimonio natural.\nO concello conta cunha gran variedade de ecosistemas, fluviais, de interior e costeiros nos que viven numerosas especies animais e vexetais.\nEcosistemas costeiros.\nO Espazo Natural de Razo-Baldaio \u00e9, sen d\u00fabida, o punto de maior interese paisax\u00edstico e ecol\u00f3xico do concello. O complexo de Baldaio comprende unha grande \u00e1rea de litoral xurdida dun entrante costeiro, que rematou pech\u00e1ndose cunha gran barra de area.\nNa actualidade difer\u00e9ncianse neste espazo catro medios naturais ou ecosistemas: unha barra de area con dunas ao longo da praia, que separa a lagoa do mar; a lagoa litoral, cunha canle que permite o intercambio das mareas; unha marisma sucada por unha gran cantidade de canles que desaugan na lagoa; e unha xunqueira no oeste, desenvolvida sobre unha chaira areosa \u00e1 que non chega a influencia das mareas.\nEste espazo natural constit\u00fae un contorno ideal para a observaci\u00f3n de aves, especialmente na zona comprendida entre a lagoa e a marisma. Entre a rica avifauna de Baldaio destaca o grupo das lim\u00edcolas, con mazaricos, agullas, biluricos, p\u00edllaras, pilros ou pilri\u00f1os.\nFormando parte deste espectacular complexo est\u00e1 a praia de Razo, un dos areais m\u00e1is extensos de Galicia.\nEcosistemas de interior.\nDe entre t\u00f3dolos ecosistemas de interior salienta na parroquia de Entrecruces a chamada f\u00e9rveda de Entrecruces, pr\u00f3xima \u00e1 capela de San Paio, na que o abondoso caudal do r\u00edo Out\u00f3n (especialmente no inverno e na primavera) se precipita dende unha altura de m\u00e1is de corenta metros, formando un cach\u00f3n de escuma e auga que, antes de chegar ao fondo, rompe en dous para abrazar a rocha negra do leito do r\u00edo. Nas proximidades da fervenza a\u00ednda poden verse os restos de antigos mu\u00ed\u00f1os de auga, e mesmo dunha pequena central hidroel\u00e9ctrica que abasteceu o concello tempo atr\u00e1s, a partir de 1915. No treito de cami\u00f1o que vai dende San Paio ata a fervenza pola beira do r\u00edo Out\u00f3n, \u00e9 posible observar o t\u00edpico bosque de ribeira con abundantes ameneiros, salgueiros, freixos, estripos, abeleiras e loureiros, entre outras especies.\nAdemais, produto da falla meridiana que separa as parroquias de Rus e Entrecruces xorde un salto de auga duns trinta metros formado no r\u00edo da F\u00e9rvida. Esta forte corrente de auga desl\u00edzase por un chan de gabros, rochas de gran dureza e dif\u00edcil erosi\u00f3n. Tr\u00e1tase da chamada F\u00e9rveda de Rus, que a pesar de non contar cun gran desnivel, vai baixando de forma sinuosa pola canle do r\u00edo.\nEcosistemas fluviais.\nO r\u00edo Anll\u00f3ns \u00e9 o principal r\u00edo do concello, atraves\u00e1ndoo de Leste a Oeste. O Anll\u00f3ns constit\u00fae un importante ecosistema fluvial no que se poden atopar principalmente troitas, e en menor medida salm\u00f3ns e reos. Ao longo do seu leito p\u00f3dense observar numerosas \u00e1rbores aut\u00f3ctonas e especies vexetais propias das zonas fluviais.\nA man do home deixou \u00e1 beira do Anll\u00f3ns unha gran cantidade de edificaci\u00f3ns como os mu\u00ed\u00f1os da Cheda ou o refuxio de Queo, \u00e1mbolos dous na parroquia de B\u00e9rtoa. Tam\u00e9n se crearon recentemente \u00e1reas recreativas como a do Tarambollo, na parroquia de Sof\u00e1n, onde existe unha pequena piscina natural. Tam\u00e9n salienta no leito do r\u00edo o Bosque do A\u00f1\u00f3n, onde os carballeses adoitaban ba\u00f1arse no ver\u00e1n antes da popularizaci\u00f3n das praias, e no cal a\u00ednda hoxe acolle cada ano a tradicional e concorrida romar\u00eda que se celebra durante as festas do San Xo\u00e1n. Xa no casco urbano, d\u00faas das principais zonas verdes sit\u00faanse no leito do r\u00edo, os parques do San Marti\u00f1o e o Parque do Anll\u00f3ns.\nEventos culturais.\nCarballo conta cunha importante actividade cultural ao longo de todo o ano que se estrutura arredor de programas que adoitan estar vinculados a determinadas \u00e9pocas do ano como o \"Nadal Cultural\", \"Antroido\", \"Programa das Letras\", \"San Xo\u00e1n\", \"Ver\u00e1n Cultural\" ou a \"Feira do Libro\"; amais conta con ciclos e festivais adicados a \u00e1reas determinadas da cultura como o \"FIOT\" (Festival Internacional Outono de Teatro), \"Novembro con M\u00fasica\" ou \"Primavera EnDanza\". O Pazo da Cultura \u00e9 o principal foco cultural da vida carballesa e nel te\u00f1en lugar os principais eventos culturais da cidade.\nTeatro.\nO teatro ten un papel moi importante na axenda cultural carballesa, especialmente durante o mes de outubro, cando se celebra o Festival Internacional Outono de Teatro (FIOT), un festival anual que conta coa presenza das principais compa\u00f1\u00edas teatrais galegas, espa\u00f1olas e doutros pa\u00edses. Celebrado ininterrompidamente dende 1992 e organizado conxuntamente polo Concello e a Asociaci\u00f3n Cultural Tel\u00f3n e \u00c1 parte, \u00e9 considerado como unha das m\u00e1is importantes citas do panorama esc\u00e9nico galego. O n\u00facleo do programa constit\u00faeo o Programa de Sala (que ten lugar no Pazo da Cultura durante as fins de semana de outubro), mais incl\u00fae tam\u00e9n un amplo abano de actividades paralelas como a \"R\u00faa dos Contos\" (ciclo de espect\u00e1culos teatrais, contacontos, cabar\u00e9 etc, en pubs, cafeter\u00edas e tascas durante varios d\u00edas); dende 2010 o ciclo \"OTNI\" (Obxecto Teatral Non Identificado); \"Teatro de R\u00faa\"; exposici\u00f3ns; encontros con compa\u00f1\u00edas (nomeados \"Caf\u00e9 con.\"..) e unha \"Escola do Espectador\", ou o Concurso Escolar de Teatro Lido 'Xos\u00e9 Manuel Eir\u00eds'. No 2020 o certame promove o \"FIOT F\u00f3nico\", funci\u00f3ns sonoras de autoras berganti\u00f1\u00e1s (Rosal\u00eda Fern\u00e1ndez Rial, Mar\u00eda Lado) que se poden escoitar dende o m\u00f3bil.\nAmais do FIOT, o Concello de Carballo conta cunha Aula de Teatro Municipal, creada en 2009 e formada por actrices e actores non profesionais, que colabora con representaci\u00f3ns teatrais dentro da programaci\u00f3n cultural anual do concello e ten aparecido tam\u00e9n no propio FIOT.\nM\u00fasica.\nCarballo conta tam\u00e9n cunha importante actividade musical ao longo de todo o ano, con numerosos concertos na s\u00faa programaci\u00f3n cultural anual, pasando polo auditorio do Pazo da Cultura orquestras como a Orquestra de C\u00e1mara da Sinf\u00f3nica de Galicia, a Real Filharmon\u00eda de Galicia ou a Orquestra de C\u00e1mara Galega. A m\u00fasica ten especial peso na programaci\u00f3n cultural do Concello durante o mes de novembro, cando ten lugar o ciclo \"Novembro con M\u00fasica\", un programa coa m\u00fasica como protagonista no que se pode asistir a concertos de diversos estilos e destinados a distintos p\u00fablicos que van desde a m\u00fasica acad\u00e9mica, o jazz ou a m\u00fasica tradicional galega ata a m\u00fasica coral ou pop, pasando por outras actividades como exposici\u00f3ns ou concertos did\u00e1cticos.\nCarballo conta cun Conservatorio Profesional de M\u00fasica que nutre de rapaces a Banda Municipal de Carballo, fundada en 1984, as\u00ed como a Big Band do Conservatorio de Carballo, fundada en 1993.\nNo que se refire \u00e1 m\u00fasica tradicional, no Concello existen numerosas asociaci\u00f3ns culturais que ofrecen frecuentemente espect\u00e1culos de m\u00fasica e danza tradicional.\nDanza.\nCada ano durante varios fins de semana de primavera (principalmente no mes de abril), a Concellar\u00eda de Cultura de Carballo organiza o ciclo \"Primavera EnDanza\", adicado \u00e1 danza e no que se incl\u00faen espect\u00e1culos tanto para o p\u00fablico adulto como para os m\u00e1is pequenos, nel participan compa\u00f1\u00edas de danza galegas e espa\u00f1olas e organ\u00edzanse actividades complementarias, como encontros entre o p\u00fablico e os creadores, acci\u00f3ns na r\u00faa ou obradoiros co obxectivo de achegar \u00e1 cidadan\u00eda a danza e a s\u00faa linguaxe. Amais deste ciclo monogr\u00e1fico de danza contempor\u00e1nea, a programaci\u00f3n cultural incl\u00fae \u00e1s veces espect\u00e1culos de danza.\nMurais.\nEn 2014 inaugurouse o primeiro dos murais realizados en paredes en estado de abandono como loita contra o fe\u00edsmo urbano. Cada ano inv\u00edtase artistas de todo o mundo para realizar as s\u00faas pinturas dentro do Rexenera Fest (Festival Internacional de Arte P\u00fablica de Carballo).\nCarballo Interplay.\nEn 2014 o Concello de Carballo presentou o Carballo Interplay (CIP), o primeiro festival de webseries de Espa\u00f1a da man de Sonia M\u00e9ndez. Como parte do festival cel\u00e9brase un concurso de webseries, obradoiros, charlas, mesas redondas e outras actividades relacionadas cos contidos dixitais.\nS\u00edmbolos.\nO escudo de armas de Carballo foi aprobado tras o preceptivo informe do Comisi\u00f3n de Her\u00e1ldica da Xunta de Galicia, polo Goberno auton\u00f3mico segundo Decreto 544/2005, do 20 de outubro de 2005. Por este decreto o escudo do concello defin\u00edase do seguinte xeito:\nDo mesmo xeito, ese mesmo d\u00eda, por medio do Decreto 542/2005, o Concello ordenou a s\u00faa bandeira de acordo co informe emitido pola Comisi\u00f3n de Her\u00e1ldica da Xunta de Galicia, e quedou definida do seguinte xeito:\nEducaci\u00f3n.\nOs primeiros centros de ensino p\u00fablico de Carballo foron constru\u00eddos en 1929, trat\u00e1base da chamada Escola do Xard\u00edn, situada na actual Praza do Concello, e a Escola de Arrabaldes, no Campo da Feira. Na primeira metade do s\u00e9culo XX exist\u00edan no concello outros centros de car\u00e1cter privado como o Colexio Leus, ou a Academia Esteco (Estudos T\u00e9cnicos Comerciais). Tam\u00e9n exist\u00eda a opci\u00f3n de estudar na preceptor\u00eda de Sof\u00e1n, para posteriormente ingresar no Seminario de Santiago de Compostela.\nEn agosto de 1970 produciuse un feito de grande importancia para a localidade, as\u00ed como para toda a comarca de Berganti\u00f1os e a Costa da Morte, un \u00e1rea cunha poboaci\u00f3n superior aos 150\u00a0000 habitantes que carec\u00eda dun instituto. Nesa data, o daquela Ministro de Educaci\u00f3n e Ciencia Villar Palas\u00ed, xunto co director xeral de Educaci\u00f3n Primaria Eugenio L\u00f3pez e o alcalde de Carballo Jacinto Amigo Lera, inauguraron o Complexo Escolar, dotado dos hoxe co\u00f1ecidos como Colexio Fogar e o IES Alfredo Bra\u00f1as, as\u00ed un como de campo de f\u00fatbol, outro de baloncesto, un front\u00f3n e unha zona de recreo e xard\u00edns, cunha superficie total de 22\u00a0820 m\u00b2. O colexio contaba con servizo de comedor e un internado con 300 prazas, e achegou unha metodolox\u00eda cunha maior democratizaci\u00f3n do ensino, mentres que o instituto contaba ademais cun gran sal\u00f3n de actos no que se realizaban actividades educativas e culturais moi novidosas no momento, pero que en 2021 encontr\u00e1base gravemente deteriorado, o que obrigou \u00e1 direcci\u00f3n do centro a pechalo.\nNa actualidade o concello conta con tres institutos de ensino secundario, o IES Alfredo Bra\u00f1as, o IES Monte Neme e o IES Isidro Parga Pondal, nos que se ofrece tam\u00e9n Ciclos Formativos de Grao medio e superior de Formaci\u00f3n Profesional, as\u00ed como de Formaci\u00f3n Profesional B\u00e1sica, e formaci\u00f3n para persoas adultas. Os estudos primarios imp\u00e1rtense en seis centros repartidos pola xeograf\u00eda do concello: CEIP Fogar, CEIP A Cristina, CEIP Berganti\u00f1os, CEIP G\u00e1ndara-Sof\u00e1n, CEIP N\u00e9toma-Razo e CEIP Xes\u00fas San Lu\u00eds Romero. Existe tam\u00e9n un centro concertado, o CPR Artai, e sete escolas infant\u00eds nas diferentes parroquias.\nNo curso 2004-05 comezou a s\u00faa actividade no concello unha secci\u00f3n da Escola Oficial de Idiomas da Coru\u00f1a coa oferta do primeiro curso de ingl\u00e9s. Posteriormente a escola, que ten as s\u00faas instalaci\u00f3ns no Pazo da Cultura, foi engadindo estudos de franc\u00e9s\u00a0e alem\u00e1n.\nPolo que respecta \u00e1s ensinanzas art\u00edsticas, Carballo conta cun conservatorio no que se imparten os graos elemental e profesional nas disciplinas de piano, guitarra, viol\u00edn, viola, violonchelo, contrabaixo, gaita galega, saxof\u00f3n, clarinete, \u00f3boe, frauta travesa, tromb\u00f3n, tuba, bombardino, trompeta, fliscorno, fagot, percusi\u00f3n e acorde\u00f3n. O conservatorio ten as s\u00faas instalaci\u00f3ns no Pazo da Cultura. O concello conta tam\u00e9n cun Aula de Gravado Municipal.\nEconom\u00eda.\nCarballo \u00e9 o motor econ\u00f3mico da comarca de Berganti\u00f1os, un dos motivos deste desenvolvemento econ\u00f3mico \u00e9 a s\u00faa situaci\u00f3n xeogr\u00e1fica. A riqueza mineira desta zona atraeu os romanos, que estableceron explotaci\u00f3ns como as de esta\u00f1o, entre outras. Posteriormente foi a agricultura a que determinou o desenvolvemento do municipio. Na primeira metade do s\u00e9culo XX a minar\u00eda cobra de novo importancia. Comeza nesta etapa a explotaci\u00f3n de xacementos de ars\u00e9nico en Noicela e, especialmente a de volframio en Monte Neme, convert\u00e9ndose esta \u00faltima no dinamizador econ\u00f3mico de toda a comarca. Se ben o sector mineiro perdeu importancia no concello, este a\u00ednda contaba en 2014 con 19 dereitos mineiros co autorizaci\u00f3n vixente para a extracci\u00f3n de caol\u00edn, esta\u00f1o, ferro, produtos de canteira (granito), cuarzo e un adicado ao aproveitamento das augas mineromedicinais. Nos anos sesenta do s\u00e9culo XX produciuse a expansi\u00f3n do sector secundario, naceron empresas como a conserveira Calvo, convertida hoxe nunha grande industria internacional. Tam\u00e9n \u00e9 de grande importancia o sector forestal, as\u00ed atopamos no territorio carball\u00e9s m\u00faltiples empresas dedicadas \u00e1 transformaci\u00f3n da madeira, lideradas por unha gran compa\u00f1\u00eda que xera \u2014directa e indirectamente\u2014 un elevado n\u00famero de postos de traballo.\nUnha gran parte do sector empresarial carball\u00e9s as\u00e9ntase no pol\u00edgono industrial de B\u00e9rtoa, claro referente do crecemento econ\u00f3mico do municipio. Inaugurado o 7 de xullo de 1990, o pol\u00edgono carball\u00e9s foi un dos primeiros parques empresariais galegos nados por iniciativa privada. O pol\u00edgono v\u00e9n de ampliar a s\u00faa superficie en m\u00e1is de 718\u00a0000 metros cadrados, estando programados 443\u00a0000 metros cadrados m\u00e1is. As\u00ed, nun futuro pr\u00f3ximo, o parque empresarial de B\u00e9rtoa contar\u00e1 con preto de 2\u00a0000\u00a0000 de metros cadrados brutos.\nTam\u00e9n destaca no concello o seu sector comercial, que atrae compradores de toda a comarca. Todos os xoves e os segundos, cuartos e quintos domingos de cada mes ten lugar a feira, na que \u00e9 posible adquirir todo tipo de produtos agr\u00edcolas.\nInfraestruturas de transporte.\nCarballo foi dende tempos inmemoriais punto de encontro para os viaxeiros que dende a Costa da Morte se dirix\u00edan \u00e1 Coru\u00f1a e Compostela. Polo municipio transcorreu a v\u00eda romana \"Per Loca Mar\u00edtima\", que comunicaba A Coru\u00f1a con Fisterra. Xa a comezos do s\u00e9culo XX, parte deste traxecto era cuberta por unha das li\u00f1as de trolebuses m\u00e1is longas de Europa, xestionada pola compa\u00f1\u00eda Trolebuses Coru\u00f1a-Carballo (TCC).\nEstradas.\nAmais de todas estas v\u00edas, Carballo disp\u00f3n dunha ampla rede viaria municipal que comunica as parroquias do concello.\nDeporte.\nCarballo conta con numerosos clubs deportivos de distintas disciplinas. Os clubs m\u00e1is importantes, tanto por n\u00famero de fichas como por masa social e historia son o Berganti\u00f1os FC (fundado en 1923, foi o primeiro club federado da comarca de Berganti\u00f1os) e a AD Xiria (club polideportivo con secci\u00f3ns semiprofesionais nas disciplinas de balonm\u00e1n e baloncesto - actualmente Escola Basket Xiria). Outros clubs son o Escola Lubi\u00e1ns (h\u00f3ckey a pat\u00edns), AD Fogar da Xuventude (nataci\u00f3n), SYSCA e SERCA (socorrismo), ou as Escolas de F\u00fatbol Luis Calvo (encargadas de promover a pr\u00e1ctica do f\u00fatbol e do f\u00fatbol sala, entre outras moitas.\nNo que se refire a instalaci\u00f3ns deportivas, Carballo conta con tres polideportivos: \nO Estadio das Eiroas \u00e9 o principal campo de f\u00fatbol da localidade e nel xoga os seus partidos como local o Berganti\u00f1os FC. O complexo das Eiroas conta, ademais deste estadio principal, cun campo de f\u00fatbol anexo. \u00c1mbolos dous campos son de herba artificial.\nO concello conta ademais cun circu\u00edto que tras anos de abandono acolle probas de motocross e autocross.\nPol\u00edtica e administraci\u00f3n.\nGoberno municipal.\nDesde o 2003 goberna o BNG, sendo o rexedor o mestre Evencio Ferrero Rodr\u00edguez, que sucedeu na alcald\u00eda ao PPdeG tras d\u00faas lexislaturas dos populares \u00e1 fronte do goberno local. En 2019 logo de revalidar e ampliar a maior\u00eda absoluta obtida en 2015, Evencio Ferrero iniciou o seu quinto mandato \u00e1 fronte do goberno municipal.\nCarballo contou unicamente con tres alcaldes ao longo da democracia: Jos\u00e9 S\u00e1nchez Vilas (1979-1991: UCD, CP e CPG nas respectivas lexislaturas), Manuel Varela Rey (1991-2003: IxC na primeira lexislatura e PPdeG nas d\u00faas seguintes) e Evencio Ferrero Rodr\u00edguez (desde 2003: BNG).\nGrupos pol\u00edticos.\nNas \u00faltimas elecci\u00f3ns de 2019, present\u00e1ronse cinco partidos pol\u00edticos, conseguindo catro deles representaci\u00f3n: O BNG con 12 concelleiros, o PPdeG con catro concelleiros, o PSdeG-PSOE con tres concelleiros e TEGA con dous concelleiros, mentres que Compromiso por Galicia non logrou representaci\u00f3n na c\u00e1mara municipal logo de recoller tan s\u00f3 181 votos (o 1,14 % dos votos do concello).\nAdministraci\u00f3n xudicial.\nCarballo \u00e9 a capital do partido xudicial n\u00famero 6 da provincia da Coru\u00f1a. O Partido Xudicial de Carballo comprende, ademais do concello de Carballo, os concellos de Cabana de Berganti\u00f1os, Coristanco, Laracha, Laxe, Malpica de Berganti\u00f1os e Ponteceso, todos eles pertencentes \u00e1 comarca de Berganti\u00f1os, o que sup\u00f3n un total de 67\u00a0173 habitantes en 2018.\nCarballo conta en 2019 con tres xulgados constitu\u00eddos, o que sup\u00f3n un xulgado por cada 22\u00a0391 habitantes. En 1994 esta cifra era dun xu\u00edz cada 37\u00a0247,5 habitantes e dez anos despois, en 2004, hab\u00eda un xu\u00edz por cada 35\u00a0349 habitantes, un descenso motivado pola reduci\u00f3n de poboaci\u00f3n que a comarca experimenta.\nEn 2021 a Sala de Goberno do Tribunal Superior de Xustiza de Galicia considerou a demanda da principal central sindical de xustiza en Galicia de abrir un novo xulgado mixto para a capital berganti\u00f1\u00e1, que acumulaba unha media de 400 casos pendentes de resoluci\u00f3n por trimestre en cada unha das s\u00faas tres salas.\nA sede do Partido Xudicial de Carballo est\u00e1 situada na r\u00faa da Concordia da capital berganti\u00f1\u00e1."}
{"id": "358752", "revid": "89787", "url": "https://gl.wikipedia.org/wiki?curid=358752", "title": "Mare Moscoviense", "text": "Mare Moscoviense (Mar de \"Moscovia\" ou Mar de Moscova) \u00e9 un mar lunar. Situado na conca Moscoviense, \u00e9 un dos poucos mares ao lado oculto da L\u00faa. Ten un di\u00e1metro de 277 quil\u00f3metros, e unha \u00e1rea de 19\u00a0600 quil\u00f3metros cadrados.\nComo a maior\u00eda dos mares lunares, foi formado polo impacto dun asteroide contra a L\u00faa, e a posterior inundaci\u00f3n do cr\u00e1ter formado con lava, a que, ao solidificarse, formou un interior chairo e escuro de basalto. A gran diferenza de alturas entre o \"mare\" e o terreo circundante pode, talvez, explicar a pobreza en mares ao lado oculto; poucos impactos ter\u00edan a enerx\u00eda suficiente como para fracturar a capa de roca m\u00e1is grosa deste hemisferio e provocar vulcanismo. A capa bas\u00e1ltica do mar \u00e9 bastante delgada, aproximadamente 1,5\u00a0km, o que apoia esta teor\u00eda.\nO material da conca \u00e9 do per\u00edodo Nect\u00e1rico, mentres que o material do cr\u00e1ter \u00e9 do per\u00edodo \u00cdmbrico Superior. A conca pos\u00fae unha irregularidade gravitacional (mascon).\nA rexi\u00f3n foi orixinalmente bautizada como Mare Moscovrae despois de que a sonda Luna 3 reenviase as primeiras imaxes do lado escuro da L\u00faa.\nO cr\u00e1ter Komarov at\u00f3pase ao sueste do mar, e o cr\u00e1ter Titov est\u00e1 na rexi\u00f3n norte."}
{"id": "358753", "revid": "1131", "url": "https://gl.wikipedia.org/wiki?curid=358753", "title": "O Carballo Branco", "text": ""}
{"id": "358754", "revid": "1131", "url": "https://gl.wikipedia.org/wiki?curid=358754", "title": "O Carballo Gordo", "text": ""}
{"id": "358755", "revid": "1131", "url": "https://gl.wikipedia.org/wiki?curid=358755", "title": "O Carballo Mari\u00f1o", "text": ""}
{"id": "358756", "revid": "1131", "url": "https://gl.wikipedia.org/wiki?curid=358756", "title": "Carballo Redondo", "text": ""}
{"id": "358757", "revid": "1131", "url": "https://gl.wikipedia.org/wiki?curid=358757", "title": "Carballo Torto", "text": ""}
{"id": "358758", "revid": "1131", "url": "https://gl.wikipedia.org/wiki?curid=358758", "title": "Carballoguid\u00edn", "text": ""}
{"id": "358759", "revid": "1131", "url": "https://gl.wikipedia.org/wiki?curid=358759", "title": "Carballolongo", "text": ""}
{"id": "358760", "revid": "1131", "url": "https://gl.wikipedia.org/wiki?curid=358760", "title": "Carballos Altos", "text": ""}
{"id": "358764", "revid": "23204", "url": "https://gl.wikipedia.org/wiki?curid=358764", "title": "Lista de monta\u00f1as lunares", "text": "Esta \u00e9 unha lista incompleta de monta\u00f1as lunares.\nMonta\u00f1as.\nEstas son monta\u00f1as illadas, tam\u00e9n chamadas macizos. Son chamadas Mons, polo nome latino dos montes.\nCordilleiras.\nA \"lonxitude\" das cordilleiras \u00e9 unha referencia aproximada \u00e1 distancia entre os seus puntos extremos. No caso particular de \"Montes Cordillera\" e dos \"Montes\" \"Rook\" (en ambos os casos dispostos en forma de anel ao redor do Mare Orientale), consignouse a lonxitude das circunferencias que describen.\nAs alturas non son consistentes en toda a literatura. Na d\u00e9cada de 1960 o Ex\u00e9rcito estadounidense usou unha elevaci\u00f3n relativa (posici\u00f3n do nivel \"cero\") de 1.737.988 metros desde o centro lunar. Na d\u00e9cada de 1970, a Axencia de Mapeo de Defensa usou unha posici\u00f3n relativa de 1.730.000 metros e a misi\u00f3n Clementine, usou unha de 1.737.400 metros.\nO \"Punto m\u00e1is alto da L\u00faa\" (denominado \"Selenean summit\" en ingl\u00e9s), alcanza unha cota de 10.786 m por encima da superficie media da L\u00faa. Est\u00e1 localizado no sector nororiental do brocal do cr\u00e1ter\u00a0Engel'gardt, polo que curiosamente non coincide con ningunha formaci\u00f3n designada como \"monta\u00f1a.\" Foi estabelecido polo equipo de cient\u00edficos da misi\u00f3n LRO en 2010."}
{"id": "358766", "revid": "89787", "url": "https://gl.wikipedia.org/wiki?curid=358766", "title": "Lista de vales lunares", "text": "A superficie lunar at\u00f3pase cuberta por moitas caracter\u00edsticas interesantes. Dentro delas at\u00f3pase un n\u00famero de vales aos que se distingue cun nome da listaxe m\u00e1is abaixo. Varios destes vales foron nomeados como cr\u00e1teres de impacto pr\u00f3ximos. A listaxe de vales \u00e9 a seguinte:"}
{"id": "358769", "revid": "22570", "url": "https://gl.wikipedia.org/wiki?curid=358769", "title": "Lista de mares lunares", "text": "Esta \u00e9 unha listaxe dos \"maria\" (grandes e escuras chairas bas\u00e1lticas) da L\u00faa. Tam\u00e9n se incl\u00fae oc\u00e9anos e as s\u00faas variantes denominadas \"lacus\", \"palus\" e \"sinus.\" O sistema de nomenclatura lunar moderna foi introducida no 1651 por Giovanni Batista Riccioli e o seu mapa da L\u00faa foi debuxado por Francesco Maria Grimaldi, ao que se lle dedicou o nome dun cr\u00e1ter.\nLagos.\nUn conxunto de variantes son os lagos lunares ou \"lacus\" (termo latino para \"lago\"), que son chairas m\u00e1is pequenas de orixe semellante:\nBa\u00edas e pantanos.\nOutro conxunto de variantes son os \"sinus\" (termo latino para \"ba\u00eda\") e \"palus\" (termo latino para \"pantano\").\nAlgunhas fontes tam\u00e9n listan o Palus Nebularum (\"Pantano das N\u00e9boas\"), en ,\u00a0mais esta designaci\u00f3n a\u00ednda non foi reco\u00f1ecida oficialmente pola UAI."}
{"id": "358772", "revid": "89787", "url": "https://gl.wikipedia.org/wiki?curid=358772", "title": "Mar lunar", "text": "Os mares lunares, denominados tam\u00e9n mare (do lat\u00edn, plural \"maria\") son planicies extensas, escuras e bas\u00e1lticas da superficie lunar, conformadas por afloramentos bas\u00e1lticos en erupci\u00f3ns provocadas por impactos de meteoritos. Tam\u00e9n son definidas como concas baixas de contornos case circulares enchidas de lava. Os primeiros astr\u00f3nomos denomin\u00e1ronos as\u00ed ao confundilos visualmente con aut\u00e9nticos mares.\nSon facilmente distinguibles na superficie da L\u00faa debido \u00e1 s\u00faa cor escura, xa que reflicten menos a luz do Sol que as zonas lunares altas. O seu chan creouse ao longo de mill\u00f3ns de anos polo impacto de meteoritos na superficie que perforaron a cortiza do sat\u00e9lite, producindo enormes concas de impacto, as cales foron logo enchidas por magma procedente do manto lunar. Ao conxunto de mares lunares denom\u00ednaselle maria.\nTam\u00e9n se considera parte dos \"maria\" outras planicies de diversa magnitude que tiveron unha formaci\u00f3n similar, a\u00ednda que non se lles chame \u00abmare\u00bb. En realidade difiren destes \u00faltimos basicamente no seu tama\u00f1o. Por exemplo, o Oceanus Procellarum (\u00aboc\u00e9ano\u00bb), foi denominado as\u00ed pola s\u00faa grande extensi\u00f3n. Pero a nomenclatura tam\u00e9n usa \"Lacus\" (\u00ablago\u00bb), para as planicies m\u00e1is pequenas; \"Palus\" (\u00abpantano\u00bb ou \u00ablamazal\u00bb) para chairas relativamente extensas pero de l\u00edmites pouco definidos e \"Sinus\" (\u00abseo\u00bb) para as convexidades redondeadas nun \"mare\".\nDebido a que o regolito, que conforma gran parte do chan lunar, reflicte m\u00e1is a luz que o basalto dos mares, estes \u00faltimos perc\u00edbense como grandes manchas escuras que contrastan co resto da superficie. Os mares recobren o 16\u00a0% da superficie lunar e at\u00f3panse, sobre todo, na cara visible. Os poucos que se achan na cara oculta son moito m\u00e1is pequenos e est\u00e1n cheos de enormes cr\u00e1teres nos que flu\u00edron cantidades m\u00e1is exiguas de basalto. Exemplo deste tipo de accidente \u00e9 o denominado Mare Crisium, situado a 17\u00baN-59\u00baE, que forma unha enorme extensi\u00f3n de material denominado regolito.\nCrese que esta distribuci\u00f3n irregular d\u00e9bese ao fen\u00f3meno de rotaci\u00f3n s\u00edncrona, que fai que a L\u00faa empregue o mesmo tempo en virar sobre si mesma que en dar unha volta \u00e1 Terra, polo que sempre se observa a mesma cara. Ao ser os mares m\u00e1is densos que o resto da superficie lunar, son atra\u00eddos con m\u00e1is forza por efecto da gravidade terrestre. Despois de milenios, a rotaci\u00f3n da L\u00faa retardouse de tal forma que a cara m\u00e1is pesada se orienta sempre cara \u00e1 Terra.\nA maior parte das erupci\u00f3ns volc\u00e1nicas que formaron os \"maria\" tiveron lugar a trav\u00e9s das fisuras dos ocos dos impactos. O magma bas\u00e1ltico foi flu\u00edndo ao longo de diversos per\u00edodos, durante milenios, moito despois de que se formasen os ocos dos impactos.\nA nomenclatura tradicional para a L\u00faa tam\u00e9n incl\u00fae alg\u00fan oc\u00e9ano (\"oceanus\"), lago (\"lacus\"), marisma (\"palus\") e ba\u00eda (\"sinus\"), os tres \u00faltimos son m\u00e1is pequenos que os maria, pero te\u00f1en as mesmas caracter\u00edsticas."}
{"id": "358773", "revid": "89787", "url": "https://gl.wikipedia.org/wiki?curid=358773", "title": "Mare Ingenii", "text": "Mare Ingenii (\"Mar do Enxe\u00f1o\") \u00e9 un mar lunar que se atopa no hemisferio sur da cara oculta da L\u00faa.\nTen un di\u00e1metro de 318 quil\u00f3metros, e unha \u00e1rea duns 36.000 quil\u00f3metros cadrados (similar a superficie de Taiw\u00e1n.\nFoi descuberto pola misi\u00f3n espacial sovi\u00e9tica Luna 3, en 1959.\nO mar at\u00f3pase na conca Ingenii. O material da conca \u00e9 do per\u00edodo Pre-Nect\u00e1rico, e o do mar \u00e9 do per\u00edodo \u00cdmbrico Superior. Dentro do mar p\u00f3dese distinguir o cr\u00e1ter Thomson, unha gran conca circular, tam\u00e9n cuberta por material bas\u00e1ltico. O cr\u00e1ter gris claro ao sur do mar \u00e9 Obruchev. Cara ao nord\u00e9s at\u00f3pase o cr\u00e1ter Van De Graaff."}
{"id": "358774", "revid": "55927", "url": "https://gl.wikipedia.org/wiki?curid=358774", "title": "Mare Australe", "text": "Mare Australe (\"mar austral\") (38,9\u00b0 S ; 93,0\u00b0 E) \u00e9 un mar lunar localizado ao sueste da L\u00faa. Ten 603\u00a0km de di\u00e1metro. A conca austral formouse no per\u00edodo Pre-Nect\u00e1rico e o material interno no \u00cdmbrico Superior.\nA diferenza da maior\u00eda dos mares lunares, Mare Australe ten unha superficie irregular que se caracteriza por unha serie de impactos de cr\u00e1teres. Exemplos destes son os cr\u00e1teres Jenner e Lamb cheos de lava bas\u00e1ltica."}
{"id": "358775", "revid": "89787", "url": "https://gl.wikipedia.org/wiki?curid=358775", "title": "Cara visible da L\u00faa", "text": "A cara visible da L\u00faa \u00e9 o hemisferio da L\u00faa que est\u00e1 permanentemente orientado cara \u00e1 Terra, sendo o hemisferio oposto \u00e1 cara oculta da L\u00faa. A raz\u00f3n pola cal desde a Terra s\u00f3 \u00e9 visible esta cara da L\u00faa \u00e9 debido a que a L\u00faa vira ao redor do seu eixo de rotaci\u00f3n \u00e1 mesma velocidade \u00e1 cal orbita ao redor da Terra, o cal se co\u00f1ece como rotaci\u00f3n s\u00edncrona ou axuste de marea.\nA L\u00faa est\u00e1 directamente iluminada polo Sol e debido \u00e1 variaci\u00f3n c\u00edclica das condici\u00f3ns de observaci\u00f3n desde a Terra ocorre o que se co\u00f1ece como fases lunares. As partes non iluminadas da L\u00faa poden \u00e1s veces estar debilmente iluminadas debido ao brillo da Terra, que non \u00e9 m\u00e1is que a luz solar que ao reflectirse na superficie da Terra se proxecta sobre a L\u00faa. Dado que a \u00f3rbita da L\u00faa \u00e9 un pouco el\u00edptica e est\u00e1 inclinada respecto do seu plano ecuatorial, as libraci\u00f3ns permiten que at\u00e9 un 59% da superficie da L\u00faa poida verse desde a Terra (a\u00ednda que desde calquera punto da Terra en calquera momento s\u00f3 pode observarse a metade do sat\u00e9lite).\nNomenclatura.\nA cara visible da l\u00faa est\u00e1 cuberta por grandes \u00e1reas escuras que os primeiros astr\u00f3nomos que a cartografaron no s\u00e9culo XVII (principalmente Giovanni Riccioli e Francesco Maria Grimaldi) pensaron que se trataban de mares. A pesar de que posteriormente se descubriu que a l\u00faa non ti\u00f1a mares, o termo \u00abmare\u00bb segue sendo utilizado. En contraposici\u00f3n, as rexi\u00f3ns con cor m\u00e1is clara son denominadas \u00abterrae\u00bb, m\u00e1is comunmente referidas como terras altas.\nOrientaci\u00f3n.\nA imaxe da L\u00faa normalmente m\u00f3strase nos mapas co norte na parte superior e o oeste \u00e1 esquerda. Con todo, os astr\u00f3nomos normalmente viran o mapa colocando o sur na parte superior de forma que se corresponda coa imaxe vista na maior\u00eda dos telescopios, os cales mostran a imaxe invertida.\nHai que ter en conta que, na l\u00faa, o leste e o oeste se atopan onde cabe esperalos se estiv\u00e9semos de p\u00e9 na l\u00faa. Pero cando n\u00f3s, desde a Terra, vemos a L\u00faa no ceo a direcci\u00f3n leste-oeste inv\u00e9rtese. Para precisar unhas determinadas coordenadas sobre a L\u00faa deber\u00edase, por tanto, mencionar sempre se se trata de coordenadas selenogr\u00e1ficas ou de coordenadas astron\u00f3micas."}
{"id": "358776", "revid": "89787", "url": "https://gl.wikipedia.org/wiki?curid=358776", "title": "Balneario de Mondariz", "text": "O Balneario de Mondariz \u00e9 un balneario inaugurado en 1873 no que hoxe \u00e9 o concello de Mondariz-Balneario (anteriormente o territorio pertenc\u00eda ao concello de Mondariz). Foi o pioneiro no termalismo galego e un referente entre as principais vilas termais de Europa. \nHoxe \u00e9 o maior centro termal de Galicia, e mestura o termalismo tradicional coas t\u00e9cnicas actuais. Conta cun hotel, un \"spa\", un campo de golf de 18 foxos, un centro de congresos e restaurante de comida galega.\nHistoria.\nEnrique Peinador Vela foi o promotor do balneario en 1873. O balneario tivo momentos de grande esplendor e recibiu a visita de ilustres personaxes p\u00fablicos galegos de finais do s\u00e9culo XIX e comezo do s\u00e9culo XX, coma Emilia Pardo-Baz\u00e1n y de la R\u00faa-Figueroa ou Alfonso Daniel Manuel Rodr\u00edguez Castelao, mais tam\u00e9n estranxeiras, coma a ra\u00ed\u00f1a Isabel de Portugal. O Gran Hotel salienta arquitectonicamente, e foi obra do arquitecto vigu\u00e9s Jenaro de la Fuente Dom\u00ednguez, hoxe convertido en apartamentos. O antigo Hotel Sanatorio, o actual hotel, foi proxectado por Antonio Palacios, a\u00ednda que non foi rematado. Salientan tam\u00e9n a estatua de Enrique Peinador, quen sucedeu ao seu pai como xerente do balneario de Mondariz en 1907. Este foi membro do Partido Galeguista e da Real Academia Galega e art\u00edfice da constituci\u00f3n do concello de Mondariz-Balneario en 1924.\nSon tam\u00e9n de salientar as fontes termais de Troncoso e a da G\u00e1ndara, sobre a que Palacios ergueu un pavill\u00f3n de granito.\nCando Enrique Peinador Lines sucedeu ao seu pai en 1907 na direcci\u00f3n do balneario, tentou convertelo nun espazo de cultura, na li\u00f1a galeguista do pai. No ver\u00e1n do 1920 organizou unha homenaxe a Manuel Murgu\u00eda, as\u00ed como as sesi\u00f3ns extraordinarias da RAG para o ingreso do poeta ourens\u00e1n Antonio Rey Soto e do cambad\u00e9s Ram\u00f3n Cabanillas Enr\u00edquez. O 30 de agosto foi o acto de ingreso de Rey Soto, cun discurso en castel\u00e1n que contestou Marcelo Mac\u00edas Garc\u00eda no mesmo idioma. O d\u00eda seguinte ingresou Cabanillas Enr\u00edquez cun discurso en galego, \"A saudade nos poetas gallegos\", que contestou, tam\u00e9n en galego, Eladio Rodr\u00edguez Gonz\u00e1lez, secretario da Academia naqueles tempos.\nA decadencia do balneario veu coa guerra civil espa\u00f1ola e continuou at\u00e9 o incendio ocorrido no \"Gran Hotel\" no ano 1973 (edificio rehabilitado xa no s\u00e9culo XXI). O balneario pechou realmente no ano 1994, cando comezaron as obras de rehabilitaci\u00f3n das novas instalaci\u00f3ns.\nNa s\u00faa \u00e9poca dourada contou cunha imprenta onde sa\u00edu do prelo o semanario \"La Temporada\" e maila revista \"Mondariz\". Tam\u00e9n ti\u00f1a moeda propia: o peinador."}
{"id": "358777", "revid": "98629", "url": "https://gl.wikipedia.org/wiki?curid=358777", "title": "Avenoiteira papuda", "text": "A avenoiteira papuda (Caprimulgus ruficollis) \u00e9 unha ave pertencente a orde dos caprim\u00falxidos.\nCaracter\u00edsticas.\nSon aves pouco estudadas, cun tama\u00f1o medio e un peso de 95 gramos. Machos e femias son moi semellantes. A\u00ednda que as plumas da cola e \u00e1s son lixeiramente maiores nos primeiros. Ademais as manchas brancas da cola e \u00e1s son m\u00e1is intensas nos machos. A s\u00faa plumaxe est\u00e1 especialmente dese\u00f1ada para a camuflaxe. Alim\u00e9ntase de todo tipo de insectos, especialmente de lepid\u00f3pteros.\nReproduci\u00f3n.\nO per\u00edodo de reproduci\u00f3n \u00e9 moi longo, preto dos 110 d\u00edas. Os ovos ponse directamente no chan, e normalmente as postas son de dous ovos. Estes son incubados durante 16-19 d\u00edas. Os polos permanecen cos pais entre 18 e 22 d\u00edas. As zonas de cr\u00eda son espazos abertos con matogueiras baixas e dispersas. Por\u00e9n os pi\u00f1eirais e zonas de \u00e1rbore son zonas de descanso.\nDistribuci\u00f3n.\nAve restrinxida a zonas mornas de Europa e norte de \u00c1frica. A poboaci\u00f3n europea oscila entre as 100.000 e 140.000 parellas, a maior\u00eda en Espa\u00f1a. En Espa\u00f1a tense reducido a s\u00faa poboaci\u00f3n preto dun 25% na primeira d\u00e9cada do s\u00e9culo XXI. As causas son sobre todo os atropelos e \u00e1 transformaci\u00f3n dos h\u00e1bitats debido \u00e1 agricultura intensiva."}
{"id": "358782", "revid": "23204", "url": "https://gl.wikipedia.org/wiki?curid=358782", "title": "Caprimulgus ruficollis", "text": ""}
{"id": "358783", "revid": "98629", "url": "https://gl.wikipedia.org/wiki?curid=358783", "title": "A Christmas Carol (filme de 2009)", "text": "A Christmas Carol \u00e9 un filme estadounidense de animaci\u00f3n 3D e captura de movementos escrito e dirixido por Robert Zemeckis. \u00c9 unha adaptaci\u00f3n da historia de Charles Dickens \"Un conto de Nadal\", e est\u00e1 protagonizado por Jim Carrey que interpreta diversos papeis, inclu\u00edndo o de Ebenezer Scrooge de neno, adulto e vello, ademais das tres pantasmas que atormentan a Scrooge. O filme tam\u00e9n conta coas actuaci\u00f3ns de Gary Oldman, Colin Firth, Bob Hoskins, Robin Wright Penn e Cary Elwes."}
{"id": "358784", "revid": "1131", "url": "https://gl.wikipedia.org/wiki?curid=358784", "title": "Carball\u00f3s", "text": "O top\u00f3nimo galego Carball\u00f3s pode referirse a:"}
{"id": "358785", "revid": "1131", "url": "https://gl.wikipedia.org/wiki?curid=358785", "title": "A Carballosa", "text": ""}
{"id": "358786", "revid": "5630362", "url": "https://gl.wikipedia.org/wiki?curid=358786", "title": "Miquel-Llu\u00eds Muntan\u00e9", "text": "Miquel-Llu\u00eds Muntan\u00e9 i Sicart, nado en Barcelona, \u00e9 un escritor e xornalista en lingua catal\u00e1. A s\u00faa obra literaria abarca a poes\u00eda, a novela, o conto, o ensaio e o teatro. Traduciu algunhas novelas do franc\u00e9s ao catal\u00e1n e foi director da revista literaria Saba Po\u00e8tica e profesor do Instituto de Ciencias da Educaci\u00f3n da Universidade de Barcelona. \u00c9 presidente honorario da Federaci\u00f3n Catal\u00e1 de Asociaci\u00f3ns UNESCO e presidente da Asociaci\u00f3n de Cr\u00edticos Musicais de Catalu\u00f1a. D\u00e1 conferencias e colabora asiduamente nos medios de comunicaci\u00f3n sobre temas de literatura, arte e xesti\u00f3n cultural."}
{"id": "358787", "revid": "1131", "url": "https://gl.wikipedia.org/wiki?curid=358787", "title": "Carballoso", "text": "O top\u00f3nimo galego Carballoso pode referirse a:"}
{"id": "358788", "revid": "1131", "url": "https://gl.wikipedia.org/wiki?curid=358788", "title": "O Carballoso", "text": ""}
{"id": "358790", "revid": "1131", "url": "https://gl.wikipedia.org/wiki?curid=358790", "title": "Carball\u00edn", "text": "O top\u00f3nimo galego Carball\u00edn pode referirse a:"}
{"id": "358791", "revid": "1131", "url": "https://gl.wikipedia.org/wiki?curid=358791", "title": "El Carball\u00edn", "text": ""}
{"id": "358793", "revid": "1131", "url": "https://gl.wikipedia.org/wiki?curid=358793", "title": "Carballotorto", "text": ""}
{"id": "358794", "revid": "89787", "url": "https://gl.wikipedia.org/wiki?curid=358794", "title": "Biblia hebrea", "text": "As expresi\u00f3ns Biblia hebrea ou Biblia hebraica\u00a0() son usadas para referirse de modo xen\u00e9rico \u00f3s libros da \"Biblia\" escritos orixinalmente en hebreo e arameo antigos e que forman parte do canon xudeu chamado Tanak. Tam\u00e9n pode referirse\u00a0\u00f3 conxunto de libros chamado de antigo testamento, usado por algunhas denominaci\u00f3ns\u00a0cristi\u00e1ns\u00a0evanx\u00e9licas, mais que non incl\u00faen as partes deuterocan\u00f3nicas do \"Antigo Testamento\" e o \"Anagignoskomena\" ortodoxo). O termo non implica ning\u00fan x\u00e9nero de denominaci\u00f3n, numeraci\u00f3n ou ordenaci\u00f3n de libros, que \u00e9 moi variable. (V\u00e9xase Canon b\u00edblico).\nNo estudo erudito contempor\u00e1neo, \u00e9 com\u00fan referirse polo termo a unha das tres edici\u00f3ns da obra publicada por Rudolf Kittel. Neste contexto \u00e9 frecuente a abreviatura \"BH\", ou \"BHK\" (K por Kittel), ou (onde se refiren \u00e1s distintas edici\u00f3ns), \"BH1\", \"BH2\" e \"BH3\". As primeiras d\u00faas edici\u00f3ns apareceron entre 1906 e 1913, respectivamente; a diferenza entre elas \u00e9 leve, salvo por unha lista de pequenas rectificaci\u00f3ns na segunda. Esta segunda edici\u00f3n foi reimpresa varias veces. Vense tam\u00e9n notas que engaden extractos da Tora samaritana, da Septuaxinta, da Vulgata e da Peshitta. Na terceira edici\u00f3n reproduciuse o texto hebreo atopado no C\u00f3dice de Leningrado, o cal \u00e9 o mesmo que serviu de fonte para a \"Biblia Hebraica Stuttgartensia\".\n\u00d3 lado da tradici\u00f3n, alg\u00fans estudos apuntan que os libros que compo\u00f1en a Biblia hebrea desenvolveranse \u00f3 longo de aproximadamente un milenio, e os textos m\u00e1is antigos parecen vir do s\u00e9culo XI a.e.c. ou do s\u00e9culo X a.e.c., restando que os demais parecen ter orixe un pouco m\u00e1is nova. Esas obras foron compostas pola compilaci\u00f3n de escrituras intricadas e coidadosamente postas en conxunto e secuencia.\nDende o s\u00e9culo XIX, a maior\u00eda dos estudosos coinciden afirmar que o Pentateuco ou Tor\u00e1, os cinco primeiros libros, foi composto por catro fontes, J (Iavista), D (Deuteronomista), E (Elo\u00edsta) e P (Sacerdotal), que foron combinados para formar tal grupo nalg\u00fan per\u00edodo \u00f3 redor do s\u00e9culo VI a.e.c. Esta teor\u00eda \u00e9 agora co\u00f1ecida como a hip\u00f3tese documentar\u00eda, e foi a teor\u00eda dominante nos \u00faltimos douscentos anos. Do autor deuteronomista queda acreditada a autor\u00eda do libro de Deuteronomio, e tam\u00e9n d\u00edxose que \u00e9 o autor ou fonte dos libros de Xosu\u00e9, Xu\u00edces, Samuel e Reis (a historia deuteronomista, ou DtrH) e tam\u00e9n no libro de Xerem\u00edas."}
{"id": "358797", "revid": "1576", "url": "https://gl.wikipedia.org/wiki?curid=358797", "title": "Mass\u00f3", "text": ""}
{"id": "358802", "revid": "89787", "url": "https://gl.wikipedia.org/wiki?curid=358802", "title": "Javier Dorado Soto", "text": "Javier Dorado Soto, nado en Vigo en 1988 \u00e9 un pol\u00edtico galego do Partido Popular.\nTraxectoria.\nLicenciado en Dereito pola Universidade de Santiago de Compostela. Afiliado a Novas Xeraci\u00f3ns desde os 16 anos, foi vicepresidente local de NNGG de Vigo, presidente provincial de NNGG de Pontevedra (2007-2010) e presidente de Novas Xeraci\u00f3ns de Galicia (2010-2014). Actualmente \u00e9 Secretario Xeral Nacional de Nuevas Generaciones. Desde abril de 2011 \u00e9 membro do Comit\u00e9 Executivo Nacional do Partido Popular.\nFoi elixido deputado por Pontevedra nas Elecci\u00f3ns ao Parlamento de Galicia 2012, tomando posesi\u00f3n en febreiro de 2013. Foi voceiro de Xuventude e Voluntariado do Grupo Parlamentario Popular.\nColaborou con medios de comunicaci\u00f3n televisiva, radiof\u00f3nica e escrita, como o blog 'El Dorado' no peri\u00f3dico dixital \"Periodista Digital\". E formou parte da mesa pol\u00edtica de \"Las ma\u00f1anas de Cuatro\" en Cuatro.\nEn decembro de 2016 foi nomeado director xeral do Instituto de la Juventud."}
{"id": "358805", "revid": "23204", "url": "https://gl.wikipedia.org/wiki?curid=358805", "title": "Bengt Anders Euphras\u00e9n", "text": "Bengt Anders Euphras\u00e9n (\u00e1s veces escrito Bengt Anders Euphrasen), nado o 25 de abril de 1756 na parroquia de Habo, na antiga provincia sueca de V\u00e4sterg\u00f6tland (Gotlandia occidental, que comprend\u00eda os actuais condados de V\u00e4stra G\u00f6taland, J\u00f6nk\u00f6ping, Halland e \u00d6rebro), e finado o 25 de decembro de 1796, foi un m\u00e9dico, bot\u00e1nico, zo\u00f3logo e explorador sueco.\nTraxectoria.\nBengt Euphrasen fixo os seus primeiros estudos en Visings\u00f6, e logo comezou a estudar veterinaria en Skara pero, antes de rematar esta carreira, decidiu unirse \u00e1 Compa\u00f1\u00eda Sueca das Indias Orientais como mari\u00f1eiro e embarcou a bordo do buque \"Louisa Ulrica\" con destino \u00e1 China, onde recolectou esp\u00e9cimes da flora para o naturalista Clas Alstr\u00f6mer.\nAo seu regreso a Suecia, herborizou en Bohusl\u00e4n (estaba especialmente interesado nas especies do x\u00e9nero Euphrasia). Entrou a cursar estudos na Universidade de Uppsala o 24 de febreiro de 1783 (onde foi alumno de Linneo). Era m\u00e1is vello (e m\u00e1is experimentado) que os seus compa\u00f1eiros de estudos despois dos seus anos pasados como mari\u00f1eiro.\nPor recomendaci\u00f3n de Clas Alstromer foi nomeado bibliotecario da Real Academia das Ciencias de Suecia. Esta instituci\u00f3n financiou unha expedici\u00f3n de naturalistas \u00e1 illa de Saint-Barth\u00e9lemy (nas Antillas francesas), na que participou. A expedici\u00f3n partiu en novembro de 1787 e chegou \u00e1 illa en febreiro de 1788. Al\u00ed Euphrasen estudou a flora e os peixes das illas, residindo en Saint-Barth\u00e9lemy desde o 8 de febreiro at\u00e9 o 17 de abril de 1788, visitando por dous d\u00edas a vila de Saint-Eustache (Qu\u00e9bec, Canad\u00e1) e, do 17 de abril ao 19 de xu\u00f1o de 1788 na illa de Saint-Christophe (hoxe Saint Kitts).\nAo seu regreso a Suecia, en agosto, foi nomeado bot\u00e1nico-demostrador.\nA s\u00faa colecci\u00f3n bot\u00e1nica foi estudada e descrita por Johan Emanuel Wikstr\u00f6m."}
{"id": "358843", "revid": "1131", "url": "https://gl.wikipedia.org/wiki?curid=358843", "title": "O Carbedo", "text": ""}
{"id": "358844", "revid": "1131", "url": "https://gl.wikipedia.org/wiki?curid=358844", "title": "A Carbeira", "text": ""}
{"id": "358845", "revid": "1131", "url": "https://gl.wikipedia.org/wiki?curid=358845", "title": "O Carbeiral", "text": ""}
{"id": "358846", "revid": "1131", "url": "https://gl.wikipedia.org/wiki?curid=358846", "title": "O Carboal", "text": "O top\u00f3nimo galego O Carboal pode referirse a:"}
{"id": "358847", "revid": "23204", "url": "https://gl.wikipedia.org/wiki?curid=358847", "title": "Gran Premio do Xap\u00f3n de 1989", "text": "O Gran Premio do Xap\u00f3n de 1989 (oficialmente o \"XV Fuji Televisi\u00f3n Gran Premio do Xap\u00f3n\") foi unha carreira de F\u00f3rmula Un disputada en Suzuka o 22 de outubro de 1989. Foi a d\u00e9cimo quinta e pen\u00faltima proba da tempada 1989 da F\u00f3rmula Un, o 16\u00ba Gran Premio do Xap\u00f3n e o quinto que se celebrou no marco do campionato mundial de pilotos de F\u00f3rmula Un. A carreira de 53 voltas foi ga\u00f1ada por Alessandro Nannini para o equipo Benetton, que sa\u00edra na sexta posici\u00f3n. Riccardo Patrese terminou en segundo lugar para o equipo Williams, con Thierry Boutsen terceiro no outro Williams.\nEsta carreira converter\u00edase nunha das m\u00e1is notorias na historia da F1, xa que foi a culminaci\u00f3n da tumultuosa rivalidade de dous anos entre os pilotos de McLaren Alain Prost e Ayrton Senna. O Gran Premio do Xap\u00f3n decidiu o Campionato de Pilotos de 1989 en favor de Prost, logo dunha colisi\u00f3n na chicana final con Senna que deixou a ambos f\u00f3ra da pista. Mentres que Prost abandonou o seu coche parado, Senna seguiu co seu, fixo unha parada en boxes para cambiar o seu morro, e alcanzou a Alessandro Nannini para lograr a vitoria. Logo da carreira Senna foi descualificado nunha pol\u00e9mica decisi\u00f3n por usar a v\u00eda de escape da chicana para volver ao circu\u00edto, entregando o t\u00edtulo a Prost.\nInforme.\nAntecedentes.\nComo en , o equipo de McLaren dominou ao longo de 1989. Ao comezar esta carreira, Prost ti\u00f1a unha vantaxe de 16 puntos sobre Senna no Campionato de Pilotos, 76 a 60. O brasileiro ga\u00f1ara seis carreiras por catro do franc\u00e9s, inclu\u00edndo a anterior carreira no Gran Premio de Espa\u00f1a de 1989, pero s\u00f3 terminara nos puntos noutra ocasi\u00f3n, mentres que Prost s\u00f3 terminara fora dos puntos unha vez en toda a tempada. Polo tanto, Senna ti\u00f1a que ga\u00f1ar tanto esta carreira como a \u00faltima carreira en Australia para ter algunha posibilidade de reter o seu Campionato Mundial de Pilotos. Con todo, si Senna ga\u00f1aba as d\u00faas \u00faltimas carreiras, ser\u00eda campi\u00f3n independentemente de onde terminase Prost, debido ao sistema de puntuaci\u00f3ns.\nPr\u00e1ctica e cualificaci\u00f3n.\nComo era de esperar, os dous McLarens dominaron a clasificaci\u00f3n. A\u00ednda as\u00ed, Senna dominou facilmente na pista, logrando un tempo m\u00e1is dun segundo e medio m\u00e1is r\u00e1pido que o seu compa\u00f1eiro de equipo Prost. Prost decatouse moi pronto de que os McLarens eran moi superiores a todos os outros coches da grella, ata coa configuraci\u00f3n do autom\u00f3bil completamente optimizada para a carreira, poder\u00eda cualificar na carreira xunto a Senna, pero cunha configuraci\u00f3n moito mellor adaptada \u00e1s demandas da carreira que o seu compa\u00f1eiro de equipo, s\u00f3 ter\u00eda que vencer ao brasileiro na li\u00f1a de sa\u00edda para ter unha considerable vantaxe durante a carreira, como se ver\u00eda. Os Ferraris de Gerhard Berger e Nigel Mansell ocuparon a segunda fila, con Berger superando ao seu compa\u00f1eiro de equipo no cuarto lugar por d\u00faas d\u00e9cimas de segundo. O Williams de Riccardo Patrese quedou medio segundo detr\u00e1s de Mansell en quinto lugar, xunto a el na terceira fila o italiano Alessandro Nannini no Benetton-Ford utilizando o desenvolvemento HBA4 do Motor V8. As posici\u00f3ns detr\u00e1s de Nannini estiveron moi disputadas, con s\u00f3 seis d\u00e9cimas de segundo de diferenza nos seguintes seis tempos de cualificaci\u00f3n, inclu\u00edndo o do ex campi\u00f3n do mundo Nelson Piquet no Lotus-Judd na und\u00e9cima posici\u00f3n. Jonathan Palmer no Tyrrell-Ford logrou o \u00faltimo lugar da grella no vix\u00e9simo sexto lugar, mentres que catro pilotos non cualificaron (inclu\u00edndo aos ex pilotos de Ferrari Ren\u00e9 Arnoux e Michele Alboreto que entre eles ga\u00f1aran 12 Grandes Premios), xunto aos nove pilotos que non se precualificaron.\nSorprendentemente, Bernd Schneider cualificou o Zakspeed-Yamaha para correr a s\u00faa segunda carreira da tempada (tam\u00e9n cualificara para a primeira carreira da tempada en Brasil). Schneider clasificouse 21\u00ba, s\u00f3 4.851 segundos m\u00e1is lento que Senna. O compa\u00f1eiro de Schneider Aguri Suzuki non tivo tanta sorte no seu Gran Premio de casa. Logo de facer o seu debut na F1 co equipo Larrousse en Suzuka no Gran Premio do Xap\u00f3n de 1988, Suzuki rexistrou a s\u00faa d\u00e9cimo quinta falla consecutiva para precualificar no pouco potente Zakspeed.\nCarreira.\nNa sa\u00edda, Prost foi moito m\u00e1is r\u00e1pido que Senna, como esperaba, eliminando ao instante a vantaxe da pole position do brasileiro logo de retirar o seu gurney flap sen que Senna soub\u00e9seo, segundo revelou o xornalista de F1, Maurice Hamilton. De feito, a sa\u00edda de Senna foi tan mala que Gerhard Berger logrou po\u00f1erse ao seu lado desde o seu terceiro posto na grella. Pero o McLaren de Senna ti\u00f1a a trazada boa na primeira curva, e logrou manter o Ferrari detr\u00e1s del. Cunha configuraci\u00f3n de carreira claramente superior \u00e1 do seu compa\u00f1eiro de equipo, durante a primeira metade da carreira, Prost continuou aumentando o seu liderado ata case seis segundos, logo Senna perdeu dous segundos adicionais debido a un lento pitstop (Prost tam\u00e9n configurara o coche con menos carga aerodin\u00e1mica que Senna, d\u00e1ndolle m\u00e1is velocidade en li\u00f1a recta e protexendoo contra todos os intentos de pasalo m\u00e1is extremos no punto de adiantamento do circu\u00edto, a chicana ao final da volta). Con todo, cun novo conxunto de pneum\u00e1ticos o equilibrio de potencia cambiou, e o reinante Campi\u00f3n do Mundo comezou a aproximarse ao franc\u00e9s.\nDetr\u00e1s da parella l\u00edder, logo da s\u00faa carga inicial, a caixa de cambios do Ferrari de Gerhard Berger fallou na volta 34, e o Ferrari de Nigel Mansell sufriu un fallo do motor nove voltas despois. Cos coches da Scuderia desaparecidos, todos os verdadeiros rivais de McLaren desapareceran. A \u00fanica oposici\u00f3n que lle quedaba a Senna e Prost era entre eles, xa que alonx\u00e1banse do novo terceiro Alessandro Nannini. O italiano de Benetton utilizaba o motor menos potente, pero m\u00e1is fiable, Ford DFR na carreira e non o desenvolvemento HBA4. O seu compa\u00f1eiro de equipo Emanuele Pirro utilizou o desenvolvemento V8 na carreira, e a\u00ednda que non era tan r\u00e1pido como Nannini, valeulle para subir ata o 10\u00ba posto logo de comezar 22\u00ba. A carreira de Pirro terminou na volta 33 logo dunha colisi\u00f3n na forquita.\nSenna finalmente atrapou a Prost na volta 40 (Prost deliberadamente relaxara o seu ritmo, permitindo que Senna o seguira de cerca no seu ronsel nas curvas, a expensas de forzar a Senna a usar os seus pneum\u00e1ticos m\u00e1is frescos), e nas seguintes cinco voltas a brecha entre os dous mant\u00edvose en aproximadamente un segundo cos dous pilotosde McLaren tratando de situarse t\u00e1cticamente. Prost ti\u00f1a maior velocidade nas rectas, mentres que os axustes de Senna d\u00e1banlle vantaxe nas curvas. Na volta 46 Senna usou a s\u00faa maior velocidade en curva para asegurarse de manterse preto detr\u00e1s do coche de Prost a trav\u00e9s da desafiante dobre curva da Spoon Corner. Isto puxo o coche de Senna directamente no rebufo aerodin\u00e1mico do Mclaren do l\u00edder, eliminando gran parte da vantaxe en li\u00f1a recta de Prost. A trav\u00e9s da infame curva \u00e1 esquerda 130R de alta velocidade, Senna reduc\u00edu a vantaxe de Prost a\u00ednda m\u00e1is, po\u00f1endo o seu MP4/5 s\u00f3 a d\u00faas lonxitudes de coche detr\u00e1s do seu rival.\nA seguinte curva logo da 130R \u00e9 a chicana, a segunda curva m\u00e1is lenta do circu\u00edto. Mentres Prost empezaba a frear pola curva Senna lanzouse por un lado, pero Prost viu o movemento nos seus espellos e moveu o seu coche a trav\u00e9s da pista para bloquear a s\u00faa trazada (Prost dixera antes da carreira que no pasado deixara a porta aberta cando Senna retabaoo para non deixar ambos coches f\u00f3ra de carreira, pero non deixou a porta aberta neste d\u00eda). Ning\u00fan dos pilotos estaba disposto a ceder e os dous chocaron xusto antes do v\u00e9rtice da curva. Coas rodas bloqueadas e os motores apagados, os dous coches detiv\u00e9ronse na boca da r\u00faa de escape bloqueando parcialmente a chicana. Como os veh\u00edculos estaban directamente na li\u00f1a de calquera posible coche f\u00f3ra de control, os comisarios apresur\u00e1ronse a sacalos. Mentres Prost se desabrochaba o cinto e deixaba o seu coche (pensando que esta carreira terminara e o Campionato do Mundo finalmente era seu), Senna fixo un xesto aos comisarios para que o empuxaran pola estrada de escape. Cando o McLaren foi empuxado, Senna utilizou o movemento para arrincar o seu motor, e despois de encendelo inmediatamente acelerou pola estrada de escape, serpenteando entre os bolardos provisionais dispostos na chicana.\nA\u00ednda que o seu coche funcionaba, o MP4/5 de Senna sufrira danos na s\u00faa \u00e1 dianteira durante a colisi\u00f3n, e mentres Prost volv\u00eda lentamente ao pr\u00f3ximo pit lane, Senna tivo que completar case unha volta completa ao circu\u00edto antes de entrar en boxes para unha reparaci\u00f3n. Unha vez que o seu morro foi substitu\u00eddo Senna continuou a carreira. O dominio de McLaren demostrouse polo feito de que malia a colisi\u00f3n, o per\u00edodo que estivo parado, a volta lenta, e a parada no pit stop mentres se reparaba o seu coche, cando Senna regresou \u00e1 carreira estaba a s\u00f3 cinco segundos do novo l\u00edder da carreira, Alessandro Nannini.\nSenna pilotou como un poseso e non tardou moito en atrapar ao Benetton de Nannini. Pasou ao italiano s\u00f3 d\u00faas voltas logo de substitu\u00edr o morro do seu coche, exactamente no mesmo lugar no que colisionou con Prost (a diferenza de Prost, Nannini non ofreceu unha resistenci significativa). Tres voltas m\u00e1is tarde Senna chegou a bandeira a cadros. Nannini terminou en segundo lugar, seguido polos dous Williams-Renaults de Riccardo Patrese e Thierry Boutsen, que pilotaran en t\u00e1ndem e f\u00f3ra de ritmo durante toda a carreira. O outro piloto na mesma volta que o ga\u00f1ador foi Nelson Piquet, case a unha volta, pero a\u00ednda moito mellor que na und\u00e9cima posici\u00f3n na que comezou, debido principalmente \u00e1 alta taxa de abandonos da carreira. S\u00f3 once dos vinte e seis participantes chegaron ao final. Detr\u00e1s de Piquet estaban dous pilotos brit\u00e1nicos que tam\u00e9n se beneficiaron dos abandonos, e mentres que a sexta posici\u00f3n final de Martin Brundle era bastante notable, Derek Warwick chegou desde a fila traseira da grella no seu Arrows para lograr o s\u00e9timo lugar. Nunha estrataxema que funcionoulle de luxo, antes da carreira Warwick tomara a extraordinaria medida de eliminar practicamente toda a carga aerodin\u00e1mica do seu coche coa esperanza de que a velocidade extra na recta dar\u00edalle unha vantaxe.\nPost-carreira.\nInmediatamente logo da carreira, Senna foi descualificado polos comisarios de carreira por saltar a chicana logo da s\u00faa colisi\u00f3n con Prost, con Senna crendo que a decisi\u00f3n tomaraa o presidente Jean-Marie Balestre para dar o campionato ao seu compatriota Prost (os comisarios de carreira e Balestre negaron o caso, indicando que o presidente de FISA non estaba presente na reuni\u00f3n dos comisarios cando tomaron a decisi\u00f3n de descualificar a Senna). Nannini adxudicouse a vitoria, Patrese e Boutsen participaron na cerimonia do podio. Esta ser\u00eda a \u00fanica vitoria de Alessandro Nannini nunha carreira de F\u00f3rmula Un, a s\u00faa andaina na F1 foi cortada por un accidente de helic\u00f3ptero case exactamente un ano despois no que perdeu o seu antebrazo dereito. A descualificaci\u00f3n de Senna tam\u00e9n significou que matematicamente lle fora imposible alcanzar os puntos de Prost, polo que o Campionato de 1989 foi para o franc\u00e9s.\nComo non obtivera ningunha vantaxe competitiva por saltarse a chicana, Senna e McLaren apelaron a decisi\u00f3n da descualificaci\u00f3n. O xefe de McLaren, Ron Dennis, explicou que non ti\u00f1a nada que ver con deter a Prost (que deixaba McLaren por Ferrari) ga\u00f1ando o campionato, sen\u00f3n que o equipo sent\u00eda que se lles quitou unha vitoria por unha decisi\u00f3n incorrecta, que resultaba nunha perda de di\u00f1eiro en premios e de di\u00f1eiro de bonificaci\u00f3n do patrocinio. Posteriormente na audiencia da FIA en Par\u00eds, a mesma semana, a inhabilitaci\u00f3n de Senna non s\u00f3 foi confirmada, sen\u00f3n que se lle impuxo unha multa adicional de 100.000 US $ e unha suspensi\u00f3n de seis meses (a FIA tam\u00e9n cualificou a Senna de \"piloto perigoso\"). Desde o incidente, houbo moito debate sobre se Prost chocou intencionadamente con Senna, se Senna fora demasiado ambicioso no seu movemento de adiantamento, ou se a colisi\u00f3n fora simplemente un incidente de carreira entre dous compa\u00f1eiros de equipo enfadados.\nL\u00edderes por volta.\nAlain Prost 43 (1-20, 24-46), Ayrton Senna 8 (21-23, 47-48, 51-53), Alessandro Nannini 2 (49-50)"}
{"id": "358848", "revid": "1131", "url": "https://gl.wikipedia.org/wiki?curid=358848", "title": "Carboados", "text": ""}
{"id": "358849", "revid": "1131", "url": "https://gl.wikipedia.org/wiki?curid=358849", "title": "O Carboeiro", "text": ""}
{"id": "358850", "revid": "1131", "url": "https://gl.wikipedia.org/wiki?curid=358850", "title": "Os Carboeiros", "text": "O top\u00f3nimo galego Os Carboeiros fai menci\u00f3n a un lugar do cal se extraer carb\u00f3n. Pode referirse a:"}
{"id": "358851", "revid": "1131", "url": "https://gl.wikipedia.org/wiki?curid=358851", "title": "O Carb\u00f3n", "text": ""}
{"id": "358852", "revid": "1131", "url": "https://gl.wikipedia.org/wiki?curid=358852", "title": "O Carboeiral", "text": ""}
{"id": "358853", "revid": "1131", "url": "https://gl.wikipedia.org/wiki?curid=358853", "title": "Carboeiro de Francia", "text": ""}
{"id": "358854", "revid": "1131", "url": "https://gl.wikipedia.org/wiki?curid=358854", "title": "Carboentes", "text": ""}
{"id": "358855", "revid": "89787", "url": "https://gl.wikipedia.org/wiki?curid=358855", "title": "Lepidopus caudatus", "text": "Lepidopus caudatus \u00e9 unha especie de peixe tele\u00f3steo da orde dos perciformes, suborde dos escombroideos, e familia dos triqui\u00faridos, que \u00e9 o tipo da subfamilia dos lepidopodinos, que son co\u00f1ecidos vulgarmente como sabres, ou peixes sabre.\nTaxonom\u00eda.\nDescrici\u00f3n.\nA especie foi descrita polo m\u00e9dico, bot\u00e1nico, zo\u00f3logo e explorador sueco Bengt Anders Euphras\u00e9n, un dos disc\u00edpulos de Linneo), baixo oi nome de \"Trichiurus caudatus\".\nPosteriormente foi inclu\u00edda no x\u00e9nero \"Lepidopus\", que creara en 1863 o bot\u00e1nico e icti\u00f3logo franc\u00e9s Antoine Go\u00fcan.\nEtimolox\u00eda.\nO ep\u00edteto espec\u00edfico, \"caudatus\", e o nominativo singular masculino do adxectivo latino \"caudatis, -a -um\", derivado do substantivo \"cauda, -ae\", \"cola\", facendo referencia \u00e1 (longa) cola deste peixe.\nNota: para a etimolox\u00eda do nome xen\u00e9rico, ver \"Lepidopus\".\nSin\u00f3nimos.\nAdemais do nome que lle impuxo Euphrasen (que \u00e9 o \"bas\u00f3nimo\"), ao longo do tempo a especie foi co\u00f1ecida polos sin\u00f3nimos seguintes:"}
{"id": "358856", "revid": "22795", "url": "https://gl.wikipedia.org/wiki?curid=358856", "title": "Aphanopodinae", "text": ""}
{"id": "358858", "revid": "22570", "url": "https://gl.wikipedia.org/wiki?curid=358858", "title": "Mar de Siberia Oriental", "text": "O mar de Siberia Oriental ou mar Siberiano do Leste (ruso: \u0412\u043e\u0441\u0442\u043e\u0301\u0447\u043d\u043e-\u0421\u0438\u0431\u0438\u0301\u0440\u0441\u043a\u043e\u0435 \u043c\u043e\u0301\u0440\u0435) \u00e9 un mar marxinal do oc\u00e9ano \u00c1rtico. Est\u00e1 situado entre o cabo \u00c1rtico, no norte; a costa continental de Siberia, no sur; o arquip\u00e9lago das illas de Nova Siberia, no oeste; e a illa de Wrangel no leste. Est\u00e1 localizado entre o mar de Laptev, ao oeste -co que comunica polo estreito de Sannikov e o estreito de Laptev- e o mar de Chukchi, ao leste.\nA superficie aproximada deste mar \u00e9 duns 913.000\u00a0km\u00b2, estando a maior parte do ano cuberta por xeo. O 70% da s\u00faa \u00e1rea ten unha profundidade menor de 50 m, e a s\u00faa profundidade m\u00e1xima \u00e9 de soamente 155 m. A costa \u00e9 principalmente plana no oeste (ata a desembocadura do r\u00edo Kolyma), e monta\u00f1osa no leste. A temperatura media (aire) est\u00e1 entre 0\u00a0\u00b0C e 2\u00a0\u00b0C (4\u00a0\u00b0C no sur) no ver\u00e1n, alcanzando os -30\u00a0\u00b0C no inverno.\nO seu principal porto \u00e9 Pevek. Ba\u00f1a as costas da Rep\u00fablica de Sakha e de Chukotka.\nNon hai illas no medio do mar de Siberia Oriental, e hai moi poucas illas e grupos de illas nas s\u00faas augas costeiras, como Illa Ayon e o arquip\u00e9lago das Illas Medvezhi.\nDebido \u00e1 s\u00faa localizaci\u00f3n tan ao norte este mar est\u00e1 a maior parte do tempo cuberto de xeo. As costas orientais te\u00f1en alg\u00fans terreos elevados e outeiros, pero as costas occidentais son, na s\u00faa maior\u00eda de pouca altitude e est\u00e1n cubertas de tundra, pantanos e multitude de pequenos lagos.\nEntre os r\u00edos que desembocan no mar de Siberia Oriental destacan o Indigirka (1.726\u00a0km), o Alazeya (1.590\u00a0km), o Ujandina, o Kolyma (2.513\u00a0km), o Rauchua (323\u00a0km), o Chaun, o Paljavaam (416\u00a0km) e o Pegtymel (354\u00a0km).\nHistoria.\nO mar foi navegado polos rusos, que se trasladaban dunha desembocadura a outra nas s\u00faas \"kochs\" a principios do s\u00e9culo XVII. En 1648 Semyon Dezhnev e Fedot Alekseev percorreron a costa desde o r\u00edo Kolyma ata o r\u00edo Anadyr e o estreito de Bering. Exploraci\u00f3ns sistem\u00e1ticas e levantamentos cartogr\u00e1ficos e batim\u00e9tricos do mar e as s\u00faas costas foron recollidas por unha serie de expedici\u00f3ns en 1735-42, 1820-24, 1822, 1909, 1911-14."}
{"id": "358859", "revid": "98629", "url": "https://gl.wikipedia.org/wiki?curid=358859", "title": "Afanopodinos", "text": "A dos afanopodinos (\"Aphanopodinae\") \u00e9 unha subfamilia de peixes tele\u00f3steos da orde dos perciformes, suborde dos escombroideos, unha das tres nas que se subdivide a familia dos triqui\u00faridos.\nClasificaci\u00f3n.\nA subfamilia abrangue tan s\u00f3 dous x\u00e9neros:\nSubfamilia \"Aphanopodinae\""}
{"id": "358861", "revid": "21312", "url": "https://gl.wikipedia.org/wiki?curid=358861", "title": "Biblia hebraica", "text": ""}
{"id": "358879", "revid": "23204", "url": "https://gl.wikipedia.org/wiki?curid=358879", "title": "Isabel de Portugal, santa", "text": ""}
{"id": "358881", "revid": "23204", "url": "https://gl.wikipedia.org/wiki?curid=358881", "title": "Reserva india de Standing Rock", "text": "A Reserva india de Standing Rock \u00e9 unha reserva do pobo lakota localizada en Dacota do Sur e Dacota do Norte, nos Estados Unidos de Am\u00e9rica. \u00c9 a sexta meirande reserva india dos Estados Unidos, e incl\u00fae todo o condado de Sioux e o de Corson, e algunhas partes do norte do condado de Dewey e Ziebach en Carolina do Sur.\nA \u00e1rea da reserva abrangue 9251,2\u00a0km2 e ten unha poboaci\u00f3n de 8\u00a0217 segundo o censo de 2010. As maiores comunidades da reserva son Fort Yates, Cannon Ball e McLaughlin."}
{"id": "358882", "revid": "8354", "url": "https://gl.wikipedia.org/wiki?curid=358882", "title": "Jacobus Sinapius", "text": "Jacobus Horcicky de Tepenecz, nado en 1575 e finado en 1622 foi\u00a0un alquimista checo co\u00f1ecido co nome latino de Sinapius.\nTraxectoria.\nDe humilde orixe, chegou a ser responsable da farmacia real de Praga e favorito do emperador Rodolfo II por mor de curarlle dunha enfermidade (1608) e recibir o t\u00edtulo nobiliario \"De Tepenecz\".\nTras a presunta compra do Manuscrito Voynich polo emperador a un desco\u00f1ecido tentou a s\u00faa traduci\u00f3n, pero non hai noticias de que conseguise ning\u00fan \u00e9xito. \u00c1 morte do emperador en 1612 pasou a ser o propietario do manuscrito, quizais recibido do coleccionista de libros Pontanus (falecido en 1614), e conservouno ate\u00e1 a s\u00faa morte. Nese momento pasou a mans desco\u00f1ecidas (probablemente a Georgius Barschius): a s\u00faa firma aparece escrita, con tinta desvanecida polo tempo, na primeira folla do manuscrito e hoxe s\u00f3 \u00e9 visible con luz ultravioleta. Este feito parece ser unha proba de que o Manuscrito Voynich realmente exist\u00eda naquela \u00e9poca (1608) e non \u00e9 unha falsificaci\u00f3n moderna como se propuxo recentemente.\nSinapius chegou a acumular unha fortuna vendendo un elixir que o curaba todo bautizado como \"Aqua-Sinapius\", quizais o mesmo co cal curou o emperador e serviu para ga\u00f1arse a s\u00faa enteira confianza.\nEn 1609 publicou un panfleto procat\u00f3lico que sufriu diversas reimpresi\u00f3ns.\u00a0Segundo unha fonte de 1777, Jacobus escribiu moitos manuscritos relacionados coa qu\u00edmica e a bot\u00e1nica.\nMorreu en 1622 debido a unha ca\u00edda dun cabalo que sufriu o ano anterior. Dous d\u00edas antes da s\u00faa morte, foi trasladado ao Clementinum onde foi coidado por xesu\u00edtas e aos que deixou a cantidade de 50\u00a0000 moedas de ouro e o seu estado de M\u011bln\u00edk. Permanece enterrado na igrexa de Savior no Clementinum."}
{"id": "358883", "revid": "98629", "url": "https://gl.wikipedia.org/wiki?curid=358883", "title": "Zaharrean Rugby Taldea", "text": "O Zaharrean Rugby Taldea foi un equipo de rugby da cidade de Donostia, en Espa\u00f1a, fundado en 1963 e desaparecido en 1993, que \u00f3 longo da s\u00faa existencia tivo varios nomes (\"Motobic Parte Vieja\", \"Sociedad Deportiva Anoeta\", \"Zaharrean Rugby Taldea\" e \"Club Deportivo Fortuna\") conforme o equipo se integraba nas estruturas polideportivas duns clubs ou outros. Durante catro tempadas (1978/79, 1979/80, 1980/81 e 1981/82) o Zaharrean participou na m\u00e1xima competici\u00f3n de liga do rugby espa\u00f1ol, a Divisi\u00f3n de Honra.\nTraxectoria.\nOs primeiros equipos de rugby de Donostia naceron a comezos da d\u00e9cada de 1960. O primeiro deles foi o Rugby Club Guip\u00fazcoa, fundado en 1962, e que en 1964 pasou a formar parte do Club Atl\u00e9tico San Sebasti\u00e1n. Este equipo acabar\u00eda sendo campi\u00f3n nacional varias veces. O segundo equipo da cidade naceu en 1963 co nome Motobic Parte Vieja, sendo Motobic un concesionario de motos que patrocinou as actividades do equipo nos seus primeiros pasos. A carencia dun terreo de xogo levou \u00f3 equipo a integrarse dentro da Sociedad Deportiva Anoeta, unha entidade polideportiva con secci\u00f3ns de atletismo, nataci\u00f3n, baloncesto, balonm\u00e1n, h\u00f3ckey etc, que levaba a cabo as s\u00faas actividades nas instalaci\u00f3ns da antiga cidade deportiva de Anoeta.\nA Sociedad Deportiva Anoeta desapareceu a finais dos anos 1970, rebautiz\u00e1ndose o equipo de rugby en 1978 como Zaharrean Rugby Taldea. \"Zaharrean\" significa \"Parte Vieja\" en lingua vasca, e ademais era o nome dunha asociaci\u00f3n de comerciantes da zona antiga da cidade que comezou a patrocinar \u00f3 equipo. O cambio de nome coincidiu co ascenso do equipo \u00e1 m\u00e1xima categor\u00eda do rugby nacional, a Divisi\u00f3n de Honra. O Zaharrean competiu catro tempadas (1978/79, 1979/80, 1980/81 e 1981/82) dentro do Grupo Norte da Divisi\u00f3n de Honra, que nesa \u00e9poca estaba formada por 32 equipos divididos en catro grupos xeogr\u00e1ficos. Trala tempada 1981/82 o equipo descendeu de categor\u00eda e integrouse dentro doutra sociedade polideportiva da cidade, o Club Deportivo Fortuna que lle dar\u00eda nome at\u00e9 o fin da secci\u00f3n de rugby en 1993, ano de desaparici\u00f3n das vellas instalaci\u00f3ns de Anoeta, que foron substitu\u00eddas polo moderno Estadio Municipal de Anoeta."}
{"id": "358884", "revid": "89787", "url": "https://gl.wikipedia.org/wiki?curid=358884", "title": "Hep\u00e1ticas", "text": "As hep\u00e1ticas ou marcanti\u00f3fitas (Marchantiophyta), que tam\u00e9n recibiron os nomes de Hepaticophyta, Hepatophyta ou Hepaticae (clase), son unha divisi\u00f3n de plantas non vasculares embri\u00f3fitas. O seu nome procede do aspecto de moitas delas semellante ao f\u00edgado. En galego reciben tam\u00e9n o nome de escamentas ou follas das pedras. Igual que os musgos e antocerotas, te\u00f1en un ciclo de vida no que domina o gamet\u00f3fito, no cal as c\u00e9lulas da planta levan un s\u00f3 conxunto de cromosomas (son haploides).\nEst\u00edmase que hai unhas 9.000 especies de hep\u00e1ticas. Algunhas das especies m\u00e1is familiares crecen formando unha estrutura talof\u00edtica sen follas, pero a maior\u00eda das especies te\u00f1en formaci\u00f3ns aplanadas follosas e unha forma moi parecida a un musgo aplanado. As especies con este tipo de \"follas\" poden distinguirse dos musgos aparentemente similares por varias caracter\u00edsticas, como os seus rizoides formados por unha soa c\u00e9lula. As hep\u00e1ticas follosas tam\u00e9n difiren da maior\u00eda dos musgos (pero non de todos) en que as s\u00faas \"follas\" nunca te\u00f1en unha costa (presente en moitos musgos) e poden ter cilios marxinais (moi raros en musgos). Outras diferenzas non son universais para todos os musgos e hep\u00e1ticas, pero a presenza de \"follas\" dispostas en tres filas, a presenza de lobos profundos ou \"follas\" segmentadas, ou a ausencia de caulidios (tali\u00f1os) ou filidios (folli\u00f1as) claramente diferenciados son caracter\u00edsticas que apuntan a que a planta \u00e9 unha hep\u00e1tica.\nAs hep\u00e1ticas son caracteristicamente pequenas, xeralmente de 2 a 20\u00a0mm de largo e individuos de menos de 10\u00a0cm de longo, polo que moitas veces pasan desapercibidas. Por\u00e9n, certas especies poden cubrir grandes \u00e1reas do chan, rochas, \u00e1rbores ou calquera outro substrato razoablemente firme no cal se poidan desenvolver. Est\u00e1n distribu\u00eddas por todo o mundo en case todos os h\u00e1bitats dispo\u00f1ibles, pero m\u00e1is frecuentemente en sitios h\u00famidos, a\u00ednda que no deserto fr\u00edo \u00e1rtico hai especies de hep\u00e1ticas tam\u00e9n. Algunhas especies poden ser unha molestia en invernadoiros sombreados ou xard\u00edns.\nCaracter\u00edsticas f\u00edsicas.\nDescrici\u00f3n.\nA maior\u00eda das hep\u00e1ticas son pequenas, xeralmente entre 2 e 20\u00a0mm de largo e de menos de 10\u00a0cm de longo, polo que facilmente pasan inadvertidas. As hep\u00e1ticas m\u00e1is co\u00f1ecidas consisten en estruturas prostradas, aplanadas, con forma de fita ou ramificadas chamadas estruturas talof\u00edticas; estas hep\u00e1ticas denom\u00ednanse \"talosas\". Por\u00e9n, a maior\u00eda das hep\u00e1ticas producen brotes aplanados con escamas solapadas ou unha especie de \"follas\" en d\u00faas ou m\u00e1is filas, a fila media \u00e9 a mi\u00fado moi aparente e diferente das outras d\u00faas; as hep\u00e1ticas deste tipo denom\u00ednanse \"foliosas\" ou \"escamosas\" (Jungermanniales). (\"Ver exemplos na galer\u00eda m\u00e1is abaixo.\")\nAs hep\u00e1ticas poden distinguirse con seguridade dos aparentemente similares musgos polos seus rizoides unicelulares. Outras diferenzas entre eles non son tan xerais; pero a falta dun caulidio claramente diferenciado e de filidios nas especies de hep\u00e1ticas talosas, ou a presenza de \"follas\" profundamente lobuladas ou segmentadas nas hep\u00e1ticas foliosas dispostas en tres filas, indican que a planta \u00e9 unha hep\u00e1tica. A diferenza das demais embri\u00f3fitas, a maior\u00eda das hep\u00e1ticas te\u00f1en polo menos nalgunhas das s\u00faas c\u00e9lulas corpos oleosos rodeados de membrana que conte\u00f1en isoprenoides, que son exclusivos, porque as gotas de l\u00edpidos que se observan no citoplasma das c\u00e9lulas noutras plantas non est\u00e1n rodeados de membrana. A semellanza f\u00edsica xeral entre alg\u00fans musgos e as hep\u00e1ticas foliosas significa que a confirmaci\u00f3n da identificaci\u00f3n dalg\u00fans grupos s\u00f3 pode realizarse con seguridade coa axuda do microscopio ou por un brioloxista experimentado.\nAs hep\u00e1ticas te\u00f1en un ciclo de vida dominado polo gamet\u00f3fito, no que o espor\u00f3fito depende do gamet\u00f3fito. As c\u00e9lulas dunha hep\u00e1tica t\u00edpica (do gamet\u00f3fito) conte\u00f1en un s\u00f3 conxunto de cromosomas, polo que son plantas haploides durante a maior parte do seu ciclo de vida, o que \u00e9 o contrario do que se observa na maior\u00eda das plantas e case todos os animais. Outra caracter\u00edstica pouco usual \u00e9 que no ciclo vital o espor\u00f3fito (que \u00e9 diploide) \u00e9 de moi curta vida, e m\u00farchase pouco despois de soltar as esporas.\nCiclo vital.\nA vida das hep\u00e1ticas empeza coa xerminaci\u00f3n dunha espora haploide que orixina un protonema, que pode ser unha masa de filamentos como febras ou un talo aplanado. O protonema \u00e9 un estado transitorio na vida dunha hep\u00e1tica, a partir do cal crece o gamet\u00f3foro maduro (\"portador de gametos\"), que produce os \u00f3rganos sexuais do futuro gamet\u00f3fito. Os \u00f3rganos masculinos denom\u00ednanse anteridios e producen anterozoides (ou espermatozoides). Os grupos de anteridios est\u00e1n rodeados por unha capa protectora de c\u00e9lulas chamada perigonio. Os \u00f3rganos femininos denom\u00ednanse arquegonios e est\u00e1n protexidos por un delgado periqueto. Cada arquegonio ten un tubo delgado oco, o \"pescozo\", polo cal o anterozoide ten que nadar para chegar \u00e1 ovoc\u00e9lula (gameto feminino).\nAs especies de hep\u00e1ticas poden ser dioicas ou monoicas. Nas hep\u00e1ticas dioicas, os \u00f3rganos sexuais masculinos e femininos enc\u00f3ntranse en diferentes e separadas plantas gamet\u00f3fito (hai gamet\u00f3fito masculino con s\u00f3 anteridios e gamet\u00f3fito feminino con s\u00f3 arquegonios). Nas hep\u00e1ticas monoicas, as d\u00faas estruturas reprodutoras est\u00e1n na mesma planta, a\u00ednda que en diferentes rami\u00f1as. En ambos os casos o anterozoide debe moverse nadando desde os anteridios, onde se orixinaron, aos arquegonios, onde se encontra a c\u00e9lula ovo. O anterozoide ou espermatozoide das hep\u00e1ticas \u00e9 \"biflaxelado\", e os seus dous flaxelos perm\u00edtenlle nadar curtas distancias na auga que molla e enchoupa estas pequenas plantas, para o que abonda que haxa unha fina pel\u00edcula de auga. A viaxe pode ser facilitada pola salpicadura das pingas de chuvia. En 2008, investigadores xaponeses descubriron que algunhas hep\u00e1ticas pod\u00edan lanzar polo aire auga que conti\u00f1a anterozoides ata unha distancia de 15\u00a0cm, o que lles permit\u00eda fecundar plantas femia que crec\u00edan a bastante distancia da planta macho m\u00e1is pr\u00f3xima.\nCando o anterozoide chega ao arquegonio ten lugar a fecundaci\u00f3n, o que conduce \u00e1 formaci\u00f3n dun espor\u00f3fito diploide. Despois da fecundaci\u00f3n, orix\u00ednase un cigoto, que d\u00e1 lugar a un espor\u00f3fito inmaturo dentro do arquegonio, o cal desenvolve tres rexi\u00f3ns no seu corpo: (1) un p\u00e9, que ancora o espor\u00f3fito no seu lugar para recibir nutrientes da s\u00faa planta \"nai\", (2) unha c\u00e1psula esf\u00e9rica ou elipsoidal, dentro da cal se producir\u00e1n as esporas e que as dispersar\u00e1, e (3) unha seta (ped\u00fanculo) entre a c\u00e1psula e o p\u00e9. Cando un espor\u00f3fito desenvolveu esas tres rexi\u00f3ns, a seta al\u00f3ngase, abr\u00edndose cami\u00f1o polo arquegonio e romp\u00e9ndoo. Mentres, o p\u00e9 queda fixado \u00e1 planta parental, e a c\u00e1psula \u00e9 forzada a sa\u00edr polo crecemento da seta e asoma da planta, estend\u00e9ndose no aire. Dentro da c\u00e1psula, as c\u00e9lulas div\u00eddense para producir dous tipos de c\u00e9lulas, unhas chamadas el\u00e1teres e outras c\u00e9lulas produtoras de esporas. Os el\u00e1teres son diploides e non xerminais, te\u00f1en forma de resorte e empuxan a parede da c\u00e1psula, abr\u00edndoa para dispers\u00e1rense elas e as esporas cando a c\u00e1psula explote, polo que a s\u00faa funci\u00f3n \u00e9 axudar \u00e1 dispersi\u00f3n das esporas. As c\u00e9lulas produtoras de esporas sofren meiose e forman esporas haploides, que se dispersan e xerminan, facendo que o ciclo comece de novo.\nReproduci\u00f3n asexual.\nAlgunhas hep\u00e1ticas poden realizar unha reproduci\u00f3n asexual; de feito, en bri\u00f3fitas en xeral \"ser\u00eda case acertado dicir que a reproduci\u00f3n vexetativa \u00e9 a regra e non a excepci\u00f3n.\" Por exemplo, en \"Riccia\", cando as partes vellas do talo bifurcado morren, as puntas m\u00e1is novas conv\u00e9rtense en individuos separados.\nAlgunhas hep\u00e1ticas talosas como \"Marchantia polymorpha\" e \"Lunularia cruciata\" producen unha especie de xemas (prop\u00e1gulos) con forma de pequenos discos dentro dunha especie de copas pouco fondas (concept\u00e1culos). Estas xemas de \"Marchantia\" poden dispersarse ata a 120\u00a0cm ao salpicar a chuvia nas copas. En \"Metzgeria\", as xemas crecen nas marxes do talo. \"Marchantia polymorpha\", que crece con frecuencia en invernadoiros, a mi\u00fado ten toda a s\u00faa superficie cuberta de contedores de xemas; a dispersi\u00f3n de xemas \u00e9 o \"principal mecanismo polo cal se espallan as hep\u00e1ticas por un viveiro ou invernadoiro.\"\nEcolox\u00eda.\nAs hep\u00e1ticas poden encontrarse en moitos ecosistemas de todo o planeta ag\u00e1s no mar ou ambientes excesivamente secos ou expostos a altos niveis de radiaci\u00f3n solar directa. Son m\u00e1is com\u00fans, tanto en n\u00famero coma en especies, nas zonas tropicais. As hep\u00e1ticas ec\u00f3ntranse m\u00e1is frecuentemente en zonas moi ou moderadamente sombreadas, a\u00ednda que as especies do deserto poden tolerar a luz solar directa e per\u00edodos de total desecamento.\nClasificaci\u00f3n.\nRelaci\u00f3ns con outras plantas.\nTradicionalmente, as hep\u00e1ticas foron agrupadas coas outras bri\u00f3fitas (musgos e antocerotas) na divisi\u00f3n Bryophyta, dentro da cal as hep\u00e1ticas formaban a clase Hepaticae (tam\u00e9n chamada Marchantiopsida). Por\u00e9n, como esta agrupaci\u00f3n fac\u00eda que Bryophyta fose parafil\u00e9tica, as hep\u00e1ticas clasif\u00edcanse agora xeralmente na s\u00faa propia divisi\u00f3n. O uso do nome de divisi\u00f3n Bryophyta \"sensu lato\" a\u00ednda se encontra na literatura, pero m\u00e1is frecuentemente Bryophyta \u00fasase agora nun sentido restrinxido no que comprende s\u00f3 os musgos.\nOutra raz\u00f3n pola que as hep\u00e1ticas son agora clasificadas separadamente \u00e9 que parece que diverxiron a partir doutras plantas embri\u00f3fitas pouco despois do inicio da s\u00faa evoluci\u00f3n. A li\u00f1a m\u00e1is apoiada polas evidencias \u00e9 que as hep\u00e1ticas son o grupo vivo de plantas terrestres que non ten estomas no espor\u00f3fito. Entre os primeiros f\u00f3siles que se cre que son hep\u00e1ticas est\u00e1n f\u00f3siles de compresi\u00f3n de \"Pallaviciniites\" do Devoniano superior de Nova York. Estes f\u00f3siles lembran as especies modernas de Metzgeriales. Outros f\u00f3siles devonianos chamados \"Protosalvinia\" tam\u00e9n se parecen a hep\u00e1ticas, pero a s\u00faa relaci\u00f3n con outras plantas a\u00ednda \u00e9 inseguro, polo que \u00e9 posible que non pertenzan \u00e1s Marchantiophyta. En 2007, anunciouse o descubrimento do f\u00f3sil m\u00e1is antigo asignable a hep\u00e1ticas, chamado \"Metzgeriothallus sharonae\" do Givetiano (Devoniano medio) de Nova York, Estados Unidos. Por\u00e9n, en 2010, atop\u00e1ronse na Arxentina cinco tipos de esporas fosilizadas de hep\u00e1ticas, que databan do per\u00edodo moi anterior Ordov\u00edcico medio, arredor de hai 470 mill\u00f3ns de anos.\nClasificaci\u00f3n interna da divisi\u00f3n.\nOs Bri\u00f3logos clasifican as hep\u00e1ticas na divisi\u00f3n Marchantiophyta. Este nome est\u00e1 baseado no x\u00e9nero m\u00e1is universalmente reco\u00f1ecido de hep\u00e1ticas, o \"Marchantia\". Ademais, tam\u00e9n se lles chama Hepaticophyta (este nome non debe confundirnos e facernos pensar que est\u00e1 relacionado coa planta anxiosperma do x\u00e9nero Hepatica). Ademais, \u00e1s veces \u00e9 frecuentemente escrito en moitos libros como Hepatophyta.\nA\u00ednda que non hai consenso entre os bri\u00f3logos sobre a clasificaci\u00f3n das hep\u00e1ticas por riba da categor\u00eda de familia, as Marchantiophyta poden subdividrse en tres clases:\nUnha clasificaci\u00f3n actualizada feita por S\u00f6derstr\u00f6m et al. de 2016 \u00e9:\nEst\u00edmase que hai unhas 9.000 especies de hep\u00e1ticas, e polo menos un 85% delas pertencen ao grupo das foliosas. Malia estas an\u00e1lises parciais, polo momento non foi secuenciado ning\u00fan xenoma de hep\u00e1tica e s\u00f3 foron identificados e caracterizados uns poucos dos seus xenes.\nImportancia econ\u00f3mica.\nAntigamente pens\u00e1base que as hep\u00e1ticas curaban doenzas do f\u00edgado. O seu nome procede de aparencia superficial dalgunhas hep\u00e1ticas talosas que lembran o perfil dun f\u00edgado. Esta relaci\u00f3n arcaica da forma da planta coa s\u00faa funci\u00f3n estaba baseada na \"Doutrina das sinaturas\".\nAs hep\u00e1ticas te\u00f1en pouca importancia econ\u00f3mica directa hoxe. O seu grande impacto beneficioso \u00e9 indirecto, por medio da reduci\u00f3n da erosi\u00f3n nas ribeiras fluviais, a s\u00faa captaci\u00f3n e retenci\u00f3n de auga nos bosques tropicais e a formaci\u00f3n de costras de solo en desertos e rexi\u00f3ns polares. Por\u00e9n, o ser humano usa directamente unhas poucas especies. Unhas cantas especies son hep\u00e1ticas talosas acu\u00e1ticas, como \"Riccia fluitans\", que se venden para usalas en acuarios. As s\u00faas ramas delgadas e lixeiras flotan na superfice da auga e proporcionan un h\u00e1bitat para pequenos invertebrados e os peixes que se alimentan deles.\nGaler\u00eda.\nAlgunhas imaxes da estrutura e diversidade das hep\u00e1ticas:"}
{"id": "358885", "revid": "65337", "url": "https://gl.wikipedia.org/wiki?curid=358885", "title": "Shift JIS", "text": "Shift JIS (Shift Japanese Industrial Standards, tam\u00e9n\u00a0SJIS, nome\u00a0MIME Shift_JIS) \u00e9 unha codificaci\u00f3n de caracteres para o\u00a0idioma xapon\u00e9s, desenvolvida orixinalmente pola empresa xaponesa ASCII Corporation en conxunto con Microsoft\u00a0e normalizada como JIS X 0208 Appendix 1."}
{"id": "358887", "revid": "98629", "url": "https://gl.wikipedia.org/wiki?curid=358887", "title": "Berne eXchange", "text": "Berne eXchange ou BX \u00e9 a bolsa de valores de Berna, Su\u00edza. BX xunto con SIX Swiss Exchange, con sede en Z\u00faric, son as \u00fanicas bolsas de valores de Su\u00edza.\nHistoria e membros.\nBX foi fundada en 1880 como a \"Berne Bank Association\" e formalizada en 1884 como a \"Berne Bourse Association\" (\"Berner B\u00f6rsenverein\" ou BBV) por nove bancos berneses e catorce empresas privadas. Tivo un pequeno volume de negocio at\u00e9 a primeira guerra mundial.\nA diferenza dos seus competidores en Basilea, Xenebra e Z\u00faric, non participou na fusi\u00f3n de 1995 que levou \u00e1 creaci\u00f3n do \"SWX\" (actualmente \"SIX\"). BX conservou a forma xur\u00eddica de asociaci\u00f3n privada baixo a lei su\u00edza, e entre os seus membros at\u00f3panse os maiores bancos que operan en Berna, inclu\u00edndo UBS e Credit Suisse Private Banking."}
{"id": "358888", "revid": "27155", "url": "https://gl.wikipedia.org/wiki?curid=358888", "title": "Marcanti\u00f3fitas", "text": ""}
{"id": "358889", "revid": "27155", "url": "https://gl.wikipedia.org/wiki?curid=358889", "title": "Marchantiophyta", "text": ""}
{"id": "358890", "revid": "1131", "url": "https://gl.wikipedia.org/wiki?curid=358890", "title": "Porta tallada", "text": "A Porta tallada (en franc\u00e9s, \"Porte taill\u00e9e\") \u00e9 unha obra militar de orixe romana situada no centro hist\u00f3rico da cidade francesa de Besan\u00e7on. Tr\u00e1tase dun t\u00fanel romano constru\u00eddo como paso para un acueduto.\nHistoria.\nEsta obra de enxe\u00f1ar\u00eda foi constru\u00edda na Cidadela de Besanz\u00f3n (Besan\u00e7on, Francia), no sector de Rivotte \u00e1 beira de La Boucle, no centro hist\u00f3rico da cidade. Foi levantada no s\u00e9culo II, a finais do imperio do emperador Marco Aurelio, como parte dun acueduto de 12\u00a0km. para proporcionar auga \u00e1 antiga \"Vesontio\" desde as fontes de Arcier, terminando nunha piscina de 5 m\u00b2 no actual Parque Castan. As dimensi\u00f3ns do t\u00fanel son de 1,55 m de altura por 0,75 m de anchura, penetrando na cidade a trav\u00e9s dunha abertura escavada na roca, que formar\u00e1 m\u00e1is tarde \"Porte taill\u00e9e\".\nNa Idade Media foi fortificado para protexer o cami\u00f1o cara a Su\u00edza. No s\u00e9culo XVI, Vauban modificou a s\u00faa estrutura engadindo un corpo de garda e un torre\u00f3n, edificados en 1546."}
{"id": "358891", "revid": "27155", "url": "https://gl.wikipedia.org/wiki?curid=358891", "title": "Hepaticophyta", "text": ""}
{"id": "358892", "revid": "27155", "url": "https://gl.wikipedia.org/wiki?curid=358892", "title": "Hepatophyta", "text": ""}
{"id": "358893", "revid": "27155", "url": "https://gl.wikipedia.org/wiki?curid=358893", "title": "Hepaticae", "text": ""}
{"id": "358894", "revid": "27155", "url": "https://gl.wikipedia.org/wiki?curid=358894", "title": "Hep\u00e1tica", "text": ""}
{"id": "358898", "revid": "89787", "url": "https://gl.wikipedia.org/wiki?curid=358898", "title": "Hepatica (anxiosperma)", "text": "Hepatica \u00e9 un x\u00e9nero de plantas herb\u00e1ceas perennes anxiospermas da familia das ranuncul\u00e1ceas, nativa do centro e norte de Europa, Asia e leste de Norteam\u00e9rica. Alg\u00fans bot\u00e1nicos incl\u00faen \"Hepatica\" dentro do x\u00e9nero \"Anemone\" interpretado sensu lato.\nEtimolox\u00eda.\nA palabra \"hepatica\" deriva do lat\u00edn \"hepaticus\" (do grego \"hepar\", 'f\u00edgado'), debido \u00e1 folla con tres lobos desta planta que lembra ao f\u00edgado humano.\nDescrici\u00f3n.\nTen flores hermafroditas rosas, p\u00farpuras, azuis ou brancas e con tres br\u00e1cteas verdes que aparecen soas nos talos pelosos desde o final do inverno \u00e1 primavera. Os polinizadores desta planta son bolboretas, avela\u00ed\u00f1as, abellas, moscas e escaravellos.\nAs follas son basais, duras, e xeralmente con tres lobos, e permanecen na planta durante o inverno.\nCultivo.\nO cultivo ornamental de \"Hepatica\" foi popular no Xap\u00f3n desde o s\u00e9culo XVIII (per\u00edodo Edo medio), onde se desenvolveron variedades con flores con p\u00e9talos dobres e diversos patr\u00f3ns de cores.\nA planta ten unha gran tolerancia aos solos alcalinos derivados de rochas calcarias, e pode crecer nunha ampla variedade de condici\u00f3ns; pode encontrarse en bosques caducos e moi sombreados (especialmente de faias) e matogueiras ou prader\u00edas a pleno sol. As \"Hepatica\" tam\u00e9n crecen en substratos areosos ou ricos en arxila, e est\u00e1 asociada \u00e1s calcarias. O solo h\u00famido e as nevaradas invernais son un dos seus requirimentos; as \"Hepatica\" son tolerantes a estar cubertas pola neve en inverno, pero agunatan peor a xeada seca.\nPropagaci\u00f3n.\nFaise por sementes ou por divisi\u00f3n (fragmentaci\u00f3n) das vigorosas matas en primavera. Por\u00e9n, os brotes tardan varios anos en chegar ao tama\u00f1o necesario para a floraci\u00f3n, e as plantas divididas tardan en engrosar.\nHerborister\u00eda.\nAntes era usada conmo herba medicinal. Debido \u00e1 antiga teor\u00eda das sinaturas, que dic\u00eda que as partes que pola s\u00faa forma lembran unha parte do corpo poden utilizarse para tratar as doenzas desa parte do corpo, antes pens\u00e1base que a planta era efectiva no tratamento dos trastornos hep\u00e1ticos. A\u00ednda que \u00e9 velenosa en altas doses, as follas e flores poden utilizarse como adstrinxente e demulcente para feridas que tardan en curar e como diur\u00e9tico.\nEspecies.\nReco\u00f1\u00e9cense entre unha e tres especies de \"Hepatica\", e alg\u00fans dos taxons son \u00e1s veces tratados como variedades:"}
{"id": "358899", "revid": "85894", "url": "https://gl.wikipedia.org/wiki?curid=358899", "title": "Yimmy \u00c1lvarez", "text": "Yimmy Mark \u00c1lvarez Rodr\u00edguez, nado en Santa Luc\u00eda (Canelones) o 8 de maio de 1976, \u00e9 un \u00e1rbitro profesional de f\u00fatbol uruguaio.\nTraxectoria.\nComezou a s\u00faa carreira arbitral na liga Maior do F\u00fatbol de San Jos\u00e9 con tan s\u00f3 15 anos, traballando al\u00ed at\u00e9 o ano 1997, onde comeza o curso de \u00e1rbitro profesional ditado pola Asociaci\u00f3n Uruguaia de F\u00fatbol baixo a docencia do profesor Jos\u00e9 (chino) de la Rosa e o profesor Ernesto Filippi."}
{"id": "358902", "revid": "89787", "url": "https://gl.wikipedia.org/wiki?curid=358902", "title": "Hepatica (avela\u00ed\u00f1a)", "text": "Hepatica \u00e9 un x\u00e9nero de avela\u00ed\u00f1as da familia Noctuidae.\nEspecies.\nAlgunhas especies deste x\u00e9nero son:"}
{"id": "358903", "revid": "1505", "url": "https://gl.wikipedia.org/wiki?curid=358903", "title": "Ognorhynchus icterotis", "text": "O Ognorhynchus icterotis \u00e9 unha ave pertencente \u00e1 familia dos Psit\u00e1cidos.\nDistribuci\u00f3n e protecci\u00f3n.\nA mediados dos anos 90 do s\u00e9culo XX s\u00f3 se co\u00f1ec\u00edan 20 exemplares da especie no Ecuador. No 1998, esta poboaci\u00f3n desapareceu e d\u00e1base a especie por extinta. Mais hab\u00eda rumores de que sobreviv\u00eda unha poboaci\u00f3n nos Andes colombianos. Polo que lanzouse o proxecto \"Ognorhynchus\" pola Fundaci\u00f3n ProAves, a Fundaci\u00f3n Loro parque, a American Bird Conservancy e a Zoologische Gesellschaft f\u00fcr Arten und Population sschutz, para a recuperaci\u00f3n da especie. No 1991 atop\u00e1ronse 81 exemplares nos Andes Centrais de Colombia, departamento de Tolima. E en xaneiro de 2001, descubriuse unha segunda poboaci\u00f3n de 63 exemplares nos Andes Occidentais, departamento de Antioqu\u00eda. No 2015 estas poboaci\u00f3ns aumentaron os seus efectivos, ata 4251 exemplares en Antioqu\u00eda e de 949 en Tolima. Debido a isto en 2010, a UICN reduciu a categor\u00eda de ameaza de \"En perigo cr\u00edtico\" a \"En perigo\".\nEsta especie \u00e9 extremadamente dependente da palma \"ceroxylon quindiuense\", especie tam\u00e9n ameazada. Por esta raz\u00f3n, era preocupante que as forestas desta especie eran cada vez m\u00e1is pequenas e estaban m\u00e1is fragmentadas. Para recuperar a especie lev\u00e1ronse a cabo reforestaci\u00f3ns masivas, declar\u00e1ronse varias reservas naturais e eliminouse o acceso do gando as forestas con exemplares de palma m\u00e1is xuven\u00eds. Ademais, no \u00e1mbito do Parque Nacional Lar Hermosas, tam\u00e9n se levaron diversas acci\u00f3ns para a protecci\u00f3n da especie."}
{"id": "358904", "revid": "104522", "url": "https://gl.wikipedia.org/wiki?curid=358904", "title": "Amazona vinacea", "text": "A Amazona vinacea \u00e9 unha ave pertencente \u00e1 familia dos Psit\u00e1cidos.\nDistribuci\u00f3n e supervivencia.\nUn censo realizado no 2015 nos tres pa\u00edses que contan con poboaci\u00f3ns de \"Amazona vinacea\" confirmaron que este papagaio catalogado pola UICN coma en \"en perigo\" segue ameazada. Contabiliz\u00e1ronse 2.857 exemplares no Brasil, 143 na Arxentina e 133 en Paraguai A especie distrib\u00faese pola Mata Atl\u00e1ntica e depende das araucarias. \u00c1rbores con cavidades, nas que cr\u00eda a especie. Estes bosques at\u00f3panse degradados, reducidos e fragmentados, o cal constit\u00fae a causa principal da especie."}
{"id": "358910", "revid": "89787", "url": "https://gl.wikipedia.org/wiki?curid=358910", "title": "Aphanopus", "text": "Aphanopus \u00e9 un x\u00e9nero de peixes tele\u00f3steos mari\u00f1os da orde dos perciformes, suborde dos escombroideos e familia dos triqui\u00faridos, que \u00e9 o tipo da subfamilia dos afanopodinos.\nTaxonom\u00eda.\nDescrici\u00f3n.\nO x\u00e9nero foi descrito en 1839 polo bot\u00e1nico, icti\u00f3logo e malac\u00f3logo ingl\u00e9s Richard Thomas Lowe.\nEtimolox\u00eda.\nLowe constu\u00edu o nome do x\u00e9nero, \"Aphanopus\", cos elementos do lat\u00edn cient\u00edfico \"aphan-\" e \"-pus\", tirados dos termos do grego antigo \u1f00\u03c6\u03b1\u03bd\u03ae\u03c2 \"aphan\u1e17s\",\"invis\u00edbel\", \"oculto\", \"escondido\", e \u03c0\u03bf\u03cd\u03c2, \"po\u00fas\", \"p\u00e9\", \"pata\", unidos cun \"-o-\" epent\u00e9tico para facilitar a prununcia.&lt;br&gt;Literalmente: \"os que te\u00f1en as aletas ocultas\".\nClasificaci\u00f3n.\nSegundo o WoRMS, o ITIS e FishBase, o x\u00e9nero comprende as sete especies seguintes: \nEn Galicia.\nNas augas pr\u00f3ximas a Galicia p\u00f3dese en contrar a especie \"Aphanopus carbo\" , co\u00f1ecida vulgarmente como sabre negro."}
{"id": "358924", "revid": "98629", "url": "https://gl.wikipedia.org/wiki?curid=358924", "title": "The Munsters", "text": "The Munsters \u00e9 unha serie de televisi\u00f3n estadounidense do x\u00e9nero de comedia de situaci\u00f3n, que conta a historia dunha familia de bos monstros. Est\u00e1 protagonizada por Fred Gwynne como Herman Munster e Yvonne De Carlo como a s\u00faa muller Lily Munster. A serie era unha s\u00e1tira dos filmes de monstros da \u00e9poca e dos roles de familia daquela, e foi producida polos creadores de \"Leave It to Beaver\". Foi emitida coa serie de semellante tem\u00e1tica \"The Addams Family\"."}
{"id": "358938", "revid": "5312", "url": "https://gl.wikipedia.org/wiki?curid=358938", "title": "Knight Rider", "text": "Knight Rider \u00e9 unha serie de televisi\u00f3n estadounidense creada e producida por Glen A. Larson. A serie foi emitida orixinalmente a trav\u00e9s da canle NBC dende 1982 at\u00e9 1986. Est\u00e1 protagonizada por David Hasselhoff como Michael Knight, que loita contra o crime axudado por KITT, un coche con intelixencia artificial e case indestrutible."}
{"id": "358952", "revid": "4817", "url": "https://gl.wikipedia.org/wiki?curid=358952", "title": "Finados en 2017", "text": "Esta \u00e9 unha listaxe de persoas de sona que finaron ao longo de 2017. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona, nacionalidade de orixe e causa da morte.\nPara unha listaxe ordenada alfabeticamente, v\u00e9xase a ."}
{"id": "358967", "revid": "98629", "url": "https://gl.wikipedia.org/wiki?curid=358967", "title": "Richard Thomas Lowe", "text": "Richard Thomas Lowe, nado en Derbyshire, Inglaterra, o 4 de decembro de 1802 e finado nun naufraxio preto das illas Scilly, Cornualla, o 13 de abril de 1874 foi cl\u00e9rigo anglicano, escritor, bot\u00e1nico, icti\u00f3logo e malac\u00f3logo ingl\u00e9s, especializado na flora, e mais na fauna (mari\u00f1a) do arquip\u00e9lago de Madeira.\nTraxectoria.\nEn 1825 grad\u00faase no \"Christ's College\", de Cambridge e, ese mesmo ano, toma as sagradas ordes, como di\u00e1cono e, en 1830 ord\u00e9nase como sacerdote anglicano.\nEn 1832 trasladouse \u00e1 illa de Madeira (Portugal) onde exerceu como pastor protestante desde ese ano at\u00e9 1852, pero tam\u00e9n se desenvolveu como naturalista, estudando extensamente a flora e a fauna local.\nDespois volveu a Inglaterra, sendo reitor en Lea, Lincolnshire, desde 1852 at\u00e9 1874.\nO 13 de abril de 1874 faleceu no transcurso dun naufraxio, preto das illas Scilly, en Cornualla.\nTaxons descritos.\nLowe nomeou e describiu numerosos taxons de peixes, entre eles:\nAs\u00ed mesmo nomeou e describiu moitos taxons de moluscos, entre eles:\nHonores.\nEp\u00f3nimos.\nNa s\u00faa honra, varios autores dedic\u00e1ronlle alg\u00fans taxons, como:"}
{"id": "358970", "revid": "1131", "url": "https://gl.wikipedia.org/wiki?curid=358970", "title": "Carbu\u00edz", "text": ""}
{"id": "358971", "revid": "1131", "url": "https://gl.wikipedia.org/wiki?curid=358971", "title": "Carcabelos", "text": ""}
{"id": "358972", "revid": "1131", "url": "https://gl.wikipedia.org/wiki?curid=358972", "title": "A Carcas\u00eda", "text": ""}
{"id": "358973", "revid": "1131", "url": "https://gl.wikipedia.org/wiki?curid=358973", "title": "O Cardal", "text": ""}
{"id": "358974", "revid": "865", "url": "https://gl.wikipedia.org/wiki?curid=358974", "title": "Antonov An-148", "text": "O Antonov An-148 (ucra\u00edno: \u0410\u043d\u0442\u043e\u043d\u043e\u0432 \u0410\u043d-148) \u00e9 un reactor de pasaeiros rexional dese\u00f1ado pola compa\u00f1\u00eda ucra\u00edna Antonov e producido por esta e a planta rusa Voronezh. O seu desenvolvemento comezou na d\u00e9cada dos 90 e o seu voo de estrea realizouse o 17 de decembro de 2004. O avi\u00f3n completou o seu programa de certificaci\u00f3n o 26 de febreiro de 2007. O An-148 ten un alcance m\u00e1ximo de 2.100\u20134.400\u00a0km e \u00e9 capaz de transportar 68\u201385 pasaxeiros, dependendo da configuraci\u00f3n.\nO Antonov An-158 \u00e9 unha versi\u00f3n coa fuselaxe alongada que pode levar ata 99 pasaxeiros.\nCaracter\u00edsticas.\nO An-148 \u00e9 un monoplano de \u00e1 alta con dous motores turboventilador montados en g\u00f3ndolas baixo as \u00e1s. Esta disposici\u00f3n protexe aos motores e \u00e1 estrutura das \u00e1s do dano de obxectos estra\u00f1os. A incorporaci\u00f3n dun sistema de autodiagn\u00f3stico, a unidade de potencia auxiliar, alta fiabilidade e a configuraci\u00f3n das \u00e1s perm\u00edtenlle ao An-148 ser usado en aeroportos pobremente equipados. Un moderno equipo de voo e navegaci\u00f3n, contando con cinco pantallas de cristal l\u00edquido (LCD) de 15x20 cm fabricadas pola rusa Aviapribor e un sistema \"fly-by-wire\", perm\u00edtenlle operar e case calquera condici\u00f3n de luz, meteorol\u00f3xica ou de densidade de tr\u00e1fico. Semellante ao do Boeing 737, o tren de aterraxe principal m\u00e9tese no bandullo do aparello cando este est\u00e1 en voo, con portas que cobren parcialmente as patas e quedando as rodas desubertas. Est\u00e1 equipado con motores Motor Sich D-436-148 de alta eficiencia, e tam\u00e9n conta con escaleiras que permiten embarcar e desembarcar sen equipo extra en terra."}
{"id": "358975", "revid": "56817", "url": "https://gl.wikipedia.org/wiki?curid=358975", "title": "Cardoeiro", "text": "O top\u00f3nimo galego Cardoeiro pode referirse a:"}
{"id": "358976", "revid": "1131", "url": "https://gl.wikipedia.org/wiki?curid=358976", "title": "O Cardoeiro", "text": ""}
{"id": "358977", "revid": "1131", "url": "https://gl.wikipedia.org/wiki?curid=358977", "title": "A Cardosa", "text": ""}
{"id": "358980", "revid": "1131", "url": "https://gl.wikipedia.org/wiki?curid=358980", "title": "Cardanachama", "text": ""}
{"id": "358981", "revid": "1131", "url": "https://gl.wikipedia.org/wiki?curid=358981", "title": "A Cardavella", "text": ""}
{"id": "358982", "revid": "1131", "url": "https://gl.wikipedia.org/wiki?curid=358982", "title": "Cardav\u00f3s", "text": ""}
{"id": "358983", "revid": "1131", "url": "https://gl.wikipedia.org/wiki?curid=358983", "title": "Cardecide", "text": ""}
{"id": "358984", "revid": "1131", "url": "https://gl.wikipedia.org/wiki?curid=358984", "title": "Cardeira de Meroi", "text": ""}
{"id": "358985", "revid": "1131", "url": "https://gl.wikipedia.org/wiki?curid=358985", "title": "Cardeite", "text": ""}
{"id": "358986", "revid": "1131", "url": "https://gl.wikipedia.org/wiki?curid=358986", "title": "Cardeo", "text": ""}
{"id": "358987", "revid": "1131", "url": "https://gl.wikipedia.org/wiki?curid=358987", "title": "Carderrei", "text": ""}
{"id": "358988", "revid": "1131", "url": "https://gl.wikipedia.org/wiki?curid=358988", "title": "Cardes\u00edn", "text": ""}
{"id": "358989", "revid": "1131", "url": "https://gl.wikipedia.org/wiki?curid=358989", "title": "Cardezo", "text": ""}
{"id": "358990", "revid": "1131", "url": "https://gl.wikipedia.org/wiki?curid=358990", "title": "Cardigonde", "text": ""}
{"id": "358991", "revid": "1131", "url": "https://gl.wikipedia.org/wiki?curid=358991", "title": "Cardois", "text": ""}
{"id": "358992", "revid": "22570", "url": "https://gl.wikipedia.org/wiki?curid=358992", "title": "Faith (\u00e1lbum de George Michael)", "text": "Faith \u00e9 o primeiro \u00e1lbum de estudio do cantante ingl\u00e9s George Michael. Foi publicado o 30 de outubro de 1987, baixo os selos Columbia Records e Epic Records.\nO \u00e1lbum acadou o n\u00famero 1 nas listas de \"Billboard\" e foi o primeiro \u00e1lbum en solitario dun artista de raza branca en alcanzar o n\u00famero 1 nas listas de Rhythm and blues. En 1989 ga\u00f1ou o principal premio Grammy: o de \u00c1lbum do Ano."}
{"id": "358993", "revid": "1131", "url": "https://gl.wikipedia.org/wiki?curid=358993", "title": "As Cardosas", "text": ""}
{"id": "358994", "revid": "895", "url": "https://gl.wikipedia.org/wiki?curid=358994", "title": "Faith", "text": ""}
{"id": "359055", "revid": "22570", "url": "https://gl.wikipedia.org/wiki?curid=359055", "title": "RD-0212", "text": "RD-0212 \u00e9 a designaci\u00f3n dun tipo de motor foguete utilizado na terceira etapa dos foguetes Proton. En realidade \u00e9 unha unidade de propulsi\u00f3n formada por un conxunto dun motor principal RD-0213 e catro motores vernier RD-0214. Tam\u00e9n \u00e9 co\u00f1ecido como 8D49 e RD-473.\nCaracter\u00edsticas.\nOs motores RD-0212 foron dese\u00f1ados por Kosberg e funcionan alimentados por tetr\u00f3xido de nitr\u00f3xeno e UDMH (dimetilhidracina asim\u00e9trica), cun pulo de 613,0 kN. \u00dasanse na terceira etapa dos foguetes Proton."}
{"id": "359059", "revid": "4817", "url": "https://gl.wikipedia.org/wiki?curid=359059", "title": "RD-473", "text": ""}
{"id": "359061", "revid": "22570", "url": "https://gl.wikipedia.org/wiki?curid=359061", "title": "Listen Without Prejudice Vol. 1", "text": "Listen Without Prejudice Vol. 1 \u00e9 o segundo \u00e1lbum de estudio do cantante ingl\u00e9s George Michael. Foi publicado o 3 de setembro de 1990, baixo os selos Columbia Records e Epic Records."}
{"id": "359062", "revid": "4137620", "url": "https://gl.wikipedia.org/wiki?curid=359062", "title": "Campo de golf de Mondariz", "text": ""}
{"id": "359063", "revid": "22570", "url": "https://gl.wikipedia.org/wiki?curid=359063", "title": "RD-0213", "text": "RD-0213 \u00e9 a designaci\u00f3n dun tipo de motor foguete utilizado na terceira etapa dos foguetes Proton no sistema de propulsi\u00f3n RD-0212 xunto con catro motores vernier RD-0214. Tam\u00e9n \u00e9 co\u00f1ecido como 8D48 e RD-473.\nCaracter\u00edsticas.\nOs motores RD-0213 foron dese\u00f1ados por Kosberg e funcionan alimentados por tetr\u00f3xido de nitr\u00f3xeno e UDMH (dimetilhidracina asim\u00e9trica), cun pulo de 582,10 kN. \u00dasanse na terceira etapa dos foguetes Proton."}
{"id": "359064", "revid": "22570", "url": "https://gl.wikipedia.org/wiki?curid=359064", "title": "RD-0214", "text": "RD-0214 \u00e9 a designaci\u00f3n dun tipo de motor foguete utilizado na terceira etapa dos foguetes Proton no sistema de propulsi\u00f3n RD-0212 en cantidade de catro xunto cun \u00fanico motor RD-0213. Tam\u00e9n \u00e9 co\u00f1ecido como 8D811.\nCaracter\u00edsticas.\nOs motores RD-0214 foron dese\u00f1ados por Kosberg e funcionan alimentados por tetr\u00f3xido de nitr\u00f3xeno e UDMH (dimetilhidracina asim\u00e9trica), cun pulo de 30,98 kN. \u00dasanse catro na terceira etapa dos foguetes Proton coa funci\u00f3n de cambiar a direcci\u00f3n do foguete cando sexa necesario, a diferenza do RD-0213, que ten unha funci\u00f3n exclusivamente propulsora."}
{"id": "359065", "revid": "4817", "url": "https://gl.wikipedia.org/wiki?curid=359065", "title": "8D811", "text": ""}
{"id": "359066", "revid": "98629", "url": "https://gl.wikipedia.org/wiki?curid=359066", "title": "RD-0225", "text": "RD-0225 \u00e9 a designaci\u00f3n dun tipo de motor foguete utilizado como motor de manobra orbital para as estaci\u00f3ns espaciais Almaz. Tam\u00e9n \u00e9 co\u00f1ecido como 11D24.\nCaracter\u00edsticas.\nOs motores RD-0225 foron dese\u00f1ados por Kosberg e funcionaban alimentados por tetr\u00f3xido de nitr\u00f3xeno e UDMH (dimetilhidracina asim\u00e9trica), cun pulo de 3,92 kN."}
{"id": "359067", "revid": "4817", "url": "https://gl.wikipedia.org/wiki?curid=359067", "title": "11D24", "text": ""}
{"id": "359069", "revid": "98629", "url": "https://gl.wikipedia.org/wiki?curid=359069", "title": "RD-100", "text": "RD-100 \u00e9 a designaci\u00f3n do motor foguete que propulsou o primeiro m\u00edsil de curto alcance de fabricaci\u00f3n sovi\u00e9tica, o R-1, unha copia do V-2 alem\u00e1n.\nCaracter\u00edsticas.\nO motor RD-100 foi constru\u00eddo por Glushko con asistencia de cient\u00edficos alem\u00e1ns capturados durante o final da segunda guerra mundial. A primeira unidade foi constru\u00edda en 1946, non sen dificultades ao ter que ser fabricado desde cero ao non existir o equipamento necesario na Uni\u00f3n Sovi\u00e9tica para reproducir a tecnolox\u00eda alem\u00e1 que permitiu as V-2. A primeira proba dun RD-100 tivo lugar en maio de 1948 en Khimki. Entrou en servizo en 1950."}
{"id": "359070", "revid": "98629", "url": "https://gl.wikipedia.org/wiki?curid=359070", "title": "RD-101", "text": "RD-101 \u00e9 a designaci\u00f3n do motor foguete que propulsou o m\u00edsil de curto alcance de fabricaci\u00f3n sovi\u00e9tica R-2, desenvolvido ao mesmo tempo que o R-1 (\u00e1 s\u00faa vez unha copia do V-2 alem\u00e1n) pero sen axuda de cient\u00edficos alem\u00e1ns por motivos de seguridade.\nCaracter\u00edsticas.\nO motor RD-101 foi constru\u00eddo por Glushko en paralelo ao RD-100. Resultou nun motor m\u00e1is compacto e potente, cunha maior presi\u00f3n na c\u00e1mara de combusti\u00f3n e unha maior proporci\u00f3n de alcohol na mestura de propelente. Foi probado por primeira vez en 1949."}
{"id": "359071", "revid": "5863", "url": "https://gl.wikipedia.org/wiki?curid=359071", "title": "Jos\u00e9 Grande Juncal", "text": "Jos\u00e9 Grande Juncal, nado en Deiro (Vilanova de Arousa) en 1887 e finado na mesma parroquia en xullo de 1967, foi un activista obreiro, traballador do mar, emigrante, escritor e mestre galego, tam\u00e9n co\u00f1ecido coma Jos\u00e9 de Diego.\nTraxectoria.\nCon 19 anos emigrou \u00e1 Arxentina, onde se formou e traballou durante d\u00faas d\u00e9cadas. Foi expulsado do pa\u00eds polas autoridades debido \u00e1 s\u00faa militancia en organizaci\u00f3ns obreiras anarquistas.\nDe regreso na s\u00faa terra, \u00f3 tempo que traballaba coma mari\u00f1eiro mantivo actividades na defensa dos obreiros, tentando organizar un sindicato de traballadores do mar. Participou nun mitin de afirmaci\u00f3n sindical en Cangas con Jaime Baello o 19 de xaneiro de 1936. Tam\u00e9n deu conferencias no Centro Cultural de Vilaxo\u00e1n. Isto fixo que logo do golpe de Estado do 18 de xullo de 1936 fose denunciado polo p\u00e1rroco de San Miguel de Deiro e perseguido polos falanxistas da zona. Durante tres anos conseguiu evitar a s\u00faa detenci\u00f3n e probable asasinato agoch\u00e1ndose no monte, en faiados e casas abandonadas, contando co apoio dalg\u00fans familiares, veci\u00f1os e amigos.\nRematada a Guerra, puido acollerse \u00e1 amnist\u00eda que perdoaba a vida \u00f3s inimigos do r\u00e9xime que non tivesen delitos de sangue. Volveu traballar no mar ata que un accidente sufrido mentres cargaba un moble no teito dun autob\u00fas o deixou incapacitado dun brazo. A partir dese accidente exerceu de mestre, ensinando as primeiras letras \u00f3s nenos, labor pola que \u00e9 recordado cunha placa na s\u00faa parroquia.\nRecuperaci\u00f3n da s\u00faa obra.\nDurante un traballo para unha materia de bacharelato, Luc\u00eda Esper\u00f3n Janeiro descubriu a figura e os escritos de Jos\u00e9 Grande; animada polo seu profesor, a estudante recompilou os textos biogr\u00e1ficos, poemas e disertaci\u00f3ns filos\u00f3ficas que sobreviviran deste autor, public\u00e1ndoos no seu libro \"A memoria dun mestre: Jos\u00e9 Grande Juncal\"."}
{"id": "359072", "revid": "98629", "url": "https://gl.wikipedia.org/wiki?curid=359072", "title": "RD-119", "text": "RD-119 \u00e9 a designaci\u00f3n dun tipo de motor foguete utilizado na segunda etapa dos foguetes Kosmos 2I. Tam\u00e9n foi co\u00f1ecido como 8D710.\nCaracter\u00edsticas.\nOs motores RD-119 foron dese\u00f1ados por Glushko e funcionaban alimentados por os\u00edxeno l\u00edquido e UDMH (dimetilhidracina asim\u00e9trica). Ti\u00f1an un pulo de 105,50 kN e us\u00e1banse na segunda etapa dos foguetes Kosmos 2I."}
{"id": "359073", "revid": "4817", "url": "https://gl.wikipedia.org/wiki?curid=359073", "title": "8D710", "text": ""}
{"id": "359083", "revid": "10599", "url": "https://gl.wikipedia.org/wiki?curid=359083", "title": "Illa de Colom", "text": ""}
{"id": "359084", "revid": "10599", "url": "https://gl.wikipedia.org/wiki?curid=359084", "title": "Illa do Lazareto", "text": ""}
{"id": "359089", "revid": "56817", "url": "https://gl.wikipedia.org/wiki?curid=359089", "title": "Albert Paris G\u00fctersloh", "text": "Albert Paris G\u00fctersloh, nado como Albert Conrad Kiehtreiber o 5 de febreiro de 1887 en Viena, e finado o 16 de maio de 1973 en Baden bei Wien (Baixa Austria), foi un pintor e escritor austr\u00edaco.\nG\u00fctersloh traballou como actor, director, e dese\u00f1ador de escenarios antes de concentrarse na pintura en 1921.\nComo mestre de Arik Brauer, Ernst Fuchs, Wolfgang Hutter e Anton Lehmden, \u00e9 considerado unha das maiores influencias da Escola de Viena de Realismo Fant\u00e1stico."}
{"id": "359092", "revid": "5863", "url": "https://gl.wikipedia.org/wiki?curid=359092", "title": "Albert Paris von G\u00fctersloh", "text": ""}
{"id": "359093", "revid": "5863", "url": "https://gl.wikipedia.org/wiki?curid=359093", "title": "Albert Conrad Kiehtreiber", "text": ""}
{"id": "359105", "revid": "1131", "url": "https://gl.wikipedia.org/wiki?curid=359105", "title": "Club Pat\u00edn Cibeles", "text": "O Club Pat\u00edn Cibeles, fundado e 1953 e disolto en 1987, foi un equipo\u00a0espa\u00f1ol de hockey sobre pat\u00edns, da cidade de Oviedo.\nFoi o primeiro equipo de f\u00f3ra de Catalu\u00f1a en ga\u00f1ar a Copa do Rei, en 1980, tras derrotar 4-0 ao FC Barcelona na final disputada en Salamanca. Ao ano seguinte, en 1981, o Cibeles proclamouse subcampi\u00f3n da Recopa de Europa.\nHistoria.\nEn 1974 ascendeu por vez primeira \u00e1 m\u00e1xima categor\u00eda de hockey sobre pat\u00edns de Espa\u00f1a, ent\u00f3n denominada \"Divisi\u00f3n de Honra\", ao clasificarse en segundo lugar da Primeira Divisi\u00f3n. As s\u00faas clasificaci\u00f3ns na m\u00e1xima categor\u00eda foron as seguintes:\nEn 1987 o Cibeles clasificouse sexto na liga de Divisi\u00f3n de Honra, e xogou o seu \u00faltimo partido no Palacio dos deportes de Oviedo derrotando ao Noia por 11 goles a 0. O \u00faltimo gol do Cibeles marcouno Lolo Paredes. O d\u00eda 3 de xu\u00f1o desaparece o C.P. Cibeles.\nUniforme.\nO uniforme titular do equipo estaba comprendido por unha camiseta vermella, un pantal\u00f3n azul e unhas medias vermellas.\nPalmar\u00e9s.\nAdemais, o Cibeles participou d\u00faas veces na Recopa de Europa e tres na Copa da CERS."}
{"id": "359106", "revid": "72012", "url": "https://gl.wikipedia.org/wiki?curid=359106", "title": "Vicq-d'Auribat", "text": "Vicq-d'Auribat (en franc\u00e9s e oficialmente; en ) \u00e9 unha poboaci\u00f3n e concello franc\u00e9s\u00a0situada na rexi\u00f3n de Nova Aquitania, departamento de Landas, no distrito de Dax e cant\u00f3n de Montfort-en-Chalosse. A s\u00faa poboaci\u00f3n en 2013 era de 266 habitantes que en franc\u00e9s se denominan \"vicquois\". Dende 2014, Pascal Hontans \u00e9 o alcalde.\nO c\u00f3digo postal \u00e9 40380 e o c\u00f3digo INSEE \u00e9 40324. A altitude m\u00ednima \u00e9 de 9 metros e a m\u00e1xima de 45 metros. A superficie total \u00e9 de aproximadamente 4,2 km\u00b2 e a densidade de 45 habitantes por km\u00b2."}
{"id": "359107", "revid": "89787", "url": "https://gl.wikipedia.org/wiki?curid=359107", "title": "Cant\u00f3n de Montfort-en-Chalosse", "text": "O cant\u00f3n de Montfort-en-Chalosse era unha divisi\u00f3n administrativa francesa, que estaba situada no departamento de Landas e a rexi\u00f3n de Aquitania.\nComposici\u00f3n.\nO cant\u00f3n estaba formado por vinte e un concellos:\nSupresi\u00f3n do cant\u00f3n de Montfort-en-Chalosse.\nEn aplicaci\u00f3n do Decreto n\u00ba 2014-181 de 18 de febreiro de 2014, o cant\u00f3n de Montfort-en-Chalosse foi suprimido o 22 de marzo de 2015 e as s\u00faas 21 comunas pasaron a formar parte do novo cant\u00f3n de Ladera de Chalosse."}
{"id": "359108", "revid": "89787", "url": "https://gl.wikipedia.org/wiki?curid=359108", "title": "Sinus Aestuum", "text": "Sinus Aestuum \u00e9 unha ba\u00eda lunar, m\u00e1is precisamente, unha formaci\u00f3n bas\u00e1ltica de estrutura similar a un \"mare\" que se atopa na \u00e1rea central da cara visible da L\u00faa. O seu nome significa en lat\u00edn \u00abba\u00eda ardente\u00bb. Foi chamada as\u00ed polo astr\u00f3nomo Giovanni Riccioli (1598-1671), denominaci\u00f3n que foi aceptada oficialmente pola Uni\u00f3n Astron\u00f3mica Internacional en 1935.\nCaracter\u00edsticas da formaci\u00f3n.\nA superficie bas\u00e1ltica ten unha forma que se aproxima a un c\u00edrculo de 316.5 quil\u00f3metros de di\u00e1metro. O centro de \"Sinus Aestuum\" est\u00e1 nas coordenadas selenogr\u00e1ficas 12\u00b0 norte e 8\u00b0 oeste. Cara ao suroeste contin\u00faa nunha depresi\u00f3n do terreo de forma redondeada at\u00e9 o ecuador lunar. Esta extensi\u00f3n bas\u00e1ltica, de aspecto similar pero algo m\u00e1is grande, consid\u00e9rase tam\u00e9n parte integrante desta mesma formaci\u00f3n nalgunhas cartas lunares. O enorme cr\u00e1ter Eratosthenes conforma o l\u00edmite noroeste do \"Sinus Aestuum\", mentres que os Montes Apenninus marcan o seu l\u00edmite polo norte. Cara ao leste at\u00f3panse o Mare Vaporum e o Sinus Medii, e no sur el\u00e9vase a monta\u00f1a que rodea o Fra Mauro. No leste hai un relevo ondulado que marca a transici\u00f3n cara ao Mare Insularum. No bordo occidental (\u00e1 beira de Eratosthenes) o magma alagou a antiga muralla do cr\u00e1ter Stadius transform\u00e1ndoo nun palimpsesto. Un pouco m\u00e1is ao sur, o chan mostra unha coloraci\u00f3n notoriamente m\u00e1is escura. Nas inmediaci\u00f3ns do cr\u00e1ter Gambart hai un domo de lava. Moi preto de al\u00ed produciuse o impacto da sonda lunar Surveyor 2 que en 1966 non logrou aluar correctamente e resultou completamente destru\u00edda."}
{"id": "359109", "revid": "89787", "url": "https://gl.wikipedia.org/wiki?curid=359109", "title": "Sinus Amoris", "text": "O Sinus Amoris (\"Ba\u00eda do Amor\" en lat\u00edn) est\u00e9ndese ao norte do extremo nordeste do Mare Tranquillitatis. Est\u00e1 localizado nas coordenadas selenogr\u00e1ficas 19.92\u00b0 N de latitude e 37.29\u00b0 E de lonxitude, a\u00ednda que ao tratarse dun elemento de forma irregular e l\u00edmites non moi precisos, as coordenadas do seu punto central e do seu di\u00e1metro poden variar entre distintas fontes. O seu di\u00e1metro envolvente \u00e9 duns 189 km. Ao norte da ba\u00eda \u00e1chanse os accidentados cumes dos Montes Taurus.\nPreto do l\u00edmite sur da ba\u00eda, onde se une co Mare Tranquillitatis, sit\u00faase o cr\u00e1ter Theophrastus. No seu lado occidental aparecen o cr\u00e1ter alagado de lava Maraldi e o Mons Maraldi. Lim\u00edtrofe co lado leste da ba\u00eda aparecen os cr\u00e1teres Carmichael e Hill. A parte central da ba\u00eda incl\u00fae algunhas cristas baixas, a\u00ednda que en xeral o seu perfil \u00e9 considerablemente chairo e est\u00e1 libre doutros trazos significativos.\nNa sa\u00edda da ba\u00eda cara ao sur, onde \u00fanese ao Mare Tranquilitatis, aparece o Mons Esam, unha elevaci\u00f3n menor situada entre varios domos lunares pequenos."}
{"id": "359110", "revid": "98629", "url": "https://gl.wikipedia.org/wiki?curid=359110", "title": "Equisetum", "text": "Equisetum \u00e9 un x\u00e9nero de plantas vasculares pterid\u00f3fitas que se reproducen por esporas, chamadas comunmente rabo de cabalo, equiseto, xestela, herba esta\u00f1eira e herba canuda. \u00c9 o \u00fanico x\u00e9nero vivo da familia Equisetaceae (equiset\u00e1ceas).\n\"Equisetum\" consid\u00e9rase un \"f\u00f3sil vivente\", xa que o \u00fanico x\u00e9nero que queda de toda a clase Equisetopsida, que noutrora desde o Devoniano e durante 100 mill\u00f3ns de anos foi moito m\u00e1is diversa e era unha das plantas dominantes nos bosques do final do Paleozoico. Algunhas Equisetopsida daquela \u00e9poca eran grandes \u00e1rbores que chegaban a 30 metros de altura. O x\u00e9nero \"Calamites\" da familia Calamitaceae, por exemplo, \u00e9 abundante en dep\u00f3sitos de carb\u00f3n do per\u00edodo Carbon\u00edfero.\nEn Galicia aparecen as especies \"E. arvense\" (moi estendida), \"E. palustre\" (moi estendida), \"E. ramosissima\" (estendida) e \"E. telmateia\" (noroeste).\n\"Equisetum\" prov\u00e9n do lat\u00edn \"equus\" (cabalo) e \"seta\" (seda, pelo).\nDise que o patr\u00f3n de espazado dos n\u00f3s dos rabos de cabalo, no cal os que est\u00e1n preto da punta do brote est\u00e1n progresivamente m\u00e1is xuntos, inspiraron a John Napier a descubrir os logaritmos.\nDescrici\u00f3n.\nNestas plantas as follas est\u00e1n moi reducidas e xeralmente non son fotosint\u00e9ticas. Conte\u00f1en un s\u00f3 feixe vascular non ramificado, que \u00e9 a caracter\u00edstica definitoria dos microfilos. Por\u00e9n, recentemente reco\u00f1\u00e9cese que os microfilos dos rabos de cabalo non son probablemente ancestrais coma en Lycopodiophyta (licopodios e emparentados), sen\u00f3n que son adaptaci\u00f3ns derivadas, que evolucionaron por reduci\u00f3n de megafilos. Por tanto, son \u00e1s veces denominados megafilos para reflectir esta homolox\u00eda.\nAs follas dos rabos de cabalo est\u00e1n dispostas en verticilos fusionados en va\u00ed\u00f1as nodais. Os talos son xeralmente verdes e fotosint\u00e9ticos, e est\u00e1n caracter\u00edsticamente ocos, articulados e estriados (con como m\u00ednimo 3 e xeralmente de 6 a 40 estr\u00edas). Poden ter ou non verticilos de ramas nos n\u00f3s.\nEsporas.\nAs esporas f\u00f3rmanse en esporanxios que colgan de esporanxi\u00f3foros situados en estr\u00f3bilos. Os estr\u00f3bilos son estruturas c\u00f3nicas situadas nos extremos dalg\u00fans dos talos. En moitas especies os talos que levan estes conos non est\u00e1n ramificados e nalgunhas especies (por exemplo \"Equisetum arvense\") non son fotosint\u00e9ticos, e prod\u00facense ao inicio da primavera. Noutras especies (por exemplo \"Equisetum palustre\") son moi similares a talos est\u00e9riles, son fotosint\u00e9ticos e con verticilos de ramas.\nOs rabos de cabalo son principalmente hom\u00f3sporos (as esporas son iguais), a\u00ednda que en \"E. arvense\" as esporas m\u00e1is pequenas dan lugar a protalos machos. As esporas te\u00f1en catro el\u00e1teres que act\u00faan como resortes sensibles \u00e1 humidade, que axudan \u00e1 dispersi\u00f3n das esporas por medio de movementos de arrastre e salto cando os esporanxios se abren lonxitudinalmente.\nParedes celulares de \"Equisetum\".\nNos equisetos atop\u00e1ronse alg\u00fans compo\u00f1entes qu\u00edmicos rarosque poder\u00edan estar relacionados coa s\u00faa parede celular. Os extractos de c\u00e9lulas crus de todas as especies de \"Equisetum\" comprobadas te\u00f1en actividade do encima (MXE). Este \u00e9 un encima novo ata agora non descuberto en ningunhas outras plantas. Ademais, as paredes celulares de todas as especies de \"Equisetum\" comprobadas conte\u00f1en glucano de enlace mixto (MLG), un polisac\u00e1rido que ata hai pouco se pensaba que era exclusivo das plantas Poales. A distancia evolutiva considerable entre \"Equisetum\" e Poales suxire que a posesi\u00f3n de MLG evolucionou independentemente en cada un. A presenza de actividade de MXE en \"Equisetum\" indica que esta evolucionou xunto con alg\u00fan mecanismo de modificaci\u00f3n da parede celular. A falta de MXE en Poales suxire que nelas o MLG debe desempe\u00f1ar alg\u00fan outro papel, polo momento desco\u00f1ecido. Debido \u00e1 correlaci\u00f3n entre a actividade MXE e a idade da c\u00e9lula, prop\u00faxose que a MXE promove o cesamento da expansi\u00f3n celular.\nTaxonom\u00eda.\nEspecies.\nOs membros vivos do x\u00e9nero \"Equisetum\" div\u00eddense en d\u00faas li\u00f1axes, que son xeralmente tratadas como subx\u00e9neros. Son com\u00fans os h\u00edbridos, pero a hibridaci\u00f3n s\u00f3 se d\u00e1 entre membros do mesmo subx\u00e9nero.\nHai dous equisetos que se venden comercialmente cos nomes \"Equisetum japonicum\" e \"Equisetum camtschatcense\", que son dous tipos de \"E. hyemale\" var. \"hyemale\", a\u00ednda que poden tam\u00e9n ser considerads como variedades de \"E. hyemale\".\nDistribuci\u00f3n, ecolox\u00eda e usos.\nO x\u00e9nero \"Equisetum\" ten unha distribui\u00f3n case cosmopolita, e s\u00f3 est\u00e1n ausentes da Ant\u00e1rtida, a\u00ednda que non son nativos de Australia, Nova Zelandia e illas do Pac\u00edfico. Son plantas perennes, herb\u00e1ceas que morren en inverno en climas temperados ou viven todo o ano como a maior\u00eda das especies tropicais e as especies de climas temperados \"E. hyemale\", \"E. ramosissimum\", \"E. scirpoides\" e \"E. variegatum\". Crecen normalmente ata 0,2-1,5 m de alto, a\u00ednda que hai equisetos \"xigantes\" de ata 2,5 m de altura (\"E. telmateia\"), e outros de ata 5 m (\"E. giganteum\") ou mesmo de 8 m (\"E. myriochaetum\") ou de m\u00e1is.\nOs talos nacen de rizomas que est\u00e1n moi profundos e son dif\u00edciles de desenterrar. \"E. arvense\" pode ser unha mala herba molesta porque volve a medrar facilmente a partir do seu rizoma despos de ser arrancada. Por\u00e9n, como \"E. arvense\" prefire solos \u00e1cidos, pode usarse cal para axudar \u00e1 s\u00faa erradicaci\u00f3n e subir o pH do chan a 7 ou 8. Con todo, algunhas especies foron declaradas herbas nocivas en Australia e no estado norteamericano de Oreg\u00f3n. Todos os \"Equisetum\" son clasificados como \"organismos indesexables\" en Nova Zelandia.\nSe se comen durante un longo per\u00edodo de tempo, algunhas especies de rabos de cabalo poden ser velenosas para os animais herb\u00edvoros, entre eles os cabalos. A toxicidade parece deberse aos seus encimas tiaminase, que poden causar unha deficiencia de tiamina (vitamina B1). Nalg\u00fans pa\u00edses as persoas consomen habitualmente rabos de cabalo. As plantas novas c\u00f3mense cocidas ou cr\u00faas, pero debe terse moito coidado. Por exemplo, os talos f\u00e9rtiles que levan estr\u00f3bilos dalgunhas especies son coci\u00f1ados e comidos no Xap\u00f3n como se fosen esp\u00e1rragos (nun prato chamado \"tsukushi\"). Na antiga Roma com\u00edanse alg\u00fans equisetos de maneira similar, e tam\u00e9n os usaban para facer unha infusi\u00f3n e un po espesante. Os nativos americanos do noroeste do Pac\u00edfico com\u00edan os brotes novos crus.\nEstas plantas us\u00e1banse tam\u00e9n como tinguiduras que daban unha cor verde clara. Os extractos \u00fasanse \u00e1s veces para proporcionar silicio como suplementaci\u00f3n alimenticia. Os rabos de cabalo foron utilizados polos indios e no Xap\u00f3n para pu\u00edr as ferramentas de madeira. As especies de \"Equisetum\" son \u00e1s veces utilizadas para analizar a concentraci\u00f3n de ouro nunha \u00e1rea debido \u00e1 s\u00faa capacidade de captar ese metal en soluci\u00f3n.\nUso medicinal.\nExtractos e outras preparaci\u00f3ns de \"E. arvense\" serviron como remedios de herborister\u00eda xa desde os tempos dos antigos gregos e romanos; os usos dos que hai rexistros son o tratamento das hemorraxias, a tuberculose, curaci\u00f3n de feridas e ulceraci\u00f3ns e trastornos renais. As fontes modernas de medicina alternativa fiables incl\u00faen precauci\u00f3ns e advertencias sobre o seu uso. En 2009 a Autoridade de Seguridade Alimentaria Europea publicou un informe avaliando algunhas propiedades saudables atribu\u00eddas a \"E. arvense\" (por exemplo que \u00e9 bo para a vigorizaci\u00f3n, control do peso e sa\u00fade da pel, pelo e \u00f3sos), chegando \u00e1 conclusi\u00f3n de que ningunha delas puido ser confirmada. Hai, pois, insuficientes probas para tirar conclusi\u00f3ns sobre a s\u00faa efectividade como medicina para todas as condici\u00f3ns m\u00e9dicas humanas descritas. A\u00ednda as\u00ed, as preparaci\u00f3ns de \"E. giganteum\" son moi usadas en Suram\u00e9rica como diur\u00e9tico administrado oralmente para reducir o inchamento causado por un exceso de retenci\u00f3n de flu\u00eddos e para infecci\u00f3ns urinarias e trastornos da vexiga e riles. As preparaci\u00f3ns de rabo de cabalo conte\u00f1en silicio, polo que se ten suxerido que poder\u00edan servir para tratar a osteoporose."}
{"id": "359112", "revid": "22570", "url": "https://gl.wikipedia.org/wiki?curid=359112", "title": "Ni\u00f1a Isabela", "text": "Ni\u00f1a Isabela (en galego \"Nena Isabela\") \u00e9 o cuarto \u00e1lbum de estudio da cantante espa\u00f1ola Isabel Pantoja.\u00a0Foi lanzado ao mercado a principios de 1977 e foi composto integramente polos autores Rafael de Le\u00f3n e Juan Solano.\nEste disco caracter\u00edzase por ser o m\u00e1is tradicional e variado da artista at\u00e9 ent\u00f3n, contando con x\u00e9neros como sevillanas, pasodobres e rumbas entre outros. A canci\u00f3n \"Yo\u00a0te quiero a mi manera\" tivo boa repercusion entre o publico non s\u00f3 admirador da chamada \"Copla andaluza\" sen\u00f3n do publico en xeral aumentando a popularidade da ascendente sevillana e logrando atraer a atenci\u00f3n cara \u00e1 canci\u00f3n espa\u00f1ola xa en decadencia neste tempo."}
{"id": "359114", "revid": "23204", "url": "https://gl.wikipedia.org/wiki?curid=359114", "title": "Equiset\u00e1ceas", "text": "As equiset\u00e1ceas (Equisetaceae) son unha familia monot\u00edpica (cun s\u00f3 x\u00e9nero vivente, \"Equisetum\") de plantas vasculares que se reproducen por esporas, xeralmente chamadas rabos de cabalo, entre outros nomes.\n\"Equisetum\" \u00e9 o \u00fanico x\u00e9nero vivente de todas as equiset\u00f3psidas, as cales te\u00f1en un extenso rexistro f\u00f3sil entre o Devoniano e o Carbon\u00edfero. As equiset\u00e1ceas son morfoloxicamente moi distintivas, cun talo con estriaci\u00f3ns, follas reducidas dispostas en verticilos e follas f\u00e9rtiles transformadas en esporanxi\u00f3foros unidas en estr\u00f3bilos terminais. Este x\u00e9nero consta de 15 especies agrupadas en dous subx\u00e9neros e unha especie adicional (\"Equisetum bogotense\" , a \u00fanica suramericana), que \u00e9 irm\u00e1 das outras 14. As especies dentro de cada subx\u00e9nero hibridan doadamente.\nAdemais, hai algunhas especies f\u00f3siles que non se poden asignar ao x\u00e9nero moderno. \"Equisetites\" \u00e9 un taxon artificial no que se xuntan toda clase de rabos de cabalo grandes do Mesozoico; case son seguridade \u00e9 parafil\u00e9tico.\nCaracteres.\nOs equisetos son plantas vasculares con ciclo de vida haplodiplonte no que a alternancia de xeraci\u00f3ns \u00e9 clara, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito ten unha estrutura talof\u00edtica, \u00e9 dicir, \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, talo -caule- e follas e sistema vascular). Debido a estas caracter\u00edsticas tradicionalmente agr\u00fapanse coas \"pterid\u00f3fitas\".\nOs talos (caules) son fotosint\u00e9ticos, crecen a partir dun rizoma subterr\u00e1neo mediante un meristema que consta dunha c\u00e9lula apical piramidal que se divide en tres direcci\u00f3ns.\nOs talos (caules) presentan n\u00f3s e entren\u00f3s ben diferenciados, e os n\u00f3s parecen inchados e articulados. A superficie do talo nos estren\u00f3s \u00e9 estriada: presenta cristas e vales lonxitudinais, car\u00e1cter \u00fanico en monil\u00f3fitas. As c\u00e9lulas da epiderme do talo depositan s\u00edlice na superficie do talo que act\u00faa como reforzo de sost\u00e9n. O talo \u00e9 usualmente oco, e en corte transversal presenta un oco central e outros ocos peque\u00f1i\u00f1os no lado interno das cristas e os vales.\nAs follas (eufilos reducidos) son moi pequenas (menos de 2\u00a0cm de longo normalmente) e te\u00f1en aspecto escamoso, disp\u00f3\u00f1ense arredor do talo de forma verticilada (m\u00e1is de d\u00faas follas no mesmo n\u00f3) e son connadas (est\u00e1n soldadas entre si pola s\u00faa base), formando unha va\u00ed\u00f1a ou coroa que \u00e1s veces est\u00e1 m\u00e1is ou menos engrosada. As follas s\u00f3 son fotosint\u00e9ticas ao principio. S\u00f3 te\u00f1en un feixe vascular non ramificado.\nDos n\u00f3s pode sa\u00edr unha gran cantidade de ramas no subx\u00e9nero \"Equisetum\", de disposici\u00f3n verticilada e morfolox\u00eda similar \u00e1 do talo. \nAo final das ramas f\u00e9rtiles enc\u00f3ntrase o estr\u00f3bilo, formado polos verticilos de follas f\u00e9rtiles (que neste clado se chaman \"esporanxi\u00f3foros\").\nO eixe do estr\u00f3bilo pode ser verde ou non e nunca \u00e9 ramificado. Os esporanxi\u00f3foros son peltados (con p\u00e9), non fotosint\u00e9ticos. Os esporanxi\u00f3foros novos te\u00f1en forma de pulv\u00ednulo e logo toman forma hexagonal (en vista superficial), debido \u00e1 forza mec\u00e1nica que exercen entre eles.\nNa cara interna do esporanxi\u00f3foro orix\u00ednanse os esporanxios, que penduran por debaixo do \u00e1pice expandido do esporanxi\u00f3foro.\nOs esporanxios presentan un engrosamento secundario da parede de forma helicoidal (Bateman 1991). Os esporangios son de tipo eusporanxiado: grandes, sen anel, alongados, producen moitas esporas (m\u00e1is de 1.000) por esporanxio.\nAs esporas son dispersadas polo vento.\nAs esporas son esf\u00e9ricas, verdes, con apertura circular e con de catro a seis el\u00e1teres (expansi\u00f3ns longas con forma de correas) enrolados arredor da espora, que rapidamente se endereitan e colaboran no movemento da espora cando sae do esporanxio na dehiscencia.\nAs equiset\u00e1ceas son plantas homosp\u00f3ricas (todas as esporas son iguais). Nas plantas homosp\u00f3ricas en xeral, as esporas pos\u00faen a capacidade de producir gamet\u00f3fitos con capacidade de orixinar gametos masculinos e femininos (\u00e9 dicir, as esporas producen gameto\u00f3fitos hermafroditas). Por\u00e9n, existe unha controversia sobre se os gamet\u00f3fitos das equiset\u00e1ceas son hermafroditas ou non. Alg\u00fans gamet\u00f3fitos producen s\u00f3 anteridios (que producen gametos masculinos), outros gamet\u00f3fitos producen s\u00f3 arquegonios (que orixinan gametos femininos). Segundo Judd \"et al.\" (2002), polo menos os gamet\u00f3fitos \"femininos\" v\u00f3lvense bisexuais m\u00e1is tarde.\nOs gamet\u00f3fitos son verdes e superficiais.\nOs anteridios producen unha gran cantidade de espermatozoides multiflaxelados. A morfolox\u00eda dos espermatozoides liga claramente as equiset\u00e1ceas coas demais monil\u00f3fitas.\nO n\u00famero de cromosomas \u00e9 x = 108.\nSistem\u00e1tica.\nTanto a morfolox\u00eda coma as an\u00e1lises moleculares de ADN (feitos sobre as secuencias plast\u00eddicas \"rbcL\", \"trnL-F\", \"rps4\") indican que os fentos e rabos de cabalo son monofil\u00e9ticos (Pryer \"et al.\" 2001 e 2004, Des Marais \"et al.\" 2003, Guillon 2004).\nO x\u00e9nero \u00fanico desta familia est\u00e1 composto por dous subx\u00e9neros, a hibridaci\u00f3n \u00e9 frecuente entre especies do mesmo subx\u00e9nero mais non entre especies de subx\u00e9neros diferentes. As an\u00e1lises moleculares de ADN feitos sobre as 15 especies (baseados nunha an\u00e1lise combinada de dous marcadores no cloroplasto, \"trnL-F\" e \"rbcL\"), indica unha forte concordancia coa monofilia dos dous subx\u00e9neros. Dun s\u00f3 dos resultados resultou unha concepci\u00f3n nova: a especie suramericana, \"Equisetum bogotense\", que non pertence a ning\u00fan dos dous subx\u00e9neros sen\u00f3n que m\u00e1is ben \u00e9 irm\u00e1 das outras 14 especies.\nA an\u00e1lise combinada de morfolox\u00eda e secuencias de ADN (das secuencias cloroplast\u00eddicas \"rbcL\", \"atpB\", \"rps4\", e da secuencia nuclear para a subunidade pequena de ADNr) situ\u00e1rono como un clado irm\u00e1n das maratti\u00e1ceas e dos fentos leptosporanxiados, formando entre os tres un clado irm\u00e1n de Ophioglossaceae e Psilotaceae (Pryer \"et al.\" 2001 e 2004 Os caracteres morfol\u00f3xicos que incl\u00faen \"Equisetum\" co resto dos fentos no clado Monilophyta son a morfolox\u00eda dos espermatozoides (Renzaglia \"et al.\" 2000 e caracteres das ra\u00edces (Kato 1983). O cladograma resultante \u00e9 o que mostra o seguinte gr\u00e1fico:\nTaxonom\u00eda.\nA clasificaci\u00f3n m\u00e1is actualizada ata o x\u00e9nero \u00e9 a de Christenhusz et al. 2011 (baseada en Smith et al. 2006, 2008); que tam\u00e9n proporciona unha secuencia li\u00f1al das lic\u00f3fitas e monil\u00f3fitas.\nClasificaci\u00f3n sensu Smith et al. 2006.\nClados e taxons superiores: Plantae (clado), Viridiplantae, Streptophyta, Streptophytina, Embryophyta, Tracheophyta, Euphyllophyta, Monilophyta, Clase Equisetopsida, Orde Equisetales, familia Equisetaceae, x\u00e9nero Equisetum.\nEquisetum prov\u00e9n do lat\u00edn \"equus\" (cabalo) e \"seta\" (seda, pelo).\nNome vulgar: rabo de cabalo.\nCircunscrici\u00f3n: dous subx\u00e9neros, que \u00e1s veces son considerados coa categor\u00eda de x\u00e9nero, e unha especie suramericana, \"Equisetum bogotense\", que \u00e9 irm\u00e1 de todo o resto:\nOutras clasificaci\u00f3ns.\nNas clasificaci\u00f3nss m\u00e1is tradicionais como a de Engler, ao teren as follas reducidas, parecidas a microfilos, o clado foi consoderado como un clado de pteridofitas primitivas, e asign\u00f3uselle a s\u00faa propia clase, considerado m\u00e1is recente que os psilotos (que te\u00f1en as follas a\u00ednda m\u00e1is reducidas), e m\u00e1is antigo que os demais fentos.\nCon tantos caracteres inequ\u00edvocos (a morfolox\u00eda do talo, as follas verticiladas, os esporanxi\u00f3foros) o clado foi rapidamente reco\u00f1ecido como tal, polo que a circunscrici\u00f3n (\u00e9 dicir, os subtaxons dos que est\u00e1 composto) non variou. A clasificaci\u00f3n \"sensu\" Engler \u00e9 a seguinte:\nEcolox\u00eda.\nEst\u00e1n amplamente distribu\u00eddas. Enc\u00f3ntranse en todo o mundo excepto en Australia, Nova Zelandia e a Ant\u00e1rtida. O maior n\u00famero de especies viven entre os 40\u00ba e os 60\u00ba de latitude norte.\nSon plantas herb\u00e1ceas, rizomatosas e perennes. Te\u00f1en morfolox\u00eda bambusoide (a\u00ednda que non est\u00e1n emparentadas cos bamb\u00fas). Os talos normalmente son de menos de 1 metro de altura, pero poden chegar aos 8 metros en \"E. giganteum\". Talos de 2 a 4\u00a0cm de di\u00e1metro.\nSon terrestres ou semiacu\u00e1ticas. Estas plantas son colonizadoras de \u00e1reas deforestadas, marxes de lagos, e zonas h\u00famidas.\nEvoluci\u00f3n.\nOs parentes f\u00f3siles de \"Equisetum\" aparecen desde o Devoniano (hai uns 408-360 mill\u00f3ns de anos) e logo se volveron m\u00e1is abundantes e relativamente pequenos (menos de 1 m de altura) adaptados ao sotobosque dos bosques do Carbon\u00edfero.\nAlg\u00fans membros do clado das equiset\u00f3psidas te\u00f1en talos que chegaron ata os 20 metros de altura, pero extingu\u00edronse no Carbon\u00edfero tal como as lic\u00f3fitas xigantes dese tempo.\nOs primeiros f\u00f3siles claramente asignables \u00e1 li\u00f1axe das equiset\u00e1ceas (claros antepasados de \"Equisetum\") son do Eoceno (hai uns 54-38 mill\u00f3ns de anos), pero o x\u00e9nero pode estenderse ata o Permiano, hai m\u00e1is de 300 mill\u00f3ns de anos.\nUsos.\nA s\u00edlice presente nos talos fainos bos para esfregar, e os colonos de Norteam\u00e9rica us\u00e1banos para esfregar os utensilios de coci\u00f1a, unha pr\u00e1ctica que aparentemente deu orixe a un dos nomes vulgares desa planta en ingl\u00e9s, \"scouring rush\" ('xunco para esfregar').\nO \"Equisetum giganteum\" e outras equiset\u00e1ceas son amplamente utilizadas como plantas medicinais, utiliz\u00e1ndose a s\u00faa parte a\u00e9rea como diur\u00e9tico.\nNa Arxentina \"Equisetum giganteum\" \u00e9 unha planta medicinal oficial, xa que pos\u00fae unha monograf\u00eda na Farmacopea Nacional Argentina VI Edici\u00f3n.\n\u00c9 unha planta que crece na maior\u00eda dos terreos h\u00famidos, pantanosos e zonas con augas estancadas de Asia, Europa, Am\u00e9rica do Norte e \u00c1frica. Tr\u00e1tase dunha descendente directa das plantas prehist\u00f3ricas que crec\u00edan de maneira impo\u00f1ente ata case a altura das \u00e1rbores m\u00e1is altas dos nosos d\u00edas, e mant\u00e9n a maior\u00eda das caracter\u00edsticas daquelas \u00e9pocas, coa excepci\u00f3n do tama\u00f1o."}
{"id": "359119", "revid": "25871", "url": "https://gl.wikipedia.org/wiki?curid=359119", "title": "Divisi\u00f3n administrativa", "text": "Os termos divisi\u00f3n administrativa, pol\u00edtica administrativa, demarcaci\u00f3n administrativa, subdivisi\u00f3n administrativa, entidade subestatal, entidade subnacional e outros similares apl\u00edcanse de maneira xen\u00e9rica para designar as entidades pol\u00edticas que funcionan como demarcaci\u00f3ns ou divisi\u00f3ns do territorio de cada estado, realizadas con car\u00e1cter formal para o seu organizaci\u00f3n territorial, e as instituci\u00f3ns que as administran. Cr\u00e9anse e funcionan a distintos niveis, desde o superior ou rexional ata o inferior ou local, pasando por niveis intermedios (provincial, comarcal, etc\u00e9tera). As divisi\u00f3ns de car\u00e1cter pol\u00edtico-administrativo poden coincidir ou non coas que se realizan para outros fins (militares, eclesi\u00e1sticos, xudiciais) ou coas que se realizan en estudos xeogr\u00e1ficos (geocoras).\nA Uni\u00f3n Europea considera tres niveis de divisi\u00f3ns administrativas, inferiores aos estados membros e superiores aos concellos, denominadas NUTS (Nomenclatura das unidades territoriais estat\u00edsticas). Tam\u00e9n existen os conceptos de eurorrexi\u00f3n (transfronteiriza entre estados membros) ou o de rexi\u00f3n ultraperif\u00e9rica (as xeograficamente afastadas do continente europeo, pero pertencentes a un pa\u00eds membro).\nO grao de autogoberno de cada unha destas entidades depende da concepci\u00f3n centralista ou descentralizada do estado. Diferente consideraci\u00f3n te\u00f1en os territorios dependentes (por exemplo as colonias dun imperio colonial), que non forman parte do n\u00facleo dun estado-naci\u00f3n.\nO termo xen\u00e9rico utilizado para identificar \u00e1 entidade estatal ou nacional \u00e1 que tales demarcaci\u00f3ns pertencen pode ser moi diverso. \u00c1 s\u00faa condici\u00f3n de entidade xeogr\u00e1fica (\"pa\u00eds\") ou pol\u00edtica (\"estado\" ou \"naci\u00f3n\", conceptos-termos de moi complexa identificaci\u00f3n ou diferenciaci\u00f3n), eng\u00e1dese a s\u00faa forma de estado en canto \u00e1 relaci\u00f3n ou articulaci\u00f3n que se establece entre territorio, poboaci\u00f3n e poder (Estado unitario, Estado complexo, Estado composto, Estado rexional ou das autonom\u00edas, Estado integral, federaci\u00f3n, confederaci\u00f3n, uni\u00f3n, imperio, mancomunidade e moitas outras)."}
{"id": "359124", "revid": "47527", "url": "https://gl.wikipedia.org/wiki?curid=359124", "title": "Cobra de auga", "text": ""}
{"id": "359141", "revid": "1576", "url": "https://gl.wikipedia.org/wiki?curid=359141", "title": "F\u00e9d\u00e9ration Internationale d'Escrime", "text": ""}
{"id": "359165", "revid": "27155", "url": "https://gl.wikipedia.org/wiki?curid=359165", "title": "Equisetaceae", "text": ""}
{"id": "359166", "revid": "27155", "url": "https://gl.wikipedia.org/wiki?curid=359166", "title": "Equiset\u00e1cea", "text": ""}
{"id": "359172", "revid": "89787", "url": "https://gl.wikipedia.org/wiki?curid=359172", "title": "Vera Rubin", "text": "Vera Cooper Rubin, nada en Filadelfia (Pensilvania) o 23 de xullo de 1928 e finada en Princeton (Nova Jersey) o 25 de decembro de 2016, foi unha astr\u00f3noma estadounidense, pioneira na medici\u00f3n da rotaci\u00f3n das estrelas dentro dunha galaxia. As s\u00faas medici\u00f3ns puxeron de manifesto que as curvas de rotaci\u00f3n gal\u00e1ctica mant\u00e9\u00f1ense planas, contradicindo o modelo te\u00f3rico, sendo a evidencia m\u00e1is directa e firme da materia escura.\nNo seu obituario, Dennis Overbye (do \"The New York Times)\", dixo dela que \"transformou a f\u00edsica moderna e a astronom\u00eda coas s\u00faas observaci\u00f3ns amosando que as galaxias e estrelas est\u00e1n inmersas no control gravitacional de vastas nubes de materia escura. O seu traballo axudou a introducir un cambio de escala copernicano na conciencia c\u00f3smica, \u00e9 dicir, a percepci\u00f3n do que os astr\u00f3nomos sempre viran e pensaran que era o universo, \u00e9 s\u00f3 a parte visible dun masivo iceberg de misterio.\"\nPrimeiros anos.\nMudouse a Washington D. C. cando ti\u00f1a uns 10 anos. Foi daquela cando comezou a a amosar interese pola astronom\u00eda. Os seus pais eran inmigrantes xudeus. O seu pai, Philip Cooper, foi un enxe\u00f1eiro el\u00e9ctrico nado en Vilnius, Lituania, co nome de Pesach Kobchefski. A s\u00faa nai, Rose Applebaum, orixinaria de Besarabia, traballou para a Bell Telephone Company calculando a lonxitude das li\u00f1as telef\u00f3nicas. Rubin tivo unha irm\u00e1 m\u00e1is vella, Ruth Cooper Burg, que foi xu\u00edz administrativo no Departamento de Defensa dos Estados Unidos.\nEducaci\u00f3n.\nRubin decidiu seguir a s\u00faa educaci\u00f3n pre grao no Vassar College \"porque Maria Mitchell \u2014a primiera astr\u00f3noma reci\u00f1ecida dos EEUU\u2014 traballara al\u00ed\"; logrou o seu t\u00edtulo de grao (BA degree) no 1948, en astronom\u00eda, a \u00fanica en dito campo nesa clase. Tentou enrolarse nun programa para graduados en Princeton pero nunca recibiu o seu cat\u00e1logo de graduaci\u00f3n, non sendo permitidas mulleres no programa de graduados en astronom\u00eda ata 1975.\nDiferente foi o resultado do seu intento no mestrado de Cornell, onde estudou f\u00edsica con Philip Morrison, e Mec\u00e1nica cu\u00e1ntica con Richard Feynman e Hans Bethe. Completou a tese no 1951, de xeito controvertido, examinando \"a posibilidade dunha rotaci\u00f3n conxunta no universo na procura dun fluxo 'non de Hubble'\" per\u00edodo no que fixo unha das primeiras observaci\u00f3ns de desviaci\u00f3ns do fluxo de Hubble no movemento das galaxias.\nNa s\u00faa tese doutoral (en Georgetown), Rubin argumentou que as galaxias poder\u00edan estar rotando arredor de centros desco\u00f1ecidos, m\u00e1is que sinxelamente separ\u00e1ndose, como era suxerido pola teor\u00eda do Big Bang naquel tempo. Robert Irion, en Science, describiu as\u00ed o traballo: O estudo, realizado baixo a direcci\u00f3n de Gamow e completado no 1954, conclu\u00edu que m\u00e1is que estar distribu\u00eddas de xeito aleatorio polo universo, as galaxias aglut\u00ednanse, unha idea entrevista por outros durante d\u00faas d\u00e9cadas.. A publicaci\u00f3n do estudo foi rexeitada polo Astronomical Journal e polo The Astrophysical Journal. M\u00e1is tarde admitiu que ti\u00f1a poucos datos, pero a s\u00faa tese foi importante para a evidencia de Gerard de Vaucouleur dun \"supercluster local\". Isto forzouna a continuar o seu traballo analizando como as estrelas se moven por f\u00f3ra das galaxias, campo no que continuou ata a s\u00faa morte en 2016.\nTraballo.\nTrala s\u00faa graduaci\u00f3n, foi profesora en Montgomery County Community College e tam\u00e9n traballou na Universidade de Georgetown como asistente de investigaci\u00f3n. No ano 1962 foi profesora asistente. En 1963 traballou con Geoffrey e Margaret Burbidge na Universidade de California. No 1964, foi a primeira muller en usar os instrumentos do Observatorio de Palomar Alto. No 1965 tam\u00e9n mantivo un posto no Departamento de Magnetismo Terrestre en Carnegie. Foi Senior Fellow no Departamento de Magnetismo Terrestre e a s\u00faa \u00e1rea de traballo foi descrita como \"Gal\u00e1ctica e din\u00e1mica extragal\u00e1ctica: estrutura a grande escala e din\u00e1mica do universo\".\nReco\u00f1ecementos acad\u00e9micos e membres\u00edas.\nMembro da Academia Nacional de Ciencias dos EEUU, da Academia Pontificia de Ciencias, e da Sociedade Filos\u00f3fica Americana."}
{"id": "359192", "revid": "23204", "url": "https://gl.wikipedia.org/wiki?curid=359192", "title": "Josep Anselm Clav\u00e9 i Camps", "text": "Josep Anselm Clav\u00e9 i Camps, nado en Barcelona o 21 de abril de 1824 e finado o 24 de febreiro de 1874 foi un compositor, escritor e pol\u00edtico catal\u00e1n. Foi unha personalidade destacada na s\u00faa \u00e9poca por ser o precursor do movemento coral en Catalu\u00f1a as\u00ed como por ter participado activamente no movemento asociativo do seu pa\u00eds impuls\u00e1ndoo fortemente.\nTraxectoria.\nFillo dun comerciante de madeira e de nai co\u00f1ecedora da lingua francesa e certa cultura musical, perdeu practicamente na s\u00faa totalidade a visi\u00f3n \u00f3s seis anos debido a unha infecci\u00f3n na vista. Xa desde ben cativo comezou a tocar por caf\u00e9s e tabernas da s\u00faa cidade mostrando facilidades co viol\u00edn, a frauta e a guitarra. Por outra parte s\u00e1bese que recibiu unha grande influencia do seu pai e dos seus irm\u00e1ns no \u00e1mbito ideol\u00f3xico. Gran parte do seu pensamento pol\u00edtico, republicano e de esquerdas, formouse durante as conversaci\u00f3ns sobre pol\u00edtica na s\u00faa casa. O feito de estar en contacto continuamente coas clases traballadoras e populares en Barcelona (sobre todo nas tabernas nas que tocaba de noite) influenciouno de maneira decisiva.\nMilitancia pol\u00edtica.\nEn 1845 foi \u00f3 c\u00e1rcere por vez primeira na Ciutadella, debido a que era xa un activista republicano autoproclamado e co\u00f1ecido polas autoridades. Anos atr\u00e1s mantivo contacto con republicanos como Abd\u00f3 Terrades e Narc\u00eds Monturiol e participou en acci\u00f3ns revolucionarias como o intento de asalto \u00e1 Ciutadella. Esta \u00faltima custoulle a inmobilidade dun dos brazos. Durante toda a s\u00faa vida, Clav\u00e9 foi detido e encarcerado outras d\u00faas voltas: en 1856 xunto co seu irm\u00e1n Antoni, e en 1867. En 1871 foi detido e levado a declarar por ter relaci\u00f3n co atentado que provocou a morte do xeneral Prim. Xusto a continuaci\u00f3n, exerceu o cargo de presidente da Deputaci\u00f3n de Barcelona. Dous anos despois, durante a primeira rep\u00fablica, ocupou diferentes cargos institucionais.\nAmais da forte relaci\u00f3n e sentimento identitario republicano e federalista, tivo v\u00ednculos co socialismo ut\u00f3pico e as influencias que recibiu deste. Clav\u00e9, canda a outras persoas como o mesmo Narc\u00eds Monturiol, Pau Alsina ou Pere Montaldo, formou parte do colectivo Icari\u00e0, que ti\u00f1a como medio expresi\u00f3n das s\u00faas ideas o peri\u00f3dico \"La Fraternidad\", o mesmo nome que Clav\u00e9 utilizou m\u00e1is tarde para presentar a s\u00faa sociedade coral.\nXornalista.\nFoi un dos impulsores en Catalu\u00f1a do primeiro diario comunista. Colaborou de forma activa con \"El Cohete\". Foi o fundador e \u00fanico redactor durante os primeiros anos de \"La Vanguardia\" e tam\u00e9n participou como colaborador de \"El Estado Catal\u00e1n\", entre outros.\nM\u00fasico.\nAcadou sona como m\u00fasico de bares. Formou un tr\u00edo con Oleguer Bur\u00e9s e Jacint Carbonell. No ano 1845, contactou con el un grupo de xente nova co obxectivo de que lles proporcionase repertorio e un nome. Acabaron por crear a sociedade musical \"La Aurora\", dedicada a cantar sobre todo nos ambientes nocturnos serenatas \u00e1s mozas, tocar en Nadal ou Pascuas.\nPero sobre todo, foi impulsor do movemento coral en Catalu\u00f1a, sempre desde unha determinada perspectiva ideol\u00f3xica e en favor das clases populares. En 1850 creou a primeira sociedade coral de Espa\u00f1a, La Fraternidad. Con ela Clav\u00e9 quer\u00eda chegar a un maior n\u00famero de persoas as\u00ed como de seguir a li\u00f1a que xa se comezaba a trazar noutros puntos de Europa. Tam\u00e9n era importante para el o feito de dotar \u00e1s clases populares de ferramentas de ocio mais sempre desde unha visi\u00f3n de achegar a cultura \u00e1s clases m\u00e1is baixas. As primeiras actuaci\u00f3ns de \"La Fraternidad\" tiveron unha boa acollida entre o p\u00fablico e gozaron de grande \u00e9xito. Consecuencia disto foi en 1853 a persecuci\u00f3n por parte das autoridades ('ese rapaz republicano que dirixe coros de obreiros cuxo \u00e9xito vai en aumento...!'). De feito ese mesmo ano viuse obrigado a trasladar os espect\u00e1culos que ofrec\u00eda xa de forma regular nos Xard\u00edns da Nimfa do Paseo de Gracia, aos Campos Eliseos da mesma r\u00faa.\nNo ano 1857, tras volver do c\u00e1rcere, f\u00edxose xestor dos xard\u00edns onde actuaba o seu coro, agora baixo o nome de Sociedade Coral Euterpe. Esta \u00e9poca \u00e9 considerada como a consolidaci\u00f3n de Clav\u00e9 como m\u00fasico. Estreou fragmentos da \u00f3pera de Wagner \"Tannh\u00e4user\" (primeira vez que soa o compositor alem\u00e1n no estado espa\u00f1ol); a Sociedade Coral Euterpre viaxou por primeira vez a Madrid; en 1858 estreou no Liceu a s\u00faa \u00fanica zarzuela, \"L'aplec del Remei\"; e en 1860 publicou canda a Josep Maria Torres un libro de tem\u00e1tica sat\u00edrica \"El Carnaval de Barcelona\".\nA zarzuela \"L'aplec del remei\" foi unha das obras con m\u00e1is \u00e9xito do compositor catal\u00e1n, se ben desde a s\u00faa estrea en 1858 caeu no esquecemento. En 2016 o Teatre Nacional de Catalunya abriu con ela a s\u00faa tempada de funci\u00f3ns. Na curiosa e divertida interpretaci\u00f3n da obra participaron como directora Wanda Pitrowska, Maria Hinojosa (soprano), Marta Fiol (mezzosoprano), Antoni Comas (tenor), Josep-Ramon Oliver (bar\u00edtono), Miquel Cobos (bar\u00edtono), Oriol Gen\u00eds (actor), Roberto G. Alonso (actor), xunto coa Orquestra Sinf\u00f3nica da Escola Superior de M\u00fasica de Catalunya.\nCasou con Isabel Soler i Bosch, con quen tivo catro fillos."}
{"id": "359236", "revid": "98629", "url": "https://gl.wikipedia.org/wiki?curid=359236", "title": "Boeing 80", "text": "O Boeing 80 foi un avi\u00f3n trimotor de pasaxeiros estadounidense dos anos 20. Foi fabricado por Boeing Airplane Company para a s\u00faa propia aeroli\u00f1a, Boeing Air Transport, e transportou con \u00e9xito tanto correo como pasaxeiros en servizos regulares.\nDesenvolvemento e dese\u00f1o.\nBoeing Air Transport fundouna o 17 de febreiro de 1927 William Boeing para operar o servizo Contract Air Mail (CAM) entre San Francisco e Chicago (CAM.18), fac\u00e9ndose coa ruta o 1 de xullo dese ano. Inicialmente a ruta foi operada polos biplanos dun \u00fanico motor Boeing 40A, que pod\u00edan levar catro pasaxeiros, proporionando un suplemento \u00e1 subvenci\u00f3n polo transporte do correo.\nCo obxectivo de aproveitar mellor a vantaxe do tr\u00e1fico de pasaxeiros, Boeing decidiu que precisaba un avi\u00f3n m\u00e1is grande e que fose m\u00e1is axeitado para levar pasaxe, e a comezos de 1928 dese\u00f1ou un trimotor copaz de levar 12 pasaxeiros, o Model 80. A diferenza do Fokker F.VII e do Ford Trimotor operados por outras aeroli\u00f1as, o Model 80 era un biplano, elecci\u00f3n feita para ter mellores actuaci\u00f3ns nas engalaxes e aterraxes cando operaba en aer\u00f3dromos complicados das s\u00faas rutas, moitos deles a altitudes relativamente grandes. A fuselaxe era de construci\u00f3n de tubos de aluminio e aceiro cuberto por tela, e levaba aos seus 12 pasaxeiros en filas de tres asentos nunha cabina ben equipada, que inclu\u00eda tapicer\u00eda de coiro, l\u00e1mpadas de lectura, calefacci\u00f3n e auga quente. Os dous tripulantes sent\u00e1banse nunha cabina de voo pechada diante da pasaxe. As \u00e1s eran de aceiro e duraluminio cubertas por tela, coas puntas de madeira desmontables para mellorar o seu estacionamento nos hangares.\nO primeiro Model 80, impulsado por tres motores radiais Pratt &amp; Whitney Wasp, voou o 27 de xullo de 1928. Foi seguido por tres avi\u00f3ns m\u00e1is ata que a produci\u00f3n cambiou para o mellorado Model 80A, que era m\u00e1is grande, levando ata 18 pasaxeiros, e estaba impulsado polo m\u00e1is potente Pratt &amp; Whitney Hornet. O Model 80A voou por vez primeia o 18 de xullo de 1929 e recibiu o seu certificado de navegabilidade o 20 de agosto dese ano.\nHistoria operacional.\nO Model 80 realizou o seu primeiro servizo programado de correo e pasaxe para Boeing Air Transport o 20 de setembro de 1928, e pouco despois demostrou ser un \u00e9xito. O mellorado Model 80A entrou en servizo en setembro de 1929.\nEn maio de 1930 Boeing Air Transport introduciu tripulantes de cabina femininas, contratando a oito entre as que estaba a azafata xefe Ellen Church; todas eran enfermeiras tituladas solteiras. Os voos con azafatas comezar\u00edan o 15 de maio. Os Model 80 e 80A estiveron en servizo con Boeing Air Transport (posteriormente chamada United Airlines) ata que foron substitu\u00eddos por bimotores monoplanos Boeing 247 en 1934.\nAvi\u00f3n supervivente.\nUn \u00fanico Model 80A-1, modificado como cargueiro para usar en Alasca, foi recuperado dun vertedoiro no aeroporto de Anchorage en 1960, e tras a s\u00faa restauraci\u00f3n hoxe en d\u00eda at\u00f3pase exposto no Museo do Voo en Seattle."}
{"id": "359340", "revid": "89787", "url": "https://gl.wikipedia.org/wiki?curid=359340", "title": "Spermophilus", "text": "Spermophilus \u00e9 un x\u00e9nero de roedores da familia Sciuridae. A maior\u00eda das especies, xeralmente denominadas esqu\u00edos de terra (unhas 40 en total), situ\u00e1banse normalmente neste x\u00e9nero. Por\u00e9n, \"Spermophilus\" en senso amplo considerouse parafil\u00e9tico e, \u00e1 parte dos claramente distintos e reco\u00f1ecidos como x\u00e9neros \"Cynomys\", \"Marmota\", e \"Ammospermophilus\", foi dividido en oito x\u00e9neros por Kristofer Helgen e colegas.\nO seu nome cient\u00edfico significa \"amante das sementes\". Algunhas especies euroasi\u00e1ticas denom\u00ednanse nalgunhas obras co nome com\u00fan ruso suslik ().\nOs \"Spermophilus\" poden portar pulgas que transmiten doenzas aos humanos (por exemplo a peste negra), e te\u00f1en actividades destrutoras como escavar t\u00faneles baixo as casas humanas. A\u00ednda que poden gabear \u00e1s \u00e1rbores, a maior\u00eda das especies viven en terra en h\u00e1bitats abertos e sen \u00e1rbores.\nEspecies.\nRealizouse unha revisi\u00f3n xeral do x\u00e9nero en 2007 por medio de an\u00e1lises filoxen\u00e9ticos usando o xene mitocondrial do citocromo b. Isto tivo como resultado a divisi\u00f3n do x\u00e9nero \"Spermophilus\" en oito x\u00e9neros, aos cales, xunto con \"Cynomys\", \"Marmota\" e \"Ammospermophilus\", se lles deu un clado numerado. As relaci\u00f3ns exactas entre os clados est\u00e1n algo confusas en certos casos. Hai 14 especies exclusivamente pale\u00e1rticas de Eurasia que se mante\u00f1en no x\u00e9nero \"Spermophilus sensu stricto\", e o resto en x\u00e9neros novos (\u00e1 parte destas, s\u00f3 d\u00faas especies de \"Urocitellus\", predominantemente norteamericanos, se estenderon tam\u00e9n a Eurasia)."}
{"id": "359342", "revid": "1576", "url": "https://gl.wikipedia.org/wiki?curid=359342", "title": "Xeorxia do Sur", "text": ""}
{"id": "359347", "revid": "5863", "url": "https://gl.wikipedia.org/wiki?curid=359347", "title": "J. F. Kennedy", "text": ""}
{"id": "359353", "revid": "23204", "url": "https://gl.wikipedia.org/wiki?curid=359353", "title": "D\u00eda dos Santos Inocentes", "text": "O D\u00eda dos Santos Inocentes \u00e9 a conmemoraci\u00f3n dun episodio haxiogr\u00e1fico do cristianismo: a matanza dos nenos menores de dous anos nados en Bel\u00e9n, Xudea, ordenada polo rei Herodes I o Grande co fin de desfacerse do recentemente nado Xes\u00fas de Nazaret.\nRelato b\u00edblico.\nA Igrexa cat\u00f3lica lembra este acontecemento o 28 de decembro, a\u00ednda que de acordo co Evanxeo de Mateu, a matanza debeu suceder despois da visita dos Reis Magos ao rei Herodes I o Grande (un ou dous d\u00edas despois do 6 de xaneiro), a\u00ednda que tam\u00e9n a adoraci\u00f3n dos Magos a Xes\u00fas non ten unha data dada exactamente nas escrituras.\n\u00c9 moi corrente a explicaci\u00f3n do Nadal e demais datas ao redor desta como arbitrarias, pois estas non figuran nos evanxeos. Segundo o evanxeo, Zacar\u00edas soubo que Isabel estaba encinta de Xo\u00e1n o Bautista mentres cumpr\u00eda coa obrigaci\u00f3n de queimar incenso no Templo, que deb\u00eda facer cada grupo sacerdotal d\u00faas veces por ano. Zacar\u00edas pertenc\u00eda ao oitavo grupo, o de Ab\u00edas, o cal nos d\u00e1 d\u00faas posibles datas para a concepci\u00f3n de Xo\u00e1n o Bautista, unha a mediados de maio e outra a mediados de novembro, ningunha das cales coincide coa tradici\u00f3n.\nEvidencia hist\u00f3rica.\nNon existen evidencias hist\u00f3ricas da matanza xa que ning\u00fan historiador da \u00e9poca menciona o feito. Nin Flavio Xosefo (37\u2013101) na s\u00faa obra \"Antig\u00fcidades xud\u00edas\" relata unha matanza de nenos por parte de Herodes. No entanto, varios historiadores afirman que ese non \u00e9 un argumento decisivo e que o episodio cadra coa crueldade de Herodes, ben co\u00f1ecida e documentada.\nConmemoraci\u00f3n, bromas e inocentadas.\nEn Hispanoam\u00e9rica \u00e9 costume realizar nesta data bromas de toda \u00edndole. Os medios de comunicaci\u00f3n fan bromas ou terxiversan o seu contido de tal modo que a informaci\u00f3n pareza real. Tr\u00e1tase dunha liberdade que se dan os axentes dos medios para dar corda ao seu sentido do humor, oportunidade que soamente te\u00f1en unha vez ao ano. \u00c9 tradici\u00f3n que os xornais publiquen p\u00e1xinas enteiras de noticias c\u00f3micas, coa advertencia de que \u00e9 o d\u00eda dos inocentes, que van desde as que son unha obvia mofa a calquera suceso recente, at\u00e9 as que parecen serias e enganan o lector desprevido. O d\u00eda dos inocentes v\u00edvese en todo o mundo castelanfalante.\nNalgunhas zonas de Am\u00e9rica \u00e9 importante non prestar ning\u00fan ben, sexa obxecto ou di\u00f1eiro, pois o que o recibe \u00e9 libre de apropiarse dos bens. Este tipo de festexo veu a menos en anos recentes e xa non \u00e9 usual que a xente pida prestado coa esperanza de que o prestador non lembre a data e p\u00f3idaselle facer mofa coa moi popular frase: \u00abInocente palomita que che deixaches enganar\u00bb ou a s\u00faa versi\u00f3n ampliada: \u00abInocente palomita que che deixaches enganar, sabendo que neste d\u00eda nada se pode prestar\u00bb ou \u00abInocente palomita que che deixaches enganar, hoxe d\u00eda dos inocentes deix\u00e1chesche enganar\u00bb, \u00abQue a inocencia che valla\u00bb ou \u00abHerodes mandou a Pilatos, Pilatos mandou \u00e1 s\u00faa xente; o que presta neste d\u00eda pasar\u00e1 por inocente\u00bb;\u00abInocente palomita deix\u00e1chesche enganar hoxe por ser d\u00eda 28 en ningu\u00e9n debes confiar\u00bb.\nO Salvador.\nNo\u00a0Salvador, o d\u00eda 28 de decembro cel\u00e9brase relixiosamente en Antigo Cuscatl\u00e1n, departamento da Liberdade. A Igrexa cat\u00f3lica da localidade est\u00e1 dedicada aos Santos Nenos Inocentes. \u00c9 a festa patronal da cidade.\nA tradici\u00f3n \u00e9 ao parecer de tempos da colonia. As persoas, provenientes de diferentes lugares do pa\u00eds, traen desde a v\u00e9spera, carrozas ou cestas con imaxes de nenos (imaxinar\u00eda), adornadas de diferentes maneiras, como exvoto e agradecemento por alg\u00fan favor recibido.\n\u00c9 unha colorida festividade \u00e1 que asisten centos de persoas. Nas r\u00faas contiguas inst\u00e1lase unha feira popular con variedade de gastronom\u00eda e artesan\u00edas.\nEspa\u00f1a.\nEn Tremp, capital do Pallars Juss\u00e0, provincia de L\u00e9rida, cel\u00e9brase este d\u00eda colgando unha \"llufa\" (boneco de papel) xigante do campanario da poboaci\u00f3n. Despois duns pasacalles, a xente c\u00e1ntalle para que baixe e as\u00ed queimalo. O acto, do mesmo xeito que o resto de actos de Nadal da cidade, son organizados pola entidade cultural \"La Casa del Sol Naixent\".\nNa localidade alacantina de Ibi, o 28 de decembro te\u00f1en lugar uns actos moi peculiares en relaci\u00f3n con esta festividade e dos m\u00e1is caracter\u00edsticos da provincia de Alacante: o \"D\u00eda dels Enfarinats\" ou Festa dos enfari\u00f1ados. Tr\u00e1tase dunha divertida celebraci\u00f3n que representa o enfrontamento entre o poder p\u00fablico e a oposici\u00f3n, mediante unha batalla de fari\u00f1a nun ambiente carnavalesco e sat\u00edrico. \"Els enfarinats\" f\u00f3rmano un grupo de 14 persoas, entre as que se elixe ao alcalde e demais cargos relevantes, como o xu\u00edz, o fiscal, o alguacil... Doutra banda, a oposici\u00f3n, cuxos representantes se caracterizan por levar unha chistera negra, tentar\u00e1 arrebatarlles o poder. A\u00ed comeza a escenificarse unha batalla na que se lanzan fari\u00f1a, pos e foguetes. Unha espectacular explosi\u00f3n de ru\u00eddo, festa e tradici\u00f3n..\nEn Fraga (Huesca)\u00a0\u00e9 com\u00fan ver a xente nova lanz\u00e1ndose ovos os uns contra os outros nunha especie de guerra de penas.\nTam\u00e9n se pode vivir o D\u00eda dos Santos Inocentes dunha forma especial na poboaci\u00f3n valenciana de Jalance. Neste municipio do Val de Ayora-Cofrentes, o 28 de decembro cel\u00e9brase a Fiesta de los Locos. \u00c9 unha festa que data de principios do s\u00e9culo XVII cunha marcada simbolox\u00eda pag\u00e1. Os m\u00e1is novos, vestidos con roupas estrafalarias e con maquillaxes rechamantes, ter\u00e1n o poder durante unhas horas, mentres participan nas divertidas charangas. Pola noite cel\u00e9brase o tradicional Baile de los Locos, onde case todo est\u00e1 permitido e, ademais da m\u00fasica, a picaresca \u00e9 a gran protagonista.\nVenezuela.\nEn Sanare, Estado Lara. \nUnha das numerosas festividades relixiosas e folcl\u00f3ricas de Venezuela, \u00e9 co\u00f1ecida como Los Zaragozas, celebrada cada 28 de decembro polos habitantes do poboado local.\nNacendo do Novo testamento, a orixe ten o seu baseamento nun episodio relatado no Evanxeo de Mateu (Mt 2,16-18) onde Herodes I O Grande enfurecido pola traiz\u00f3n dos sabios de Oriente, ordenou executar a todos os nenos de Bel\u00e9n menores de dous anos.\nXa coa chegada dos primeiros colonizadores a Venezuela, por exemplo Diego de Losada, quen fundou Caracas e faleceu en Sanare, \u00e9 posible que nalg\u00fan momento introduciuse na zona este tipo de tradici\u00f3n, que en recordo a este aciago episodio Los Zaragoza, persoas vestidas con traxes e m\u00e1scaras multicolores, saen a danzar todos os 28 de decembro en Sanare. Estes representan a tolemia das nais que perderon aos seus fillos naquel momento.\nLos Zaragozas bailan ao ritmo do Tamunangue, un baile t\u00edpico da rexi\u00f3n, todos os anos desde horas da madrugada, cando as persoas que se disfrazan, co fin de evitar ser identificados, vest\u00edronse en casas diferentes \u00e1 cal regularmente habitan e saen de diversos sitios a iniciar as s\u00faas corridas por algunhas r\u00faas, para logo reunirse en casa da capit\u00e1, isto \u00e9 aproximadamente de 5 a 6 da ma\u00f1\u00e1.\nA Celebraci\u00f3n.\nA parte central da festa de Los Zaragozas de Sanare, in\u00edciase a primeiras horas da madrugada, cando as persoas que se disfrazan, saen de diversos sitios a iniciar as s\u00faas corridas por algunhas r\u00faas, e logo re\u00fanense en casa da capit\u00e1, o cal \u00e9 o rango xer\u00e1rquico de maior altura no proceso da celebraci\u00f3n. Prep\u00e1ranse para o seu inicio que leva o nome de rompemento, o cal consiste no canto da salve, tons e algunhas oraci\u00f3ns fronte ao altar cuberto cunha colcha floreada, adornada con flores e plantas, onde foi colocado o cadro dos Santos Inocentes. Ao ritmo de m\u00fasica, cantos e oraci\u00f3ns dir\u00edxense todos cara \u00e1 capela de Los Zaragozas, onde \u00e1s sete ou oito da ma\u00f1\u00e1 aproximadamente cel\u00e9brase a primeira misa na Igrexa San Isidro.\nRematada a misa, \u00e1s nove ou dez da ma\u00f1\u00e1, a multitude dir\u00edxese pola r\u00faa central de Sanare cara \u00e1 Igrexa Santa Ana no Barrio Arriba, para cumprir co acto relixioso dese d\u00eda. Finalizada a misa de Santa Ana, p\u00e1ganse unhas promesas no outeiro, logo dir\u00edxense ao anfiteatro para o Folclore e a cultura, situado fronte ao templo parroquial onde tocan, cantan, danzan e bailan, ao mesmo tempo pagan promesas dos fieis devotos. Terminada esta parte, piden permiso ao Consello Municipal, alcald\u00eda e prefectura. Terminada a visita, in\u00edciase o percorrido polas r\u00faas sanare\u00f1as, onde visitan fogares dos devotos nun continuo tocar de instrumentos, cantar por parte dos coros de m\u00fasicos cantores, danzar e algarab\u00eda desta tradici\u00f3n festiva. Isto real\u00edzase durante todo o d\u00eda e nas s\u00faas visitas aos fogares, pagan diversas promesas que os devotos te\u00f1en ofrecidas aos santos Inocentes, reciben alg\u00fans brindes ou atenci\u00f3ns dos crentes, acorde \u00e1s s\u00faas posibilidades.\nA festa dos Santos Inocentes, Los Locos ou Los Zaragozas, dura todo o d\u00eda (6 da ma\u00f1\u00e1. at\u00e9 as 6 da tarde), percorrendo todo o pobo de oeste a leste e de sur a norte, volven \u00e1 casa da capit\u00e1 onde se iniciou a celebraci\u00f3n, al\u00ed proceden \u00e1 culminaci\u00f3n, que se lle d\u00e1 o nome do peche. A imaxe dos Santos Inocentes \u00e9 colocada no altar, os m\u00fasicos sit\u00faanse fronte ao mesmo e Los Zaragozas que a\u00ednda conservan as s\u00faas m\u00e1scaras proceden a quitalas.\nAo culminar isto, o conxunto interpreta algunhas composici\u00f3ns bailables e Los Zaragozas que xa non portan m\u00e1scaras, sacan as mulleres a bailar.\nVestimenta.\nO vestido, un chaparro de marmelo, un tubito de carrizo, unha m\u00e1scara, un t\u00edcket que serve para indicar a cancelaci\u00f3n da taxa correspondente ante a alcald\u00eda para ser autorizado a usar o disfrace, unha bandeira amarela e unha mostra literaria.\nFestas semellantes.\nEste costume popular, de lembrar o d\u00eda dos Santos Inocentes, efect\u00faase, de igual maneira e baixo outros nomes como Festas dos Santos Inocentes, Festa dos Tolos ou Locainas, en varias cidades e pobos do pa\u00eds, como nos Andes, Los Llanos e o Oriente.\nFonte.\nAlcald\u00eda do municipio Andres Eloy Branco. En Sanare, Estado Lara."}
{"id": "359355", "revid": "56817", "url": "https://gl.wikipedia.org/wiki?curid=359355", "title": "D\u00eda das bromas", "text": "D\u00eda das bromas ref\u00edrese a un d\u00eda dedicado \u00e1s bromas:"}
{"id": "359358", "revid": "1576", "url": "https://gl.wikipedia.org/wiki?curid=359358", "title": "Consellar\u00eda de Traballo e Benestar", "text": ""}
{"id": "359359", "revid": "23204", "url": "https://gl.wikipedia.org/wiki?curid=359359", "title": "Van Canto", "text": "Van Canto \u00e9 un grupo musical alem\u00e1n de power metal a capela formado no ano 2006 e composto por cinco cantantes e un bater\u00eda. O grupo mestura o canto a capela co heavy metal tradicional e o power metal, no que dous dos cantantes act\u00faan como voces principais mentres que os outros tres empregan as s\u00faas voces para imitar os sons de guitarra e baixo coa axuda de amplificadores."}
{"id": "359361", "revid": "12452", "url": "https://gl.wikipedia.org/wiki?curid=359361", "title": "Comuna de Lysekil", "text": ""}
{"id": "359362", "revid": "1131", "url": "https://gl.wikipedia.org/wiki?curid=359362", "title": "Ronald Reagan UCLA Medical Center", "text": "O Ronald Reagan UCLA Medical Center \u00e9 un hospital localizado no campus da Universidade de California, Os \u00c1nxeles\u00a0nos \u00c1nxeles."}
{"id": "359366", "revid": "47401", "url": "https://gl.wikipedia.org/wiki?curid=359366", "title": "Guitarra l\u00edder", "text": ""}
{"id": "359367", "revid": "89787", "url": "https://gl.wikipedia.org/wiki?curid=359367", "title": "Menor\u00e1", "text": " \nA menor\u00e1 (; ) descr\u00edbese na Biblia como un candelabro hebreo de sete brazos feito de ouro, que estaba situado no Tabern\u00e1culo e no Templo de Xerusal\u00e9n. No Templo, expresa a Biblia, diante do Santo dos Santos hab\u00eda un candelabro de ouro puro, labrado con mazo que ti\u00f1a sete brazos, en cada un dos cales ard\u00eda unha l\u00e1mpada ou luminaria.\nDescrici\u00f3n.\nA descrici\u00f3n da menor\u00e1 podemos atopala no libro do \u00c9xodo.\nHistoria.\nA menor\u00e1 orixinal fabricouse para o Tabern\u00e1culo\u00a0e a Biblia recolle que estivo presente ata que os israel\u00edtas cruzaron o r\u00edo Xord\u00e1n. Cando o Tabern\u00e1culo se estableceu na cidade de Shiloh, as\u00famese que a menor\u00e1 tam\u00e9n estaba presente. Por\u00e9n, non se fai menci\u00f3n algunha durante os anos nos que a Arca da Alianza se desprazou en tempos de Samuel\u00a0e Saul. Non hai menci\u00f3ns da menor\u00e1 no Templo de Salom\u00f3n salvo no libro dos Reis Est\u00e1 rexistrado en Xerem\u00edas 52:19 que a menor\u00e1 foi levada a Babilonia polo ex\u00e9rcito invasor varios s\u00e9culos despois.\nDurante a restauraci\u00f3n do Templo tralos 70 anos de cativerio en Babilonia, non se fai menci\u00f3n ningunha do regreso da menor\u00e1, s\u00f3 de \"vasillas\".\nO destino da menor\u00e1 utilizada no Segundo Templo quedou rexistrado por Flavio Xosefo, quen di que foi levada a Roma e transportada durante o triunfo de Vespasiano e Tito. A menor\u00e1 foi depositada no Templo da Paz\u00a0de Roma. O relevo no Arco de Tito en Roma mostra a escena dos soldados transportando varios obxectos durante o saqueo do Segundo Templo, en particular, o candelabro de sete brazos.\nProbablemente a menor\u00e1 foi roubada durante o Saqueo de Roma do ano 455, e levada polos V\u00e1ndalos a s\u00faa capital, Cartago. O ex\u00e9rcito bizantino, baixo o mando de Belisario puido levala a Constantinopla no ano 533. Segundo Procopio, foi transportada polas r\u00faas de Constantinopla durante a procesi\u00f3n triunfal de Belisario. Procopio engade que o obxecto foi enviado de volta a Xerusal\u00e9n onde non hai rexistros, a\u00ednda que probablemente fose destru\u00eddo durante o asedio dos persas no ano 614.\nSimbolismo.\nXuda\u00edsmo.\nA menor\u00e1 simboliza no xuda\u00edsmo o ideal da iluminaci\u00f3n universal Os sete brazos son unha alusi\u00f3n \u00e1s ramas do co\u00f1ecemento humano, representado por seis l\u00e1mpadas inclinadas cara o interior, e simbolicamente guiadas pola luz de Deus representado pola l\u00e1mpada central. A menor\u00e1 tam\u00e9n representa creaci\u00f3n en sete d\u00edas, co brazo central representando o shabat.\nCristianismo.\nO libro da Revelaci\u00f3n do Novo Testamento ref\u00edrese a sete candelabros, representando as sete igrexas de Asia as cales foi enviada a revelaci\u00f3n (\u00c9feso, Smyrna, Pergamo, Tiatira, Sardes, Filadelfia e Laodicea), cun \"Fillo do Home\" no medio deles.\nSegundo Clemente de Alexandr\u00eda e Fil\u00f3n de Alexandr\u00eda, as sete l\u00e1mpadas da menor\u00e1 dourada representaban os sete planetas cl\u00e1sicos nesta orde: a L\u00faa, Mercurio, Venus, o Sol, Marte, X\u00fapiter e Saturno.\nEstado de Israel.\nDesde 1948 a menor\u00e1 \u00e9 un dos s\u00edmbolos do Estado de Israel e aparece representada no seu emblema."}
{"id": "359368", "revid": "61897", "url": "https://gl.wikipedia.org/wiki?curid=359368", "title": "Juan Garc\u00eda Manrique", "text": ""}
{"id": "359369", "revid": "23204", "url": "https://gl.wikipedia.org/wiki?curid=359369", "title": "Esteban Flores (futbolista)", "text": "Esteban Alejandro Flores Mart\u00ednez, nado en Chile o 7 de abril de 1992,\u00a0\u00e9 un futbolista chileno. Actualmente, xoga de defensa lateral esquerdo na Universidad de Concepci\u00f3n da Primeira Divisi\u00f3n de Chile."}
{"id": "359370", "revid": "56817", "url": "https://gl.wikipedia.org/wiki?curid=359370", "title": "Paracolobactrum", "text": "Paracolobactrum era un x\u00e9nero\u00a0dentro da familia \"Enterobacteriaceae\", que na actualidade desapareceu como taxon; todas as s\u00faas especies foron redistribu\u00eddas dentro doutros x\u00e9neros de \"Enterobacteriaceae\" como Escherichia, Klebsiella, Salmonella, Edwardsiella."}
{"id": "359371", "revid": "98629", "url": "https://gl.wikipedia.org/wiki?curid=359371", "title": "Dip\u00f3didos", "text": "Os dip\u00f3didos (Dipodidae) son unha familia de roedores que viven no hemisferio norte, e son a \u00fanica familia da superfamilia Dipodoidea. Esta familia incl\u00fae unhas 50 especies distribu\u00eddas en 16 x\u00e9neros.\nEntre as especies da familia est\u00e1n os xerbos, zapodinos (Zapodinae) e sicistas (\"Sicista\"). As diferentes especies poden vivir en prader\u00edas, desertos e bosques. Te\u00f1en a capacidade de andar a saltos (mediante saltos b\u00edpedes usando as patas de atr\u00e1s), unha caracter\u00edstica que est\u00e1 m\u00e1is evolucionada nos xerbos do deserto.\nCaracter\u00edsticas.\nOs dip\u00f3didos son roedores de tama\u00f1o pequeno a medio, entre os 4 e os 26\u00a0cm de lonxitude, exclu\u00eddo o rabo. Todos est\u00e1n adaptados ao salto, a\u00ednda que en varios graos. Os xerbos te\u00f1en patas traseiras moi longas que, na maior\u00eda das especies, te\u00f1en grandes \u00f3sos metatarsais. Despr\u00e1zanse choutando ou cami\u00f1ando sobre as s\u00faas patas posteriores. Os zapodinos te\u00f1en longos p\u00e9s, pero carecen das extremas adaptaci\u00f3ns dos xerbos, polo que se moven gateando ou dando curtos pasos, en vez de a grandes saltos. Tanto os xerbos coma os zapodinos te\u00f1en longos rabos que lles axudan a equilibrarse. Os sicistas te\u00f1en rabos e p\u00e9s curtos, pero tam\u00e9n se moven choutando.\nA maior\u00eda dos dip\u00f3didos son omn\u00edvoros, e as s\u00faas dietas consisten en sementes e insectos. Por\u00e9n, algunhas especies de xerbos, como \"Allactaga sibirica\", son case enteiramente insect\u00edvoros. Igual que outros roedores, te\u00f1en incisivos rilladores separados dos dentes trituradores da zona das fazulas por un espazo ou diastema. A f\u00f3rmula dental dos dip\u00f3didos \u00e9 .\nOs xerbos e sicistas fan os seus ni\u00f1os en buratos escavados, que, no caso dos xerbos, poden ser complexos, con c\u00e1maras laterais para o almacenamento de comida. Ao contrario, os zapodinos poden utilizar buratos feitos por outras especies, pero non os escavan eles, e xeralmente fan os seus ni\u00f1os entre vexetaci\u00f3n espesa. A maior\u00eda das especies hibernan polo menos durante a metade do ano, sobrevivindo das s\u00faas graxas, que acumulan nas semanas previas \u00e1 hibernaci\u00f3n. Os dip\u00f3didos paren camadas de entre dous e sete cr\u00edas despois dun per\u00edodo de xestaci\u00f3n de entre 17 e 42 d\u00edas. Reprod\u00facense unha ou d\u00faas veces ao ano, dependeno da especie.\nClasificaci\u00f3n.\nFamilia Dipodidae"}
{"id": "359372", "revid": "27155", "url": "https://gl.wikipedia.org/wiki?curid=359372", "title": "Dip\u00f3dido", "text": ""}
{"id": "359373", "revid": "27155", "url": "https://gl.wikipedia.org/wiki?curid=359373", "title": "Dipodidae", "text": ""}
{"id": "359374", "revid": "88215", "url": "https://gl.wikipedia.org/wiki?curid=359374", "title": "Meinolf L\u00fcttecken", "text": "Meinolf L\u00fcttecken, nado o 20 de decembro de 1947, \u00e9 un deportista alem\u00e1n que competiu para a RFA en taekwondo, ga\u00f1ador dunha medalla de prata no Campionato Mundial de Taekwondo de 1975 na categor\u00eda de +80\u00a0kg."}
{"id": "359375", "revid": "89787", "url": "https://gl.wikipedia.org/wiki?curid=359375", "title": "Lista de alcaldes de Colcamar", "text": "Alcaldes de Colcamar\nOs seguintes son os cidad\u00e1ns que asumiron o cargo de Alcalde do distrito de Colcamar, na Provincia de Luya, no Departamento de Amazonas, Per\u00fa.\nFoi creada pola Lei do 5 de febreiro de 1861, no goberno de Ram\u00f3n Castilla.\nNotas.\nNota: No Per\u00fa, os alcaldes son elixidos mediante voto universal e segredo desde o ano 1963. Estas elecci\u00f3ns interromp\u00e9ronse entre 1969 e 1979. Desde o ano 1999 o per\u00edodo de goberno municipal \u00e9 de catro anos."}
{"id": "359376", "revid": "3105", "url": "https://gl.wikipedia.org/wiki?curid=359376", "title": "The Agonist", "text": "The Agonist \u00e9 un grupo de death metal mel\u00f3dico e metalcore canadense formado no 2004 en Montreal, Quebec. O grupo est\u00e1 formado polos guitarristas Danny Marino e Pascal Jobin, o baixista Chris Kells, o bater\u00eda Simon Mckay e a vocalista Vicky Psarakis, quen se uniu \u00f3 grupo en marzo de 2014 trala sa\u00edda do mesmo da vocalista e membro fundadora do grupo Alissa White-Gluz.\nInicialmente o nome do grupo era \"Tempest\", adoptando o seu nome final tras asinar un contrato co selo Century Media no ano 2007. Levan publicados cinco \u00e1lbums de estudio, o \u00faltimo deles titulado \"Five\" e publicado en setembro de 2016."}
{"id": "359377", "revid": "865", "url": "https://gl.wikipedia.org/wiki?curid=359377", "title": "Arch Enemy", "text": "Arch Enemy \u00e9 un grupo sueco de death metal mel\u00f3dico, orixinariamente un supergrupo, formado en Halmstad no ano 1996. Os seus membros perteneceran ata a quel ent\u00f3n \u00f3s grupos musicais Carcass, Armageddon, Carnage, Mercyful Fate, Spiritual Beggars, Nevermore e Eucharist. Foi fundado polo guitarrista de Carcass Michael Amott xunto con Johan Liiva, que orixinalmente pertenceran o grupo de death metal Carnage. O grupo leva publicados nove \u00e1lbums de estudio, dous \u00e1lbums de directos, tres \u00e1lbums de v\u00eddeos e tres EPs. O primeiro vocalista do grupo, Johan Liiva, foi substitu\u00eddo no 2000 pola vocalista alem\u00e1 Angela Gossow. Gossow deixou o grupo en marzo de 2014, mant\u00e9ndose como axente do mesmo, e foi substitu\u00edda pola canadense Alissa White-Gluz."}
{"id": "359380", "revid": "98629", "url": "https://gl.wikipedia.org/wiki?curid=359380", "title": "Dreidel", "text": "Un dreidel (Yiddish: \u05d3\u05e8\u05d9\u05d9\u05d3\u05dc dreydl plural: \"dreydlekh\", Hebreo: \u05e1\u05d1\u05d9\u05d1\u05d5\u05df \"Sevivon\") \u00e9 unha perinola de catro caras, coa que se xoga durante a festa xud\u00eda de Hanuka. O dreidel \u00e9 unha variante xud\u00eda da perinola, o xoguete at\u00f3pase en moitas culturas europeas.\nCada lado da perinola ten unha letra do alfabeto hebreo: \u05e0 (Nun), \u05d2 (Gimel), \u05d4 (He), \u05e9 (Shin), que xuntos forman o acr\u00f3nimo de \"\u05e0\u05e1 \u05d2\u05d3\u05d5\u05dc \u05d4\u05d9\u05d4 \u05e9\u05dd\" (\"Nes Gadol Haia Sham\" - \"un gran milagre ocorreu al\u00ed\"). Estas letras forman tam\u00e9n unha regra mnemot\u00e9cnica para as regras dun xogo de azar xogado cun dreidel: Nun representa a palabra yiddish \"nisht\" (\"nada\"), Hei representa \"halb\" (\"medio\"), Gimel para \"gants\" (\"todos\"), e Shin para \"shtel ayn\" (\"colocar\"). En Israel, o cuarto lado da maior\u00eda dos dreidels est\u00e1 inscrito coa letra \u05e4 (Pei), facendo que o acr\u00f3nimo, \u05e0\u05e1 \u05d2\u05d3\u05d5\u05dc \u05d4\u05d9\u05d4 \u05e4\u05d4 (\"Nes Gadol Haia Poh\" - \"Un gran milagre ocorreu aqu\u00ed\"), en referencia ao milagre que ocorre na terra de Israel. Algunhas tendas nos barrios hared\u00ed venden dreidels coa letra \u05e9.\nEtimolox\u00eda.\nA palabra yiddish dreydl v\u00e9n da palabra \"dreyen\" (\"dar volta\", comparado con \"drehen\", que significa o mesmo en alem\u00e1n). A palabra hebrea \"sevivon\" v\u00e9n tam\u00e9n da ra\u00edz \"SBB\" (\"dar volta\") e foi inventado por Itamar Ben-Avi (o fillo de Eliezer Ben Yehuda) cando ti\u00f1a 5 anos de idade. Jaim Najman Bi\u00e1lik utiliza unha palabra diferente, \"kirkar\" (da ra\u00edz \"KRKR\" - \"para facer virar\"), nos seus poemas, pero non se adoptou no idioma hebreo.\nSimbolismo.\nAlg\u00fans rabinos atrib\u00faenlle un significado simb\u00f3lico \u00e1s marcas no dreidel. Un comentario, por exemplo, conecta o catro letras co catro exilios aos que a naci\u00f3n de Israel foi obxecto historicamente (Babilonia, Persia, Grecia e Roma). A\u00ednda que non \u00e9 un mandamento (unha mitzv\u00e1) para o hanuka (os \u00fanicos mandamentos mitzvot s\u00f3 son as candeas acesas e dicir o Halel completo), facer virar o dreidel \u00e9 un xogo tradicional xogado durante o d\u00eda de festa.\nRegras de xogo.\nCada xogador comeza cun n\u00famero igual de pezas de xogo (usualmente 10-15). As pezas do xogo pode ser calquera obxecto, como Hanukkah gelt (moedas de chocolate de Hanuka), moedas de centavo, ou pasas.\nAo principio de cada rolda, cada participante pon unha peza de xogo no centro (\"pozo\"). Ademais, cada vez que o \"pozo\" est\u00e1 baleiro e, \u00e1s veces se ten unha peza de xogo \u00e1 esquerda, cada xogador coloca un no bote.\nCada xogador fai virar o dreidel unha vez por quenda. Dependendo de que lado est\u00e1 cara a arriba cando deixa de virar, determina a cantidade de fichas que toma do \"pozo\":\nSe o xogador queda sen fichas, queda f\u00f3ra do xogo ou pode pedir a outro xogador por un \"pr\u00e9stamo\".\nEstas regras son comparables \u00e1s regras dunha cl\u00e1sica perinola de catro lados, onde as letras A, D, N e T (nalg\u00fans pa\u00edses, con iniciais do lat\u00edn) forman unha regra mnemot\u00e9cnica para as regras do xogo, \"aufer\" (tomar), \"dep\u00f3n\" (p\u00f3r), \"nihil\" (nada), e \"totum\" (todos). As\u00ed mesmo, as letras hebreas nun dreidel pode tomarse como unha regra mnemot\u00e9cnica para as regras de xogo en yiddish."}
{"id": "359383", "revid": "5312", "url": "https://gl.wikipedia.org/wiki?curid=359383", "title": "Aphanopus carbo", "text": "Aphanopus carbo \u00e9 un peixe tele\u00f3steo da orde dos perciformes, suborde dos escombroideos, familia dos triqui\u00faridos, subfamilia dos afanopodinos, unha das sete que integran o x\u00e9nero \"Aphanopus\".\nCo\u00f1\u00e9cese vulgarmente en galego como sabre negro.\nAnatom\u00eda.\nAs principais caracter\u00edsticas morfol\u00f3xicas do sabre negro son:\nH\u00e1bitat e distribuci\u00f3n.\nH\u00e1bitat.\n\"Aphanopus carbo\" \u00e9 un peixe mari\u00f1o, batipel\u00e1xico e ocean\u00f3dromo, que habita a profundidades de entre os 200 e os 2 300 m, usualmente entre os 700 e os 1 300 m, en augas cunha temperatura entre os 3,18\u00a0\u00b0C e os 17,07\u00a0\u00b0C, a\u00ednda que preferentemente en torno aos 10\u00a0\u00b0C, no oc\u00e9ano Atl\u00e1ntico entre os 22\u00b0 N e os 71\u00b0 N, e os 83\u00b0 W e os 45\u00b0 E.\nOs indivuduos xuven\u00eds da especie son mesopel\u00e1xicos, e os adultos, batipel\u00e1xicos.\nDistribuci\u00f3n.\nPode encontrarse no Atl\u00e1ntico oriental desde o estreito de Dinamarca, Islandia e Noruega at\u00e9 as illas de Madeira, Canarias e a costa oeste do norte de \u00c1frica, na plataforma continental, a profundidades entre os 200 e os 1 600 m. Nalgunhas destas localidades \u00e9 unha especie bastante com\u00fan. Pero tam\u00e9n se pode encontrar en moitas outras \u00e1reas do oc\u00e9ano Atl\u00e1ntico e, m\u00e1is raramente, nalg\u00fans lugares dos oc\u00e9anos Pac\u00edfico e \u00cdndico.\nBiolox\u00eda.\nNutrici\u00f3n.\nPara alimentarse, \"Aphanopus carbo\" tende a migrar pola noite cara a augas menos profundas (mesopel\u00e1xicas) para comer crust\u00e1ceos, cefal\u00f3podos e peixes pequenos (principalmente das familias dos macr\u00faridos, m\u00f3ridos e alepocef\u00e1lidos).\nReproduci\u00f3n.\nAlcanzan a madurez sexual cando acadan uns 80 ou 85\u00a0cm de lonxitude. A desova prod\u00facese nos meses de inverno ao oeste das illas Brit\u00e1nicas a 700\u2013900 m de porofundidade. Pero datos de estudos recentes (2003) revelan que os individuos maduros emprenden migraci\u00f3ns horizontais na \u00e9poca da desova at\u00e9 as costas de Madeira e as Canarias. Os ovos e as larvas son pel\u00e1xicos.\nRexistr\u00e1ronse suspensi\u00f3ns nas etapas de predesova nalgunhas zonas do nordeste do Atl\u00e1ntico causadas por atresia dos ovarios.\nA diferenza da maior\u00eda dos peixes demersais e pel\u00e1xicos comerciais, o sabre negro ten unha taxa de crecemento lenta nos adultos. Esta taxa \u00e9 resultado do gasto de enerx\u00eda para o crecemento e a reproduci\u00f3n.\nLonxevidade.\nEstudos recentes (2013) indican que a idade m\u00e1xima do sabre negro en Madeira ser\u00eda duns 14 anos e, no Portugal continental, duns 12 anos.\nTaxonom\u00eda.\nDescrici\u00f3n.\nA especie foi descrita en 1839 polo bot\u00e1nico, icti\u00f3logo e malac\u00f3logo ingl\u00e9s Richard Thomas Lowe. Non existen subespecies descritas.\nEtimolox\u00eda.\nO ep\u00edteto espec\u00edfico, \"carbo\", Lowe tomouno do substantivo latino \"carbo\", \"carb\u014dnis\", \"carb\u00f3n\", en alusi\u00f3n \u00e1 cor escura, case negra, deste peixe.\nNota: para a etimolox\u00eda do nome xen\u00e9rico, ver \"Aphanopus\".\nSin\u00f3nimos.\nAdemais do nome que lle impuxo Lowe, e que \u00e9 o actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nPesca e importancia comercial.\nEn Portugal, o principal pa\u00eds onde se captura o sabre negro, a s\u00faa pesca efect\u00faase sobre todo en Madeira, onde \u00e9 moi apreciado para a alimentaci\u00f3n. P\u00e9scase con palangres de fondo e mediante artes de arrastre de profundidade. pero tam\u00e9n se apa\u00f1a noutras partes de Portugal, principalmente en Sesimbra (distrito de Set\u00fabal) e no arquip\u00e9lago dos Azores.\nSegundo Noronha e Sarmento, practic\u00e1base a pesca intensiva de \"Aphanopus carbo\" en Madeira xa no s\u00e9culo XIX, a\u00ednda que hai referencias anteriores \u00e1 captura desta especie na illa. A s\u00faa importancia econ\u00f3mica na econom\u00eda de Madeira v\u00e9n dada porque representa m\u00e1is do 50 % das capturas desembarcadas na rexi\u00f3n.\nNa d\u00e9cada dos anos 1990 as capturas totais europeas anuais eran de entre as 5 000 e as 10 000 t, a maioir\u00eda delas en Portugal.\nEstado de conservaci\u00f3n.\nGreenpeace clasifica esta especie cun \u00edndice de vulnerabilidade de 49/1000, unha cantidade considerada entre moderada e alta. O nivel de resiliencia da especie cualif\u00edcase como baixo, e o tempo estimado para duplicar a s\u00faa poboaci\u00f3n oscila entre os 4,5 e os 14 anos.\nEn 2016, a UICN cualifica o status da especie como \"LC\" (pouco preocupante]."}
{"id": "359384", "revid": "27155", "url": "https://gl.wikipedia.org/wiki?curid=359384", "title": "Dipodoidea", "text": ""}
{"id": "359385", "revid": "89787", "url": "https://gl.wikipedia.org/wiki?curid=359385", "title": "Gl\u00edridos", "text": "Os gl\u00edridos (Gliridae ou Myoxidae) son unha familia de roedores esciuromorfos co\u00f1ecidos popularmente como lirios ou leir\u00f3ns (nomes que tam\u00e9n recibe \"Arvicola sapidus\", que \u00e9 doutra familia), que se poden encontrar en Eurasia e \u00c1frica.\nSon roedores pequenos de 18 a 26\u00a0cm, inclu\u00edndo o rabo, de aspecto similar ao rato, de pelaxe gris escura ou casta\u00f1a no lombo e branca na parte baixa. Son co\u00f1ecidos especialmente polos seus longos per\u00edodos de hibernaci\u00f3n.\nSon omn\u00edvoros; comen principalmente froitos de outono como as amoras, casta\u00f1as, landras etc. Tam\u00e9n consomen insectos (ort\u00f3pteros e outros), ar\u00e1cnidos, caracois, cr\u00edas de aves e outros pequenos roedores. Poden chegar a devorar os seus conx\u00e9neres tralo longo letargo invernal. A s\u00faa f\u00f3rmula dental \u00e9 similar \u00e1 dos esqu\u00edos, a\u00ednda que a mi\u00fado carecen de premolares:.\nA diferenza do resto dos roedores, todas as especies de gl\u00edridos actuais carecen de cego intestinal, polo que non poden dixerir a celulosa. Por\u00e9n, no Mioceno temper\u00e1n, durante a m\u00e1xima diversidade da familia, as especies existentes ent\u00f3n a\u00ednda deb\u00edan de conservar o cego e a dieta do grupo era moito m\u00e1is variada, como se deduce das distintas morfolox\u00edas dentarias, algunhas hipsodontas (de coroas moi elevadas).\nO h\u00e1bitat dos gl\u00edridos pode ser unha zona de matogueira baixa \u00e1 beira dos r\u00edos, hortas e xard\u00edns. Por\u00e9n, alg\u00fans poden estar adaptados a outros ambientes, como \"Sevelinia\", que habita en ambientes des\u00e9rticos.\nApar\u00e9anse durante a \u00e9poca estival, e en \u00e9pocas favorables poden ter d\u00faas ou tres camadas. A xestaci\u00f3n dura de 20 a 25 d\u00edas. Cada camada \u00e9 de entre 2 e 8 cr\u00edas, que pesan ao nacer uns 15 gramos e abren os ollos aos 20 d\u00edas. A lactaci\u00f3n dura uns 45 d\u00edas, e alcanzan a madurez aos 4 meses despois do nacemento.\nOs seus depredadores son, xeralmente e entre outros, o raposo, a xeneta e o gato bravo, ademais das aves rapaces nocturnas.\nEvoluci\u00f3n e filoxenia.\nOs gl\u00edridos orixin\u00e1ronse en Europa durante a radiaci\u00f3n adaptativa que seguiu \u00e1 apertura do Atl\u00e1ntico, a partir de roedores da familia Ischyromyidae (\"Micoparamys\"). O gl\u00edrido m\u00e1is antigo rexistrado \u00e9 \"Eogliravus wildi\", do Eoceno temper\u00e1n do xacemento franc\u00e9s de Mas de Gimel, de hai uns 50 mill\u00f3ns de anos (s\u00f3 dentes), do que tam\u00e9n se recuperou un esp\u00e9cime completo do Eoceno medio do pozo de Messel en Alema\u00f1a.\nA primeira diversificaci\u00f3n comeza no Eoceno temper\u00e1n, coas subfamilias Gliravinae, Glamyinae e Bransatoglirinae e contin\u00faa no Oligoceno, no que aparece e se diversifica a subfamilia Peridyromyinae e outros gl\u00edridos do grupo de \"Glirudinus\".\nAo final do Mioceno temper\u00e1n, hai uns 16 mill\u00f3ns de anos, os gl\u00edridos alcanzan a s\u00faa m\u00e1xima diversidade, chegando a representar en Europa m\u00e1is do 90% da fauna de roedores, desprazando aos cric\u00e9tidos, ata ent\u00f3n dominantes nas faunas de roedores europeas, e que a\u00ednda abundaban en Asia. Ocuparon diferentes nichos ecol\u00f3gicos e houbo formas, como \"Armantomys\" con dentes hipsodontos, aptos mesmo para unha dieta vexetal dura, o que indicar\u00eda que, polo menos ata o Aragoniense medio, a\u00ednda posu\u00edan cego intestinal para dixerir a celulosa.\nOs primeiros representantes das subfamilias actuais, xa sen cego intestinal, aparecen no Mioceno medio, e hai f\u00f3siles de \"Muscardinus\" (Glirinae) do Aragoniense superior. A orixe de todos os gl\u00edridos actuais parece estar nalgunha especie do x\u00e9nero \"Microdyromys\" (Bransatoglirinae). A diversificaci\u00f3n destes gl\u00edridos \u00abmodernos\u00bb coincide co declive e extinci\u00f3n dos \u00abantigos\u00bb, con cego intestinal.\nA maior\u00eda dos x\u00e9neros modernos aparecen no Vallesiense temper\u00e1n, hai 10 ou 11 mill\u00f3ns de anos, ag\u00e1s \"Graphiurus\" (Graphiurinae, os gl\u00edridos africanos), que aparecen m\u00e1is recentemente, no Plioceno.\nSistem\u00e1tica.\nO nome da familia discutiuse moitos anos, hab\u00eda partidarios de usar Gliridae e de usar Myoxidae, o que depend\u00eda de considerar v\u00e1lido o nome do x\u00e9nero do que deriva o seu nome: \"Glis\" Brisson, 1762 ou \"Myoxus\" Zimmermann, 1790. O primeiro \u00e9 m\u00e1is antigo pero foi usado por primeira vez sen cumprir os requisitos da nomenclatura binomial e posteriormente usouse para nomear a diferentes roedores; por\u00e9n, a partir dunha resoluci\u00f3n de 1998 da Comisi\u00f3n Internacional de Nomenclatura Zool\u00f3xica en contra da opini\u00f3n de varios especialistas, adoptouse definitivamente o nome \"Glis\" para o x\u00e9nero, polo que desde ent\u00f3n a familia debe nomearse como Gliridae.\nA clasificaci\u00f3n dos gl\u00edridos actuais real\u00edzase en funci\u00f3n da morfolox\u00eda cranial, padr\u00f3ns da coroa dental, esmalte dos incisivos, m\u00fasculos mas\u00e9teres, morfolox\u00eda xenital, rexi\u00f3n auditiva e distancia xen\u00e9tica. Wilson e Redeer (2005), que tratan exclusivamente os gl\u00edridos actuais, reco\u00f1ecen 28 especies, agrupadas en tres subfamilias: Graphiurinae (con 14 especies do x\u00e9nero \"Graphiurus\"), Leithiinae (con 12 especies, inclu\u00eddas nos x\u00e9neros \"Chaetocauda\", \"Dryomys\", \"Eliomys\", \"Muscardinus\", \"Myomimus\" e \"Selevinia\") e Glirinae (cos x\u00e9neros \"Glirulus\" e \"Glis\" cunha especie cada un).\nPor\u00e9n, para poder inclu\u00edr os leir\u00f3ns extintos na clasificaci\u00f3n da familia, moito m\u00e1is abondosos e diversificados no pasado, o \u00fanico car\u00e1cter que se co\u00f1ece de todos eles, e que pode usarse na sistem\u00e1tica, \u00e9 a morfolox\u00eda do patr\u00f3n dental (n\u00famero e distribuci\u00f3n de cristas, uni\u00f3ns entre elas), concavidade da superficie oclusal, hipsodoncia etc. Por outra parte, Freudenthal e Mart\u00edn-Suarez (2013) salientan, pola s\u00faas implicaci\u00f3ns filoxen\u00e9ticas, a ausencia de cego en todos os leir\u00f3ns actuais como car\u00e1cter maior na subdivisi\u00f3n taxon\u00f3mica. Sinalan unha clara dieta baseada en vexetais duros nalgunhas especies do Mioceno (por exemplo \"Armantomys\", con dentici\u00f3n hipsodonta e t\u00edpicas marcas de desgaste por abrasi\u00f3n), que implicar\u00eda a dixesti\u00f3n de celulosa e, xa que logo, a presenza de cego intestinal en leir\u00f3ns desa \u00e9poca. Interpretan que todas as subfamilias actuais son monofil\u00e9ticas e deben proceder dunha \u00fanica li\u00f1a evolutiva enraizada no Mioceno, e que a maior parte dos leir\u00f3ns extintos non deben asignarse a subfamilias actuais. Segundo o criterio destes autores e base\u00e1ndose nos traballos de Daams e de Bruijn (1995) e Freudenthal e Mart\u00edn-Suarez (2007a e b) poden reco\u00f1ecerse dez subfamilias (sete delas extintas, das que d\u00faas est\u00e1n pendentes de definir e nomear formalmente), que comprenden unhas 180 especies (das que 28 son actuais) agrupadas en m\u00e1is de 40 x\u00e9neros.\nRelaci\u00f3ns cos humanos.\nO leir\u00f3n \"Glis glis\" foi considedrado unha delicadeza culinaria na antiga Roma, xa fose como aperitivo ou como sobremesa (ba\u00f1ado en mel con sementes de papoula). Os romanos usaban un recinto especial, o \"glirarium\", para criar os leir\u00f3ns para uso culinario. Segue sendo considerado unha delicadeza en Eslovenia e en varias partes de Croacia, como Lika e as illas de Hvar e Bra\u010d. A graxa de leir\u00f3n consider\u00e1base en \u00e9poca isabelina en Inglaterra que induc\u00eda o sono.\nNa cultura popular.\nO leir\u00f3n (\"The dormouse\") \u00e9 un personaxe de Lewis Carroll que aparece en Alicia no pa\u00eds das marabillas e en posteriores adaptaci\u00f3ns audiovisuais, como \"Alice Through the Looking Glass\" de Tim Burton."}
{"id": "359386", "revid": "27155", "url": "https://gl.wikipedia.org/wiki?curid=359386", "title": "Gliridae", "text": ""}
{"id": "359387", "revid": "27155", "url": "https://gl.wikipedia.org/wiki?curid=359387", "title": "Myoxidae", "text": ""}
{"id": "359388", "revid": "27155", "url": "https://gl.wikipedia.org/wiki?curid=359388", "title": "Gl\u00edrido", "text": ""}
{"id": "359390", "revid": "27155", "url": "https://gl.wikipedia.org/wiki?curid=359390", "title": "Leir\u00f3n", "text": ""}
{"id": "359391", "revid": "1131", "url": "https://gl.wikipedia.org/wiki?curid=359391", "title": "Centro penitenciario de Bonxe", "text": "O centro penitenciario de Bonxe \u00e9 unha prisi\u00f3n situada en Bonxe, no concello da Outeiro de Rei, constru\u00edda en 1981. Ocupa unha superficie de 43.022 metros cadrados e ten 283 celas m\u00e1is 26 complementarias."}
{"id": "359400", "revid": "89787", "url": "https://gl.wikipedia.org/wiki?curid=359400", "title": "Liana", "text": "Unha liana \u00e9 unha planta rubideira de talo moi longo e le\u00f1osa que est\u00e1 enraizada no solo a nivel do chan e utiliza as \u00e1rbores ou outros medios de soporte vertical, para rubir ata o dosel do bosque e acceder \u00e1 luz. As lianas son caracter\u00edsticas dos bosques tropicais h\u00famidos de frondosas (especialmente o bosque estacional tropical), pero poden encontrarse tam\u00e9n en bosques chuviosos temperados. Hai tam\u00e9n lianas de climas temperados, por exemplo os membros do x\u00e9nero \"Clematis\" ou \"Vitis\" (vides silvestres). As lianas poden formar pontes entre o dosel do bosque, facilitando a locomoci\u00f3n arb\u00f3rea dos animais como se fosen cami\u00f1os polo alto das \u00e1rbores. Estas pontes poden protexer as \u00e1rbores febles dos ventos fortes, xa que son sostidas por outras \u00e1rbores m\u00e1is rexas. Outras lianas poden impedir o crecemento das \u00e1rbores, que acaban morrendo. As lianas compiten coas \u00e1rbores do bosque pola luz do sol, a auga e os nutrientes do solo.\nO termo \"liana\" non \u00e9 un agrupamento taxon\u00f3mico,sen\u00f3n que describe un tipo de crecemento que presentan algunhas especies, similar a dicir para outras especies \"\u00e1rbore\" ou \"arbusto\". Poden encontrarse lianas en moitas familias de plantas. Unha maneira de distinguir as lianas das \u00e1rbores e dos arbustos est\u00e1 baseada na rixidez, concretamente no m\u00f3dulo de Young de varias partes do tronco. As \u00e1rbores e arbustos te\u00f1en rami\u00f1as novas e ramas pequenas que son bastante flexibles e ramas vellas e troncos que son duras. Unha liana adoita ter crecementos novos r\u00edxidos e os m\u00e1is vellos con crecemento m\u00e1is flexible na base do talo.\nX\u00e9neros importantes.\nEntre os x\u00e9neros descritos que conte\u00f1en especies de lianas est\u00e1n os seguintes:\nGnetophyta\nAcanthaceae\nAncistrocladaceae\nAnnonaceae\nApocynaceae\nAristolochiaceae\nBignoniaceae\nCapparaceae\nVitaceae\nConnaraceae\nDilleniaceae\nDioscoreaceae\nFabaceae:\n- Caesalpinioideae\n- Faboideae\n- Mimosoideae\n- Papilionoideae\nLoganiaceae\nPalmae\nPolygalaceae\nSapindaceae\nSchlegeliaceae\nSmilacaceae\nEcolox\u00eda.\nAs lianas compiten intensamente coas \u00e1rbores, reducindo moito o crecemento das \u00e1rbores e a s\u00faa reproduci\u00f3n, aumentando de forma importante a mortalidade da \u00e1rbore, impedindo que as pl\u00e1ntulas das \u00e1rbores se establezan e prosperen, e alterando o curso de rexeneraci\u00f3n dos bosques. As lianas tam\u00e9n proporcionan a moitos animais arbor\u00edcolas acceso a rutas no dosel do bosque, entre os que est\u00e1n as formigas e moitos outros invertebrados, lagartos, roedores, preguiceiros, monos e l\u00e9mures. Por exemplo, nos bosques tropiacais do leste de Madagascar moitos l\u00e9mures te\u00f1en maior mobilidade grazas \u00e1 rede de lianas que crecen entre as \u00e1rbores. Moitos l\u00e9mures prefiren \u00e1rbores con lianas como sitios onde repousar. As lianas tam\u00e9n proporcionan soporte \u00e1s \u00e1rbores cando sopran fortes ventos. Por\u00e9n, poden ser tam\u00e9n destrutivas cando unha das \u00e1rbores acaba cedendo e cae, xa que as conexi\u00f3ns creadas polas lianas poden arrastrar na ca\u00edda a outras \u00e1rbores.\nCharles Darwin sinalou que, como as lianas est\u00e1n apoiadas noutras plantas, poden aforrar recursos que outras plantas deben utilizar en maior cantidade para o desenvolvemento das s\u00faas estruturas e as lianas utilizan os recursos aforrados para o seu propio crecemento e reproduci\u00f3n. En xeral, as lianas son prexudiciais para as \u00e1rbores nas que se apoian: as taxas de crecemento son menores nas \u00e1rbores con lianas, danan directamente os seus h\u00f3spedes por abrasi\u00f3n mec\u00e1nica e estrangulaci\u00f3n, fan que os h\u00f3spedes sexan m\u00e1is susceptibles aos danos por xeo e danos polo vento, e incrementan a probabilidade de que a \u00e1rbore h\u00f3spede caia. As lianas tam\u00e9n fan as copas das \u00e1rbores m\u00e1is accesibles aos animais que comen follas, o que non \u00e9 bo para a \u00e1rbore. Debido a todos estes efectos negativos, as \u00e1rbores que non te\u00f1en lianas te\u00f1en vantaxe; nalgunhas especies evolucionaron caracter\u00edsticas que lles axudan a evitar ou a protexerse das lianas."}
{"id": "359491", "revid": "27155", "url": "https://gl.wikipedia.org/wiki?curid=359491", "title": "Erinaceinae", "text": "Os Erinaceinae son unha subfamilia de mam\u00edferos cubertos de espi\u00f1as chamados comunmente ourizos ou ourizos cachos dos que hai 17 especies distribu\u00eddas en 5 x\u00e9neros, que viven en partes de Europa, Asia e \u00c1frica e, por introduci\u00f3n, en Nova Zelandia. S\u00f3 unha desas especies vive en Galicia, o \"Erinaceus europaeus\". Non hai ourizos cachos nativos de Australia nin nigunha especie viva nativa de Am\u00e9rica (pero o x\u00e9nero extinto \"Amphechinus\" viviu noutrora en Norteam\u00e9rica). Os ourizos comparten un antepasado com\u00fan distante coa familia dos sor\u00edcidos, mentres que os galericinos son posiblemente un elo intermedio, e cambiaron pouco durante os \u00faltimos 15 mill\u00f3ns de anos. Como moitos dos primeiros mam\u00edferos, est\u00e1n adaptados \u00e1 vida nocturna. A protecci\u00f3n espi\u00f1osa dos ourizos lembra a dos porcos espi\u00f1os, os cales non son erinaceidos sen\u00f3n roedores, e aos equidnas australianos, que son monotremos.\nX\u00e9neros e especies.\nSubfamilia Erinaceinae (ourizos cachos)\nDescrici\u00f3n f\u00edsica.\nOs Erinaceinae reco\u00f1\u00e9cense doadamente polo seu recubrimento de espi\u00f1as, que son pelos ocos duros feitos de queratina r\u00edxida. As s\u00faas espi\u00f1as non son velenosas nin te\u00f1en barbas e, a diferenza das pugas dos porcos espi\u00f1os, non se poden arrancar facilmente do corpo do ourizo. Por\u00e9n, as espi\u00f1as dos individuos inmaturos normalmente caen para seren substitu\u00eddas polas espi\u00f1as adultas. As espi\u00f1as poden caer tam\u00e9n cando o animal ten unha doenza ou est\u00e1 sometido a un extremo estr\u00e9s.\nUnha defensa que pos\u00faen todas as especies de ourizos cachos \u00e9 a capacidade de enrolarse formando unha b\u00f3la compacta na que todas as espi\u00f1as apuntan cara ao exterior. Como a efectividade desta estratexia depende do n\u00famero de espi\u00f1as, alg\u00fans ourizos do deserto evolucionaron para ter menos peso e \u00e9 m\u00e1is probable que fuxan ou mesmo ataquen cando est\u00e1n en perigo, arremetendo contra o intruso coas s\u00faas espi\u00f1as; para estas especies enrolarse en b\u00f3la \u00e9 o seu \u00faltimo recurso. Varias especies son presas de diferentes predadores: mentres que os ourizos dos bosques son presa principalmente de aves (especialmente bufos) e fur\u00f3ns, as especies pequenas como o ourizo orelludo \"Hemiechinus auritus\" son presa de raposos, lobos e mangostas. Atop\u00e1ronse \u00f3sos de ourizos nas egagr\u00f3pilas do bufo \"Bubo bubo\". Tam\u00e9n son comidos polos teixugos, que nalg\u00fans pa\u00edses \u00e9 o seu principal depredador.\nSon animais principalmente nocturnos, a\u00ednda que algunhas especies poden estar tam\u00e9n activas durante o d\u00eda. Dormen durante unha gran parte do d\u00eda baixo arbustos, herbas ou rochas ou m\u00e1is frecuentemente en goridas escavadas no chan, e os seus h\u00e1bitats var\u00edan coa especie. Todos os ourizos silvestres poden hibernar, a\u00ednda que non todos o fan, dependendo da temperatura, especie e abundancia de comida.\nO dorso dos ourizos ten dous grandes m\u00fasculos que controlan a posici\u00f3n das espi\u00f1as. Un ourizo medio ten de 5.000 a 6.500 espi\u00f1as ou pugas que son fortes no exterior pero ocas e cheas de bolsas de aire no interior. Cando o animal se enrola en b\u00f3la, as pugas das s\u00faas costas prot\u00e9xenlle a cabeza dobrada, os p\u00e9s e o ventre, que son partes sen pugas. Esta \u00e9 unha defensa moi efectiva.\nOs ourizos vocalizan bastante e comun\u00edcanse por medio dunha combinaci\u00f3n de gru\u00f1idos, sopridos e ch\u00edos, dependendo da especie.\nOs ourizos realizan ocasionalmente unha pr\u00e1ctica chamada unci\u00f3n con substancias olorosas. Cando o animal encontra un novo cheiro, lambe e morde a fonte do cheiro, despois forma unha escuma olorosa na s\u00faa boca e lambe con ela as s\u00faas espi\u00f1as. Non se co\u00f1ece a raz\u00f3n deste h\u00e1bito, pero alg\u00fans expertos cren que \u00e9 unha especie de camuflaxe olorosa para confundirse cos novos cheiros do seu h\u00e1bitat e proporcionar un posile veleno ou fonte de infecci\u00f3n para os predadores aos que lles crave as espi\u00f1as. Esta especie de unci\u00f3n \u00e9 parecida ao ba\u00f1o de formigas que fan algunhas aves.\nComo os did\u00e9lfidos, ratos e toupas, os ourizos te\u00f1en certa inmunidade natural contra alg\u00fans velenos de serpes grazas \u00e1 prote\u00edna erinacina do sistema muscular do animal, a\u00ednda que s\u00f3 dispo\u00f1en de pequenas cantidades dela, e unha picadura de v\u00edbora para eles pode ser, malia todo, mortal. Ademais, os ourizos son un dos \u00fanicos catro grupos de animais co\u00f1ecidos con mutaci\u00f3ns que os protexen contra outro veleno de serpes, a \u03b1-neurotoxina. O porco bravo, o ratel, a mangosta e o ourizo te\u00f1en mutaci\u00f3ns no receptor de acetilcolina nicot\u00ednico que impiden que a \u03b1-neurotoxina do veleno de serpe se una a el, a\u00ednda que estas mutaci\u00f3ns se orixinaron independentemente.\nSentido do olfacto.\nAs rexi\u00f3ns olfactorias non foron estudadas a fondo nos ourizos. Nos mam\u00edferos a parte olfactoria do cerebro est\u00e1 cuberta polo neopalio, o que fai dif\u00edcil expo\u00f1ela. Diversas probas suxeriron que os ourizos te\u00f1en unha actividade el\u00e9ctrica similar \u00e1 dos gatos.\nDieta.\nA\u00ednda que tradicionalmente foran clasificados na agora abandonada orde Insectivora, os ourizos son omn\u00edvoros. Alim\u00e9ntanse de insectos, caracois, ras e sapos, cobras, ovos de aves, prea, cogomelos, herba, ra\u00edces, bagas, mel\u00f3ns e sand\u00edas. As bagas constit\u00faen a maior parte da dieta do ourizo de Afganist\u00e1n (\"Hemiechinus auritus megalotis\") ao inicio da primavera despois da hibernaci\u00f3n.\nHibernaci\u00f3n.\nDurante a hibernaci\u00f3n a temperatura corporal do ourizo pode decrecer uns 2\u00a0\u00b0C. Cando o animal desperta da hibernci\u00f3n, a s\u00faa temperatura el\u00e9vase de 2 a 5\u00a0\u00b0C ata a s\u00faa temperatura normal de 30-35\u00a0\u00b0C.\nReproduci\u00f3n e duraci\u00f3n da vida.\nDependendo da especie, o per\u00edodo de xestaci\u00f3n \u00e9 de 35 a 58 d\u00edas. A camada media \u00e9 de 3 a 4 cr\u00edas nas especies m\u00e1is grandes e de 5 a 6 nas m\u00e1is pequenas. Non \u00e9 raro que os machos adultos maten as cr\u00edas masculinas.\nOs ourizos te\u00f1en unha lonxevidade bastante prolongada para o seu tama\u00f1o. As especies m\u00e1is grandes viven de 4 a 7 anos na natureza (nalg\u00fans casos ata 16 anos), e as m\u00e1is pequenas de 2 a 4 anos (de 4 a 7 en catividade), o que \u00e9 moito comparado cos 2 anos que vive un rato ou os 3 ou 4 anos que vive unha rata grande. A ausencia de depredadores e a dieta controlada contrib\u00faen a unha maior lonxevidade en catividade (de 8 a 10 anos dependendo do tama\u00f1o).\nOs ourizos nacen cegos cunha membrana protectora que cobre as pugas, a cal se seca e engurra en poucas horas. As espi\u00f1as emerxen a trav\u00e9s da pel despois de que a membrana foi limpada ou se desprende.\nEspecie invasora.\nEn \u00e1reas onde foron introducidos os ourizos, como en Nova Zelandia e as illas de Escocia, o ourizo converteuse nunha praga. En Nova Zelandia causa inmensos danos \u00e1s especies nativas, como insectos, caracois, lagartos e aves que ani\u00f1an no chan, especialmente as aves do litoral. Como adoita pasar cos animais introducidos, al\u00ed carece de predadores. Nas illas escocesas de North Uist e Benbecula nas H\u00e9brida exteriores fix\u00e9ronse campa\u00f1as para matalos, pero posteriormente foron cambiadas por campa\u00f1as de captura e liberaci\u00f3n noutros lugares.\nDoenzas.\nOs ourizos sofren moitas enfermidades com\u00fans en humanos. Entre elas o cancro, enfermidade do f\u00edgado graxo e doenzas cardiovasculares. O cancro \u00e9 moi com\u00fan nos ourizos. O m\u00e1is com\u00fan \u00e9 o carcinoma de c\u00e9lula escamosa. As c\u00e9lulas escamosas cancerosas esp\u00e1llanse rapidamente desde os \u00f3sos aos \u00f3rganos nos ourizos, a diferenza de en humanos. A enfermidade do f\u00edgado graxo crese que pode estar causada por unha mala dieta. Os ourizos comen de moi boa gana alimentos que son ricos en graxas e azucres, pero o seu metabolismo est\u00e1 adaptado a dietas baixas en graxa como insectos ricos en prote\u00ednas, o que orixina problemas de obesidade, hep\u00e1ticos e card\u00edacos.\nOs ourizos transmiten en casos raros unha infecci\u00f3n da pel f\u00fanxica aos humanos que os manipulan e a outros ourizos. \u00c9 unha dermatofitose causada por infecci\u00f3n polo fungo \"Trichophyton erinacei\".\nInfluencia humana.\nComo ocorre con moitos pequenos mam\u00edferos que viven arredor dos humanos, a circulaci\u00f3n de coches \u00e9 para eles un gran perigo e moitos morren atropelados ao cruzaren estradas, especialmente nas \u00e9pocas do ano en que procuran parella para reproducirse ou se dispersan.\nUn caso curioso foi que en 2006, a compa\u00f1\u00eda McDonald's cambiou o dese\u00f1o dos recipientes dos seus McFlurry para que os ourizos non quedasen coa cabeza atrapada dentro ao intentar lambelos e morresen. Alg\u00fans ourizos dom\u00e9sticados quedan atrapados nos tubos de papel hixi\u00e9nico ao meteren a cabeza dentro, a\u00ednda que non adoita ser perigoso.\nDomesticaci\u00f3n.\nOs ourizos poden terse domesticados como mascotas. A especie m\u00e1is comunmente usada como mascota \u00e9 un h\u00edbrido da especie centroafricana \"Atelerix albiventris\" e a norteafricana \"Atelerix algirus\". \u00c9 m\u00e1is pequeno que o ourizo cacho europeo, polo que se lle chama \u00e1s veces ourizo africano anano ou pigmeo. Outras especies que se poden ter como mascotas son os ourizos orelludos \"Hemiechinus auritus\" e \"Hemiechinus collaris\".\nA tenencia destes animais como mascotas \u00e9 ilegal en moitos pa\u00edses. En Espa\u00f1a est\u00e1 prohibida. Antes vend\u00edanse en Espa\u00f1a tendas de mascotas, pero desde 2013 non \u00e9 legal. En Espa\u00f1a, segundo a normativa vixente e o establecido no artigo 2 do Real Decreto 630/2013 do 2 de agosto de 2013, polo que se regula o Cat\u00e1logo espa\u00f1ol de especies ex\u00f3ticas invasoras: \"queda prohibida a distribuci\u00f3n dos ourizos ananos africanos \"Atelerix albiventris\" e os seus h\u00edbridos, aplic\u00e1ndose tam\u00e9n a prohibici\u00f3n xen\u00e9rica da s\u00faa posesi\u00f3n, transporte, tr\u00e1fico e comercio de exemplares vivos ou mortos, dos seus restos ou prop\u00e1gulos, inclu\u00edndo o comercio exterior\". En Italia est\u00e1 tam\u00e9n prohibido, as\u00ed como nos pa\u00edses escandinavos e nalg\u00fans outros pa\u00edses europeos. Nalg\u00fans estados dos Estados Unidos e municipalidades do Canad\u00e1 est\u00e1 prohibido tam\u00e9n, e neces\u00edtanse licenzas para a crianza.\nUso culinario e medicinal.\nOs ourizos son un alimento en moitas culturas. Xa os com\u00edan os antigos exipcios e algunhas receitas da coci\u00f1a medieval usaban carne de ourizo. Com\u00e9rciase con ourizos en partes de Eurasia e \u00c1frica para usalos na medicina tradicional e mesmo na bruxer\u00eda. No Oriente Pr\u00f3ximo, e especialmente entre os bedu\u00ednos, a carne de ourizo \u00e9 considerada medicinal, e crese que cura o reumatismo e a artrite. Tam\u00e9n os partidarios do seu uso din que cura diversas doenzas e trastornos, supostamente desde a tuberculose \u00e1 impotencia. En Marrocos, a inhalaci\u00f3n do fume de queimar a pel e pelos de ourizo consid\u00e9rase un remedio para a febre, impotencia masculina e doenzas urinarias. O sangue de ourizo v\u00e9ndese para curar doenzas d\u00e9rmicas e verrugas e a carne c\u00f3mese como remedio para os meigallos. O pobo roman\u00ed nalg\u00fans pa\u00edses a\u00ednda come ourizo cocido ou asado e utiliza o seu sangue e graxas polo seu suposto valor medicinal."}
{"id": "359508", "revid": "1131", "url": "https://gl.wikipedia.org/wiki?curid=359508", "title": "As G\u00e1ndaras", "text": ""}
{"id": "359510", "revid": "1131", "url": "https://gl.wikipedia.org/wiki?curid=359510", "title": "O Careixo", "text": ""}
{"id": "359511", "revid": "1131", "url": "https://gl.wikipedia.org/wiki?curid=359511", "title": "Carelo", "text": ""}
{"id": "359512", "revid": "1131", "url": "https://gl.wikipedia.org/wiki?curid=359512", "title": "Caresma", "text": ""}
{"id": "359513", "revid": "1131", "url": "https://gl.wikipedia.org/wiki?curid=359513", "title": "Carfaxi\u00f1o", "text": ""}
{"id": "359514", "revid": "56817", "url": "https://gl.wikipedia.org/wiki?curid=359514", "title": "Cargadoiro", "text": "Un cargadoiro \u00e9 un lugar onde se estiba ou traspasa mercador\u00eda. Como top\u00f3nimo pode referirse a:"}
{"id": "359515", "revid": "1131", "url": "https://gl.wikipedia.org/wiki?curid=359515", "title": "O Cargadoiro", "text": ""}
{"id": "359516", "revid": "1131", "url": "https://gl.wikipedia.org/wiki?curid=359516", "title": "Cargas", "text": "O top\u00f3nimo galego Cargas pode referirse a:"}
{"id": "359517", "revid": "1131", "url": "https://gl.wikipedia.org/wiki?curid=359517", "title": "As Cargas", "text": ""}
{"id": "359518", "revid": "1131", "url": "https://gl.wikipedia.org/wiki?curid=359518", "title": "Carguizoi", "text": ""}
{"id": "359520", "revid": "88628", "url": "https://gl.wikipedia.org/wiki?curid=359520", "title": "Pedro \u00c1lvarez Osorio (hom\u00f3nimos)", "text": "Pedro \u00c1lvarez Osorio foi o nome que levaron varios personaxes hist\u00f3ricos, entre eles:"}
{"id": "359523", "revid": "5863", "url": "https://gl.wikipedia.org/wiki?curid=359523", "title": "Mar\u00eda de Baz\u00e1n", "text": ""}
{"id": "359526", "revid": "22570", "url": "https://gl.wikipedia.org/wiki?curid=359526", "title": "Dilema do ourizo", "text": "O dilema do ourizo \u00e9 unha par\u00e1bola escrita en 1851 por Arthur Schopenhauer na obra \"Parerga und Paralipomena\".\nContido.\nNun d\u00eda moi fr\u00edo, un grupo de ourizos que se atopan preto senten simultaneamente unha gran necesidade de calor. Para satisfacer a s\u00faa necesidade, buscan a proximidade corporal dos outros, pero canto m\u00e1is se achegan, m\u00e1is dor causan as pugas do corpo do ourizo veci\u00f1o. Con todo, debido a que o afastarse vai acompa\u00f1ado da sensaci\u00f3n de fr\u00edo, vense obrigados a ir cambiando a distancia ata que atopan a separaci\u00f3n \u00f3ptima (a m\u00e1is soportable).\nA idea que esta par\u00e1bola quere transmitir \u00e9 que canto m\u00e1is pr\u00f3xima sexa a relaci\u00f3n entre dous seres, m\u00e1is probable ser\u00e1 que se poidan facer dano o un ao outro, \u00e1 vez que, canto m\u00e1is afastada sexa a s\u00faa relaci\u00f3n, tanto m\u00e1is probable \u00e9 que sintan a angustia e a dor da soidade.\nRecepci\u00f3n.\nSigmund Freud cita a par\u00e1bola de Schopenhauer nunha nota ao p\u00e9 de p\u00e1xina do seu ensaio Massenpsychologie und Ich-Analyse:\nLuis Cernuda ref\u00edrese a ela nas palabras iniciais de \"Donde habite el olvido\": "}
{"id": "359528", "revid": "23204", "url": "https://gl.wikipedia.org/wiki?curid=359528", "title": "Xabar\u00edn (personaxe)", "text": ""}
{"id": "359529", "revid": "89787", "url": "https://gl.wikipedia.org/wiki?curid=359529", "title": "Gastos xerais", "text": "Nun negocio ou proxecto de calquera tipo denom\u00ednanse gastos ou custos xerais, en ingl\u00e9s overhead (abreviado de overhead cost ou overhead expense), ao gasto polo mero feito de ter unha actividade en funcionamento.\nExemplos diso son os custos de gas, electricidade, limpeza, alugamento ou o salario\u00a0dos traballadores. O termo ad\u00f3itase utilizar para englobar os gastos necesarios para non cesar a actividade, pero que non est\u00e1n directamente relacionados cos produtos ou servizos que se ofrecen, \u00e9 dicir, non aumentan os beneficios\u00a0econ\u00f3micos da empresa.\nOs gastos xerais son custos sobre o estado de resultados, con excepci\u00f3n do traballo directo, materiais directos e gastos directos. Os gastos xerais incl\u00faen gastos de contabilidade, depreciaci\u00f3n, seguros, intereses, tarifas legais, reparaci\u00f3ns, alugamento, materiais adquiridos, impostos, facturas de tel\u00e9fono, gastos utilitarios e viaxes."}
{"id": "359531", "revid": "23204", "url": "https://gl.wikipedia.org/wiki?curid=359531", "title": "Emilio Arag\u00f3n \u00c1lvarez", "text": "Emilio Tom\u00e1s Arag\u00f3n \u00c1lvarez, m\u00e1is co\u00f1ecido como Emilio Arag\u00f3n e ao principio da s\u00faa carreira como Milikito, nado na Habana, Cuba o 16 de abril de 1959, \u00e9 un humorista, actor, m\u00fasico,presentador, director de cine, guionista, compositor e empresario audiovisual espa\u00f1ol. Foi o presidente honor\u00edfico da cadea de televisi\u00f3n La Sexta. \u00c9 fillo do famoso pallaso espa\u00f1ol Emilio Arag\u00f3n Berm\u00fadez, m\u00e1is co\u00f1ecido como Miliki (1929-2012).\nTraxectoria.\nPertencente \u00e1 saga da Familia Arag\u00f3n, \u00e9 fillo de Emilio Arag\u00f3n Berm\u00fadez (\"Miliki\") e de Rita Violeta \u00c1lvarez.\nComezou a s\u00faa carreira no programa \"El gran circo de TVE\" en 1977, co nome de Milikito, xunto ao seu pai, ao seu t\u00edo Gabriel Arag\u00f3n Berm\u00fadez Gaby, e ao seu primo Alfonso Arag\u00f3n Sac Fofito. En 1981 abandona este programa que fora bautizado popularmente como \"Os pallasos da tele\" e dous anos m\u00e1is tarde presenta na tempada 1983-1984 de Televisi\u00f3n Espa\u00f1ola o espazo \"Ni en vivo ni en directo\" que baseaba o seu contido en sketchs de humor. M\u00e1is tarde, en setembro de 1984 estreou en Madrid o musical \"Barnum\", creado por Mark Bramble,Cy Coleman e Michael Stewart, e do que foi produtor executivo, protagonista e responsable das letras en castel\u00e1n.\nAlcanzou gran popularidade na metade da d\u00e9cada dos 80 como presentador. Nesta \u00e9poca encargouse do programa \"Saque Bola\" de Canal Sur acompa\u00f1ado de Jos\u00e9 Mar\u00eda Fraguas. Por este traballo obtivo o TP de Ouro ao personaxe m\u00e1is popular de Canal Sur. Pero o seu salto \u00e1 fama chegou co programa VIP\u00a0en Telecinco, un concurso vespertino que dirixiu de luns a venres xunto ao realizador Daniel \u00c9cija e coa colaboraci\u00f3n na presentaci\u00f3n de Bel\u00e9n Rueda. O espazo obtivo unha boa aceptaci\u00f3n e froito dela pronto se abordou a s\u00faa versi\u00f3n infantil, \"VIP Guay\" para os s\u00e1bados copresentada por Ana Ch\u00e1varri, e \"VIP Noite\". Ser\u00e1 neste \u00faltimo onde, debido \u00e1 s\u00faa mestura de concurso e gala, adquiriu a s\u00faa imaxe m\u00e1is lembrada daqueles anos co seu esmoquin acompa\u00f1ado de zapatillas deportivas, as\u00ed como a s\u00faa palabra m\u00e1is emblem\u00e1tica: \"Dabuten\". Estaba acompa\u00f1ado tam\u00e9n pola cantante mexicana Thal\u00eda e as integrantes do grupo feminino Cacao Maravillao. Tam\u00e9n fixo un pequeno \"cameo\" no filme de Martes y Trece \"El robobo de la jojoya\" en 1991.\nEn 1992 o por ent\u00f3n presidente do Grupo Zeta Antonio Asensio faise co control de Antena 3 e acomete unha importante renovaci\u00f3n de todo o seu persoal. Tras \"La Regala\", programa especial de Nadal gravado no Palau de Sant Jordi ante 15\u00a0000 persoas Emilio Arag\u00f3n e o seu equipo foi a s\u00faa fichaxe m\u00e1is reco\u00f1ecible, e tras outorgarlle a direcci\u00f3n do espazo \"Noche, noche\", na tempada 1993-1994 foi posto \u00e1 fronte de \"El gran juego de la oca\", que se converteu no seu maior \u00e9xito na cadea. Por estas datas e en compa\u00f1a da s\u00faa man dereita, o xa mencionado Daniel \u00c9cija, funda en 1993 a produtora Globomedia que concibiu ou adaptou para Espa\u00f1a programas como \"\u00a1Que me dices!\", \"Caiga Quien Caiga\" ou \"El Club de la Comedia\", ou series como \"Compa\u00f1eros\" ou posteriormente \"7 vidas\", \"A\u00edda\", \"Los hombres de Paco\" e moitas m\u00e1is.\nEn 1995 e tras un tempo no estranxeiro volve a Telecinco cun proxecto de serie familiar que ao cabo se traducir\u00eda no seu papel protagonista m\u00e1is lembrado e reco\u00f1ecido polo p\u00fablico: \"M\u00e9dico de familia\", que permaneceu en antena at\u00e9 decembro de 1999. Na mesma, e \u00e1 marxe da s\u00faa faceta de produtor, encarnaba o personaxe principal: Nacho Mart\u00edn. Tras esta aposta, mantivo na mesma cadea entre 2002 e 2003 tres tempadas da produci\u00f3n \"Javier ya no vive solo\" na que interpretaba un corent\u00f3n solteiro que se fac\u00eda cargo das s\u00faas sobri\u00f1as, a\u00ednda que non conseguiu revalidar o \u00e9xito do seu anterior formato. Finalmente en 2004 volveu probar sorte en Antena 3 con \"Casi perfectos\", a\u00ednda que os malos resultados de audiencia levaron \u00e1 cadea a cancelar a s\u00faa emisi\u00f3n tras unha segunda tempada pobre en resultados.\nDesde 2006 \u00e9 presidente honor\u00edfico da cadea de televisi\u00f3n LaSexta da que Globomedia pos\u00fae unha parte importante da s\u00faa participaci\u00f3n. Nela presentou o programa de improvisaci\u00f3n \"Los irrepetibles de Amstel\" e adquiriu o alcume cari\u00f1oso de \"El se\u00f1or de La Sexta\" outorgado polo programa \"S\u00e9 lo que hicisteis...\". Entre medias dirixiu en 2009 o seu primeiro filme, \"P\u00e1jaros de papel\" con Imanol Arias, Llu\u00eds Homar e Carmen Machi. En 2012 viaxa a Estados Unidos para dirixir a Robert Duvall no filme \"A Night in Old Mexico\", que se estreou en maio de 2014.\nOutras das s\u00faas facetas foron as de int\u00e9rprete de \u00e1lbums musicais de corte desenfadado como \"Te huelen los pies\", pos\u00fae o t\u00edtulo de piloto, e forma parte de asociaci\u00f3ns de fins solidarios como Acci\u00f3n Contra el Hambre (da que \u00e9 vicepresidente), Interm\u00f3n Oxfam, o Comit\u00e9 Drogas No e a Fundaci\u00f3n Dales la Palabra. Tam\u00e9n forma parte do proxecto \"No Hunger\" que pretende convencer a Al Gore para que o seu pr\u00f3ximo documental estea dirixido contra a desnutrici\u00f3n debido ao gran calado social do seu \"An Inconvenient Truth\".\nVida persoal.\nFillo do pallaso Emilio Arag\u00f3n Berm\u00fadez e unha cubana, Rita Violeta \u00c1lvarez Fern\u00e1ndez. Ten tres irm\u00e1ns, Rita Irasema, unha cantante e presentadora, Mar\u00eda del Pilar, unha empresaria de Globomedia e Mar\u00eda Amparo unha escen\u00f3grafa de \"El Gran Juego de la Oca\" e de \"M\u00e9dico de familia\". Emilio casou en Asturias o 19 de agosto de 1983 con Aruca Fern\u00e1ndez-Veiga Feijo\u00f3, pertencente a unha longa saga de prestixiosos oftalm\u00f3logos, te\u00f1en tres fillos: Ic\u00edar (1985), Macarena (1988) e Ignacio (1995)."}
{"id": "359532", "revid": "5863", "url": "https://gl.wikipedia.org/wiki?curid=359532", "title": "Antena de Oro", "text": "Os premios Antena de Oro, creados en 1962, son outorgados anualmente pola Federaci\u00f3n de Asociaciones de Radio y Televisi\u00f3n de Espa\u00f1a, aos profesionais m\u00e1is destacados no campo da industria audiovisual. O xurado que decide os premios est\u00e1 integrado polos propios profesionais."}
{"id": "359534", "revid": "23204", "url": "https://gl.wikipedia.org/wiki?curid=359534", "title": "Antonio de la Torre", "text": "Antonio de la Torre Mart\u00edn, nado en M\u00e1laga o 18 de xaneiro de 1968 \u00e9 un actor e xornalista espa\u00f1ol.\nTraxectoria.\nAntonio de la Torre licenciouse en xornalismo, mais sempre tivo claro que quer\u00eda dedicarse \u00e1 interpretaci\u00f3n. Traballou en Canal Sur Radio presentando os informativos deportivos da fin de semana e en Canal Sur Televisi\u00f3n. Durante esta \u00faltima etapa profesional estivo viaxando periodicamente a Madrid para seguir diversos cursos de interpretaci\u00f3n e estudar na escola de Cristina Rota.\nO primeiro papel que interpretou no cinema foi en \"Los peores a\u00f1os de nuestra vida\" (1994), de Emilio Mart\u00ednez L\u00e1zaro. En televisi\u00f3n chegoulle o \u00e9xito na miniserie \"Padre Coraje\" co papel de \"El Loren\" a\u00ednda que tam\u00e9n participara en \"Lleno por favor\", serie de \u00e9xito interpretada por Alfredo Landa, en Antena 3."}
{"id": "359540", "revid": "25871", "url": "https://gl.wikipedia.org/wiki?curid=359540", "title": "Ra\u00fal Ar\u00e9valo", "text": "Ra\u00fal Ar\u00e9valo Zorzo, nado en M\u00f3stoles, Madrid o 22 de novembro de 1979 \u00e9 un actor e director espa\u00f1ol.\nTraxectoria.\nComezou a s\u00faa carreira como actor na serie \"Compa\u00f1eros\", onde interpretou o papel de Carlos durante d\u00faas temporadas entre 2001 e 2002. A oportunidade chegoulle cando a\u00ednda non rematara os seus estudos na escola de Cristina Rota.\nO seu primeiro filme foi \"Los abajo firmantes\" de Joaqu\u00edn Oristrell, xunto a Javier C\u00e1mara, Fernando Guill\u00e9n e Mar\u00eda e Juan Diego Botto entre outros.\nO 2 de setembro de 2016, presentou o seu primeiro filme como director, \"Tarde para la ira\", protagonizado por Antonio de la Torre, na Mostra de Venecia. O filme ga\u00f1ou o Goya \u00e1 mellor pel\u00edcula e Ar\u00e9valo levou o Goya \u00f3 mellor director novel do 2016."}
{"id": "359565", "revid": "56817", "url": "https://gl.wikipedia.org/wiki?curid=359565", "title": "Induci\u00f3n matem\u00e1tica", "text": "En matem\u00e1ticas, a induci\u00f3n \u00e9 un razoamento que permite demostrar proposici\u00f3ns que dependen dunha variable formula_1 que toma unha infinidade de valores enteiros. En termos simples, a induci\u00f3n matem\u00e1tica consiste no seguinte razoamento:\nA demostraci\u00f3n est\u00e1 baseada no axioma denominado \"principio da induci\u00f3n matem\u00e1tica\".\nHistoria.\nNo \"Parmenides\", di\u00e1logo de Plat\u00f3n do 370 a.C, quizais se pode identificar un temper\u00e1n exemplo dunha explicaci\u00f3n impl\u00edcita de proba indutiva. A m\u00e1is antiga pegada da induci\u00f3n matem\u00e1tica p\u00f3dese atopar na demostraci\u00f3n de Bhaskara I que empregando o \u00abm\u00e9todo c\u00edclico\u00bb proba a infinidade dos n\u00fameros primos.\nUnha t\u00e9cnica oposta, contando regresivamente en lugar de ascendentemente, p\u00f3dese atopar no paradoxo sorites, onde se argumenta que se 10.000.000 de grans de area forman unha morea e removendo un gran da morea este contin\u00faa a ser unha morea, ent\u00f3n, un s\u00f3 gran (incluso ning\u00fan gran de area) forma unha morea.\nUnha demostraci\u00f3n impl\u00edcita da induci\u00f3n matem\u00e1tica para secuencias aritm\u00e9ticas foi introducida por Al-Karaji na obra \"Al-Fakhri\" escrita ao redor do 1000 d. C., empregado para probar o teorema binomial e propiedades do tri\u00e1ngulo de Pascal.\nNing\u00fan destes antigos matem\u00e1ticos explicitou a hip\u00f3tese indutiva. Outro caso similar foi o de Francesco Maurlico no seu \"Arithmeticorom libri duo\" (1575), que empregou a t\u00e9cnica para probar que a suma dos formula_9 primeiros enteiros impares \u00e9 igual a formula_10.\nA primeira formulaci\u00f3n expl\u00edcita sobre o principio de induci\u00f3n foi establecida polo f\u00edsico e matem\u00e1tico Blaise Pascal na s\u00faa obra \"Trait\u00e9 du triangle arithm\u00e9tique\" (1665). Outro franc\u00e9s, Fermat, fixo amplo uso dun principio relacionado para unha demostraci\u00f3n indirecta do infinito descendente. A hip\u00f3tese indutiva foi tam\u00e9n empregada polo su\u00edzo Jakob Bernoulli e a partir de ent\u00f3n foi m\u00e1is co\u00f1ecida.\nO moderno tratamento de car\u00e1cter rigoroso e sistem\u00e1tico chegou con George Boole, Augustus De Morgan, Charles Sanders Peirce, Giuseppe Peano e Richard Dedekind.\nDemostraci\u00f3ns por induci\u00f3n.\nChamemos formula_11 \u00e1 proposici\u00f3n, onde formula_1 \u00e9 o rango.\nLogo, demostrado isto, concl\u00faese por induci\u00f3n que formula_11 \u00e9 certo para todo natural formula_1.\nA induci\u00f3n pode comezar por outro termo que non sexa formula_13, por exemplo formula_21. Ent\u00f3n formula_11 ser\u00e1 v\u00e1lido a partir do n\u00famero formula_23, \u00e9 dicir, para todo natural formula_24.\nExemplo.\nProbarase que a seguinte declaraci\u00f3n \"P(n)\", que se sup\u00f3n v\u00e1lida para todos os n\u00fameros naturais \"n\".\n\"P(n)\" d\u00e1 unha f\u00f3rmula para a suma dos n\u00fameros naturais menores ou iguais a \"n\". A proba de que \"P(n)\" \u00e9 verdadeira para todos os n\u00fameros naturais procede como segue:\ncon \"P(1)\" tense:\nNo lado esquerdo da ecuaci\u00f3n, o \u00fanico termo \u00e9 1, ent\u00f3n o seu valor \u00e9 1, mentres que no termo dereito, 1\u00b7(1 + 1)/2 = 1.\nAmbos os lados son iguais, \"n\" = 1. Ent\u00f3n \"P\"(1) \u00e9 verdadeira.\nAs\u00famese que \"P(k)\" \u00e9 verdadeira (para un valor non espec\u00edfico de \"k\"). D\u00e9bese ent\u00f3n mostrar que \"P(k+1)\" \u00e9 verdadeira:\nempregando a hip\u00f3tese de induci\u00f3n \"P(k)\" \u00e9 verdadeira, o termo esquerdo p\u00f3dese reescribir:\nDesenvolvendo:\nmostrando de feito que \"P(k+1)\" \u00e9 verdadeira.\nPosto que se realizaron os dous pasos da induci\u00f3n matem\u00e1tica tanto a base como o paso indutivo, a declaraci\u00f3n \"P(n)\" c\u00famprese para todo n\u00famero natural formula_9 Q.E.D."}
{"id": "359579", "revid": "98629", "url": "https://gl.wikipedia.org/wiki?curid=359579", "title": "Mofeta", "text": "As mofetas son os mam\u00edferos pertencentes \u00e1 famil\u00eda dos mef\u00edtidos (Mephitidae). Caracter\u00edzanse pola s\u00faa capacidade de lanzar un l\u00edquido cun forte cheiro desagradable polas s\u00faas gl\u00e1ndulas anais para escorrentar a outros animais. As diferentes especies de mofetas var\u00edan en aparencia desde a pelaxe branca e negra \u00e1 marr\u00f3n ou cor crema, pero todas te\u00f1en coloraci\u00f3ns de advertencia. A especie m\u00e1is famosa \u00e9 \"Mephitis mephitis\". Son esencialmente americanas, pero engad\u00edronse recentemente d\u00faas especies asi\u00e1ticas relacionadas. Durante moito tempo eran consideradas must\u00e9lidos ata que estudos xen\u00e9ticos fixeron que se separasen nunha familia propia.\nClasificaci\u00f3n.\nAs mofetas americanas, xunto coas mofetas do sueste asi\u00e1tico (chamadas \u00e1s veces mofetas-teixugo), pertencen \u00e1 familia Mephitidae, da orde dos Carnivora. Hai doce especies de mef\u00edtidos, clasificadas en catro x\u00e9neros: \"Conepatus\" (con catro especies); \"Mephitis\" (d\u00faas especies); \"Mydaus\" (mofetas-teixugo de Asia, con d\u00faas especies); e \"Spilogale\" (con catro especies). As d\u00faas especies asi\u00e1ticas do x\u00e9nero \"Mydaus\" viven en Indonesia e Filipinas; todos os demais viven en Am\u00e9rica, dende o Canad\u00e1 ata a Arxentina e Chile. Co\u00f1\u00e9cense mef\u00edtidos f\u00f3siles, alg\u00fans dos cales eran de Eurasia.\nAs mofetas foron anteriormente e por longo tempo clasificadas como unha subfamilia dos must\u00e9lidos (a familia da denosi\u00f1a); por\u00e9n, recentes an\u00e1lises xen\u00e9ticas aconsellaron que as mofetas fosen tratadas como unha familia separada. De xeito similar, os membros asi\u00e1ticos do x\u00e9nero \"Mydaus\" foran clasificados como teixugos, pero as evidencias xen\u00e9ticas mostran que te\u00f1en un antepasado com\u00fan m\u00e1is recente coas mofetas, polo que \u00e9 mellor incluilos na familia das mofetas. En orde alfab\u00e9tica, as especies vivas de mofetas son:\nDescrici\u00f3n f\u00edsica.\nAs especies de mofetas var\u00edan en tama\u00f1o desde 40 a 94\u00a0cm de longo e pesan desde 0,5 (\"Spilogale\") a 8,2\u00a0kg (\"Conepatus\"). Te\u00f1en corpos moderadamente alongados con patas relativamente curtas e musculosas e garras fortes nas patas anteriores para escavar.\nA\u00ednda que a s\u00faa cor de pelaxe m\u00e1is com\u00fan \u00e9 branca e negra, algunhas mofetas son marr\u00f3ns ou grises e unhas poucas de cor crema. Todas as mofetas te\u00f1en bandas ou li\u00f1as na pelaxe, xa desde o nacemento. Poden ter unha soa li\u00f1a grosa dorsal desde o rabo \u00e1 cabeza, d\u00faas li\u00f1as delgadas ou unha serie de manchas brancas e li\u00f1as incompletas. Algunhas te\u00f1en tam\u00e9n li\u00f1as nas patas.\nDieta.\nAs mofetas son omn\u00edvoras, comen tanto plantas coma alimento de orixe animal e cambian as s\u00faas dietas ao cambiar de estaci\u00f3n. Comen insectos e larvas, mi\u00f1ocas, roedores, lagartos, p\u00edntegas, ras, serpess, aves, toupas e ovos. Tam\u00e9n \u00e9 com\u00fan que coman bagas, ra\u00edces, follas, herbas, fungos e noces.\nEn \u00e1reas poboadas, as mofetas tam\u00e9n buscan entre o lixo deixado polos humanos. Menos a mi\u00fado, as mofetas poden actuar como preeiros, comendo cad\u00e1veres de aves e roedores deixados polos gatos e outros animais. Poden atopar a comida para mascotas gardada en garaxes e sotos, especialmente a comida para gatos. Adoitan escavar buratos nos c\u00e9spedes para buscar larvas e vermes.\nAs mofetas son uns dos principais predadores das abellas, aproveitando a grosa pelaxe que as protexe das picadas. A mofeta rasca a parte frontal da colmea e come as abellas macho que ve\u00f1en a investigar. As mofetas nais ensinan esta t\u00e9cnica \u00e1s cr\u00edas.\nComportamento.\nAs mofetas son animais crepusculares e solitarios cando non est\u00e1n en \u00e9poca reprodutora, a\u00ednda que nas partes fr\u00edas da s\u00faa \u00e1rea de distribuci\u00f3n, poden xuntarse en goridas comunais para estaren quentes. Durante o d\u00eda, ag\u00f3chanse en tobos que escavan coas s\u00faas poderosas garras anteriores. Os machos e as femias ocupan territorios solapados durante a maior parte do ano, que normalmente son de 2 a 4\u00a0km2 para as femias e de ata 20\u00a0km2 para os machos.\nAs mofetas non fan unha verdadeira hibernaci\u00f3n en inverno, pero permanecen dentro dos seus tobos durante longos per\u00edodos de tempo. Por\u00e9n, permanecen xeralmente inactivas e alim\u00e9ntanse raramente, pasan por un estadio dormente. As femias pasan o inverno arrexuntadas (ata 12); e os machos normalmente est\u00e1n na gorida s\u00f3s. A mi\u00fado, a mesma gorida invernal util\u00edzase repetidamente varios anos.\nA\u00ednda que te\u00f1en sentidos olfactivo e auditivo excelentes, te\u00f1en unha visi\u00f3n mala, e son incapaces de ver obxectos a m\u00e1is de 3 m de distancia, o que as fai vulnerables a morrer atropeladas polos veh\u00edculos ao cruzaren as estradas. Te\u00f1en vidas curtas; a s\u00faa lonxevidade na natureza pode chegar aos sete anos, e a maior\u00eda viven s\u00f3 un ano. En catividade, poden vivir ata 10 anos.\nReproduci\u00f3n.\nAs mofetas apar\u00e9anse ao inicio da primavera e son pol\u00edxinas, o que significa que os machos exitosos apar\u00e9anse con m\u00e1is dunha femia. Antes de daren a luz (normalmente en maio), a femia escava un tobo para ter al\u00ed a s\u00faa camada de catro a sete cr\u00edas. O per\u00edodo de xestaci\u00f3n \u00e9 duns 66 d\u00edas.\nCando nacen, as cr\u00edas das mofetas son cegas, xordas e cubertas dunha suave capa de pelame. Aproximadamente tres semanas despois de nacer, abren os ollos. As cr\u00edas son desleitadas uns dous meses despois de nacer, pero xeralmente permanecen coa s\u00faa nai ata que est\u00e1n listos para aparearse, a aproximadamente un ano de idade.\nGl\u00e1ndulas odor\u00edferas anais.\nAs mofetas son co\u00f1ecidas polas s\u00faas gl\u00e1ndulas anais odor\u00edferas, que poden usar como arma defensiva. Son similares, a\u00ednda que moito m\u00e1is desenvolvidas, que as gl\u00e1ndulas que se encontran en especies da familia dos must\u00e9lidos. As mofetas te\u00f1en d\u00faas gl\u00e1ndulas; unha a cada lado do ano. Estas gl\u00e1ndulas producen o sprai das mofetas, que \u00e9 unha mestura fedorenta de compostos qu\u00edmicos que conte\u00f1en xofre como os tiois (tradicionalmente chamados mercaptanos), que te\u00f1en un cheiro desagradable e nauseabundo. Este spray \u00e9 tan poderoso que pode repelar a osos e outros atacantes potenciais. Os m\u00fasculos localizados ao lado das gl\u00e1ndulas odor\u00edferas perm\u00edtenlles proxectar o spray de l\u00edquido cun alto grao de precisi\u00f3n, ata a 3 m de distancia. \u00c1 parte do mal cheiro, o l\u00edquido pode causar irritaci\u00f3n e mesmo unha cegueira temporal, e pode ulirse a gran distancia. A s\u00faa defensa qu\u00edmica \u00e9 efectiva, como ilustra este extracto de \"Voyage of the Beagle\" de Charles Darwin:\nAs mofetas son reticentes a usar esta arma, xa que portan s\u00f3 a cantidade de substancia suficiente para cinco ou seis usos\u00a0\u2013 uns 15\u00a0cc\u00a0\u2013 e necesitan uns 10 d\u00edas para producir outra cantidade similar. A s\u00faa coloraci\u00f3n, xeralmente branca e negra, fai a s\u00faa aparencia f\u00e1cil de lembrar. Isto \u00e9 unha vantaxe para a mofeta para advertir a posibles predadores que non se acheguen sen necesidade de gastar o seu cheirento composto: ademais desta coloraci\u00f3n aposem\u00e1tica de advertencia, as mofetas que se ven ameazadas producen unha elaborada rutina de asub\u00edos, pateos contra o chan, erguer o rabo (comportamento deim\u00e1tico) ou posturas de ameaza antes de utilizar o recurso de proxectar o seu fedento l\u00edquido. As mofetas xeralmente non lanzan o spray contra outras mofetas, ag\u00e1s entre machos na tempada de apareamento. Se loitan no espazo da gorida en outono, utilizan os dentes e as garras.\nA maior\u00eda dos predadores das Am\u00e9ricas, como os lobos, raposos e teixugos, raramente atacan as mofetas, seguramente polo medo ao l\u00edquido oloroso. As excepci\u00f3ns son os cans, que son imprudentes predadores cuxos ataques fracasan unha vez que se lles proxecta o l\u00edquido, e o bufo \"Bubo virginianus\". It is the skunk's only regular predator. Nun caso, atop\u00e1ronse os restos de 57 mofetas \"Mephitis mephitis\" nun s\u00f3 ni\u00f1o destes bufos.\nAs mofetas son com\u00fans en \u00e1reas suburbanas. Os frecuentes encontros con cans e outros animais dom\u00e9sticos, e a liberaci\u00f3n do cheiro cando a mofeta \u00e9 atropelada, orixinaron moitos mitos sobre o dif\u00edcil que \u00e9 eliminar o seu pest\u00edfero cheiro. Debido \u00e1 composici\u00f3n qu\u00edmica do spray, a maior\u00eda dos remedios caseiros son ineficaces, coa excepci\u00f3n dos remedios que te\u00f1en a capacidade de degradar os tiois.\nO spray que proxecta a mofeta est\u00e1 composto principalmente de tres compostos tiol de baixo peso molecdular chamados (\"E\")-2-buteno-1-tiol, 3-metil-1-butanotiol, e 2-quinolinametanotiol, e tam\u00e9n os tio\u00e9steres de acetato dos anteriores. Estes compostos son detectables polo olfacto humano a concentraci\u00f3ns de s\u00f3 10 partes por mil mill\u00f3ns.\nUnha das crenzas m\u00e1is com\u00fans \u00e9 que unha mascota que fose afectada deber\u00eda ser ba\u00f1ada en zume de tomate para neutralizar o cheiro. Por\u00e9n, isto necesitar\u00eda enormes cantidades de zume de tomate e \u00e9 escasamente efectivo. Algunhas asociaci\u00f3ns recomendan usar unha mestura de per\u00f3xido de hidr\u00f3xeno dilu\u00eddo (3%), bicarbonato e l\u00edquido de lavalouzas.\nMordeduras.\n\u00c9 raro que unha mofeta sa morda a un humano. A\u00ednda que as mofetas domesticadas \u00e1s que se lles extirparon as gl\u00e1ndulas odor\u00edferas poden trabar para se defenderen, hai poucos incidentes deste tipo rexistrados. A causa m\u00e1is com\u00fan de que mordan aos humanos \u00e9 que padezan a rabia, polo que poden transmitir o virus da rabia. Os Centros de Control de Enfermidades (CDC) rexistraron 1494 casos de rabia en mofetas nos Estados Unidos no ano 2006, o que representa un 21,5 % de todos os casos informados para todas as especies. Nos Estados Unidos as mofetas van despois dos mapaches como vectores da rabia, a\u00ednda que isto var\u00eda rexionalmente.\nDomesticaci\u00f3n.\n\"Mephitis mephitis\" \u00e9 a m\u00e1is social das mofetas e unha das que normalmente se domestican. Cando se ten unha mofeta como mascota, normalmente se lles extirpan as s\u00faas gl\u00e1ndulas do olor. Por\u00e9n, telas como mascotas \u00e9 ilegal na maior\u00eda dos estados dos Estados Unidos. En cambio en pa\u00edses europeos como Reino Unido est\u00e1 permitida telas como mascotas, pero a Animal Welfare Act 2006 prohibe a extirpaci\u00f3n das s\u00faas gl\u00e1ndulas odor\u00edferas."}
{"id": "359663", "revid": "22795", "url": "https://gl.wikipedia.org/wiki?curid=359663", "title": "Macrouridae", "text": ""}
{"id": "359666", "revid": "23204", "url": "https://gl.wikipedia.org/wiki?curid=359666", "title": "Marcha dos Voluntarios", "text": "A Marcha dos voluntarios \u00e9 o himno nacional da Rep\u00fablica Popular da China, escrito polo compositor e poeta Tian Han e coa s\u00faa m\u00fasica composta por Nie Er. O tipo de ritmo desta composici\u00f3n \u00e9 unha marcha. Foi tocada por primeira vez no ano de 1934 en Shangh\u00e1i proclam\u00e1ndose tanto a s\u00faa letra como a s\u00faa m\u00fasica como himno nacional. No ano 2004 a Marcha dos Voluntarios foi engadida \u00e1 Constituci\u00f3n da Rep\u00fablica Popular da China no seu artigo 136.\nOrixes como himno nacional.\nA marcha dos voluntarios foi escrita por Tian Han durante 1934 na Rep\u00fablica da China. As historias populares suxiren que foi escrita en papel de tabaco antes de ser arrestado en Shangh\u00e1i e ser encarcerado polo Kuomintang no ano de 1935. A canci\u00f3n, con alteraci\u00f3ns menores, rexurdiu como tema patri\u00f3tico no ano de 1935 na pel\u00edcula \"fillos e fillas en tempo de tormenta\", unha historia sobre un intelectual que vive os horrores da guerra Chino-Xaponesa. Foi unha das canci\u00f3ns que foron promovidas secretamente pola poboaci\u00f3n durante a Resistencia Anti-Xaponesa. O relanzamento da canci\u00f3n deuse no \u00e1lbum Hong Kong da casa EMI no mesmo ano de 1935.\nFoi usada como himno nacional por primeira vez na conferencia Internacional de Praga, antiga Checoslovaquia en febreiro de 1949. Ao mesmo tempo que en Pequ\u00edn se tomaba o control por parte das forzas da Chinesa Comunista durante a Guerra Civil China.\nEn xu\u00f1o o comit\u00e9 formado polo Partido Comunista da China decidiu facelo o himno nacional oficial de maneira pronta, unha vez que se tivo o control. A finais de agosto o comit\u00e9 recibira preto de 6926 mostras de \"a marcha dos voluntarios\", as cales eran suxeridas polo pintor Xu Beihong e sustentada animosamente polos membros do consello. Finalmente foi apoiada por Mao Zedong o 27 de setembro de 1949.\nRevoluci\u00f3n Cultural e historia recente.\nA Marcha dos Voluntarios foi restaurada polo Congreso Nacional Popular en 1978, pero con letras diferentes; ademais estas letras non foron moi ben acollidas, pois causaban moita confusi\u00f3n entre os cidad\u00e1ns. Durante a Copa Mundial de Voleibol de 1981 na China ambas as letras foron cantadas simultaneamente polos fans. O 4 de decembro de 1982, o Congreso Nacional Popular resolveu e retornou \u00e1 versi\u00f3n orixinal de 1935 como Himno Oficial. Significativamente esas letras non mencionaban nada sobre o Partido Comunista da China nin tampouco sobre Mao Zedong.\nO Congreso Nacional Popular promulgou como oficial a canci\u00f3n no ano 2004 atendendo \u00e1 Constituci\u00f3n da Rep\u00fablica Popular da China. O himno \u00e9 mencionado antes que a bandeira."}
{"id": "359668", "revid": "12452", "url": "https://gl.wikipedia.org/wiki?curid=359668", "title": "Y\u00ecy\u01d2ngj\u016bn J\u00ecnx\u00edngq\u01d4", "text": ""}
{"id": "359669", "revid": "7802", "url": "https://gl.wikipedia.org/wiki?curid=359669", "title": "Yiyongjun Jinxingqu", "text": ""}
{"id": "359671", "revid": "7802", "url": "https://gl.wikipedia.org/wiki?curid=359671", "title": "Himno nacional da China", "text": ""}
{"id": "359673", "revid": "27155", "url": "https://gl.wikipedia.org/wiki?curid=359673", "title": "Mef\u00edtidos", "text": ""}
{"id": "359674", "revid": "27155", "url": "https://gl.wikipedia.org/wiki?curid=359674", "title": "Mef\u00edtido", "text": ""}
{"id": "359675", "revid": "27155", "url": "https://gl.wikipedia.org/wiki?curid=359675", "title": "Mephitidae", "text": ""}
{"id": "359676", "revid": "89787", "url": "https://gl.wikipedia.org/wiki?curid=359676", "title": "Macr\u00faridos", "text": "A dos macr\u00faridos (Macrouridae) \u00e9 unha familia de peixes tele\u00f3steos da orde dos gadiformes, que son co\u00f1ecidos vulgarmente como granadeiros, peixes rato ou ratos.\nEnc\u00f3ntranse entre os peixes m\u00e1is com\u00fans das zonas abisais e est\u00e1n presentes en todos os oce\u00e1nos do mundo.\nTaxonom\u00eda.\nDescrici\u00f3n.\nA familia foi descrita en 1916 polos icti\u00f3logos estadounidenses Charles Henry Gilbert e Carl Leavitt Hubbs. Por\u00e9n, alg\u00fans autores atrib\u00faenlle dita descrici\u00f3n, en 1831, ao naturalista franc\u00e9s Charles Lucien Bonaparte, e outros aos icti\u00f3logos estadounidenses David Starr Jordan e Barton Warren Evermann, en 1898.\nEtimolox\u00eda.\nO nome cient\u00edfico da familia, \"Macrouridae\", est\u00e1 formado polos elementos do VCI \"macro-\" e \"-ur-\", tirados do grego antigo \u03bc\u03b1\u03ba\u03c1\u03cc\u03c2 \"makr\u00f3s\", \"grande\", e \u03bf\u1f50\u03c1\u03ac \"our\u00e1\", \"cola\", coa desinencia \"-idae\", \"semellantes\", plural de \"-ideus\" e derivada do grego antigo \u03b5\u03b9\u03b4\u03b7\u03c2 \"eid\u0113s\", de \u03b5\u03af\u03b4\u03bf\u03c2 e\u00eddos, \"aspecto\", \"aparencia\", propia dos nomes das familias de animais. Literalmente: \"os de cola grande\".\nClasificaci\u00f3n.\nA familia conta con numerosos x\u00e9neros con cerca de 400 especies, distibu\u00eddas en catro subfamilias: \nFamilia \"Macrouridae\" \nEn Galicia.\nEn augas galegas est\u00e1n rexistradas, entre outras, as cinco especies seguintes:"}
{"id": "359677", "revid": "22795", "url": "https://gl.wikipedia.org/wiki?curid=359677", "title": "Moridae", "text": ""}
{"id": "359679", "revid": "895", "url": "https://gl.wikipedia.org/wiki?curid=359679", "title": "Fuxan os ventos (\u00e1lbum)", "text": "Fuxan os ventos \u00e9 o primeiro \u00e1lbum de estudio do grupo galego de folk Fuxan os Ventos. Foi publicado en 1976, baixo o selo Philips."}
{"id": "359680", "revid": "5863", "url": "https://gl.wikipedia.org/wiki?curid=359680", "title": "O.P.", "text": ""}
{"id": "359681", "revid": "5863", "url": "https://gl.wikipedia.org/wiki?curid=359681", "title": "Princesa Leia", "text": ""}
{"id": "359682", "revid": "5863", "url": "https://gl.wikipedia.org/wiki?curid=359682", "title": "Leia Skywalker", "text": ""}
{"id": "359683", "revid": "895", "url": "https://gl.wikipedia.org/wiki?curid=359683", "title": "Chegaremos", "text": "Chegaremos \u00e9 un \u00e1lbum recompilatorio do grupo de folk galego Fuxan os Ventos. Foi publicado en 1980, baixo o selo Philips Records.\nOs temas \"Irmaus\" (4), \"O aradi\u00f1o\" (5) e \"Fuxan os ventos\" (11) pertencen ao primeiro \u00e1lbum do grupo, \"Fuxan os ventos\" (1976). Os temas \"Foliada de Nadela\" (2), \"Tempo de maza-lo li\u00f1o\" (3), \"Cantiga de berce\" (7) e \"O carro\" (10) pertencen ao segundo \u00e1lbum, \"O tequeletequele\" (1977). Os temas \"Cantiga pra unha antroidada\" (1), \"Foliada de Olas\" (6), \"Sementeira\" (8) e \"A Carolina\" (9) pertencen ao terceiro \u00e1lbum do grupo, \"Sementeira\" (1978)."}
{"id": "359684", "revid": "1131", "url": "https://gl.wikipedia.org/wiki?curid=359684", "title": "O Caritel", "text": ""}
{"id": "359685", "revid": "98629", "url": "https://gl.wikipedia.org/wiki?curid=359685", "title": "M\u00f3ridos", "text": "A dos m\u00f3ridos (\"Moridae\") \u00e9 unha familia de peixes tele\u00f3steos da orde dos gadiformes, que son co\u00f1ecidos vulgarmente como moras,\nDistribu\u00eddos por todos os mares do planeta, apareceron por primeira vez no rexistro f\u00f3sil no oligoceno, \u00e1 metade do terciario.\nCaractart\u00edsticas.\nNormalmente te\u00f1en unha ou d\u00faas aletas dorsais, raramente tres, e unha ou d\u00faas aletas anais. Poden ter, ou non, \"barbas\" no mento. Te\u00f1en dentes na cabeza do \u00f3so v\u00f3mer, que \u00e9 diminuto ou est\u00e1 ausente. A vexiga natatoria est\u00e1 conectada coas c\u00e1psulas auditivas.\nH\u00e1bitat e forma de vida.\nUnhas especies son pel\u00e1xicas, mentres que outras son bentopel\u00e1xicas, distribu\u00edndose desde zonas costeiras de augas superficiais at\u00e9 augas de mar aberto de m\u00e1is de 2 500 m de profundidade.\nClasificaci\u00f3n.\nExisten unhas 111 especies v\u00e1lidas, agrupadas nos 18 x\u00e9neros seguintes:\nEn Galicia.\nNas augas galegas aparecen rexitradas as especies \"Antimora rostrata\" e \"Lepidion aeques\" ."}
{"id": "359686", "revid": "56817", "url": "https://gl.wikipedia.org/wiki?curid=359686", "title": "Caride", "text": "O top\u00f3nimo galego Caride pode referirse a:\nAmais, como apelido pode referirse a:"}
{"id": "359687", "revid": "895", "url": "https://gl.wikipedia.org/wiki?curid=359687", "title": "O tequeletequele", "text": "O tequeletequele \u00e9 o segundo \u00e1lbum de estudio do grupo galego de folk Fuxan os Ventos. Foi publicado en 1977, baixo o selo Philips Records."}
{"id": "359688", "revid": "56817", "url": "https://gl.wikipedia.org/wiki?curid=359688", "title": "Carlexo", "text": "O top\u00f3nimo galego Carlexo pode referirse a:"}
{"id": "359689", "revid": "1131", "url": "https://gl.wikipedia.org/wiki?curid=359689", "title": "As Carizas", "text": ""}
{"id": "359690", "revid": "1131", "url": "https://gl.wikipedia.org/wiki?curid=359690", "title": "Carleo de Abaixo", "text": ""}
{"id": "359691", "revid": "1131", "url": "https://gl.wikipedia.org/wiki?curid=359691", "title": "Carleo de Arriba", "text": ""}
{"id": "359692", "revid": "1131", "url": "https://gl.wikipedia.org/wiki?curid=359692", "title": "Carlete", "text": ""}
{"id": "359693", "revid": "1131", "url": "https://gl.wikipedia.org/wiki?curid=359693", "title": "O Carme", "text": "O top\u00f3nimo galego O Carme adoita estar relacionado coa advocaci\u00f3n da Virxe do Carme. Pode referirse a:"}
{"id": "359695", "revid": "1131", "url": "https://gl.wikipedia.org/wiki?curid=359695", "title": "A Carmona", "text": ""}
{"id": "359696", "revid": "1131", "url": "https://gl.wikipedia.org/wiki?curid=359696", "title": "Caama\u00f1o", "text": "O top\u00f3nimo galego Caama\u00f1o pode referirse a:\nAmais, como apelido pode referirse a:"}
{"id": "359697", "revid": "1131", "url": "https://gl.wikipedia.org/wiki?curid=359697", "title": "Caamouco", "text": ""}
{"id": "359698", "revid": "89787", "url": "https://gl.wikipedia.org/wiki?curid=359698", "title": "N\u00edscaro de abeto", "text": "O n\u00edscaro de abeto \u00e9 un fungo basidiomiceto comest\u00edbel, da familia Russulaceae.\nAt\u00f3pse en Europa e Am\u00e9rica do Norte, medra baixo abetos, en solos sil\u00edceos ou calcarios. O seu cogomelo, ou corpo frut\u00edfero, abrolla polo outono, e \u00e9 comest\u00edbel, a\u00ednda que non tan apreciado coma o n\u00edscaro."}
{"id": "359699", "revid": "27249", "url": "https://gl.wikipedia.org/wiki?curid=359699", "title": "Lactarius salmonicolor", "text": ""}
{"id": "359701", "revid": "98629", "url": "https://gl.wikipedia.org/wiki?curid=359701", "title": "Alepocef\u00e1lidos", "text": "A dos alepocef\u00e1lidos (\"Alepocephalidae\") \u00e9 unha familia de peixes tele\u00f3steos mari\u00f1os da orde dos osmeriformes, que se distrib\u00faen por todo o oc\u00e9ano Pac\u00edfico, a costa leste do oc\u00e9ano Atl\u00e1ntico e a do oeste do \u00cdndico.\nAt\u00e9 hai poucos anos esta familia estaba inclu\u00edda na orde dos arxentiniformes, pero tanto o WoRMS, como o ITIS e como a FishBase, base\u00e1ndose en estudos m\u00e1is recentes, clasif\u00e1canos dentro da orde dos osmeriformes.\nCaracter\u00edsticas.\nNormalmente te\u00f1en os dentes moi pequenos, e longas e numerosas filas de branquias.\nH\u00e1bitat.\nO h\u00e1bitat m\u00e1is com\u00fan no que se enontran estes peixes son as profundidades mari\u00f1as por debaixo dos 1 000 m.\nX\u00e9neros.\nExisten cerca de cen especies, agrupadas nos 19 x\u00e9neros seguientes:"}
{"id": "359702", "revid": "22795", "url": "https://gl.wikipedia.org/wiki?curid=359702", "title": "Alepocephalidae", "text": ""}
{"id": "359703", "revid": "89787", "url": "https://gl.wikipedia.org/wiki?curid=359703", "title": "N\u00edscaro de sangue", "text": "O n\u00edscaro de sangue (Lactarius sanguifluus) \u00e9 unha especie de fungo da familia Russulaceae que produce cogomelos comestibles. At\u00f3pase por Asia e Europa. Cando rompe ou se corta, desprende un l\u00e1tex de cor vi\u00f1o que pasa a cor verdososa coa exposici\u00f3n ao aire. O sombreiro do cogomelo \u00e9 de color alaranxada ou marr\u00f3n arroibada con zonas conc\u00e9ntricas de color m\u00e1is escura, e vai adquirindo forma de embude segundo vai madurando. Os cogomelos poden atoparse illados ou en grupos principalmente nas proximidades de con\u00edferas."}
{"id": "359704", "revid": "27249", "url": "https://gl.wikipedia.org/wiki?curid=359704", "title": "Lactarius sanguifluus", "text": ""}
{"id": "359705", "revid": "52373", "url": "https://gl.wikipedia.org/wiki?curid=359705", "title": "Gonzalo Iglesias Sueiro", "text": "Gonzalo Iglesias Sueiro, nado en Ourense en 1948, \u00e9 un mestre e pol\u00edtico galego do PSdeG-PSOE.\nTraxectoria.\nNaceu no seo dunha familia de represaliados de esquerdas que rexentaban unha escola privada na cidade de Ourense. Estudou Maxisterio e traballou como mestre en Aneja, Ourense, Santander, Trasmiras, no CEIP Rosal\u00eda de Castro de Xinzo de Limia, do que foi director, e no IES de Xinxo de Limia.\nMilitou no PCG at\u00e9 1985, e despois incorporouse ao PSOE. Nas elecci\u00f3ns municipais de 1999 presentouse encabezando a lista do PSdeG e foi elixido alcalde de Xinzo de Limia tras un pacto co BNG e con CG. Foi delegado provincial de Educaci\u00f3n en Ourense (2005-2009).\nVida persoal.\n\u00c9 irm\u00e1n de Carmen Iglesias Sueiro, quen fora deputada no Parlamento de Galicia."}
{"id": "359712", "revid": "89787", "url": "https://gl.wikipedia.org/wiki?curid=359712", "title": "Singin' in the Rain", "text": "Singin' in the Rain\u00a0\u00e9 un filme\u00a0estadounidense de 1952 dirixido e coreografado por Gene Kelly e Stanley Donen. Est\u00e1 protagonizado polo propio Kelly, Donald O'Connor e Debbie Reynolds. Feito seguindo os esquemas cl\u00e1sicos do Metro-Goldwyn-Mayer, ten a s\u00faa inspiraci\u00f3n en toda a serie de \"The Broadway Melody\" que se realizaron en Hollywood nos 30 e 40, coincidindo coa aparici\u00f3n do cine sonoro.\nO filme foi un \u00e9xito moderado no momento da s\u00faa estrea. Donald O'Connor ga\u00f1ou o Globo de Ouro \u00f3 mellor actor en comedia ou musical, e Betty Comden e Adolph Green ga\u00f1aron o Premio \"Writers Guild of America\" \u00f3 mellor gui\u00f3n, mentres que Jean Hagen foi nomeada \u00f3 Oscar \u00e1 mellor actriz secundaria. Por\u00e9n, conseguiu un status de filme lendario pola cr\u00edtica contempor\u00e1nea, e \u00e9 frecuentemente considerado como un dos mellor filmes musicais xamais feitos, e o mellor filme xamais feito en \"Freed Unit\" da Metro-Goldwyn-Mayer. Subiu \u00f3 m\u00e1is alto da lista AFI dos mellores filmes musicais e foi clasificado como o quinto mellor filme estadounidense de t\u00f3dolos tempos de acordo coa lista lista AFI de 2007. En 1989, a Biblioteca do Congreso dos Estados Unidos de Am\u00e9rica escolleu o filme para a s\u00faa preservaci\u00f3n no National Film Registry. En 2005, o British Film Institute inclu\u00eduno na s\u00faa lista de 50 filmes que deber\u00edas ver \u00f3s 14 anos. Na lista de 2017 da revista \"Sight &amp; Sound\" sobre os 50 mellores filmes de t\u00f3dolos tempos, \"Singin' in the Rain\" at\u00f3pase no posto vinte.\nArgumento.\nDon Lockwood \u00e9 unha rom\u00e1ntica estrela do cine mudo a quen custou moito chegar at\u00e9 a cima. At\u00e9 chegar a triunfar en Hollywood levou un longo cami\u00f1o en compa\u00f1\u00eda do seu \u00edntimo amigo Cosmo Brown. Agora forma parella con Lina Lamont, unha bela moza, non tan parva como parece, pero bastante turbia nas s\u00faas intenci\u00f3ns. Son a parella de moda dos estudios cinematogr\u00e1ficos que dirixe R.F. Simpson. Tras unha das estreas, Don co\u00f1ece a Kathy Selden, unha actriz de teatro a\u00ednda desco\u00f1ecida, que primeiro menospreza a arte do cine e logo sae dunha torta resultando ser unha das bailarinas do coro que vai \u00e1 festa.\nDon e Kathy nam\u00f3ranse. Paralelamente, produciuse un terremoto na industria cinematogr\u00e1fica: o cine sonoro chega arrasando. O p\u00fablico quere m\u00e1is e hai que \"reconverter\"\u00a0o \u00faltimo filme de Lockwood e Lamont en musical, o que non ser\u00eda un problema se non resultase que Lina Lamont ten unha voz de rata completamente inservible para o cine."}
{"id": "359715", "revid": "1215", "url": "https://gl.wikipedia.org/wiki?curid=359715", "title": "Claqu\u00e9", "text": "O claqu\u00e9, tam\u00e9n chamado \"tap\", \u00e9 un estilo de baile estadounidense, no que se moven os p\u00e9s ritmicamente mentres se realiza un zapateo musical.\nO tap orixinouse a partir da fusi\u00f3n das danzas de zocas de Irlanda, o norte de Inglaterra e Escocia, combinado cos bailes practicados polos afroamericanos, como a \"juba\", entre o s\u00e9culo XVII e o XVIII.\nEn 1739, prohibiuse aos escravos negros que utilizasen instrumentos de percusi\u00f3n. Isto motivounos a realizar a percusi\u00f3n cos p\u00e9s e as mans.\nBailado nun principio polos escravos, pu\u00eduse nos Estados Unidos despois da s\u00faa Guerra de secesi\u00f3n. Os bailar\u00edns, inmigrantes de diversos grupos, reun\u00edanse para competir e para demostrar as s\u00faas mellores calidades e movementos. Desta maneira, mentres as danzas se mesturaban, un novo estilo de baile nac\u00eda: o tap americano. Os bailar\u00edns relaxaron as posturas r\u00edxidas irlandesas, usaron brazos e ombreiros para marcar e engad\u00edronse novos pasos. A improvisaci\u00f3n era o primordial deste baile.\nTras o seu auxe nos anos 30-40, cando conseguiu gran popularidade pola s\u00faa presenza en diversos musicais de Hollywood, e con artistas como Fred Astaire, o tap afastouse dos escenarios norteamericanos at\u00e9 rexurdir nos anos 70. Xa nos 80 houbo unha serie de shows en Broadway (Sophisticated, Ladies, Black and Blue) e de pel\u00edculas (White Nights, The Cotton Club) que lle deron un novo \u00edmpeto.\nO zapateo sempre se situou dentro do \u201cshow business\u201d, m\u00e1is que no circu\u00edto da \u201cdanza seria\u201d. Con todo, hoxe en d\u00eda existen grandes compa\u00f1\u00edas que fan tempadas en teatros antes impensables para o tap e os seus shows son soamente dedicados a esta danza.\nO 25 de maio fest\u00e9xase o d\u00eda internacional do tap."}
{"id": "359720", "revid": "98629", "url": "https://gl.wikipedia.org/wiki?curid=359720", "title": "Cotton Club (filme)", "text": "Cotton Club \u00e9 un filme estadounidense de 1984, dirixido por Francis Ford Coppola. Protagonizado por Richard Gere, Gregory Hines, Diane Lane, Bob Hoskins, Nicolas Cage, James Remar e Laurence Fishburne nos papeis principais.\nSinopse.\nEn 1919, a Lei Seca xerou unha onda de violencia que se estendeu trav\u00e9s dos Estados Unidos. En Nova York, o Cotton Club, un cabar\u00e9 que \u00e9 o inframundo, pol\u00edticos e celebridades do momento d\u00e1nse o gusto dos praceres prohibidos. Un trompetista branco e unha bailarina negra son varridos nunha tormenta onde o amor e a ambici\u00f3n x\u00f3gase ao ritmo da danza da billa, o jazz ... e metralladoras."}
{"id": "359725", "revid": "1987", "url": "https://gl.wikipedia.org/wiki?curid=359725", "title": "Cotton Club", "text": "O Cotton Club foi un club nocturno de Nova York (Estados Unidos) que se mantivo aberto durante a Lei seca dos anos 1920.\nFoi fundado en 1920 en Harlem, no barrio negro de Manhattan, a\u00ednda que xeralmente denegaban a admisi\u00f3n aos consumidores afroamericanos. O club foi aberto polo campi\u00f3n dos pesos pesados Jack Johnson, e o contrabandista e g\u00e1nster Owney Madden adquiriu o club en 1923 mentres estaba encarcerado en Sing Sing e cambiou o nome do local ao de Cotton Club.\nFoi un club m\u00edtico na \u00e9poca xa que era o escaparate das principais novidades musicais, como Fletcher Henderson, Duke Ellington, Count Basie, Bessie Smith, Cab Calloway, The Nicholas Brothers, Ela Fitzgerald, Louis Armstrong, Nat King Cole, Billie Holiday ou Ethel Waters. Os domingos eran frecuentes as \"Celebrities Nights\", \u00e1s cales asist\u00edan de p\u00fablico persoas destacadas da pol\u00edtica e a cultura, como Jimmy Durante, George Gershwin, Al Jolson, Mae West, Irving Berlin, Eddie Cantor, o alcalde de Nova York Jimmy Walker ou outras celebridades.\nO club estivo pechado brevemente no ano 1925 pola venda ilegal de licor. Volveu abrir sen a constante presi\u00f3n da polic\u00eda. Madden volveu ser encarcerado en Sing Sing en 1933, pero co privilexio de que de cando en vez as bailarinas e \"strippers\" pod\u00edan acudir a deleitalo.\nO club pechou definitivamente en 1940 e posteriormente reabriuse outro club no mesmo sitio co nome de Latin Quarter, ata que se derrubou o edificio en 1989 para constru\u00edr un hotel. Abriuse un novo Cotton Club en Harlem en 1978, pero na r\u00faa 125."}
{"id": "359743", "revid": "89787", "url": "https://gl.wikipedia.org/wiki?curid=359743", "title": "Souleymane Doukara", "text": "Souleymane 'Dudu' Doukara, nado en Meudon, Francia, o 29 de setembro de 1991, \u00e9 un futbolista franc\u00e9s, nacionalizado senegal\u00e9s. Xoga de dianteiro e o seu actual equipo \u00e9 o Leeds United da Football League Championship de Inglaterra.\nTraxectoria.\nComezou a s\u00faa carreira profesional na tempada 2008-2009, xogando para Rovigo Calcio na\u00a0Lega Pro Seconda Divisione. Facendo o seu debut no primeiro equipo aos 16 anos de idade, xogou 7 partidos esa tempada, sen anotar goles. O seu club participou na tempada 2009-10 na\u00a0Serie D, e Doukara tivo a s\u00faa primeira oportunidade de xogar como titular sempre; ao final do campionato logrou 36 aparici\u00f3ns.\nNa tempada 2011-2012, Doukara foi transferido ao U.S. Vibonese Calcio, co que xogou 37 dos 42 partidos de liga, convertendo 13 goles.\nDespois de impresionar aos cazatalentos da cuarta divisi\u00f3n italiana, Doukara asinou oficialmente co Catania da Serie A. Fixo o seu debut na Serie A o 16 de setembro de 2012, cando entrou como substituto de Alejandro G\u00f3mez contra a Fiorentina na derrota por 2-0 tras os goles de Luca Toni e Stevan Jovetic. Na s\u00faa tempada inaugural na m\u00e1xima categor\u00eda, fixo 12 aparici\u00f3ns.\nNa tempada 2013-2014, \u00e9 cedido ao S.S. Juve Stabia da Serie B. Xogou en 20 ocasi\u00f3ns e marcou 6 goles.\nO 11 de xullo de 2014 foi confirmado polo propietario do Leeds United, Massimo Cellino, que Doukara xogar\u00eda en calidade de pr\u00e9stamo durante toda a tempada 2014-2015, coa opci\u00f3n de asinar un acordo permanente.\nSelecci\u00f3n nacional.\nO 5 de abril de 2014 decidiu xogar coa selecci\u00f3n de f\u00fatbol do Senegal, debido a que os seus dous pais son dese pa\u00eds."}
{"id": "359749", "revid": "89787", "url": "https://gl.wikipedia.org/wiki?curid=359749", "title": "Arigna", "text": "Arigna\u00a0(en\u00a0irland\u00e9s: An Airnigh) \u00e9 unha poboaci\u00f3n no condado de Roscommon, Irlanda\u00a0que se atopa\u00a0preto de Lough Allen, nunha ruta designada panor\u00e1mica entre Keadue e \"Sliabh an Iarainn\", que significa \"Monta\u00f1a de ferro\". Arigna tivo unha estaci\u00f3n ferroviaria que operou desde o 2 de maio de 1888 ata que finalmente pechou o 1 de abril de 1959. Esta formaba parte da estreita v\u00eda f\u00e9rrea co\u00f1ecida por \"Cavan and Leitrim\".\nEconom\u00eda.\nHai m\u00e1is de d\u00faas d\u00e9cadas Arigna tivo unha mina de carb\u00f3n que empregaba m\u00e1is de catrocentas persoas. Arigna conta cun pequeno museo que garda artefactos daquela experiencia mineira. Os visitantes te\u00f1en a oportunidade de baixar \u00e1 \u00e1rea onde se situaba a mina e experimentar as dif\u00edciles condici\u00f3ns nas que traballaba a xente da localidade."}
{"id": "359764", "revid": "22795", "url": "https://gl.wikipedia.org/wiki?curid=359764", "title": "Argentinoidei", "text": ""}
{"id": "359829", "revid": "23204", "url": "https://gl.wikipedia.org/wiki?curid=359829", "title": "Arxentinoideos", "text": "A dos arxentinoideos (\"Argentinoidei\") \u00e9 unha suborde de peixes tele\u00f3steos da orde dos osmeriformes.\nSon peixes mari\u00f1os que viven frecuentemente en augas profundas.\nEtimolox\u00eda.\nO nome cient\u00edfico da suborde est\u00e1 formado sobre a base da ra\u00edz do seu x\u00e9nero tipo, \"Argentina\", coa adici\u00f3n do sufixo do lat\u00edn cient\u00edfico \"-oidei\", un dos usados para formar os nomes das subordes de animais.\nClasificaci\u00f3n.\nA suborde comprende d\u00faas superfamilias, coas familias que se indican:"}
{"id": "359833", "revid": "22795", "url": "https://gl.wikipedia.org/wiki?curid=359833", "title": "Alepocephaloidea", "text": ""}
{"id": "359852", "revid": "47401", "url": "https://gl.wikipedia.org/wiki?curid=359852", "title": "Night on Earth", "text": ""}
{"id": "359872", "revid": "89787", "url": "https://gl.wikipedia.org/wiki?curid=359872", "title": "Tetraod\u00f3ntidos", "text": "Os tetraod\u00f3ntidos (Tetraodontidae) son unha familia de peixes principalmente mari\u00f1os e de estuario e uns poucos de auga doce da orde Tetraodontiformes coa capacidade de incharen o seu corpo. A esta familia pertencen os peixes globo. Son morfoloxicamente similares aos relacionados diod\u00f3ntidos, que te\u00f1en grandes espi\u00f1as externas (o que os diferenza das espinas m\u00e1is delgadas ocultas dos tetraod\u00f3ntidos, que son s\u00f3 visibles se o peixe se incha). O nome cient\u00edfico Tetraodontidae fai referencia aos catro longos dentes, fusionados nunha placa inferior e outra superior, que usan para esnaquizar as cunchas e exoesqueletos de moluscos e crust\u00e1ceos, que son as s\u00faas presas naturais.\nA maior\u00eda das especies de peixes globo son t\u00f3xicas e algunhas est\u00e1n entre os vertebrados m\u00e1is velenosos do mundo. En certas especies os \u00f3rganos internos, como o f\u00edgado e \u00e1s veces a pel, conte\u00f1en tetrodotoxina e son moi t\u00f3xicos para a maior\u00eda dos animais que os coman; non obstante, a carne dalgunhas especies consid\u00e9rase unha delicadeza culinaria no Xap\u00f3n (onde lle chaman \u6cb3\u8c5a, \"fugu\"), Corea (\ubcf5 \"bok\" ou \ubcf5\uc5b4 \"bogeo\") e a China (\u6cb3\u8c5a \"h\u00e9t\u00fan\"), que debe ser preparada por coci\u00f1eiros debidamente adestrados que co\u00f1ecen as partes do animal que son seguras e en que cantidades. Outras especies de peixes globos con carne non t\u00f3xica, como \"Sphoeroides maculatus\" da ba\u00eda de Chesapeake, son tam\u00e9n moi aprezados.\nX\u00e9neros.\nOs Tetraodontidae comprenden polo menos 120 especies de peixes globo clasificados en 19 x\u00e9neros, que son:\nDescrici\u00f3n.\nSon de tama\u00f1o normalmente pequeno ou medio, a\u00ednda que unhas poucas especies poden chegar a lonxitudes de arredor de 100 cm.\nDistribuci\u00f3n.\nSon m\u00e1is diversos nas zonas tropicais, relativamente raros nas zonas temperadas e est\u00e1n completemente ausentes das augas fr\u00edas.\nEcolox\u00eda e historia vital.\nA\u00ednda que a maior\u00eda das especies viven en augas costeiras ou de estuario, hai 29 especies que pasan toda a vida en augas doces. Estas especies enc\u00f3ntranse en zonas tropicais separadas de Suram\u00e9rica (unha especie), \u00c1frica central (tres especies) e sueste de Asia (25 especies).\nDefensas naturais.\nAs defensas naturais exclusivas e distintivas dos peixes globo compensan a s\u00faa lenta locomoci\u00f3n. Nadan combinando o movemento das aletas pectoral, dorsal, anal e caudal, o que fai a s\u00faa nataci\u00f3n moi maniobrable pero moi lenta e, por tanto, son un obxectivo comparativamente f\u00e1cil para a predaci\u00f3n. A s\u00faa aleta caudal \u00fasana principalmente como tem\u00f3n, pero poden usala para dar unha r\u00e1pida aceleraci\u00f3n evasiva. A visi\u00f3n dos peixes globo \u00e9 excelente, e combinada coa s\u00faa capacidade de dar grandes aceleraci\u00f3ns, \u00e9 a principal defensa contra os predadores.\nO seu mecanismo de defensa de reserva \u00e9 o que os fai famosos e consiste en poder inchar o seu corpo considerablemente. \u00dasano se son perseguidos e alcanzados e consiste en encher o seu extremadamente el\u00e1stico est\u00f3mago de auga (ou aire se os sacan f\u00f3ra da auga) ata facer que o animal sexa moito m\u00e1is grande e case de forma esf\u00e9rica como un globo. Todos os peixes globo te\u00f1en espi\u00f1as agudas, a\u00edda que non son visibles cando o peixe globo non est\u00e1 inchado, polo que un predador famento pode atoparse intentando comer unha b\u00f3la con pinchos intragable, o que o fai desistir. Os predadores que non fan caso a esta advertencia (ou que son o suficientemente \"afortunados\" de poder capturalo repentinamente antes de que inche) poden morrer asfixiados, e os predadores que conseguen tragar ao peixe globo est\u00e1n inxerindo tetrodotoxina, que fai que os peixes globo sexan unha presa desagradable e posiblemente letal. Esta neurotoxina enc\u00f3ntrase principalmente nos ovarios e f\u00edgado, a\u00ednda que te\u00f1en pequenas cantidades nos intestinos e a pel, e cantidades traza nos m\u00fasculos. Non sempre te\u00f1en efectos letais nos grandes predadores como os tibur\u00f3ns, pero poden matar os seres humanos.\nNon todos os peixes globo son necesariamente velenosos; a carne do \"Sphoeroides maculatus\" non \u00e9 t\u00f3xica (pero certa cantidade de veleno pode atoparse nas s\u00faas v\u00edsceras) e \u00e9 un alimento moi apreciado en Norteam\u00e9rica. A especie \"Takifugu oblongus\", por exemplo, \u00e9 un \"fugu\" que non \u00e9 velenoso, e o nivel de toxina var\u00eda moito nas especies que si son velenosas. Unha neurotoxina de peixe globo non \u00e9 necesariamente m\u00e1is t\u00f3xica para outros animais que para os humanos, e os peixes globo son cazados rutineiramente por especies como os sinod\u00f3ntidos e o tibur\u00f3n tigre. Ademais, acuicultores xaponeses cr\u00edan peixe fugu non velenoso controlando as s\u00faas dietas.\nOs peixes globo poden mover os ollos independentemente un do outro, e moitas especies poden cambiar de cor ou a intensidade dos seus patr\u00f3ns de coloraci\u00f3n en resposta aos cambios ambientais. A\u00ednda que a maior\u00eda dos peixes globos son de cores apagadas, moitos te\u00f1en brillantes cores e marcas distintivas, e non intentan agocharse dos seus predadores. Este \u00e9 probablemente un exemplo de aposematismo honesto.\nReproduci\u00f3n.\nMoitos peixes globo mari\u00f1os pasan por un estado pel\u00e1xico no que viven no oc\u00e9ano aberto. A desova ocorre despois de que os machos empurran lentamente as femias \u00e1 superficie da auga ou se unen a femias xa presentes. Os ovos son esf\u00e9ricos e flotantes. A eclosi\u00f3n ocorre pasados uns catro d\u00edas. As cr\u00edas son diminutas, pero coa forma reco\u00f1ecible dun peixe globo. Te\u00f1en unha boca funcional e ollos e deben empezar a comer en poucos d\u00edas. Os peixes globo de augas salobres poden aparearse en ba\u00edas de maneira similar \u00e1s especies mari\u00f1as ou noutros casos de xeito similar \u00e1s especies de auga doce, cando se moven a gran distancia r\u00edo arriba.\nA reproduci\u00f3n nas especies de auga doce var\u00eda bastante. No cortexo de \"Carinotetraodon travancoricus\" os machos seguen as femias, posiblemente mostrando as cristas e quillas caracter\u00edsticas deste subgrupo de especies. Unha vez que a femia acepta as iniciativas do macho, leva ao macho entre plantas ou outra cobertura onde poida liberar os ovos para a fertilizaci\u00f3n. O macho pode axudarlle fret\u00e1ndose contra a parte lateral dela. Isto observouse en catividade, e esta \u00e9 a \u00fanica especie de peixe globo que desova con normalidade en catividade.\nOutros peixes globo chegaron \u00e1s veces a desovar en acuarios, e seguen un mesmo comportamento de cortexo excepto o despregamento de cristas e quillas. Por\u00e9n, os ovos son depositados nun cacho plano de lousa ou outro material duro liso no cal se adhiren. O macho custodia os ovos ata que eclosionan, e sopra chorros de auga coidadosamente sobre eles regularmente para manter os ovos en boas condici\u00f3ns. O seu labor acaba cando eclosionan as cr\u00edas, que se valen de seu.\nA informaci\u00f3n sobre o apareamento de especies determinadas \u00e9 moi escasa. \"Tetraodon nigroviridis\" desovou artificialmente en condici\u00f3ns de catividade. Crese que desova en ba\u00edas de maneira similar \u00e1s especies de auga slagada, xa que os seus espermatozoides soamente son m\u00f3biles en condici\u00f3ns de salinidade mari\u00f1as, pero un apareamento na natureza nunca se observou. Conseguiuse que \"Xenopterus naritus\" criase artificialmente en Sarawak, Borneo en xu\u00f1o de 2016, co prop\u00f3sito de desenvolver a acuicultura da especie.\nEn 2012, os machos da especie \"Torquigener albomaculosus\" foron observados deixando marcadas grandes estruturas xeom\u00e9tricas circulares na area do leito do mar en Amami \u014cshima, Xap\u00f3n. Estas estruturas serven aparentemente para atraer as femias e proporcionar un lugar seguro para que elas po\u00f1an os ovos.\nEvoluci\u00f3n.\nEst\u00edmase que os tetraod\u00f3ntidos diverxiron dos diod\u00f3ntidos hai entre 89 e 138 mill\u00f3ns de anos. Durante o Cret\u00e1ceo hai entre 80 e 101 mill\u00f3ns de anos diverxiron catro clados principais. O x\u00e9nero de peixes globo m\u00e1is antigo co\u00f1ecido \u00e9 \"Eotetraodon\", da \u00e9poca Lutetiana do Eoceno medio europeo, cuxos f\u00f3siles se atoparon en Monte Bolca (Italia) e o C\u00e1ucaso. As especies de Monte Bolca, \"E. pygmaeus\", coexistiron con outros tetraodontiformes, inclu\u00edndo unha especie extinta de diod\u00f3ntido, uns Ostraciidae primitivos (\"Proaracana\" e \"Eolactoria\") e outras formas totalmente extintas, como \"Zignoichthys\" e os Spinacanthidae. O x\u00e9nero extinto \"Archaeotetraodon\" co\u00f1\u00e9cese desde o Mioceno de Europa. Dentes f\u00f3siles dun posible tetraod\u00f3nntido (denominado \"Pekinosaurus hyperostosis\") atop\u00e1ronse na Formaci\u00f3n Pekin tri\u00e1sica de Carolina do Norte, o que posiblemente ampl\u00eda o seu rango temporal.\nInteracci\u00f3n humana.\nEnvelenamento.\nO peixe globo pode ser letal se non se prepara da forma axeitada. O envelenamento por fugu est\u00e1 causado polo consumo de sopa de fugo incorrectamente preparada, \"fugu chiri\", ou ocasionalmente carne cr\u00faa de fugu, \"sashimi fugu\". A\u00ednda que \u00e9 m\u00e1is probable que o \"chiri\" cause a morte, o \"sashimi fugu\" a mi\u00fado causa intoxicaci\u00f3n, mareos e sensaci\u00f3n de beizos durmidos e pode ser tam\u00e9n moi perigoso. A tetrodotoxina do peixe globo adormece a lingua e os beizos e induce mareos e v\u00f3mitos, seguido de entumecemento e formigo polo corpo, taquicardia, descenso da presi\u00f3n arterial e par\u00e1lise muscular. A toxina pode paralizar o m\u00fasculo diafragma e det\u00e9n a respiraci\u00f3n da persoa que a inxeriu, polo que pode ser mortal. As persoas que logran vivir con estes s\u00edntomas m\u00e1is de 24 horas normalmente sobreviven, a\u00ednda que poden permanecer en coma varios d\u00edas.\nDebateuse moiso sobre cal \u00e9 a fonte que produce a tetrodotoxina no peixe globo, pero cada vez se acepta m\u00e1is que son as bacterias que viven no intestino do peixe as que a producen.\nEn certos peixes globos pode encontrarse tam\u00e9n saxitoxina, que \u00e9 a toxina que causa o envelenamento por toxina paralizante dos moluscos durante as mareas vermellas.\nO tratamento consiste na descontaminaci\u00f3n do tracto gastrointestinal cun lavado g\u00e1strico e carbono activado. Recom\u00e9ndanse agonistas alfa adren\u00e9rxicos ademais de flu\u00eddos intravenosos para combater a hipotensi\u00f3n; tam\u00e9n se propuxeron axentes anticolinesterase pero a\u00ednda \"non foron comprobados adecuadamente\"."}
{"id": "359874", "revid": "27155", "url": "https://gl.wikipedia.org/wiki?curid=359874", "title": "Tetraod\u00f3ntido", "text": ""}
{"id": "359877", "revid": "89787", "url": "https://gl.wikipedia.org/wiki?curid=359877", "title": "Alepocefaloideos", "text": "A dos alepocefaloideos (\"Alepocephaloidea\") \u00e9 unha superfamilia de peixes tele\u00f3steos da orde dos osmeriformes e suborde dos arxentinoideos.\nEtimolox\u00eda.\nO nome cient\u00edfico da superfamilia est\u00e1 formado sobre a base da ra\u00edz do seu x\u00e9nero tipo, \"Alepocephalus\", coa adici\u00f3n do sufixo do lat\u00edn cient\u00edfico \"-oidea\", un dos usados para formaren os nomes das subordes de animais.\nOutro \u00e9 \"-oidei\", e por iso un sin\u00f3nimo da superfamilia \u00e9 \"Alepocephaloidei\".\nSin\u00f3nimos.\nAdemais de por \"Alepocephaloidea\", a superfamilia co\u00f1l\u00e9cese tamn\u00e9n polo sin\u00f3nimo: \nClasificaci\u00f3n.\nA superfamilia comprende as catro familias que se indican:"}
{"id": "359878", "revid": "27155", "url": "https://gl.wikipedia.org/wiki?curid=359878", "title": "Tetraodontidae", "text": ""}
{"id": "359918", "revid": "98629", "url": "https://gl.wikipedia.org/wiki?curid=359918", "title": "Arxentiniformes", "text": "A dos arxentiniformes (\"Argentiniformes\") \u00e9, para alg\u00fans autores, unha orde de peixes tele\u00f3steos mari\u00f1os iclu\u00edda na superorde dos protacantopterixios.\nCaracter\u00edsticas.\nTr\u00e1tase dun primitivo grupo de peixes de mar aberto, repartidos en d\u00faas subordes, a dos \"Alepocephaloidei\" (coas familias dos \"Alepocephalidae\", \"Bathylaconidae\" e \"Platytroctidae\") e a dos \"Argentinoidei\" (coas familias dos \"Argentinidae\", \"Microstomatidae\" e \"Opisthoproctidae\"). Os membros deste grupo comparten un n\u00famero de caracteres internos osteol\u00f3xicos e outros. Te\u00f1en unha aleta adiposa, a aleta dorsal est\u00e1 m\u00e1is atr\u00e1s que a parte media do lombo e as marxes da mand\u00edbula superior est\u00e1n formadas polos \u00f3sos maxilar e premaxilar.\nClasificaci\u00f3n controvertida.\nPero moitos autores modernos non est\u00e1n de acordo sobre a composici\u00f3n e as relaci\u00f3ns filoxen\u00e9ticas deste grupo, e as\u00ed tanto o WoRMS, como o ITIS e como a FishBase, base\u00e1ndose en estudos recentes, clasif\u00e1canos, engadindo as familias dos \"Galaxiidae\" e os \"Retropinnidae\", dentro da orde dos osmeriformes.\nDe feito, as bases de datos m\u00e1is empregadas polos icti\u00f3logos, dividen a superorde dos paracantopterixios nas tres ordes seguintes:"}
{"id": "359920", "revid": "22795", "url": "https://gl.wikipedia.org/wiki?curid=359920", "title": "Argentiniformes", "text": ""}
{"id": "359950", "revid": "98629", "url": "https://gl.wikipedia.org/wiki?curid=359950", "title": "Alepocephalus", "text": "Alephocephalus \u00e9 un x\u00e9nero de peixes tele\u00f3steos mari\u00f1os da orde dos osmeriformes, suborde dos arxentinoideos e superfamilia dos alepocefaloideos, que o tipo da familia dos alepocef\u00e1lidos.\nO x\u00e9nero comprende vinte especies distribu\u00eddas polas costas do leste do oc\u00e9ano Atl\u00e1ntico, oeste do oc\u00e9ano \u00cdndico e leste e oeste do oc\u00e9ano Pac\u00edfico.\nCaracter\u00edsticas.\nSon pequenos peixes caracterizados por teren a cabeza sen escamas (ao que alude o seu nome cient\u00edfico), longas e numerosas fendeduras das galada, e a boca armada normalmente con dentes pequenos.\nH\u00e1bitat e distribuci\u00f3n.\nO seu h\u00e1bitat m\u00e1is com\u00fan son as augas profundas, por debaixo dos 1 000 m.\nAs vinte especies que intregran o x\u00e9nero distrib\u00faense polas costas do leste do oc\u00e9ano Atl\u00e1ntico, oeste do oc\u00e9ano \u00cdndico e leste e oeste do oc\u00e9ano Pac\u00edfico.\nTaxonom\u00eda.\nDescrici\u00f3n.\nO x\u00e9nero foi descrito en 1820 polo naturalista nizardo Antoine Risso, na s\u00faa obra \"Ichthyologie de Nice ou Histoire naturelle des poissons du d\u00e9partement des Alpes Maritimes\". Ler en li\u00f1a, editada en Par\u00eds por F. Schoell.\nPor\u00e9n, alg\u00fans autores atrib\u00faenlle a descrici\u00f3n a George Brown Goode e Tarleton Hoffman Bean, en 1879.\nEtimolox\u00eda.\nO nome do x\u00e9nero, \"Alepocephalus\", Risso constru\u00eduno cos elementos do lat\u00edn cient\u00edfico \"a-\", \"-lep-\" e \"-cephalus\", o primeiro calco da part\u00edcula negativa do grego antigo \u1f00-, e o segundo e o terceiro tirados das ra\u00edces das voces gregas \u03bb\u03b5\u03c0\u03af\u03c2 \"l\u0115p\u00eds\", \"escama\", e \u03ba\u03b5\u03c6\u03b1\u03bb\u03ae \"kephal\u1e17\", \"cabeza\", unidas por un -o- epent\u00e9tico para facilitar a pronuncia, e ramatado o nome en \"-us\", indicando nominativo masculino singular. Literalmente, \"os [peixes] coa cabeza sen escamas\"\nEspecies.\nO x\u00e9nero conta coas seguintes vinte especies v\u00e1lidas:"}
{"id": "359951", "revid": "5863", "url": "https://gl.wikipedia.org/wiki?curid=359951", "title": "Dominico", "text": ""}
{"id": "359952", "revid": "1576", "url": "https://gl.wikipedia.org/wiki?curid=359952", "title": "Pek\u00edn Express", "text": ""}
{"id": "359953", "revid": "1576", "url": "https://gl.wikipedia.org/wiki?curid=359953", "title": "Showbol", "text": ""}
{"id": "359954", "revid": "5863", "url": "https://gl.wikipedia.org/wiki?curid=359954", "title": "Pedro Osorio de Villalobos", "text": ""}
{"id": "359955", "revid": "59564", "url": "https://gl.wikipedia.org/wiki?curid=359955", "title": "Rafael Quint\u00eda", "text": "Rafael Quint\u00eda Pereira, nado en Vigo, a\u00ednda que el \u00e9 de Salcedo, o 2 de xaneiro 1971, \u00e9 un antrop\u00f3logo, profesor e escritor galego.\nTraxectoria.\nEstudou secundaria no IES S\u00e1nchez Cant\u00f3n. Estudou Ciencias Econ\u00f3micas e Empresariais nas universidades de Vigo e Santiago, sendo licenciado pola de Santiago de Compostela. Licenciouse en Antropolox\u00eda Social e Cultural na UNED. Realizou o Mestrado Universitario en Educaci\u00f3n Secundaria Obrigatoria, Bacharelato, Formaci\u00f3n Profesional e Ensinanza de Idiomas, na especialidade de Ciencias Sociais, Xeograf\u00eda e Historia pola Uvigo. \nTraballa como antrop\u00f3logo profesional. Foi membro fundador do Grupo de Estudos Etnogr\u00e1ficos Serpe Bichoca e tam\u00e9n fundador e presidente da Sociedade Antropol\u00f3xica Galega (SAGA). E vicepresidente da Asociaci\u00f3n Galega de Antropolox\u00eda Social e Cultural (AGANTRO). Dirixiu a publicaci\u00f3n \"Fol de Veleno\". \"Revista de historia e etnograf\u00eda de Galiza\", herdeira do fanzine \"Fol de Veleno\" que fundou no ano 2006.\nAdemais destacou como documentalista e m\u00fasico tradicional e estivo moi vencellado ao asociacionismo e \u00e1 dinamizaci\u00f3n sociocultural.\n\u00c9 profesor-titor de Antropolox\u00eda na UNED nas materias de Antropolox\u00eda da Relixi\u00f3n e Antropolox\u00eda Econ\u00f3mica no Grao de Antropolox\u00eda Social e Cultural. E tam\u00e9n imparte Antroplox\u00eda cultural nos graos de Psicolox\u00eda e Traballo Social.\nM\u00fasica.\nFoi membro fundador do grupo de rock Cromlech (1991). En 1994, xunto con Cesar Mart\u00ednez, To\u00f1o V\u00e1zquez e Paco Sutil formou grupo de m\u00fasica tradicional Os Chichisos."}
{"id": "359956", "revid": "1888", "url": "https://gl.wikipedia.org/wiki?curid=359956", "title": "Santiago Lamas Crego", "text": ""}
{"id": "359957", "revid": "1576", "url": "https://gl.wikipedia.org/wiki?curid=359957", "title": "Pat\u00e1fora", "text": ""}
{"id": "359958", "revid": "23204", "url": "https://gl.wikipedia.org/wiki?curid=359958", "title": "Alfonso Mato", "text": "Alfonso Mato Dom\u00ednguez, nado en Ribadavia en 1956, \u00e9 un historiador e documentalista galego.\nTraxectoria.\nTraballou na Gran Enciclopedia Gallega e no Instituto Galego de Informaci\u00f3n. Colaborou en obras colectivas, como a edici\u00f3n cr\u00edtica do \"Sempre en Galiza\" de Castelao e \"\u00c1nxel Casal, un editor para un pa\u00eds. Cat\u00e1logos de Lar e N\u00f3s\" (2007)."}
{"id": "359959", "revid": "89787", "url": "https://gl.wikipedia.org/wiki?curid=359959", "title": "\u00c1lvaro Osorio de Moscoso", "text": "Frei \u00c1lvaro Osorio de Moscoso, finado en Roma o 10 de abril de 1539, foi un dominico, bispo da Diocese cat\u00f3lica latina de Astorga.\nTraxectoria.\nCuarto fillo de Pedro Osorio de Villalobos e Urraca de Moscoso e irm\u00e1n de Rodrigo Osorio de Moscoso, conde de Altamira, ingresou no convento salmantino, onde tomou o h\u00e1bito en 1489, para despois dedicarse ao ensino. En 1505 Fernando \"el Cat\u00f3lico\", encomendoulle a educaci\u00f3n do seu neto, Fernando I, irm\u00e1n de Carlos V.\nEn 1515 nome\u00e1rono bispo de Astorga e foi confesor de Filipe o Fermoso e de Xoana a Tola."}
{"id": "359960", "revid": "1888", "url": "https://gl.wikipedia.org/wiki?curid=359960", "title": "Alfonso Mato Dom\u00ednguez", "text": ""}
{"id": "359964", "revid": "89787", "url": "https://gl.wikipedia.org/wiki?curid=359964", "title": "Sistema olfactivo", "text": "O sistema olfactivo \u00e9 a parte do sistema sensorial usada para ulir (olfacto). A maior\u00eda dos mam\u00edferos e r\u00e9ptiles te\u00f1en un sistema olfactivo principal e un sistema olfactivo accesorio. O sistema olfactivo principal detecta as substancias que est\u00e1n no aire, mentres que o sistema accesorio percibe est\u00edmulos que est\u00e1n en fase flu\u00edda. O sistema principal est\u00e1 centrado no epitelio olfactorio, mentres que o sistema accesorio est\u00e1 centrado no \u00f3rgano vomeronasal, presente en moitos animais, pero cuxa presenza \u00e9 discutida nos humanos.\nOs sentidos do olfacto e o gusto (sistema gustativo) denom\u00ednase a mi\u00fado e conxunto sistema quimiosensorial, porque ambos os dous lle dan ao cerebro informaci\u00f3n sobre a composici\u00f3n qu\u00edmica de obxectos por medio dun proceso chamado transduci\u00f3n.\nEstrutura.\nPerif\u00e9rico.\nO sistema olfactivo perif\u00e9rico consta principalmente do nariz, \u00f3so etmoide, cavidade nasal e epitelio olfactorio (capas de tecido fino cubertas de moco que tapizan a cavidade nasal). Os compo\u00f1entes principais das capas do tecido epitelial son a membrana mucosa, gl\u00e1ndulas olfactivas, neuronas olfactivas e fibras nerviosas de nervios olfactivos.\nAs mol\u00e9culas olorosas poden entrar nas v\u00edas perif\u00e9ricas e chegar \u00e1 cavidade nasal a trav\u00e9s dos orificios nasais cando se inhalan ou a trav\u00e9s da garganta cando a lingua empuxa o aire pola parte posterior da cavidade nasal mentres se mastiga ou traga (olfacci\u00f3n retronasal). Dentro da cavidade nasal, o moco que tapiza as paredes da cavidade disolve as mol\u00e9culas odor\u00edferas. O moco tam\u00e9n cobre o epitelio olfactivo, que cont\u00e9n membranas mucosas que producen e almacenan moco, e gl\u00e1ndulas olfactivas que segregan encimas metab\u00f3licos que se encontran no moco.\nAs neuronas olfactivas son c\u00e9lulas receptoras do epitelio que detectan as mol\u00e9clas olorosas disoltas no moco e transmiten informaci\u00f3n sobre o olor ao cerebro nun proceso chamado transduci\u00f3n sensorial. As neuronas olfactivas te\u00f1en cilios que conte\u00f1en prote\u00ednas receptoras que se unen \u00e1s mol\u00e9culas olorosas, provoc\u00e1ndolles unha resposta el\u00e9ctrica que se transmite desde as c\u00e9lulas receptoras \u00e1s fibras do nervio olfactivo na parte posterior da cavidade nasal.\nOs nervios e fibras olfactivas transmiten informaci\u00f3n sobre olores desde o sistema olfactivo perif\u00e9rico ao sistema olfactivo central do cerebro, que est\u00e1 separado do epitelio pola placa cribrosa do \u00f3so etmoide. As fibras do nervio olfactivo, que se orixinan no epitelio, pasan a trav\u00e9s da placa cribosa, conectando o epitelio co sistema l\u00edmbico do cerebro nos bulbos olfactivos.\nCentral.\nO bulbo olfactivo principal transmite pulsos \u00e1s c\u00e9lulas mitrais e en penacho, que axudan a determinar a concentraci\u00f3n do olor base\u00e1ndose no tempo con que certos grupos de neuronas disparan impulsos (chamado \u2018c\u00f3digo de cadencia\u2019). Estas c\u00e9lulas tam\u00e9n notan as diferenzas entre olores moi similares e usan os datos para axudar en posteriores reco\u00f1ecementos. As c\u00e9lulas son diferentes e as mitrais te\u00f1en cadencias de disparo de impulsos lentas e son facilmente inhibidas polas c\u00e9lulas veci\u00f1as, mentres que as c\u00e9lulas en penacho te\u00f1en altas velocidades de disparo e son m\u00e1is dif\u00edciles de inhibir.\nO uncus alberga o c\u00f3rtex olfactivo, que incl\u00fae o c\u00f3rtex piriforme (c\u00f3rtex orbitofrontal posterior), am\u00edgdala, tub\u00e9rculo olfactivo e xiro parahipocampal.\nO tub\u00e9rculo olfactivo conecta numerosas \u00e1reas da am\u00edgdala (cerebro), t\u00e1lamo, hipot\u00e1lamo, hipocampo, tronco cerebral, retina, c\u00f3rtex auditivo e sistema olfactivo. En total ten 27 entradas de impulsos e 20 sa\u00eddas. Unha sobresimplificaci\u00f3n do seu papel \u00e9 o seguinte: fai comprobaci\u00f3ns para asegurar que os sinais olorosos se orixinan de verdadeiros olores e non de iritaci\u00f3ns dos cilios, regulan o comportamento motor (principalmente social e estereot\u00edpico) causado polos cheiros, integran informaci\u00f3n sensorial olfactoria e auditiva para completar as tarefas antes mencionadas e xoga un papel na transmisi\u00f3n de sinais positivos para recompensar sensores (polo que est\u00e1n implicados na adicci\u00f3n).\nA am\u00edgdala (na olfacci\u00f3n) procesa os sinais producidos polas feromonas, alomonas e as cairomonas. Debido \u00e1 evoluci\u00f3n do cerebro humano este procesamento \u00e9 secundario no home e, por tanto, en gran medida pasa desapercibido nas interacci\u00f3ns humanas. Entre as alomonas est\u00e1n os arrecendos de flores, herbcidas naturais e compostos qu\u00edmicos das plantas t\u00f3xicas naturais. A informaci\u00f3n destes procesos procede do \u00f3rgano vomeronasal indirectamente por medio do bulbo olfactivo. Os pulsos do bulbo olfactivo principal na am\u00edgdala \u00fasanse para asociar olores con nomes e reco\u00f1ece as diferenzas entre un olor e outro.\nA estr\u00eda terminal, concretamente os n\u00facleos do leito da estr\u00eda terminal (BNST, \"bed nuclei of the stria terminalis\"), act\u00faan como a v\u00eda de informaci\u00f3n entre a am\u00edgdala e o hipot\u00e1lamo, e o hipot\u00e1lamo e a gl\u00e1ndula pituitaria. As anormalidades nos BNST a mi\u00fado xeran confusi\u00f3n sexual e inmadureza. Os BNST tam\u00e9n conectan a \u00e1rea septal, recompensando o comportamento sexual.\nOs pulsos mitrais cara ao hipot\u00e1lamo promoven/desalentan a alimentaci\u00f3n, mentres que os pulosos dos bulbos olfactivos regulan os procesos dos reflexos relacionados cos olores.\nO hipocampo (a\u00ednda que conectado minimamente co bulbo olfactivo principal) recibe case toda a s\u00faa informaci\u00f3n olfactiva a trav\u00e9s da am\u00edgdala (sexa directamente ou v\u00eda os BNST). O hipocampo forma memorias novas e reforza as memorias existentes.\nSimilarmente, o parahipocampo codifica, reco\u00f1ece e contextualiza escenas. O xiro parahipocampal alberga o mapa topogr\u00e1fico para a olfacci\u00f3n.\nO c\u00f3rtex orbitofrontal est\u00e1 moi correlacionado co xiro cingulado e a \u00e1rea septal para actuar como reforzamento positivo/negativo. Do c\u00f3rtex orbitofrontal depende a expectativa de recompensa/castigo en resposta aos est\u00edmulos. O c\u00f3rtex orbitofrontal representa a emoci\u00f3n e a recompensa na toma de decisi\u00f3ns.\nO n\u00facleo olfactivo anterior distrib\u00fae sinais rec\u00edprocos entre o bulbo olfactivo e o c\u00f3rtex piriforme. O n\u00facleo olfactivo anterior \u00e9 o centro da memoria para os cheiros.\nImportancia cl\u00ednica.\nA perda da capacidade de ulir ch\u00e1mase anosmia.\nOs problemas olfactivos poden dividirse en varios tipos base\u00e1ndose no tipo de alteraci\u00f3n. A disfunci\u00f3n olfactoria pode ser total (anosmia), incompleta (anosmia parcial, hiposmia, ou microsmia), distorsionada (disosmia), ou pode estar caracterizada por sensaci\u00f3ns espont\u00e1neas como a fantosmia. A incapacidade de reco\u00f1ecer olores malia que o funcionamento do sistema olfactorio \u00e9 o normal denom\u00ednase agnosia olfactoria. A hiperosmia \u00e9 unha rara condici\u00f3n caracterizada por ter un sentido do olfacto anormalmente supersensible. Igual que ocorre coa visi\u00f3n e a audici\u00f3n, os problemas do sistema olfactorio poden ser bilaterais ou unilaterais, o que significa que se unha persoa ten anosmia no lado dereito da cavidade nasal pero non no esquerdo, a s\u00faa anosmia \u00e9 unha anosmia dereita unilateral. Por outra parte, se a ten en ambos os lados da cavidade nasal denom\u00ednase anosmia bilateral ou total.\nA destruci\u00f3n do bulbo olfactorio, do tracto, e do c\u00f3rtex primario (\u00e1rea de Brodmann 34) causa anosmia no mesmo lado onde se produciu a destruci\u00f3n. Ademais, unha lesi\u00f3n irritante do uncus causa alucinaci\u00f3ns olfactivas.\nOs danos no sistema olfactivo poden producirse por lesi\u00f3ns traum\u00e1ticas do cerebro, cancros, infecci\u00f3ns, inhalaci\u00f3n de fumes t\u00f3xicos, ou doenzas neurodexenerativas como o p\u00e1rkinson e o alzh\u00e9imer. Estas condici\u00f3ns poden causar anosmia. En contraste con isto, recentes descubrimentos suxeriron que os aspectos moleculares da disfunci\u00f3n olfactoria poden reco\u00f1ecerse como un signo distintivo de doenzas relacionadas coa amiloidox\u00e9nese e incluso poder\u00edan ser a ligaz\u00f3n causal por medio da alteraci\u00f3n do transporte e almacenamento de i\u00f3ns met\u00e1licos multivalentes. Os m\u00e9dicos poden detectar os danos no sistema olfactorio presentando ao paciente diversos olores por medio dunha tarxeta de rascar e ulir ou mantendo ao paciente cos ollos pechados e facendo que trate de identificar olores comunmente dispo\u00f1ibles como o do caf\u00e9 ou o de caramelos de menta. Os m\u00e9dicos deben exclu\u00edr outras doenzas que inhiben ou eliminan a 'sensaci\u00f3n de ulir', como as catarreiras cr\u00f3nicas ou sinusites antes de facer o diagn\u00f3stico de que hai un dano permanente no sistema olfactivo.\nAs causas com\u00fans da disfunci\u00f3n olfactiva son: idade avanzada, infecci\u00f3ns virais, exposici\u00f3n a produtos qu\u00edmicos t\u00f3xicos, traumas na cabeza e doenzas neurodexenerativas.\nHistoria.\nLinda B. Buck e Richard Axel reccibiron o Premio Nobel de Medicina de 2004 polos seus traballos sobre o sistema olfactivo. O seu achado m\u00e1is relevante foi desentra\u00f1ar a organizaci\u00f3n do sistema olfactivo. O cerebro combina os datos de varios receptores olfativos formando un \"patr\u00f3n\" que \u00e9 \"reco\u00f1ecido\" como un aroma distintivo. Este mecanismo de tanteo, acerto ou erro do cerebro humano probablemente se repita en toda a s\u00faa organizaci\u00f3n, desde a formaci\u00f3n de ideas aos mecanismos dos sentidos. De acordo con estes descubrimentos, poder\u00eda definirse a noci\u00f3n de \"intuici\u00f3n\" como un mecanismo primario do cerebro que se aplica a todo o seu funcionamento."}
{"id": "359967", "revid": "89787", "url": "https://gl.wikipedia.org/wiki?curid=359967", "title": "Xenodermichthys", "text": "Xenodermichthys \u00e9 un x\u00e9nero de peixes tele\u00f3steos mari\u00f1os da orde dos osmeriformes, suborde dos arxentinoideos, superfamilia dos alepocefaloideos e familia dos alepocef\u00e1lidos, distribu\u00eddos por augas profundas de todos os oc\u00e9anos do planeta.\nTaxonom\u00eda.\nDescrici\u00f3n.\nO x\u00e9nero foi descrito en 1878 polo Zo\u00f3logo brit\u00e1nico Theodore Nicholas Gill.\nEtimolox\u00eda.\nO nome cient\u00edfico do x\u00e9nero, \"Xenodermichthys\", G\u00fcnther constru\u00eduno cos elementos do lat\u00edn cient\u00edfico \"xeno-\", \"-derm-\" e \"-ichthys\", tirados do grego antigo \u03be\u03b5\u03bd\u03bf-, derivado de \u03be\u03ad\u03bd\u03bf\u03c2 \u200e\"x\u00e9nos\", \"estranxeiro\", \"estra\u00f1o\"; \u03b4\u03ad\u03c1\u03bc-, derivado de \u03b4\u03ad\u03c1\u03bc\u03b1 \"d\u00e9rma\", \"pel\", e a voz grega \u1f30\u03c7\u03b8\u03cd\u03c2 \"icht\u00fds\", \"peixe\". Literalmente, \"os [peixes] de pel estra\u00f1a\".\nSinonimia.\nAdemais de polo nome que lle impuxo G\u00fcnter, o x\u00e9nero co\u00f1eceuse tam\u00e9n polo sin\u00f3nimo:\nEspecies.\nO x\u00e9nero conta tan s\u00f3 con d\u00faas especies v\u00e1lidas:\nEn Galicia.\nEn augas galegas aparece citada a especie \"Xenodermichthys copei\"."}
{"id": "359976", "revid": "98629", "url": "https://gl.wikipedia.org/wiki?curid=359976", "title": "Gran Premio de Australia de 1989", "text": "O Gran Premio de Australia de 1989 foi unha carreira de F\u00f3rmula 1 celebrada o 5 de novembro de 1989 nun circu\u00edto urbano na cidade de Adelaida. Foi a 54\u00ba carreira na historia combinada do Gran Premio de Australia, que remontase \u00e1s 100 Miles Road Race de 1928. O Gran Premio de Australia foi a d\u00e9cimo sexta e \u00faltima carreira da tempada de . A carreira disputouse sobre 70 voltas aos 3\u00b4780 quil\u00f3metros do circu\u00edto para unha distancia total de carreira de 264 quil\u00f3metros. disputouse en condici\u00f3ns de chuvia e det\u00edvose e reiniciouselogo dunha colisi\u00f3n na primeira volta. Andrea de Cesaris trompeou na mesma curva en d\u00faas voltas consecutivas. Como os coches de F\u00f3rmula Un non son tan r\u00e1pidos en condici\u00f3ns de chuvia como en seco, a carreira det\u00edvose \u00e1s d\u00faas horas con s\u00f3 70 voltas completadas, 11 menos das 81 voltas programadas.\nNoticias previas ao evento.\nA fin de semana da carreira comezou coa debacle que rodeaba os acontecementos no Gran Premio do Xap\u00f3n d\u00faas semanas antes onde o McLaren Honda de Alain Prost e Ayrton Senna chocaron na s\u00faa batalla polo liderado da carreira e do Campionato do Mundo a s\u00f3 sete voltas do final. Unha descualificaci\u00f3n posterior \u00e1 carreira de Senna por cortar a chicana para volver ao circu\u00edto confirmou a Prost como triplo Campi\u00f3n do Mundo e Senna estaba lonxe de estar contento coa FIA e en particular o seu presidente, o franc\u00e9s Jean-Marie Balestre. A quen acusou de arranxar o campionato para o seu compatriota. Senna inicialmente ameazou con boicotear o evento e deixar a F\u00f3rmula Un por completo. Con todo, logo de longas conversaci\u00f3ns coa s\u00faa familia e o xefe de McLaren [Ron Dennis], presentouse de mala gana en Adelaide e inmediatamente impuxo o ritmo o venres, demostrando que estaba tan forte como sempre en . Prost estaba decidido a sa\u00edr cunha boa posici\u00f3n no seu \u00faltimo Gran Premio con McLaren antes de unirse a Ferrari.\nPese a que Prost fora declarado Campi\u00f3n do Mundo, o campionato segu\u00eda en vilo mentres McLaren apelaba a descualificaci\u00f3n do Gran Premio do Xap\u00f3n de Senna. Ron Dennis explicou nunha conferencia de prensa que a apelaci\u00f3n de McLaren a descualificaci\u00f3n non estaba de ning\u00fan xeito motivada contra Prost (quen marchaba do equipo) ga\u00f1ando o campionato, era puramente desde o punto de vista que cr\u00edan que a vitoria de carreira fora inxustamente sacada ao equipo (inclu\u00edndo os premios as\u00ed como os bonos extras dos patrocinadores do equipo tales como Marlboro). O feito de que o resultado favorecer\u00eda a Senna que se quedaba co equipo non era un factor. Isto significaba que se Senna ga\u00f1aba en Adelaide a\u00ednda poder\u00eda ser declarado campi\u00f3n se a s\u00faa descualificaci\u00f3n do Xap\u00f3n era anulada. Nunha audiencia celebrada en Par\u00eds a semana logo do Xap\u00f3n, a FISA tam\u00e9n cualificara a Senna de \"piloto perigoso\" (citando unha serie de incidentes relacionados co Campi\u00f3n do Mundo de ) e suspend\u00e9ronlle a licenza seis meses, unha decisi\u00f3n que foi recibida con duras cr\u00edticas de moitos no paddock de F1, inclu\u00edndo xefes de equipos rivais como Ken Tyrrell. A maior\u00eda coincidiron que a colisi\u00f3n entre os McLarens, era a culminaci\u00f3n da crecente hostilidade entre Prost e Senna que crecera desde o Gran Premio de San Marino de 1989, non era m\u00e1is que un incidente de carreira e que Senna estaba sendo duramente castigado polo \u00f3rgano reitor do deporte. Dennis tam\u00e9n afirmou que as acusaci\u00f3ns e a subseguinte audiencia de Par\u00eds contra Senna eran rid\u00edculas e que o informe dos comisarios sobre o incidente fora \"moi alterado\" respecto ao inicial dado no Xap\u00f3n.\nNoutras noticias, logo de haber precualificado o seu coche o xoves, o piloto anunciou a s\u00faa retirada da F\u00f3rmula Un o venres antes de que comezase a pr\u00e1ctica oficial. Piercarlo Ghinzani, que comezou a s\u00faa carreira con Osella no Gran Premio de B\u00e9lxica de 1981, onde terminou no 13\u00ba posto, pilotar\u00eda no seu 76\u00ba e \u00faltimo Gran Premio. Coincidentemente tam\u00e9n para Osella. Ghinzani clasificouse 21\u00ba para o seu \u00faltimo Gran Premio. S\u00f3 anotara dous puntos na s\u00faa carreira na F\u00f3rmula Un cando terminou quinto no Gran Premio de Dallas de 1984 cun Osella.\nA carreira.\nO domingo era fresco e nubrado con prognostico de choiva para m\u00e1is tarde no d\u00eda. Na reuni\u00f3n de pilotos antes da carreira, Ren\u00e9 Arnoux anunciou a s\u00faa retirada da F\u00f3rmula Un aos 41 anos. Clasificouse 26\u00ba e \u00faltimo na que ser\u00eda a s\u00faa 149\u00aa carreira nun Gran premio desde que comezou a s\u00faa andaina en co equipo de Martini e unha carreira que inclu\u00edu equipos como Surtees, Renault, Ferrari e Ligier con 7 vitorias, 22 podios, 18 pole positions e 12 voltas r\u00e1pidas. Arnoux finalizou a s\u00faa mellor tempada como terceiro no Campionato Mundial en mentres pilotaba para Ferrari.\nLogo da sesi\u00f3n de quecemento da ma\u00f1\u00e1, chegou a choiva xusto antes da segunda carreira de apoio da fin de semana e permitiuse unha sesi\u00f3n extra de 30 minutos (xa organizada para tal ocasi\u00f3n) para que os equipos adaptasen os seus coches para unha carreira en mollado xa que o progn\u00f3stico do tempo dic\u00eda que a choiva permanecer\u00eda todo o d\u00eda. Durante a sesi\u00f3n extra moitos pilotos fixeron acuaplaning, sa\u00edndose fora do circu\u00edto, alg\u00fans na s\u00faa volta de sa\u00edda, como Prost e Berger. Incluso un mestre baixo a choiva como Senna, trompeou o seu coche 360\u00b0 por encima da beirarr\u00faa no exterior da Brewery Bend, o seu coche sa\u00edu apuntando na direcci\u00f3n correcta e continuou sen danos. Prost e Berger, xunto con Nelson Piquet, Thierry Boutsen, Riccardo Patrese e Alessandro Nannini propuxeron non correr preocupados pola seguridade, Prost, Berger e Piquet en particular, dixeron ao entrevistador de televisi\u00f3n Barry Sheene e ao p\u00fablico de televisi\u00f3n de todo o mundo que as condici\u00f3ns eran demasiado malas para correr. O argumento dos pilotos era que a carreira pospo\u00f1\u00e9rase, xa que o prognostico era que escampar\u00eda nun par de horas. Os comisarios, con todo, ti\u00f1an outras ideas.\nUnha hora antes da carreira as condici\u00f3ns empeoraron significativamente, e a proposta de Prost e Berger foi considerada seriamente por moitos pilotos. Un piloto que permaneceu en silencio durante todas as reuni\u00f3ns improvisadas de pilotos na grella foi o Campi\u00f3n do Mundo Ayrton Senna quen ti\u00f1a outras raz\u00f3ns para querer comezar malia as p\u00e9simas condici\u00f3ns (Senna permaneceu no seu coche todo o tempo). Coa acci\u00f3n xudicial de McLaren sobre a s\u00faa descualificaci\u00f3n no Xap\u00f3n a\u00ednda pendente o campionato tecnicamente a\u00ednda non se resolvera e para manter calquera posibilidade de ga\u00f1ar o Campionato Mundial de Pilotos simplemente ti\u00f1a que ga\u00f1ar a carreira. Senna m\u00e1is tarde confesou, en privado a un amigo, que ata el pensou que era demasiado perigoso correr, pero era un piloto contratado e pag\u00e1baselle para disputar carreiras. Tam\u00e9n dixo que co campionato en xogo ou non, cr\u00eda que Prost fixera o correcto ao non participar no reinicio da carreira xa que non ti\u00f1a nada que ga\u00f1ar pilotando en tales condici\u00f3ns. Os argumentos dos pilotos non se tiveron en conta e acordouse que a carreira seguir\u00eda adiante. Tam\u00e9n soubose que cando a\u00ednda Senna esaba no seu coche fora abordado por Boutsen para co\u00f1ecer a s\u00faa opini\u00f3n sobre o inicio. Senna aceptaba que a carreira non deb\u00eda seguir adiante, pero estaba obrigado tanto polo seu contrato como pola situaci\u00f3n do campionato.\nInexplicablemente, as luces apag\u00e1ronse antes de que a grella ali\u00f1\u00e1rase adecuadamente causando certa confusi\u00f3n na parte traseira (Eddie Cheever fora lento na volta de quecemento e a\u00ednda estaba sa\u00edndo da Brabham Straight cando as luces pux\u00e9ronse verdes). Prost conseguiu pasar a Senna na sa\u00edda, pero na primeira curva, Senna freou significativamente m\u00e1is tarde, e volveu tomar a dianteira, case golpeando ao franc\u00e9s no proceso (Prost non presentou resistencia). M\u00e1is atr\u00e1s, Martini derrapou cos seus pneum\u00e1ticos Pirelli de choiva que se consideraban peores que os dos coches calzados ao seu redor, e Nannini superouno en terceiro lugar. Outros pilotos que fixeron un bo comezo foron de Cesaris e Brundle.\nNa primeira volta, Olivier Grouillard trompeou na curva 4, case batendo so seu compa\u00f1eiro de equipo Arnoux. A medida que avanzaban, aguantando en pista tanto como era posible, moitos pilotos cometeron erros, entre eles Nelson Nelson e Modena. Pero o accidente de JJ Lehto xusto despois da primeira chicana bloqueou parcialmente a pista, provocando a detenci\u00f3n da carreira. Mentres iso suced\u00eda, Prost meteuse nos boxes, retir\u00e1ndose por seguridade, antes de criticar aos organizadores da carreira por permitir que a carreira inici\u00e1rase. Antes de que a carreira comezase, Prost declarou a s\u00faa intenci\u00f3n de honrar o seu contrato e iniciar a carreira, pero que se retirar\u00eda logo dunha volta. Era ben co\u00f1ecido que a Prost non lle gustaba competir nun Gran Premio chovendo por raz\u00f3ns de seguridade, mant\u00edvose fiel \u00e1 s\u00faa palabra e non impugnou o reinicio, malia os grandes esforzos do xefe do equipo Ron Dennis para persuadilo a facer o contrario.\nMentres que os coches esperaban na grella, os pilotos discutiron se a carreira deber\u00eda ser reiniciada. Os principais pilotos que defend\u00edan abandonar a carreira eran Berger, Mansell, Patrese, Boutsen, Piquet e Nannini. Os partidarios de reiniciar a carreira eran Martini, Brundle, Jean Alesi (malia sufrir bronquitis) de Cesaris e Caffi. O xefe Bernie Ecclestone tam\u00e9n meteu presi\u00f3n aos organizadores da carreira para que reiniciasen a carreira e, como de costume, sa\u00eduse coa s\u00faa. Bernie tam\u00e9n lle dixo a Barry Sheene nunha entrevista que cr\u00eda que Prost far\u00eda a segunda sa\u00edda (debido a que o seu McLaren estaba ao final do pit lane, a\u00ednda que Prost non ti\u00f1a intenci\u00f3n de volver ao seu auto) e que percorrera o circu\u00edto nun coche de golf e atopou que as condici\u00f3ns \"melloraran\". Mentres todo isto suced\u00eda, Senna permaneceu en silencio sentado no seu McLaren. Prost dixo a reporteiros m\u00e1is tarde que Ecclestone d\u00edxolle que limparan os charcos da Brabham Straight, que era onde a maior\u00eda dos coches fac\u00edan acuaplaning, a\u00ednda que Prost non lle creu porque a\u00ednda estaba chovendo nese momento.\nNa segunda sa\u00edda, Larini calou o seu Osella Ford V8 antes de colocarse no seu posto na grella e foi expulsado do circu\u00edto polos comisarios, antes de que comezase. Alesi partiu do pit lane despois de que o seu coche se calase na grella e tivo que ser empuxado ao pit lane para arrincalo. Na fronte, Martini fixo un gran comezo aproveitando o oco deixado polo coche ausente de Prost para po\u00f1erse \u00e1 altura de Senna, pero o brasileiro mantivo a vantaxe. Todos os demais mantiveron a orde, a\u00ednda que Nannini, malia que non hab\u00eda ningu\u00e9n diante del pola ausencia de Prost, foi adiantado polo par de Williams s\u00f3 unhas poucas curvas despois do inicio.\nMentres Senna afast\u00e1base a unha velocidade impresionante (estaba case 9 segundos por diante xusto logo da primeira volta, a\u00ednda que tam\u00e9n era o \u00fanico piloto que ti\u00f1a a pista clara diante del e non se viu afectado pola visibilidade case cero), a carreira converteuse m\u00e1is dun xogo de adivi\u00f1anzas en canto a quen se ir\u00eda. Logo dunhas poucas voltas de gloria en segundo lugar onde usou a mellor visibilidade e que as s\u00faas rodas patinaban co seu pouco potente motor Ford V8 para seguir adiante, Martini foi adiantado en r\u00e1pida sucesi\u00f3n por ambos Williams e Nannini e o tr\u00edo inmediatamente comezou a coller o ritmo de Senna agora m\u00e1is constante en lugar do ritmo de ataque. Rapidamente dobraron ao Minardi co seus inferiores Pirelli de mollado. O primeiro retirado foi Arnoux despois de ser tocado por Eddie Cheever e quedar espetado nunha beirarr\u00faa alta. Arnoux fora o segundo m\u00e1is r\u00e1pido na proba en mollado antes da carreira detr\u00e1s de Senna e estivera seguro de facer unha boa actuaci\u00f3n. Berger e Alliot chocaron ent\u00f3n na curva East Terrace, Berger sacou a Alliot (a\u00ednda que inicialmente informouse que era Mansell), Derek Warwick trompeou nas curvas 7 e 8 cando o seu acelerador mant\u00edvose pisado (como se ve na s\u00faa c\u00e1mara de a bordo que mostra a sorte de Warwick de non ser golpeado pola s\u00faa propia roda dianteira dereita logo de golpear a parede de formig\u00f3n).\nLogo, no espazo de d\u00faas voltas, seis coches retir\u00e1ronse. Ambos Dallara derraparon no mesmo lugar na Brewery Bend e ao primeiro parec\u00eda que Caffi mancara o ombreiro logo de golpear a parede interior, a\u00ednda que se informou que fora o seu p\u00e9 o magoado, Cesaris foi capaz de continuar antes de bater de novo nesa volta retir\u00e1ndose, Mansell, Nannini, Piquet e Cheever todos fixeron excursi\u00f3ns f\u00f3ra da pista. Con todo, o maior accidente foi o de Ayrton Senna que marchaba na parte posterior de Brundle para dobralo a el e a Piquet. Senna, quen antes xirara varias veces ao escorregar antes da bifurcaci\u00f3n dos boxes, perdendo s\u00f3 4 segundos no proceso, quedou f\u00f3ra coa suspensi\u00f3n dianteira esnaquizada logo de regresar aos boxes coa s\u00faa roda dianteira dereita desaparecida. Ivan Capelli retirouse tam\u00e9n.\nCinco voltas despois, Mansell derrapou na curva do cervo, logo unha importante colisi\u00f3n implicou a Piquet e Ghinzani, o que obrigou a ambos os dous a retirarse. \nLogo destes incidentes a carreira tranquilizouse, co tr\u00edo principal non pilotando para ga\u00f1ar, sen\u00f3n para permanecer en pista. O \u00faltimo retirado da carreira foi Eddie Cheever (quen ao final resultou pilotar o seu 143\u00ba e \u00faltimo Gran Premio) cando trompeou co seu Arrows na estrada de escape de East Terrace e parou o seu motor na volta 42. A \u00fanica acci\u00f3n importante foi a de Satoru Nakajima, na mellor actuaci\u00f3n da s\u00faa carreira, que obtivo eloxios ata daqueles que regularmente foran cr\u00edticos con el, como o campi\u00f3n do mundo James Hunt. Nakajima logrou a volta r\u00e1pida da carreira, avanzando a trav\u00e9s da pista e case atrapar a Patrese para o terceiro lugar, pero finalmente quedou cuarto (Nakajima trompeara na chicana na primeira volta da reanudaci\u00f3n e estaba no \u00faltimo lugar ao final da primeira volta). A s\u00faa remontada sorprendeu e encantou a moitos, xa que sempre se soubo que non lles gustaban os circu\u00edtos urbanos e tampouco lle gustaba competir baixo a choiva. O outro punto de interese foi o terceiro clasificado, Martini, que perdeu posici\u00f3ns para finalmente terminar en sexto lugar, a tres voltas de Boutsen. A carreira de Martini confirmou a opini\u00f3n xeral de que mentres que os pneum\u00e1ticos de cualificaci\u00f3n de Pirelli eran superiores aos Goodyears, pasaba o contrario cos pneum\u00e1ticos de carreira de seco e mollado, cos que Goodyear ti\u00f1a vantaxe.\nDurante as etapas medias da carreira, Nannini, que pasara logo dun trompo a Patrese para o segundo lugar, foi capaz de acercarse significativamente a Boutsen e chegou a estar a un segundo do l\u00edder. Con todo, como se viu nas c\u00e1maras de televisi\u00f3n, isto debeuse principalmente a que o seu compa\u00f1eiro de equipo en Benetton Emanuele Pirro ignorou as bandeiras dic\u00edndolle que estaba a piques de ser dobrado. Pirro mantivo a Boutsen detr\u00e1s case 3 voltas permitindo que o seu compa\u00f1eiro de equipo pechara a diferenza. Boutsen finalmente logrou pasar ao Benetton (axitando o seu pu\u00f1o como mostra de desgusto), mentres que Pirro deixaba pasar doadamente a Nannini. Pouco importaba, xa que Boutsen, anoxado, logrou afastarse de forma constante, con Nannini incapaz de responder.\nLogo de d\u00faas horas complet\u00e1ronse 70 voltas de 81, e Boutsen ga\u00f1ou a s\u00faa segunda carreira en mollado da tempada seguido por Nannini. Patrese terminou terceiro con Nakajima cuarto, que fixo unha boa \u00faltima carreira para Lotus antes de unirse a Tyrrell en . Patrese dixo nas entrevistas post carreira aos pilotos que nesas condici\u00f3ns manexaba soamente para o terceiro logo de saber que Mansell retir\u00e1rase, permit\u00edndolle pasar a Mansell en puntos e terminar terceiro no Campionato de Pilotos. Pirro chegou a meta quinto na s\u00faa \u00faltima carreira con Benetton e Martini finalmente chegou sexto, 3 voltas detr\u00e1s. Os restantes superviventes foron Maur\u00edcio Gugelmin no March e o Brabham de Stefano Modena, quen se mantiveron f\u00f3ra de problemas e mantiveron os seus autos na direcci\u00f3n correcta, pero non lograron recompensa polos seus esforzos.\nTodos se sentironse aliviados ao rematar a carreira sen ning\u00fan incidente significativo en condici\u00f3ns tan traizoeiras."}
{"id": "359980", "revid": "89787", "url": "https://gl.wikipedia.org/wiki?curid=359980", "title": "Xenodermichthys copei", "text": "Xenodermichthys copei \u00e9 unha especie de peixe tele\u00f3steo mari\u00f1o da orde dos osmeriformes, suborde dos arxentinoideos, superfamilia dos alepocefaloideos e familia dos alepocef\u00e1lidos, unha das d\u00faas que se integran no x\u00e9nero \"Xenodermichthys\".\n\u00c9 un especie com\u00fan e abundante nos oc\u00e9anos Atl\u00e1ntico, \u00cdndico e Pac\u00edfico. Inofensiva para os humanos, carece de interese comercial.\nCaracter\u00edsticas.\nAs principais caracter\u00edsticas morfol\u00f3xicas desta especie son:\nBiolox\u00eda.\nH\u00e1bitat e distribuci\u00f3n.\n\"Xenodermichthys copei\" \u00e9 un peixe mari\u00f1o, mesopel\u00e1xico ou batipel\u00e1xico, que pode encontrarse entre os 100 e os 2 650 m de profundidade, pero usualmente entre os 100 e os 1 230 m, xeralmente cerca da plataforma continental.\nEsta especie est\u00e1 amplamente distribu\u00edda en todo o mundo, entre os 70\u00b0 N e os 56\u00b0 S, e entre os 90\u00b0 W e os 180\u00b0 E, nos oc\u00e9anos Atl\u00e1ntico, \u00cdndico e Pac\u00edfico.\nNo Atl\u00e1ntico nordeste enc\u00f3ntrase desde Islandia e as illas Faroe, pasando polas as illas Brit\u00e1nicas, o golfo de Biscaia, o mar Cant\u00e1brico, Galicia e Portugal, at\u00e9 o noroeste de Marrocos, as illas Azores e as Canarias.\nNutrici\u00f3n.\nAlim\u00e9ntase principalmente de pequenos crust\u00e1ceos e cefal\u00f3podos.\nReproduci\u00f3n.\nReprod\u00facese entre os meses de setembro e decembro, preto do fondo mari\u00f1o.\nTaxonom\u00eda.\nDescrici\u00f3n.\nA especie foi descrita en 1884 polo icti\u00f3logo e paleont\u00f3logo estadounidense Theodore Nicholas Gill, quen lle deu o nome de \"Aleposomus copei\", para honrar ao seu colega e compatriota Edward Drinker Cope.\nEtimolox\u00eda.\nO ep\u00edteto espec\u00edfico, \"copei\", \u00e9, como quedou dito, unha homenxe ao paleont\u00f3logo, anatomista comparativo, herpet\u00f3logo e icti\u00f3logo Cope.\nNota: para a etimolox\u00eda do nome xen\u00e9rico, ver \"Xenodermichthys\".\nSinonimia.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, debido \u00e1 ampla \u00e1rea de dispersi\u00f3n de \"Xenodermichthys copei\", a que non ten interese perqueiro e non se enfronta a importantes ameazas, e a\u00ednda que non hai ningunha medida de conservaci\u00f3n co\u00f1ecida espec\u00edfica para esta especie (pero que pode estar protexida en varias \u00e1reas dentro da s\u00faa ampla zona de distribuci\u00f3n), aval\u00eda o status da especie como \"LC\" (pouco preocupante).\nEn Galicia.\nEn augas galegas aparece citada esta especie por primeira vez en 1935 por de Buen e, posteriormente, en fondos da plataforma continetal maiores de 200 m, por Fari\u00f1a \"et al\" (1983) e, en fondos de 200 a 500 m, por S\u00e1nchez e Pereiro (1992)."}
{"id": "359987", "revid": "98629", "url": "https://gl.wikipedia.org/wiki?curid=359987", "title": "Lilja 4-ever", "text": "Lilya 4-ever \u00e9 un filme sueco-dinamarqu\u00e9s dirixido por Lukas Moodysson que se estreou no 2002. \"Lilja 4-ever\" \u00e9 a historia da decadencia de Lilja, interpretada por Oksana Akinshina, unha rapaza da antiga Uni\u00f3n Sovi\u00e9tica que \u00e9 abandonada pola s\u00faa nai, que marcha \u00f3s Estados Unidos de Am\u00e9rica. A historia est\u00e1 vagamente baseada na vida de Danguol\u0117 Rasalait\u0117, e explora os temas de tr\u00e1fico de persoas e escravitude sexual."}
{"id": "359988", "revid": "23204", "url": "https://gl.wikipedia.org/wiki?curid=359988", "title": "Lilya 4-ever", "text": ""}
{"id": "359992", "revid": "1131", "url": "https://gl.wikipedia.org/wiki?curid=359992", "title": "Carnes", "text": ""}
{"id": "359993", "revid": "1131", "url": "https://gl.wikipedia.org/wiki?curid=359993", "title": "Carnio", "text": ""}
{"id": "359994", "revid": "1131", "url": "https://gl.wikipedia.org/wiki?curid=359994", "title": "Carn\u00f3s", "text": ""}
{"id": "359995", "revid": "56817", "url": "https://gl.wikipedia.org/wiki?curid=359995", "title": "Carozo", "text": "O termo carozo pode referirse a:\nAmais, como top\u00f3nimo pode referirse a:"}
{"id": "359996", "revid": "1131", "url": "https://gl.wikipedia.org/wiki?curid=359996", "title": "A Caroada", "text": ""}
{"id": "359997", "revid": "1131", "url": "https://gl.wikipedia.org/wiki?curid=359997", "title": "Os Caroceiros", "text": ""}
{"id": "359998", "revid": "1131", "url": "https://gl.wikipedia.org/wiki?curid=359998", "title": "As Carolinas", "text": ""}
{"id": "359999", "revid": "1131", "url": "https://gl.wikipedia.org/wiki?curid=359999", "title": "A Caropa", "text": ""}
{"id": "360000", "revid": "1131", "url": "https://gl.wikipedia.org/wiki?curid=360000", "title": "Caroub\u00e1ns", "text": ""}
{"id": "360001", "revid": "1131", "url": "https://gl.wikipedia.org/wiki?curid=360001", "title": "Carpaceira", "text": "O top\u00f3nimo galego Carpaceira pode referirse a:"}
{"id": "360002", "revid": "1131", "url": "https://gl.wikipedia.org/wiki?curid=360002", "title": "Carpaceiras", "text": "O top\u00f3nimo galego Carpaceiras pode referirse a:"}
{"id": "360003", "revid": "1131", "url": "https://gl.wikipedia.org/wiki?curid=360003", "title": "A Carpaceira", "text": ""}
{"id": "360004", "revid": "1131", "url": "https://gl.wikipedia.org/wiki?curid=360004", "title": "As Carpaceiras", "text": ""}
{"id": "360007", "revid": "5863", "url": "https://gl.wikipedia.org/wiki?curid=360007", "title": "Terra de Israel", "text": "A Terra de Israel (hebreo: \u05d0\u05e8\u05e5 \u05d9\u05e9\u05e8\u05d0\u05dc\u2014 \"Eretz Yisrael\") \u00e9 un termo hist\u00f3rico empregado nas tradici\u00f3ns xud\u00eda e cristi\u00e1 para referirse aos antigos reinos de Xud\u00e1 e Israel, \u00e9 dicir, ao territorio dos israelitas. A Biblia emprega as expresi\u00f3ns \"Terra Prometida\" e \"A Terra de Israel\", provendo os contornos m\u00e1ximos, as\u00ed como tam\u00e9n os m\u00ednimos do territorio en cuesti\u00f3n. Os cristi\u00e1ns usan a mi\u00fado a denominaci\u00f3n \"Terra Santa\", expresi\u00f3n \u00e1 s\u00faa vez tam\u00e9n empregada ocasionalmente polos hebreos.\nL\u00edmites segundo o texto b\u00edblico.\nL\u00edmetes m\u00e1ximos:L\u00edmites m\u00ednimos:\nHistoria do termo.\nDesde a \u00e9poca romana at\u00e9 o presente, a Terra de Israel tivo diferentes denominaci\u00f3ns, \u00e1s veces inclu\u00edndo zonas de Exipto, Xordania, Siria e Turqu\u00eda. Desde tempos do imperio persa (538 a. C.) e at\u00e9 a vitoria romana sobre os israelitas (70 d. C.), o territorio era en termos xerais denominado Xudea e, eventualmente, chegou a comprender Samaria e Galilea, as\u00ed como tam\u00e9n Idumea, Perea e Batanea.\nLogo da destruci\u00f3n de Xerusal\u00e9n e o seu Templo, os romanos cambiaron o seu nome polo de \"Palestina\" . Mais, durante case dous mil anos, at\u00e9 a creaci\u00f3n do Estado de Israel, e mesmo a partir diso, o pobo xudeu seguiu e segue refer\u00edndose ao mencionado territorio ancestral a trav\u00e9s da expresi\u00f3n \"Eretz Israel\" (\u05d0\u05e8\u05e5 \u05d9\u05e9\u05e8\u05d0\u05dc), que significa \"Terra de Israel\" e, como expresi\u00f3n, \u00e1chase \u00e1 s\u00faa vez intrinsecamente ligada \u00e1 historia nacional do pobo de Israel (\u05e2\u05dd \u05d9\u05e9\u05e8\u05d0\u05dc).\nCartograf\u00eda: extensi\u00f3n xeogr\u00e1fica e pobo de Israel.\nM\u00e1is al\u00f3 do t\u00edtulo que poidan presentar, os seguintes mapas suxiren todos unha relaci\u00f3n estreita entre o levante mediterr\u00e1neo e o pobo xudeu en diferentes momentos do seu desenvolvemento hist\u00f3rico como naci\u00f3n, e inclu\u00edndo os mesmos unha serie de aspectos que concirnen aos patriarcas, as doce tribos de Israel, o \u00c9xodo, as figuras de Mois\u00e9s e Aar\u00f3n, o Tetragramaton, o Tabern\u00e1culo e os seus implementos, o Templo de Xerusal\u00e9n, o reino unificado de Israel en tempos do rei Salom\u00f3n (s\u00e9culo X a. d. C.), os reinos de Xud\u00e1 e Israel, as\u00ed como tam\u00e9n as descrici\u00f3ns provistas polo profeta Ezequiel na Biblia.\nA forte ligaz\u00f3n hist\u00f3rica que existe entre a Biblia e a Terra Santa \u00e9 explorada pola investigadora Sarah Kochab no seu libro titulado \u2019\u2019Israel\u2019\u2019, obra onde tam\u00e9n sinala a centralidade de Xerusal\u00e9n, sinal\u00e1ndoa como capital de Israel e relacion\u00e1ndoa co rei David, as\u00ed como tam\u00e9n co Templo hebreo de devandita cidade.\nIncorporan as figuras de Abraham, Mois\u00e9s e Aar\u00f3n, as\u00ed como o Tabern\u00e1culo e os implementos, o Templo, referencias ou motivos b\u00edblicos diversos:\nMostran os territorios das doce tribos israelitas:\nMarcan a presenza de \u00e1reas denominadas Xudea, Samaria e Galilea:\nAs sete especies da Terra de Israel.\nA terra prometida e o que dela emana \u00e9 enumerados no texto b\u00edblico:\nAs sete especies da Terra de Israel aparecen representadas nunha serie de selos israel\u00eds dese\u00f1ada por Zvi Narkiss en 1958. \nA inscrici\u00f3n citada en cada un dos selos ten a s\u00faa fonte de inspiraci\u00f3n no texto orixinal que figura no quinto libro da Biblia hebrea:"}
{"id": "360008", "revid": "7802", "url": "https://gl.wikipedia.org/wiki?curid=360008", "title": "Eretz Israel", "text": ""}
{"id": "360011", "revid": "56817", "url": "https://gl.wikipedia.org/wiki?curid=360011", "title": "A Carqueixa", "text": "O top\u00f3nimo galego A Carqueixa pode referirse a:"}
{"id": "360012", "revid": "1131", "url": "https://gl.wikipedia.org/wiki?curid=360012", "title": "O Carqueixal", "text": ""}
{"id": "360013", "revid": "23204", "url": "https://gl.wikipedia.org/wiki?curid=360013", "title": "Bienvenida", "text": "Bienvenida \u00e9 un concello espa\u00f1ol pertencente \u00e1 provincia de Badaxoz, na comunidade aut\u00f3noma de Estremadura. Ten unha superficie de 92\u00a0km\u00b2 e en 2016 ti\u00f1a 2\u00a0211 habitantes.\nXeograf\u00eda.\nAt\u00f3pase ao sur de Estremadura e ao leste da cidade de Zafra. Limita cos concellos de Fuente de Cantos, Calzadilla de los Barros, Usagre, Villagarc\u00eda de la Torre e Llerena. Pertence \u00e1 comarca de Tentud\u00eda e ao partido xudicial de Zafra. O seu relevo \u00e9 suave.\nEconom\u00eda.\nA principal actividade econ\u00f3mica \u00e9 a agricultura. Destaca a produci\u00f3n de cereais, vi\u00f1as e oliveiras."}
{"id": "360020", "revid": "98629", "url": "https://gl.wikipedia.org/wiki?curid=360020", "title": "Quil\u00f3podos", "text": "Os quil\u00f3podos (Chilopoda) ou cemp\u00e9s son unha clase taxon\u00f3mica de artr\u00f3podos do subfilo dos miri\u00e1podos. Son animais alongados metam\u00e9ricos formados por moitos segmentos, cun par de patas por cada segmento corporal. Os cemp\u00e9s son moi velenosos e adoitan inxectar veleno paralizante. Malia o seu nome, te\u00f1en un n\u00famero de patas variable segundo a especie, que vai de 30 a 354 e non hai ning\u00fan que te\u00f1a xusto 100. O seu n\u00famero de pares de patas sempre \u00e9 impar (as patas totais son pares). Un trazo clave com\u00fan ao grupo \u00e9 ter na cabeza un par de \"u\u00f1as\" velenosas chamadas forc\u00edpulas, formadas a partir dos primeiros ap\u00e9ndices modificados. Son predominantemente carn\u00edvoros.\nO seu tama\u00f1o vai desde poucos mil\u00edmetros nos litobiomorfos e xeofilomorfos m\u00e1is pequenos a uns 30\u00a0cm nos maiores escolopendromorfos. Poden encontrarse nunha ampla variedade de ambientes. Normalmente te\u00f1en unha coloraci\u00f3n apagada na que se combinan tons marr\u00f3ns e vermellos. Os que son cavern\u00edcolas e subterr\u00e1neos poden carecer de pigmentaci\u00f3n, e moitos escolopendromorfos tropicais te\u00f1en cores rechamantes aposem\u00e1ticas.\nEn todo o mundo est\u00edmase que hai unhas 8.000 especies, das cales s\u00f3 3.000 foron xa descritas taxonomicamente. Os cemp\u00e9s te\u00f1en unha ampla distribuci\u00f3n xeogr\u00e1fica, e mesmo se atopan al\u00e9n do C\u00edrculo polar \u00e1rtico. Viven en h\u00e1bitats terrestres moi diversos, desde o bosque tropical a desertos. Neses h\u00e1bitats os cemp\u00e9s necesitan un microh\u00e1bitat h\u00famido porque carecen da cut\u00edcula cerosa dos insectos e ar\u00e1cnidos, polo que poden perder auga rapidamente. En consecuencia, enc\u00f3ntranse en solos e na capa de follas ca\u00eddas, baixo pedras e madeira morta e dentro de troncos. Os cemp\u00e9s est\u00e1n entre os maiores invertebrados terrestres predadores e adoitan contribu\u00edr significativamente \u00e1 biomasa deste tipo de animais nos ecosistemas trrestres. S\u00f3 unha especie, \"Scolopendra cataracta\", \u00e9 anfibia e crese que caza invertebrados acu\u00e1ticos ou anfibios.\nDescrici\u00f3n.\nOs cemp\u00e9s te\u00f1en unha cabeza aplanada arredondada, que leva un par de antenas na marxe anterior. Te\u00f1en un par de mand\u00edbulas e dous pares de maxilas. O primeiro par de maxilas forma o beizo inferior, e leva un par de palpos curtos. O primeiro par de patas est\u00e9ndese cara a adiante desde o corpo e cobre o resto da boca; estas patas reciben o nome de maxil\u00edpedos e acaban nunhas afiadas u\u00f1as (forc\u00edpulas) e te\u00f1en gl\u00e1ndulas de veleno que o animal usa para matar ou paralizar as presas.\nMoitas especies de cemp\u00e9s carecen de ollos, mais outras pos\u00faen un n\u00famero variable de ocelos, que est\u00e1n \u00e1s veces agrupados xuntos para formar verdadeiros ollos compostos. Por\u00e9n, estes ollos son s\u00f3 capaces de discernir entre luz e escuridade e non te\u00f1en unha verdadeira visi\u00f3n. Nalgunhas especies os ap\u00e9ndices do primeiro par no final da cabeza act\u00faan como \u00f3rganos sensoriais similares a antenas, pero, a diferenza das antenas da maior\u00eda dos animais, apuntan cara a atr\u00e1s. Uns \u00f3rganos pouco usuais que se encontran nalg\u00fans grupos son os \u00f3rganos de T\u00f6m\u00f6sv\u00e1ry; estes \u00f3rganos est\u00e1n localizados na base das antenas e consisten nunha estrutura discoidal cun poro central rodeado de c\u00e9lulas sensoriais. \u00dasanos probablemente para percibir vibraci\u00f3ns e poden incluso servir para o\u00edr.\nAs forc\u00edpulas son unha caracter\u00edstica exclusiva dos cemp\u00e9s, que non se encontra noutros artr\u00f3podos. As forc\u00edpulas son modificaci\u00f3ns do primeiro par de patas, que forman un ap\u00e9ndice parecido a unha pinza sempre situado debaixo da cabeza. As forc\u00edpulas non son verdadeiras pezas bucais, a\u00ednda que as utilizan para capturar presas, inxect\u00e1ndolles veleno e agarr\u00e1ndoas. As gl\u00e1ndulas velenosas verten por medio dun tubo que chega case \u00e1 punta da forc\u00edpula.\nDetr\u00e1s da cabeza, o corpo consta de 15 ou m\u00e1is segmentos. A maior\u00eda dos segmentos levan un s\u00f3 par de patas, e os maxil\u00edpedos prox\u00e9ctanse cara a adiante desde o primeiro segmento corporal e os dous segmentos finais son pequenos e sen patas. Cada par de patas \u00e9 lixeiramente m\u00e1is longo que o par que est\u00e1 inmediatamente en fronte, o que asegura que non se solapen, reducindo as\u00ed a posibilidade de que choquen cando o animal se move rapidamente. En casos extremos, o \u00faltimo par de patas pode ser o dobre de longo que o primeiro par. O segmento final leva un telson e incl\u00fae as aberturas dos \u00f3rganos reprodutores.\nNa s\u00faa actividade predadora os cemp\u00e9s usan para localizar presas principalmente as s\u00faas antenas. O tracto dixestivo forma un s\u00f3 tubo, con gl\u00e1ndulas dixestivas unidas \u00e1s pezas bucais. Os cemp\u00e9s respiran por medio dun sistema traqueal, tipicamente cunha soa abertura ou espir\u00e1culo en cada segmento corporal. Excretan residuos a trav\u00e9s dun s\u00f3 par de t\u00fabulos de Malpighio.\n\"Scolopendra gigantea\", tam\u00e9n chamado cemp\u00e9s xigante do Amazonas, \u00e9 a especie m\u00e1is grande existente, e chega aos 30\u00a0cm de lonxitude. S\u00e1bese que come ara\u00f1as, lagartos, ras, aves, ratos e mesmo morcegos, captur\u00e1ndoos a medio voo..\nCiclo de vida.\nA reproduci\u00f3n do cemp\u00e9s non necesita copulaci\u00f3n, xa que o macho deposita un espermat\u00f3foro que a femia recolle. Nun dos clados este espermat\u00f3foro depos\u00edtae nunha rede e o macho realiza unha danza de cortexo para animar \u00e1 femia a captar o esperma. Noutros casos o macho simplemente deixa que a femia atope o espermat\u00f3foro. En \u00e1reas temperadas a posta de ovos ocorre en primavera e ver\u00e1n, pero nas \u00e1reas tropicais e subtropicais obs\u00e9rvase pouca estacionalidade. Co\u00f1\u00e9cense unhas poucas especies de cemp\u00e9s partenoxen\u00e9ticos.\nOs Lithobiomorpha e Scutigeromorpha po\u00f1en os seus ovos individualmente en buratos no solo, e a femia tapa os buratos con terra e follas. O n\u00famero de ovos que po\u00f1en vai de 10 a 50. O tempo de desenvolvemento do embri\u00f3n ata a eclosi\u00f3n e moi variable e pode ser desde un mes a uns poucos meses. O tempo que tardan en desenvolverse ata chegar ao per\u00edodo reprodutivo adulto \u00e9 moi variable entre especies. Por exemplo, \u00e9 de 3 anos en \"S. coleoptrata\", mentres que baixo correctas condici\u00f3ns, os litobiomorfos poden madurar en s\u00f3 un ano. Ademais, os cemp\u00e9s te\u00f1en unha vida relativamente longa comparados con outros artr\u00f3podos como os insectos. Por exemplo, a especie europea \"Lithobius forficatus\" pode vivir 5 ou 6 anos, e a moi estendida \"Scolopendra subspinipes\" pode vivir 10 anos. A combinaci\u00f3n de po\u00f1er un pequeno n\u00famero de ovos, ter longos per\u00edodos de xestaci\u00f3n e un longo tempo de desenvolvemento ata a reproduci\u00f3n fixo que alg\u00fans autores consideren que os litobiomorfos seguen a selecci\u00f3n K.\nAs femias dos Geophilomorpha e Scolopendromorpha son con diferenza as que prestan m\u00e1is coidados parentais. Depositan de 15 a 60 ovos nun ni\u00f1o feito no solo ou en madeira podre. A femia permanece cos ovos, vixi\u00e1ndoos e lamb\u00e9ndoos para protexelos dos fungos. A femia dalgunhas especies permanece coas cr\u00edas despois da eclosi\u00f3n, vixi\u00e1ndoas ata que est\u00e1n listas para marchar pola s\u00faa conta. Se \u00e9 molestada, a femia pode abandonar os ovos ou comelos; os ovos abandonados tenden a ser atacados polos fungos rapidamente. Algunhas especies de Scolopendromorpha son matrif\u00e1xicas, o que significa que as cr\u00edas comen a s\u00faa nai.\nS\u00e1bese pouco da historia vital dos Craterostigmomorpha.\nAnamorfia e epimorfia.\nAos cemp\u00e9s cr\u00e9cenlles as patas en diferentes momentos do seu desenvolvemento. Na condici\u00f3n m\u00e1is primitiva, mostrada polos Lithobiomorpha, Scutigeromorpha e Craterostigmomorpha, o desenvolvemento \u00e9 anam\u00f3rfico: crecen m\u00e1is pares de patas en cada muda. Por exemplo o cemp\u00e9s americano \"Scutigera coleoptrata\" sae do ovo con s\u00f3 catro pares de patas e en sucesivas mudas vai tendo 5, 7, 9, 11, 15, 15, 15 e 15 pares antes de chegar a ser un adulto sexualmente maduro. Os estadios da vida con menos de 15 pares de patas denom\u00ednanse estadios larvarios (uns cinco estadios). Unha vez que te\u00f1en un complemento completo de patas, pasa polos estadios poslarvarios (uns cinco estadios) desenvolvendo os gon\u00f3podos, poros sensoriais, m\u00e1is segmentos antenais e m\u00e1is ocelos. Todos os litobiomorfos maduros te\u00f1en 15 segmentos que levan patas.\nOs Craterostigmomorpha s\u00f3 te\u00f1en unha fase de anamorfose, e os seus embri\u00f3ns te\u00f1en 12 pares de patas, e os que mudaron te\u00f1en 15.\nO clado Epimorpha, que consta das ordes Geophilomorpha e Scolopendromorpha, mostra epimorfia: todos os pares de patas desenv\u00f3lvense nos estadios embrionais e as cr\u00edas non desenvolven m\u00e1is patas entre as mudas. Este clado cont\u00e9n os cemp\u00e9s m\u00e1is longos co\u00f1ecidos; o m\u00e1ximo n\u00famero de segmentos tor\u00e1cicos pode tam\u00e9n variar intraespecificamente, a mi\u00fado sobre unha base xeogr\u00e1fica; na maior\u00eda dos casos, as femias te\u00f1en m\u00e1is patas que os machos. O n\u00famero de segmentos que levan patas var\u00eda amplamente, desde 15 a 191, pero o modo de desenvolvemento da s\u00faa formaci\u00f3n significa que sempre se engaden por pares, polo que o n\u00famero de pares \u00e9 sempre impar.\nEcolox\u00eda.\nOs cemp\u00e9s son predominantemente nocturnos. Os estudos do seu ritmo de actividade conf\u00edrmano, pero fix\u00e9ronse algunhas observaci\u00f3ns de cemp\u00e9s activos durante o d\u00eda, e unha especie, \"Strigamia chinophila\", \u00e9 di\u00farna. Os cemp\u00e9s son predadores predominantemente xeneralistas, o que sigifica que est\u00e1n adaptados a comer presas de diversos tipos dispo\u00f1ibles. O exame dos contidos do tubo dixestivo dun cemp\u00e9s indica que o material vexetal non \u00e9 unha parte importante da s\u00faa dieta, a\u00ednda que se observou que os cemp\u00e9s comen materia vexetal cando est\u00e1n esfameados durante os experimentos de laboratorio.\nO que comen exactamente os cemp\u00e9s non se sabe con certeza debido ao seu estilo de vida cr\u00edptico e \u00e1 concienciuda mastigaci\u00f3n do alimento. Os ensaios de alimentaci\u00f3n en laboratorio apoian que se alimentan como xeneralistas, tomando case calquera cousa de corpo brando e dun tama\u00f1o axeitado. As mi\u00f1ocas poden supo\u00f1er a parte principal das dietas dos xeofilomorfos, xa que se enterran no solo e os corpos das mi\u00f1ocas son facilmente perforados polas s\u00faas forc\u00edpulas velenosas. Os xeofilomorfos probablemente non poden someter mi\u00f1ocas maiores que eles mesmos, polo que as mi\u00f1ocas m\u00e1is pequenas poden constitu\u00edr unha porci\u00f3n substancial das s\u00faas dietas.\nOs escolopendromorfos, ao seren meirandes, poden alimentarse de vertebrados, ademais de comer invertebrados. Foron observados comendo r\u00e9ptiles, anfibios, pequenos mam\u00edferos, morcegos e aves. Os col\u00e9mbolos poden constitu\u00edr gran parte da dieta dos litobiomorfos. S\u00e1bese pouco sobre as dietas dos escutixeromorfos ou dos craterostigmomofos. Todos os cemp\u00e9s son predadores intragremiais potenciais. Os cemp\u00e9s e as ara\u00f1as poden con frecuencia comerse entre si.\nMoitos animais m\u00e1is grandes son predadores dos cemp\u00e9s, como as mangostas, ratos, p\u00edntegas, escaravellos e serpes. Son un importante elemento da dieta de moitas especies e a dieta b\u00e1sica dalgunhas, como a formiga africana \"Amblyopone pluto\", que s\u00f3 se alimenta de cemp\u00e9s xeofilomorfos, e da serpe surafricana \"Aparallactus capensis\".\nEntre as defensas dos cemp\u00e9s est\u00e1n a s\u00faa velocidade e as forc\u00edpulas velenosas, e tam\u00e9n as secreci\u00f3ns de compostos qu\u00edmicos defensivos. Os cemp\u00e9s xeofilomorfos poden segregar substancias pega\u00f1osas que xeran cianuro de hidr\u00f3xeno e \u00e1cido benzoico t\u00f3xicos desde gl\u00e1ndulas microsc\u00f3picas situadas nas s\u00faas partes laterais. Igualmente, os litobiomorfos segregan unha substancia pega\u00f1osa das gl\u00e1ndulas das patas dos dous \u00faltimos pares traseiros.\nA regulaci\u00f3n da auga \u00e9 un importante aspecto da ecolox\u00eda dos cemp\u00e9s, xa que perden auga rapidamente en condici\u00f3ns secas e viven en microh\u00e1bitats h\u00famidos. A perda de auga \u00e9 o resultado da s\u00faa carencia de recubrimento ceroso no seu exoesqueleto e da s\u00faa excreci\u00f3n de nitr\u00f3xeno en forma de amon\u00edaco, o cal require unha cantidade extra de auga. Os cemp\u00e9s enfr\u00f3ntanse a esta perda de auga con diversas adaptaci\u00f3ns. Os xeofilomorfos perden auga con menor rapidez que os litobiomorfos, a\u00ednda que te\u00f1en unha maior proporci\u00f3n de \u00e1rea superficial con respecto ao volume. Isto pode deberse a que os xeofilomorfos te\u00f1en unha membrana pleural m\u00e1is fortemente esclerotizada. A forma do espir\u00e1culo respiratorio, o seu tama\u00f1o e a capacidade de pechalo infl\u00faen tam\u00e9n na taxa de perda de auga. Ademais, o n\u00famero e tama\u00f1o de poros coxais poden ser variables, o que afecta ao equilibrio h\u00eddrico do cemp\u00e9s.\nOs cemp\u00e9s viven en moi diferentes h\u00e1bitats, como bosques, sabanas, prader\u00edas e desertos, entre outros. Alg\u00fans xeofilomorfos est\u00e1n adaptados a h\u00e1bitats litorais, onde se alimentan de percebes. Especies de todas as ordes menos Craterostigmomorpha adapt\u00e1ronse \u00e1 vida en covas. A densidade de cemp\u00e9s foi rexistrada como de ata 600/m2 e a biomasa ata 500\u00a0mg/m2 de peso h\u00famido. Os xeofilomorfos pequenos acadan as m\u00e1is altas densidades, seguidos dos litobiomorfos pequenos. Os litobiomorfos grandes chegan a densidades de 20/m2. Un estudo sobre escolopendromorfos rexistrou para a especie \"Scolopendra morsitans\" nunha sabana nixeriana unha densidade de 0,16/m2 e unha biomasa de 140\u00a0mg/m2 de peso h\u00famido.\nUsos.\nA\u00ednda que o seu uso para a alimentaci\u00f3n humana \u00e9 pouco usual na maior\u00eda das culturas, na China cons\u00f3mense certos cemp\u00e9s de gran tama\u00f1o, normalmente ensartados como brochetas e grellados ou moi fritidos. V\u00e9ndense en postos na r\u00faa nas grandes cidades, como nos mercados de Donghuamen e Wangfujing de Pequ\u00edn.\nAdemais de na China, tam\u00e9n en Laos, Tailandia e Camboxa, se conservan grandes cemp\u00e9s en licor durante un per\u00edodo de tempo. Este costume consid\u00e9rase parte da medicina tradicional chinesa. Dise que te\u00f1en propiedades medicinais e revigorizan, e o licor que ten dentro o cemp\u00e9s t\u00f3mase como unha bebida especial.\nPerigos para os humanos.\nAlgunhas especies de cemp\u00e9s poden ser perigosos para os humanos debido \u00e1 s\u00faa picadura. A\u00ednda que unha picadura a un humano adulto adoita ser moi dolorosa e pode causar un grave inchamento, calafr\u00edos, febre e debilidade, \u00e9 improbable que chegue a ser mortal. As picaduras poden ser perigosas para nenos pequenos e para os al\u00e9rxicos ao veleno da abella. A picada velenosa dos cemp\u00e9s m\u00e1is grandes pode inducir un shock anafil\u00e1ctico nesas persoas. Os cemp\u00e9s m\u00e1is pequenos son xeralmente incapaces de perforar a pel humana.\nEvoluci\u00f3n.\nO rexistro f\u00f3sil dos cemp\u00e9s rem\u00f3ntase a hai 430 mill\u00f3ns de anos, durante o Sil\u00farico tard\u00edo. Pertencen ao subfilo Myriapoda, que incl\u00fae a Diplopoda, Symphyla e Pauropoda. O f\u00f3sil de animal terrestre m\u00e1is antigo co\u00f1ecido \u00e9 \"Pneumodesmus newmani\", que \u00e9 un miri\u00e1podo. Como estaban entre os primeiros animais terrestres, os cemp\u00e9s foron uns dos primeiros en encher O nicho fundamental dos predadores xeneralistas do chan en cadeas alimenticias detr\u00edticas. Hoxe, os cemp\u00e9s son abundantes en moitos h\u00e1bitats host\u00eds.\nDentro dos miri\u00e1podos os cemp\u00e9s crese que son a primeira das clases existentes que se ramificou a partir do antepasado com\u00fan m\u00e1is recente. As cinco ordes de cemp\u00e9s son: Craterostigmomorpha, Geophilomorpha, Lithobiomorpha, Scolopendromorpha e Scutigeromorpha. Estas ordes est\u00e1n unidas no clado Chilopoda por teren as seguintes sinapomorfias:\nOs Chilopoda son subdivididos en dous clados: os Notostigmophora, que comprenden os Scutigeromorpha e os Pleurostigmophora, inclu\u00edndo as outras catro ordes. A principal diferenza \u00e9 que os Notostigmomorpha te\u00f1en os seus espir\u00e1culos localizados na zona media dorsal. Pens\u00e1base previamente que Chilopoda estaba dividio en Anamorpha (Lithobiomorpha e Scutigeromorpha) e Epimorpha (Geophilomorpha e Scolopendromorpha), base\u00e1ndose na s\u00faa forma de desenvolvemento, e a s\u00faa relaci\u00f3n cos Craterostigmomorpha era incerta. Recentes an\u00e1lises filoxen\u00e9ticas que usaron caracteres morfol\u00f3xicos e moleculares combinados apoian a filoxenia previa. Os Epimorpha a\u00ednda existen como grupo monofil\u00e9tico dentro de Pleurostigmophora, pero os Anamorpha son parafil\u00e9ticos.\nOs cemp\u00e9s Geophilomorpha foron usados para argumentar as restrici\u00f3ns de desenvolvemento da evoluci\u00f3n; por exemplo, que a evolucionabilidade dun trazo, como o n\u00famero de segmentos no caso dos cemp\u00e9s xeofilomorfos, estivo restrinxida polo modo de desenvolvemento. Os xeofilomorfos te\u00f1en un n\u00famero de segmentos variables dentro dunha especie, e, como todos os cemp\u00e9s, sempre te\u00f1en un n\u00famero impar de pares de patas. Neste taxon, o n\u00famero de segmentos vai de 27 a 191, pero nunca un n\u00famero par.\nOrdes e familias.\nScutigeromorpha.\nOs Scutigeromorpha son anam\u00f3rficos, e chegan a ter unha lonxitude de 15 segmentos portadores de patas. Son criaturas frecuentes nas casas, moi r\u00e1pidas e capaces de resistir ca\u00eddas a gran velocidade: chegan a velocidades de 15 lonxitudes do seu corpo por segundo cando caen, e sobreviven \u00e1 ca\u00edda. Son o \u00fanico grupo de cemp\u00e9s que conserva os seus ollos compostos orixinais, nos cales te\u00f1en un cristalino que \u00e9 an\u00e1logo ao dos quelicerados e insectos. Tam\u00e9n te\u00f1en antenas longas e multisegmentadas. A adaptaci\u00f3n a un estilo de vida baixo terra fixo que dexenerasen os ollos compostos noutras ordes; esta caracter\u00edstica \u00e9 moi util en an\u00e1lise filoxen\u00e9tica.\nO grupo \u00e9 o \u00fanico representante actual dos Notostigmomorpha, definidos por teren unha soa abertura do espir\u00e1culo na parte posterior de cada placa dorsal. Os grupos m\u00e1is derivados te\u00f1en varias aberturas espiraculares nas s\u00faas partes laterais e denom\u00ednanse Pleurostigmomorpha. Alg\u00fans mesmo te\u00f1en varios espir\u00e1culos non apareados que se poden encontrar ao longo da li\u00f1a dorsal media e preto da s\u00faa secci\u00f3n posterior de terxitos. Hai tres familias: Psellioididae, Scutigeridae e Scutigerinidae. Os Pselliodidae comprenden s\u00f3 unhas poucas especies do x\u00e9nero \"Sphendononema\" (=\"Pselliodes\"), que viven nos neotr\u00f3picos e \u00c1frica tropical. Os Scutigerinidae, compostos por tres especies do x\u00e9nero \"Scutigerina\", est\u00e1n restrinxidos ao sur de \u00c1frica e Madagascar. A maior\u00eda dos escutixeromorfos doutras partes do mundo pertencen aos Scutigeridae, que incl\u00fae d\u00faas subfamilias: Scutigerinae e Thereuoneminae.\nLithobiomorpha.\nOs Lithobiomorpha, que polo seu nome son os cemp\u00e9s de pedra, representan o outro grupo principal de cemp\u00e9s anam\u00f3rficos; tam\u00e9n chegan \u00e1 madurez con 15 segmentos no tronco. Este grupo perdeu os ollos compostos e \u00e1s veces non te\u00f1en ning\u00fan tipo de ollo, pero xeralmente te\u00f1en un s\u00f3 ocelo ou grupos de ocelos. Os seus espir\u00e1culos est\u00e1n apareados e poden encontrarse lateralmente. Cada segmento portador de patas ten un terxito separado, e estes alternan en lonxitude ag\u00e1s un par de terxitos longos nos segmentos 7 e 8. Te\u00f1en antenas e patas relativamente curtas comparados cos Scutigeromorpha. Comprenden d\u00faas familias: Henicopidae e Lithobiidae.\nCraterostigmomorpha.\nOs Craterostigmomorpha son o clado menos diverso de cemp\u00e9s, xa que constan s\u00f3 de d\u00faas especies actuais, ambas as d\u00faas do x\u00e9nero \"Craterostigmus\". A s\u00faa distribuci\u00f3n xeogr\u00e1fica est\u00e1 restrinxida a Tasmania e Nova Zelandia. Te\u00f1en un caracter\u00edstico plan corporal; as s\u00faas anamorfoses comprenden un s\u00f3 estdio: na primeira muda, crecen desde ter 12 segmentos a ter 15. A s\u00faa baixa diversidade e posici\u00f3n intermedia entre os primitivos cemp\u00e9s anam\u00f3rficos e os Epimorpha derivados fixo que fosen comparados en canto ao tipo de posici\u00f3n evolutiva que ocupan cos ornitorrincos. Representan os superviventes dun clado outrora moi diverso.\nA crianza materna une os Craterostigomomorpha cos Epimorpha no clado Phylactometria. Este trazo crese que est\u00e1 estreitamente ligado \u00e1 presenza de poros esternais, que segregan l\u00edquidos pega\u00f1osos ou noxentos, que serven principalmente para repeler os predadores e parasitos. A presenza destes poros no \"Devonobius\" do per\u00edodo devoniano permite a s\u00faa inclusi\u00f3n neste clado, as\u00ed como que a s\u00faa diverxencia se date en hai 375 mill\u00f3ns de anos (ou m\u00e1is).\nScolopendromorpha.\nOs Scolopendromorpha pos\u00faen 21 ou 23 segmentos corporais (ag\u00e1s unha \u00fanica especie, \"Scolopendropsis duplicata\", que ten 39 ou 43) co mesmo n\u00famero de pares de patas. As s\u00faas antenas te\u00f1en 17 segmentos ou m\u00e1is. Te\u00f1en un n\u00famero fixo de catro ocelos a cada lado na familia Scolopendridae e un ocelo por lado nox\u00e9nero \"Mimops\" (familia Mimopidae), pero outras familias son cegas. A orde comprende as cinco familias seguintes: Cryptopidae, Scolopendridae, Mimopidae, Scolopocryptopidae e Plutoniumidae. Os \u00fanicos cemp\u00e9s anfibios co\u00f1ecidos, \"Scolopendra cataracta\", pertencen a esta orde.\nGeophilomorpha.\nOs Geophilomorpha ou cemp\u00e9s do solo te\u00f1en 27 segmentos con patas. Son cegos e levan espir\u00e1culos en todos os segmentos que portan patas, a diferenza doutros grupos que xeralmente os te\u00f1en s\u00f3 nos segmentos 3\u00ba, 5\u00ba, 8\u00ba, 10\u00ba, 12\u00ba e 14\u00ba, cunha \"rotura a metade do corpo\", acompa\u00f1ada por un cambio na forma dos tagmas, que se produce no paso dun segmento impar a un par. Este grupo coas s\u00faas 1.260 especies \u00e9 o m\u00e1is diverso e tam\u00e9n cont\u00e9n os esp\u00e9cimes m\u00e1is grandes e con m\u00e1is patas, de 27 ou m\u00e1is pares de patas. Te\u00f1en antenas de 14 segmentos. O grupo incl\u00fae polo menos sete familias, que son: Mecistocephalidae, Geophilidae (inclu\u00edndo as anteriores familias Linotaeniidae, Dignathodontidae e Macronicophilidae), Oryidae, Himantariidae, Schendylidae (inclu\u00edndo a anterior Ballophilidae), Zelanophilidae e Gonibregmatidae (inclu\u00edndo as anteriores Neogeophilidae e Eriphantidae)."}
{"id": "360087", "revid": "98629", "url": "https://gl.wikipedia.org/wiki?curid=360087", "title": "Josef Gusikov", "text": "Michael Josef Gusikov, nado en Shklov (Belar\u00fas) o 2 de setembro de 1806 e finado en Aix-la-Chapelle o 21 de outubro de 1837, foi un m\u00fasico ruso, int\u00e9rprete do klezmer.\nTraxectoria.\nNaceu no seo dunha familia de m\u00fasicos. Recibiu as s\u00faas primeiras lecci\u00f3ns musicais a cargo do seu pai, m\u00fasico profesional, en frauta e viol\u00edn para entreter vodas e celebraci\u00f3ns xud\u00edas. A\u00ednda que non pod\u00eda ler m\u00fasica, o seu talento era obvio e o seu vasto repertorio inclu\u00eda non s\u00f3 m\u00fasica tradicional xud\u00eda, sen\u00f3n tam\u00e9n melod\u00edas de Polonia, Rusia, Ucra\u00edna, Francia, Alema\u00f1a, Lituania, as\u00ed como algunhas pezas cl\u00e1sicas. Nas s\u00faas interpretaci\u00f3ns transmit\u00eda unha inspiraci\u00f3n desco\u00f1ecida profundamente melanc\u00f3lica e sentimental. Acompa\u00f1ado polo seu pai, comezou a facer xiras coas que ga\u00f1aban unha s\u00f3lida reputaci\u00f3n en Rusia.\nNo apoxeo da s\u00faa xove carreira, encontrouse cunha devastadora traxedia. Foi golpeado pola tuberculose e viuse obrigado a abandonar a frauta, priv\u00e1ndoo do \u00fanico sustento que ti\u00f1a para vivir coa s\u00faa esposa e tres fillos.\nEn 1831, dadas as s\u00faas grandes habilidades musicais, decide dedicarse a outro instrumento, pouco co\u00f1ecido no momento, o \u201cShtroy Fidl\u201d: instrumento primitivo orixinario da China e a India, que chegou a Occidente coa invasi\u00f3n b\u00e1rbara dos t\u00e1rtaros e cosacos. Consist\u00eda nunha serie de list\u00f3ns de madeira de diferentes tama\u00f1os dispostos en pequenos e delgados monllos de palla, golpeados con mazos. Gusikov mellorou o instrumento conseguindo unha amplitude de d\u00faas oitavas e media de escala crom\u00e1tica, non na orde tradicional de semit\u00f3n, sen\u00f3n dunha forma que facilitaba o seu rendemento. Gusikov \u00e9 probable que co\u00f1ecese este instrumento escoit\u00e1ndollo ao mestre consumado Sankson Jakubowski, co cal posteriormente estudar\u00eda.\nEn 1834 realiza concertos en K\u00ediv, Moscova e Odesa interpretando unha mestura de m\u00fasica xud\u00eda tradicional, m\u00fasica polaca, canci\u00f3ns rusas, m\u00fasica ucra\u00edna, as\u00ed como transcrici\u00f3ns de m\u00fasica cl\u00e1sica. Gusikov impactou a audiencia co seu excepcional virtuosismo e musicalidade, acompa\u00f1ado dunha capacidade de facer dun instrumento tan aparentemente simple, algo tan marabilloso e sofisticado. No concerto de Odesa escoitouno o violinista polaco Karol Lipinski, que co apoio do poeta Lamartine, animaron a Gusikov a realizar unha xira de concertos por Europa Occidental.\nXira por Europa Occidental.\nEn 1835 deixa a s\u00faa esposa e os seus fillos na casa e emprende a xira acompa\u00f1ado polos seus irm\u00e1ns, co viol\u00edn e o violoncello. Comeza en Lvov e Cracovia, m\u00e1is tarde en Praga, chegando en 1836 a Viena, a\u00ednda capital musical da Europa da \u00e9poca, pero tam\u00e9n un lugar marcado polo seu car\u00e1cter antisemita imperial. Ignorando que a elite amante da m\u00fasica de Viena estaba retirada nas s\u00faas casas de ver\u00e1n, Gusikov concertou un concerto na cidade. O fracaso que tivo era o imaxinado dadas as circunstancias. Con todo, o cr\u00edtico musical m\u00e1is influente da Viena da \u00e9poca, Moritz Saphir, tras escoitar a Gusikov actuar en privado, apoiouno con entusiasmados artigos. Como resultado, realizou unha serie de doce concertos no Teatro Josefstadt estend\u00e9ndose rapidamente a s\u00faa fama, probablemente como consecuencia da s\u00faa brillante musicalidade, virtuosismo e talento de improvisador, pero tam\u00e9n pola estra\u00f1a fascinaci\u00f3n de que unha figura completamente hass\u00eddica, rodeada dos estereotipos xudeus da Europa do Leste, chegase a realizar as pezas de viol\u00edn m\u00e1is dif\u00edciles de Paganini cunha facilidade consumada. O seu aspecto de practicante hass\u00eddico, con rizos, barba, solideo e abrigo tradicional crearon fascinaci\u00f3n, especialmente, en Par\u00eds onde os rizos se converteron no peitado de moda das mulleres co nome de \u201cCoiffure a la Gusikov\u201d.\nDeclive da sa\u00fade e morte.\nD\u00faas publicaci\u00f3ns da \"Revue Musicale\" indican os dous sucesos relevantes no seu \u00faltimo ano de vida. A primeira, pertence ao 23 de xu\u00f1o, e d\u00e1 noticia do roubo do seu instrumento: \nA segunda, datada o 29 de outubro, d\u00e1 noticia do seu falecemento:\nOpini\u00f3ns sobre a s\u00faa m\u00fasica.\nMendelssohn \u00e1 s\u00faa nai:\nEscritor an\u00f3nimo no diario xeral \"Musicalische\" en setembro de 1835 (Viena): \nRevista \"Gazette Musicale\" en xaneiro de 1837: \nFranz Liszt:"}
{"id": "360132", "revid": "1131", "url": "https://gl.wikipedia.org/wiki?curid=360132", "title": "O Carracedo", "text": ""}
{"id": "360135", "revid": "27155", "url": "https://gl.wikipedia.org/wiki?curid=360135", "title": "Quil\u00f3podo", "text": ""}
{"id": "360140", "revid": "27155", "url": "https://gl.wikipedia.org/wiki?curid=360140", "title": "Chilopoda", "text": ""}
{"id": "360147", "revid": "1131", "url": "https://gl.wikipedia.org/wiki?curid=360147", "title": "O Carral", "text": ""}
{"id": "360151", "revid": "785", "url": "https://gl.wikipedia.org/wiki?curid=360151", "title": "Carralcova", "text": "O top\u00f3nimo galego Carralcova pode referirse a:"}
{"id": "360161", "revid": "56817", "url": "https://gl.wikipedia.org/wiki?curid=360161", "title": "O Carrascal", "text": "O top\u00f3nimo galego O Carrascal pode referirse a:"}
{"id": "360168", "revid": "56817", "url": "https://gl.wikipedia.org/wiki?curid=360168", "title": "As Carrasqueiras", "text": "O top\u00f3nimo galego As Carrasqueiras pode referirse a:"}
{"id": "360170", "revid": "27155", "url": "https://gl.wikipedia.org/wiki?curid=360170", "title": "Cemp\u00e9s", "text": ""}
{"id": "360175", "revid": "1131", "url": "https://gl.wikipedia.org/wiki?curid=360175", "title": "Carrabete", "text": ""}
{"id": "360176", "revid": "1131", "url": "https://gl.wikipedia.org/wiki?curid=360176", "title": "Carraceda", "text": ""}
{"id": "360177", "revid": "1131", "url": "https://gl.wikipedia.org/wiki?curid=360177", "title": "Carracedo da Serra", "text": ""}
{"id": "360178", "revid": "1131", "url": "https://gl.wikipedia.org/wiki?curid=360178", "title": "O Carracedo de Abaixo", "text": ""}
{"id": "360180", "revid": "1131", "url": "https://gl.wikipedia.org/wiki?curid=360180", "title": "A Carraceira", "text": ""}
{"id": "360181", "revid": "1131", "url": "https://gl.wikipedia.org/wiki?curid=360181", "title": "Carracelas", "text": ""}
{"id": "360182", "revid": "1131", "url": "https://gl.wikipedia.org/wiki?curid=360182", "title": "A Carracha", "text": ""}
{"id": "360183", "revid": "1131", "url": "https://gl.wikipedia.org/wiki?curid=360183", "title": "A Carracheira", "text": ""}
{"id": "360184", "revid": "1131", "url": "https://gl.wikipedia.org/wiki?curid=360184", "title": "Os Carrachos", "text": ""}
{"id": "360188", "revid": "1131", "url": "https://gl.wikipedia.org/wiki?curid=360188", "title": "Carradela", "text": ""}
{"id": "360189", "revid": "1131", "url": "https://gl.wikipedia.org/wiki?curid=360189", "title": "O Carragal", "text": ""}
{"id": "360190", "revid": "1131", "url": "https://gl.wikipedia.org/wiki?curid=360190", "title": "Os Carrag\u00e1s", "text": ""}
{"id": "360191", "revid": "1131", "url": "https://gl.wikipedia.org/wiki?curid=360191", "title": "Carragoso de Abaixo", "text": ""}
{"id": "360192", "revid": "1131", "url": "https://gl.wikipedia.org/wiki?curid=360192", "title": "Carrais", "text": ""}
{"id": "360193", "revid": "1131", "url": "https://gl.wikipedia.org/wiki?curid=360193", "title": "Carral Travesa", "text": ""}
{"id": "360195", "revid": "1131", "url": "https://gl.wikipedia.org/wiki?curid=360195", "title": "Carralmaior", "text": ""}
{"id": "360196", "revid": "1131", "url": "https://gl.wikipedia.org/wiki?curid=360196", "title": "O Carrapatal", "text": ""}
{"id": "360197", "revid": "1131", "url": "https://gl.wikipedia.org/wiki?curid=360197", "title": "Carrapetal", "text": ""}
{"id": "360217", "revid": "7802", "url": "https://gl.wikipedia.org/wiki?curid=360217", "title": "D\u00eda da Hispanidade", "text": ""}
{"id": "360218", "revid": "98629", "url": "https://gl.wikipedia.org/wiki?curid=360218", "title": "Lodo\u00efska", "text": "Lodo\u00efska \u00e9 unha \"com\u00e9die h\u00e9ro\u00efque\" en tres actos con m\u00fasica de Luigi Cherubini e libreto do franc\u00e9s Claude-Fran\u00e7ois Fillette-Loraux baseado na obra \"Les amours du chevalier de Faublas\" de Jean-Baptiste Louvet de Couvrai. Estreouse en Par\u00eds o 18 de xullo de 1791 no Th\u00e9\u00e2tre Feydeau.\nEstrea.\nEn 1791, no apoxeo da Revoluci\u00f3n Francesa, estr\u00e9ase Lodo\u00efska de Luigi Cherubini. Nese momento de r\u00e1pidos cambios sociais, o mundo da \u00f3pera estase abrindo a un p\u00fablico m\u00e1is amplo onde os compositores buscan unha materia que lle interese as masas. Lodo\u00efska \u00e9 considesara unha das primeiras \u201c\u00f3peras de rescate\u201d, un x\u00e9nero que creceu froito da revoluci\u00f3n, cunha narrrativa baseada no rescate dun prisioneiro (polo xeral, un dos protagonistas principais) e o triunfo sobre o seu inimigo. A \u00f3pera foi recibida con estusiasmo e interpretouse m\u00e1is 200 veces nun tempo pr\u00f3ximo a estrea. Foi tan popular que volveu a revivir no Feydeau no 1819 e realizouse con frecuencia nos pa\u00edses xerm\u00e1nicos a principios do s\u00e9culo XIX, inclu\u00edndo unha produci\u00f3n en Viena no 1802.\nArgumento.\nA acci\u00f3n ten lugar en Polonia no s\u00e9culo XVII.\nActo 1.\nUn grupo de guerreiros t\u00e1rtaros, dirixidos por Titzikan, ach\u00e9ganse ao castelo dun notorio bar\u00f3n chamado Dourlinsky. Un dos homes de Titzikan, informa de que Dourlinsky abandona o castelo con frecuencia, e na s\u00faa ausencia poder\u00eda ser f\u00e1cil t\u00f3malo. Pero Titzikan di que un ataque furtivo ser\u00eda socavado -el quere derrotar a Dourlinsky nun concurso xusto-. Ent\u00f3n escoitan a algu\u00e9n que se achega e pasan a esconderse no bosque para observar. O conde Floreski aparece co seu fiel asistente Varbel. Os seus cabalos foran roubados polo t\u00e1rtaro, polo que estaban cami\u00f1ando a p\u00e9. Floreski est\u00e1 buscando a s\u00faa noiva, Lodo\u00efska. Os dous ti\u00f1an planeado casaren, pero o pai dela tivo un desacordo pol\u00edtico con Floreski, as\u00ed que cancelou a voda, denunciou a Floreski e encondeu a Lodo\u00efska nun lugar secreto. Dende ent\u00f3n, morreu o seu pai e non saben exactamente onde est\u00e1. Floreski e Varbel enfr\u00f3ntanse con Titzikan e os seus guerreiros. Na pelexa, os t\u00e1rtaros est\u00e1n desarmados. Titzikan est\u00e1 impresionado pola honorable forma de batallar de Floreski e os dous homes forman unha alianza. Titzikan di que el e as s\u00faas forzas est\u00e1n planeando atacar a Dourlinski, cuxas forzas devastaron as s\u00faas terras. Floreski lembra que Dourlinski era amigo do pai de Lodo\u00efska. Pode ser aqu\u00ed onde est\u00e1 retida? Seguidamente, cae unha pedra aos seus p\u00e9s, cunha nota adxunta (foi lanzada pola mesma Lodo\u00efska). Est\u00e1 retida na torre da prisi\u00f3n do castelo. Cando Floreski se achega \u00e1 torre, ela c\u00e1ntalle, dicindo que a medianoite debe subir ata a cima da torre e baixar ata a s\u00faa xanela. Pero o nervioso Varbel ten outra idea. Dourlinsky non sabe que o pai de Lodo\u00efska morreu. Varbel di que deben ir ao castelo, entregar as noticias, e dicir que foron enviados pola nai de Lodo\u00efska para traela \u00e1 casa. Floreski est\u00e1 de acordo. Chaman \u00e1 porta do castelo e un servente introd\u00faceos no interior.\nActo 2.\nAltamora, secuaz de Dourlinsky, leva a Lodo\u00efska da torre a un escuro corredor dentro do castelo, xunto \u00e1 s\u00faa enfermeira, Lysinka. Ent\u00f3n Dourlinsky entra e ordena a Lysinka sa\u00edr da habitaci\u00f3n, quere falar a solas con Lodo\u00efska. Dourlinsky c\u00f3ntalle a s\u00faa intenci\u00f3n de casar con ela, pero recibe unha contestaci\u00f3n de que non ten dereito a facelo. Dourlinsky ameaza cos dereitos de amante, pero ela cont\u00e9stalle que \u00e9 un monstro, non un amante, e que est\u00e1 namorada doutra persoa, do conde Floreski. Hai unha forte discusi\u00f3n e Douslinsky ordena aos seus homes que a leven \u00e1 parte m\u00e1is escura e secreta da torre da prisi\u00f3n. Tam\u00e9n promete localizar a Floreski, quen queira que sexa, e desfacerse del. Con Lodo\u00efska desaparecida, Douslinsky re\u00fanese con Floreski e Varbel, sen saber quen son. Cando lle din que foron enviados para levar a Lodo\u00efska xunta a s\u00faa nai, Dourlinsky, claramente, non o cre. Dilles que informen de que Lodo\u00efska xa non est\u00e1 con el. Sabendo que Douslinsky est\u00e1 mentindo, Floreski vacila, sen saber que facer a continuaci\u00f3n. Para ga\u00f1ar un pouco de tempo, com\u00e9ntalle que lles gustar\u00eda quedar esta noite para poder descansar antes da s\u00faa viaxe de volta \u00e1 casa. Douslinsky est\u00e1 de acordo, pero ordena mantelos vixiados. Floreski est\u00e1 furioso, sabe que Doulisnky planea roubar a Lodo\u00efska para si mesmo. Varbel trae unha inquietante noticia: escoitou a dous homes de Douslinsky planeando ofrecerlles uns refrescos: dous vasos de vi\u00f1o envelenados. Cando aparecen os homes, Floreski entretenos mentres Varbel cambia o vi\u00f1o que lles ofreceron polos vasos que os homes de Dourlinsky tra\u00edan para si mesmos. Todos beben, e os envelenadores pronto estar\u00e1n fr\u00edos. Cando Floreski e Varbel tratan de escapar, Douslinsky confr\u00f3ntaos cun grupo de soldados. Floreski desaf\u00edao revelando a s\u00faa identidade, e ambos son detidos como prisioneiros.\nActo 3.\nDourlinsky vai a xunta Lodo\u00efska cun ultimato, se ela non casa con el, Floreski morrer\u00e1. Sen saber o sucedido na s\u00faa casa, Lodo\u00efska invoca un tecnicismo: non pode casar salvo que estea o seu pai al\u00ed para entregala. Pero Douslinsky conf\u00e9salle que o seu pai morreu e Lodo\u00efska desm\u00e1iase. Cando levan a Floreski, Lodo\u00efska recupera a conciencia e corre tras del. Dourlinsky repite a demanda: ou casa con el ou Floreski morre. Lodo\u00efska di que preferir\u00eda ser apu\u00f1alada no coraz\u00f3n antes que casar con el. Floreski e ela prometeron morrer xuntos en lugar de ceder. Dourlinsky cr\u00eda que estaba a punto de conseguir o que quer\u00eda, pero vendo que non ced\u00eda preg\u00fantase que facer a continuaci\u00f3n. Nese punto esc\u00f3itase un can\u00f3n. Titzikan est\u00e1 atacando o castelo co seu ex\u00e9rcito. Nunha espectacular escena que axudou a facer da \u00f3pera un \u00e9xito en Par\u00eds, fan voar un dos muros do castelo e ao esboroarse revela o campo de batalla preparado f\u00f3ra. Nunha loita feroz, os t\u00e1rtaros superan as forzas de Dourlinsky. Mentres isto sucede, Douslinsky esconde a Lodo\u00efska na torre, pero Titzikan resc\u00e1taa xusto cando a torre \u00eda derrubarse. O inxenuo t\u00e1rtaro consegue salvar tam\u00e9n a Floreski, arrebat\u00e1ndoo das mans de Douslinsky xusto no momento oportuno. Co seu castelo en chamas ao seu redor, Dourlinsky admite a derrota.\nTrama e m\u00fasica.\nA trama de Lodo\u00efska pode asociarse como un desenvolvemento da \u00f3pera \u201cO rapto no serrallo\u201d de Mozart, pero cun car\u00e1cter m\u00e1is melodram\u00e1tico. Cherubini equilibrou este melodrama escribindo grandes conxuntos dram\u00e1ticos acompa\u00f1ados dun elenco heroico na m\u00fasica que se pode asociar a Beethoven. A\u00ednda existe a austeridade neocl\u00e1sica propia da escritura familiar de Medee e que non \u00e9 en absoluto italiana, pero tam\u00e9n se pode escoitar un v\u00ednculo distinto entre o mundo sonoro da escritura orquestal de Cherubini e a de Beethoven. Lodo\u00efska require dunha soprano e dous tenores que poidan combinar a flexibilidade co poder\u00edo vocal. A \u00f3pera \u00e1brese cunha dram\u00e1tica aria para Titzikan que claramente leva a voz ao seu l\u00edmite de rexistro. O primeiro acto ded\u00edcase case exclusivamente \u00e1s voces masculinas, coa utilizaci\u00f3n dun tr\u00edo e un cuarteto dram\u00e1tico e heroico. O acto concl\u00fae cun extenso onde Cherubini trae a Lodo\u00efska por primeira vez convert\u00e9ndose nun golpe dram\u00e1tico.\nO segundo acto abre cunha gran aria de Lodo\u00efska, un acompa\u00f1ato dram\u00e1tico seguido dunha aria en d\u00faas partes e unha secci\u00f3n lenta encantadora seguida doutra dram\u00e1tica e r\u00e1pida. Cherubini volve mostrar a s\u00faa gran habilidade cos conxuntos, xa que temos un excelente cuarteto con coro para Lodo\u00efska, Lysinka, Varbel e Altamoras.\nO terceiro acto \u00e1brese cun par de arias bastante terror\u00edficas, contrastadas cunha alegre para Dourlinsky, e seguida doutra de desaf\u00edo para Lodo\u00efska. Un cuarteto final conduce a un interludio orquestral magn\u00edfico extenso que describe a batalla antes do cl\u00edmax."}
{"id": "360219", "revid": "89787", "url": "https://gl.wikipedia.org/wiki?curid=360219", "title": "Cairomona", "text": "Unha cairomona, un neoloxismo creado orixinalmente en ingl\u00e9s (\"kairomone\") tomado do grego \u03ba\u03b1\u03b9\u03c1\u03cc\u03c2 \"momento oportuno\", e a terminaci\u00f3n mona facendo un paralelismo co termo feromona, \u00e9 un composto semioqu\u00edmico (que comunica algo), emitido por un organismo, que funciona como mediador de interacci\u00f3ns interespec\u00edficas dun modo que beneficia a un individuo doutra especie que o recibe, e dana ao emisor sen este pretendelo. Isto \u00e9 a mi\u00fado desvantaxoso para o produtor da substancia, a\u00ednda que outros beneficios de producir a substancia, que pode ter outras fuci\u00f3ns, poden compensar este custo, de a\u00ed a s\u00faa persistencia no tempo evolutivo. A cairomona mellora a fitness do receptor e nese sentido difer\u00e9nciase dunha alomona (que fai o contrario: beneficia ao produtor e dana ao receptor) e a unha sinomona (que beneficia a ambas as partes). O termo \u00fasase principalmente no campo da entomolox\u00eda (o estudo dos insectos). Propux\u00e9ronse d\u00faas pistas ecol\u00f3xicas nas que poder\u00edan actuar as cairomonas; xeralmente indican ou unha fonte de alimento para o receptor ou a presenza dun predador, sendo isto \u00faltimo menos com\u00fan ou polo menos menos estudado.\nUsadas polos predadores para atopar presas.\nUn exemplo disto pode verse no pi\u00f1eiro ponderosa (\"Pinus ponderosa\"), que produce un terpeno chamado mirceno cando \u00e9 danado polo escaravello \"Dendroctonus ponderosae\". En vez de deter o insecto, o composto act\u00faa sinerxicamente con feromonas de agregaci\u00f3n do propio animal, polo que atrae a m\u00e1is escaravellos \u00e1 \u00e1rbore.\nEscaravellos predadores especialistas atopan aos escaravellos \"Dendroctonus\" (as s\u00faas presas) usando as feromonas que os \"Dendroctonus\" producen. Neste caso a substancia qu\u00edmica producida \u00e9 tanto unha feromona (que serve para a comunicaci\u00f3n entre \"Dendroconus\") coma unha cairomona (\"percibida por casualidae\" por outros escaravellos). Isto descubriuse accidentalmente cando os escaravellos depredadores e outros inimigos eran atra\u00eddos accidentalmente a trampas de insectos nas que se aplicara como \"isco\" feromonas de \"Dendroconus\".\nPoden usarse feromonas de diferentes clases para que funcionen como cairomonas para as especies receptores. A avespa \"Vespula germanica\" \u00e9 atra\u00edda por unha feromona producida pola mosca da froita mediterr\u00e1nea (\"Ceratitis capitata\") cando est\u00e1 nun lek (un lek \u00e9 un sitio de reuni\u00f3n de machos para faceren a exhibici\u00f3n de apareamento), causando a morte dalgunhas. En contraste, unha feromona de alarma (usada para comunicar a presenza dunha ameaza) producida pola formiga \"Iridomyrmex purpureus\" atrae unha ara\u00f1a predadora.\nUsadas polas presas para axustar os predadores.\nAlgunhas presas usan compostos qu\u00edmicos producidos polos predadores como indicadores do nivel de risco de depredaci\u00f3n e cambian a s\u00faa morfolox\u00eda se ven que \u00e9 necesario. O cambio de morfolox\u00eda causado pola presenza de predadores co\u00f1\u00e9cese como polifenismo inducido polo predador, e ocorre en diversos animais. Por exemplo, \"Daphnia cucullata\" forma \"cascos\" cando est\u00e1 exposta a depredadores na auga na que vive. Os seus depredadores incl\u00faen a clad\u00f3ceros (como \"Leptodora kindtii\") e larvas de \"Chaoborus flavicans\", un d\u00edptero. As dafnias responden \u00e1s cairomonas que detectan no ambiente duplicando o tama\u00f1o dos seus cascos protectores. Estes cambios en morfolox\u00eda danlles m\u00e1is seguridade ante os predadores.\nOs ratos temen instintivamente o cheiro dos seus predadores, como gatos ou ratas. Isto ocorre incluso en ratos de laboratorio que viviron illados dos predadores durante centos de xeraci\u00f3ns. Ao purific\u00e1rense dous sinais qu\u00edmicos responsables da resposta ao medo da saliva do gato e da urina da rata, identific\u00e1ronse d\u00faas prote\u00ednas sinais hom\u00f3logas: Fel\u00a0d\u00a04 (\"Felis domesticus\" al\u00e9rxeno 4), o produto do xene \"Mup\" do gato, e Rat\u00a0n\u00a01 (\"Rattus norvegicus\" al\u00e9rxeno 1), o produto do xene \"Mup13\" da rata. Os ratos temen o cheiro destas prote\u00ednas urinarias principais (Mups) mesmo cando as producen bacterias, pero os animais mutantes que son incapaces de detectar as Mups non mostran temor \u00e1s ratas, o que demostra a s\u00faa importancia na iniciaci\u00f3n do comportamento do temor. Non se sabe exactamente como as Mups de diferentes especies inician comportamentos de diferente tipo, pero as Mups de ratos e as dos predadores activan patr\u00f3ns \u00fanicos de neuronas sensitivas nas fosas nasais dos ratos receptores. Isto implica que o rato as percibe de xeito diferente, por medio de distintos circu\u00edtos neuronais. Os receptores de feromonas do \u00f3rgano vomeronasal responsables da detecci\u00f3n das Mups non se co\u00f1ecen, pero crese que son membros da clase V2R de receptores.\nAplicaci\u00f3ns.\nIgual que as feromonas (compostos qu\u00edmicos de comunicaci\u00f3n usados nunha mesma especie), as cairomonas poden utilizarse como un 'atracticida' para atraer unha especie que \u00e9 unha praga a un lugar onde se aplica un pesticida. Por\u00e9n, poder\u00edan utilizarse tam\u00e9n para atraer unha especie desexada. As cairomonas producidas polos h\u00f3spedes das avespas parasitas foron utilizados para intentar atraelas e mantelas en zonas agr\u00edcolas para reducir o herbivorismo doutras especies, pero isto poder\u00eda ter como resultado menos ataques sobre os herb\u00edvoros que constit\u00faen a praga se a cairomona aplicada as distrae de buscar realmente aos seus h\u00f3spedes."}
{"id": "360220", "revid": "25871", "url": "https://gl.wikipedia.org/wiki?curid=360220", "title": "Alomona", "text": "Unha alomona \u00e9 unha substancia qu\u00edmica producida e liberada polos individuos dunha especie que afecta o comportamento doutra especie para beneficio do produtor da substancia pero non do receptor. A produci\u00f3n de alomonas \u00e9 unha forma com\u00fan de defensa, especialmente polas especies de plantas contra os insectos herb\u00edvoros. Tam\u00e9n as usan os depredadores.\nMoitos insectos desenvolveron modos de defenderse contra estas defensas contra herb\u00edvoros das plantas (nunha carreira de armamentos evolutiva). Un m\u00e9todo de adaptarse \u00e1s alomonas \u00e9 desenvolver unha reacci\u00f3n positiva a elas; a alomona ent\u00f3n pasa a funcionar como unha cairomona. Outros alteran as alomonas para formar feromonas ou outras hormonas, e outros mesmo as adoptan como estratexia defensiva propia, por exemplo regurxit\u00e1ndoas cando son atacados por outros insectos predadores.\nUnha terceira clase de aleloqu\u00edmico (composto qu\u00edmico usado na comunicaci\u00f3n interespec\u00edfica) chamado sinomona beneficia a ambos, tanto ao emisor coma ao receptor.\n\"Alomona foi proposta por Brown e Eisner (Brown, 1968) para denotar aquelas substancias que dan unha vantaxe ao emisor. Como Brown e Eisner non especificaron se o receptor se beneficiaba ou non, a definici\u00f3n orixinal de alomona inclu\u00eda tanto substancias que beneficiaban ao receptor coma ao emisor, coma substancias que s\u00f3 beneficiaban ao emisor. Un exemplo desta primeira relaci\u00f3n ser\u00eda unha reaci\u00f3n mutualista, e do \u00faltimo ser\u00eda unha secreci\u00f3n repelente.\"\nExemplos.\nAlteran o crecemento e desenvolvemento e reducen a lonxevidade dos adultos, por exemplo, as toxinas ou factores que reducen a dixestibilidade.\nAlteran o comportamento de selecci\u00f3n normal de h\u00f3spede; por exemplo, repelentes, supresores, excitantes da locomoci\u00f3n.\nPlantas que producen alomonas.\nUn exemlo de planta que produce alomonas \u00e9 \"Desmodium\".\nInsectos que producen alomonas.\nExemplos de insectos que producen alomonas son:"}
{"id": "360221", "revid": "27155", "url": "https://gl.wikipedia.org/wiki?curid=360221", "title": "Felis catus", "text": ""}
{"id": "360229", "revid": "111586", "url": "https://gl.wikipedia.org/wiki?curid=360229", "title": "Chevalier de Saint-George", "text": "Joseph Bologne de Saint-George, m\u00e1is co\u00f1ecido como Chevalier de Saint-George ou simplemente Saint-George, nado o 25 de decembro de 1745 en Baillif (Guadalupe, Francia) e finado en Par\u00eds o 10 de xu\u00f1o de 1799, foi un esgrimista, m\u00fasico (violinista), compositor e director de orquestra franc\u00e9s. \nTraxectoria.\nNado en Guadalupe, foi o fillo de George Bologne de Saint-Georges, un rico facendeiro, e Nanon, a s\u00faa escrava africana. Durante a Revoluci\u00f3n Francesa, Saint-Georges foi coronel da L\u00e9gion St.-Georges, o primeiro rexemento de soldados de \"raza negra\" en Europa, combatendo polo bando republicano. Chevalier de Saint-Georges \u00e9 co\u00f1ecido por ser o primeiro compositor cl\u00e1sico de ascendencia afroamericana.\nNa cultura popular.\nChevalier \u00e9 unha pel\u00edcula dram\u00e1tica biogr\u00e1fica estadounidense de 2022 dirixida por Stephen Williams e escrita por Stefani Robinson. Est\u00e1 baseada na vida do m\u00fasico franco-caribe\u00f1o titular Joseph Bologne, Chevalier de Saint-Georges, interpretado por Kelvin Harrison Jr.. Tivo a s\u00faa estrea mundial no 47\u00ba Festival Internacional de Cine de Toronto o 11 de setembro de 2022 e foi estreada nos Estados Unidos e na plataforma Disney+ en 2023."}
{"id": "360232", "revid": "56817", "url": "https://gl.wikipedia.org/wiki?curid=360232", "title": "Carregal de Abaixo", "text": "O top\u00f3nimo galego Carregal de Abaixo pode referirse a:"}
{"id": "360233", "revid": "1131", "url": "https://gl.wikipedia.org/wiki?curid=360233", "title": "Carregal de Arriba", "text": "O top\u00f3nimo galego Carregal de Arriba pode referirse a:"}
{"id": "360234", "revid": "1131", "url": "https://gl.wikipedia.org/wiki?curid=360234", "title": "O Carregal", "text": ""}
{"id": "360235", "revid": "1131", "url": "https://gl.wikipedia.org/wiki?curid=360235", "title": "A Carreira", "text": ""}
{"id": "360237", "revid": "1131", "url": "https://gl.wikipedia.org/wiki?curid=360237", "title": "As Carreiras", "text": ""}
{"id": "360238", "revid": "56817", "url": "https://gl.wikipedia.org/wiki?curid=360238", "title": "Carreiri\u00f1a", "text": "O top\u00f3nimo galego Carreiri\u00f1a pode referirse a:"}
{"id": "360239", "revid": "1131", "url": "https://gl.wikipedia.org/wiki?curid=360239", "title": "O Carreiro", "text": ""}
{"id": "360240", "revid": "1131", "url": "https://gl.wikipedia.org/wiki?curid=360240", "title": "Carreiros", "text": "O top\u00f3nimo galego Carreiros pode referirse a:"}
{"id": "360241", "revid": "1131", "url": "https://gl.wikipedia.org/wiki?curid=360241", "title": "Os Carreiros", "text": ""}
{"id": "360242", "revid": "56817", "url": "https://gl.wikipedia.org/wiki?curid=360242", "title": "Carreixas", "text": "O top\u00f3nimo galego Carreixas pode referirse a:"}
{"id": "360243", "revid": "624", "url": "https://gl.wikipedia.org/wiki?curid=360243", "title": "Carregosa", "text": "O top\u00f3nimo Carregosa pode referirse a:"}
{"id": "360244", "revid": "1131", "url": "https://gl.wikipedia.org/wiki?curid=360244", "title": "A Carreira Vella", "text": ""}
{"id": "360245", "revid": "1131", "url": "https://gl.wikipedia.org/wiki?curid=360245", "title": "Carreirach\u00e1n", "text": ""}
{"id": "360246", "revid": "1131", "url": "https://gl.wikipedia.org/wiki?curid=360246", "title": "Carreiranova", "text": ""}
{"id": "360247", "revid": "1131", "url": "https://gl.wikipedia.org/wiki?curid=360247", "title": "Carres", "text": ""}
{"id": "360248", "revid": "1131", "url": "https://gl.wikipedia.org/wiki?curid=360248", "title": "O Carrexo", "text": ""}
{"id": "360256", "revid": "98629", "url": "https://gl.wikipedia.org/wiki?curid=360256", "title": "Adriano Celentano", "text": "Adriano Celentano, nado en Mil\u00e1n o 6 de xaneiro de 1938, \u00e9 un cantante, actor e cineasta italiano. Grazas \u00e1 s\u00faa traxectoria de cincuenta anos e os seus grandes \u00e9xitos est\u00e1 considerado un dos piares da m\u00fasica italiana. O Seu car\u00e1cter fixo que Celentano se convertese nun personaxe s\u00edmbolo e icona da sociedade do seu pa\u00eds despois da segunda guerra mundial.\nTraxctoria.\nAdriano Celentano naceu en Mil\u00e1n no n\u00famero 14 da Via Gluck, sobre a cal en 1966 escribiu a canci\u00f3n \"Il ragazzo della via Gluck\". Os seus pais eran de Foggia (Apulia), e foran ao norte na procura de traballo. Celentano iniciouse no mundo do espect\u00e1culo como imitador e c\u00f3mico nos cabarets da s\u00faa cidade natal. O seu debut oficial como cantante tivo lugar en 1957 no Primeiro Festival do Rock And Roll celebrado n palacio de xeo de Mil\u00e1n. Estaba fortemente influenciado polo seu \u00eddolo Elvis Presley as\u00ed como pola revoluci\u00f3n do rock da d\u00e9cada de 1950. Co\u00f1eceu tam\u00e9n o baile de moda do Hula hoop. Desde ent\u00f3n comezou a interpretar canci\u00f3ns inspiradas en x\u00e9neros tan diversos como a m\u00fasica soul, o tango, os valses etc.\nEn 1965 empezou a dedicarse tam\u00e9n ao cine, como director e como actor. Foi creador dun x\u00e9nero c\u00f3mico, co seu andar caracter\u00edstico e as s\u00faas expresi\u00f3ns faciais. En boa parte as s\u00faas pel\u00edculas foron un \u00e9xito comercial. A cr\u00edtica sinala \"Serafino\" (Pietro Germi, 1968) como o seu mellor traballo como actor. Celentano interpretou o papel dun mozo de N\u00e1poles, que cada vez que o chamaban polo seu nome, respond\u00eda sempre cantando as estrofas de \"Mamma\", unha vella cantiga da s\u00faa vila natal.\nComo director de cine traballou con frecuencia con Ornella Muti, Eleonora Giorgi e a s\u00faa esposa, Claudia Mori, con quen tivo tres fillos: Rosita, Giacomo e Rosalinda Celentano, que acadou sona co seu papel como o Demo no filme \"The Passion of the Christ\" de Mel Gibson (2004).\nComo cantante, publicou corenta \u00e1lbums: vinte e nove de estudio, tres en directo e oito compilatorios. Entre as s\u00faas canci\u00f3ns m\u00e1is co\u00f1ecidas est\u00e1n \"La coppia piu' bella del mondo\" (1967, disco de ouro), \"Azzurro\" (1968, con letra de Paolo Conte) e \"Prisencolinensinainciusol\" (1972). A comezos da d\u00e9cada de 1970 acadou o \u00e9xito con canci\u00f3ns como \"Viola\" (anos m\u00e1is tarde interpretouna en formato d\u00fao canda a Ivano Fossati), \"Sotto le lenzuola\" (a \u00faltima canci\u00f3n coa que participou no Festival da Canci\u00f3n de Sanremo, en 1971), e \"Er pi\u00f9\", escrita por Carlo Rustichelli e que figura na banda sonora da pel\u00edcula do mesmo nome."}
{"id": "360257", "revid": "15490", "url": "https://gl.wikipedia.org/wiki?curid=360257", "title": "William Salice", "text": "William Salice, nado en\u00a0Casei Gerola, Lombard\u00eda o\u00a018 de xullo de 1933 e finado en Pavia, Lombard\u00eda\u00a0o\u00a029 de decembro de 2016,\u00a0foi un empresario\u00a0italiano. Foi empregado en Ferrero SpA, onde foi reco\u00f1ecido como o inventor dos ovos\u00a0Kinder Sorpresa.\nTraxectoria.\nComezou a traballar en Ferrero en 1960, e finalmente converteuse nun estreito colaborador do dono da empresa, Michele Ferrero.\nIdeou o concepto dos ovos Kinder Sorpresa a finais dos anos 1960, mentres investigaba usos alternativos para os moldes de\u00a0ovos de pascua de chocolate do fabricante, que estaban sen usar a maior parte do ano. A pesar disto, insistiu en referirse a Michele Ferrero como o inventor, afirmando ser, simplemente, o \u00abexecutor material\u00bb da idea.\u00a0Os ovos Kinder foron comercializados por primeira vez en 1974.\nTam\u00e9n xogou un papel na creaci\u00f3n doutros diversos produtos de Ferrero, tales como os Ferrero Rocher e Pocket Coffee.\nDespois da s\u00faa xubilaci\u00f3n en 2007, cofundou Cor Your Life Foundation, xunto ao empresario italiano Enrico Gasperini.\u00a0A fundaci\u00f3n\u00a0ofrece cursos gratu\u00edtos para mozos emprendedores.\nMorreu o 29 de decembro de 2016, na cidade de Pavia, despois de sufrir un accidente cerebrovascular. Ti\u00f1a 83 anos."}
{"id": "360259", "revid": "89787", "url": "https://gl.wikipedia.org/wiki?curid=360259", "title": "Ferrero Rocher", "text": "Os Ferrero Rocher son bomb\u00f3ns\u00a0de chocolate con abel\u00e1s da empresa italiana Ferrero. Te\u00f1en forma esf\u00e9rica e unha envoltura de papel dourado. Pres\u00e9ntanse sobre unha bandexa de pl\u00e1stico, nun cofre de pl\u00e1stico envolto nunha l\u00e1mina de pl\u00e1stico transparente. Est\u00e1n \u00e1 venda desde 1982.\nComposici\u00f3n.\nO 30 por cento do bomb\u00f3n componse de chocolate con leite elaborado, azucre, manteiga de cacao, pasta de cacao, leite desnatado en po, manteiga concentrada e emulxentes (lecitinas de soia e vainillina). Ten tam\u00e9n un 28,5% de abel\u00e1s.\nPublicidade.\nOs primeiros anuncios en Espa\u00f1a protagonizounos\u00a0Isabel Preysler: pres\u00e9ntanse na s\u00faa casa uns amigos que ve\u00f1en de paseo e sempre ten unha bandexa pequena cos bomb\u00f3ns dispostos en forma piramidal.\nDespois Paloma Cuevas foi imaxe dos bomb\u00f3ns. A partir de 2010 a modelo Judit Masc\u00f3 foi a elixida para protagonizar a campa\u00f1a na que se segue utilizando a frase \"Ferrero Rocher, la expresi\u00f3n del buen gusto\"."}
{"id": "360261", "revid": "51040", "url": "https://gl.wikipedia.org/wiki?curid=360261", "title": "AGADIC", "text": ""}
{"id": "360262", "revid": "51040", "url": "https://gl.wikipedia.org/wiki?curid=360262", "title": "PGL", "text": ""}
{"id": "360264", "revid": "98629", "url": "https://gl.wikipedia.org/wiki?curid=360264", "title": "Declaraci\u00f3n de independencia de Israel", "text": "A Declaraci\u00f3n de independencia de Israel (en hebreo: \u05d4\u05db\u05e8\u05d6\u05ea \u05d4\u05e2\u05e6\u05de\u05d0\u05d5\u05ea) foi proclamada o 14 de maio de 1948 (5 de Iyar 5708) por David Ben-Gurion, director xeral da Organizaci\u00f3n Sionista Internacional, e presidente da Axencia Xud\u00eda para Palestina. Coincidindo coa finalizaci\u00f3n legal do Mandato Brit\u00e1nico de Palestina, proclamouse a creaci\u00f3n dun Estado xudeu na estra\u00f1ada \u00abTerra de Israel\u00bb (\"Eretz Israel\"), que ser\u00eda co\u00f1ecido como Estado de Israel. Este acto conmem\u00f3rase anualmente en Israel cunha festividade nacional que coincide co 5 de Iyar de cada ano segundo o calendario xudeu.\nAntecedentes.\nA posibilidade dun estado xudeu en Palestina foi unha meta do sionismo desde o s\u00e9culo XIX. O Secretario de Asuntos Exteriores brit\u00e1nico afirmou na Declaraci\u00f3n de Balfour de 1917: \nTrala primeira guerra mundial, o Reino Unido recibiu o Mandato de Palestina, como conquista ao Imperio Otom\u00e1n durante a guerra. En 1937 a Comisi\u00f3n Peel suxeriu a partici\u00f3n do Mandato nun Estado \u00e1rabe e un xudeu, a\u00ednda que a proposta foi rexeitada polo goberno como impracticable e foi, en parte, a causa da Gran Revolta \u00c1rabe de 1936.\nEn vista do incremento da violencia despois da segunda guerra mundial os brit\u00e1nicos presentaron o tema ante a recentemente creada Organizaci\u00f3n das Naci\u00f3ns Unidas. O resultado foi o Resoluci\u00f3n 181(II), un plan para partir Palestina en \"dous estados independentes \u00e1rabe e xudeu, cun r\u00e9xime especial internacional para a cidade de Xerusal\u00e9n\". O Estado xudeu recibir\u00eda arredor do 56% do territorio do Mandato brit\u00e1nico, abarcando o 82% da poboaci\u00f3n xud\u00eda, por\u00e9n, ser\u00eda privado de Xerusal\u00e9n. O plan foi aceptado pola maior\u00eda da poboaci\u00f3n xud\u00eda, pero rexeitado pola maior\u00eda da poboaci\u00f3n \u00e1rabe. O 29 de novembro de 1947, a resoluci\u00f3n para recomendar \"ao Reino Unido, como potencia mandataria de Palestina, e todos os demais membros da ONU a adopci\u00f3n e implantaci\u00f3n, en vista ao futuro goberno de Palestina, do Plan de Partici\u00f3n con Uni\u00f3n Econ\u00f3mica\" someteuse a votaci\u00f3n na Asemblea Xeral das Naci\u00f3ns Unidas. O resultado foi 33 fronte a 13 a favor da resoluci\u00f3n, con 10 abstenci\u00f3ns. \nOs Estados \u00e1rabes, todos opostos ao plan, propuxeron consultara a Corte Internacional de Xustiza\u00a0sobre a competencia da Asemblea Xeral da ONU sobre a partici\u00f3n du pa\u00eds en contra dos desexos dos seus habitantes, pero a resoluci\u00f3n foi rexeitada.\nRedacci\u00f3n do texto.\nA primeira redacci\u00f3n do texto da declaraci\u00f3n foi realizada por Zvi Berenson, o conselleiro legal do Histadrut e m\u00e1is tarde xu\u00edz do Tribunal Supremo de Israel, baixo requirimento de Pinchas Rosen. Unha segunda versi\u00f3n revisada foi redactada por tres avogados, A. Beham, A. Hintzheimer e Z.E. Baker, e foi enmarcada por un comit\u00e9 formado por David Remez, Pinchas Rosen, Haim-Moshe Shapira, Moshe Sharett e Aharon Zisling. Un segundo comit\u00e9, que inclu\u00edu a David Ben-Gurion, Yehuda Leib Maimon, Sharett e Zisling elaborou o texto final.\nVotaci\u00f3n do Minhelet HaAm.\nO 12 de maio\u00a0de 1948, o Minhelet HaAm (, literalmente, \"Administraci\u00f3n do Pobo\") reuniuse para votar a declaraci\u00f3n de independencia. Tres dos trece membros non asistiron, con Yehuda Leib Maimon e Yitzhak Gruenbaum bloqueados no sitiado Xerusal\u00e9n, mentres que Yitzhak-Meir Levin estaba nos Estados Unidos.\nA reuni\u00f3n comezou \u00e1s 13:45 e rematou pasada a medianoite. A decisi\u00f3n divid\u00edase entre aceptar a proposta americana para unha tregua, ou declarar a independencia. A segunda opci\u00f3n p\u00faxose a votaci\u00f3n, con seis dos dez membros presentes apoi\u00e1ndoa: \nChaim Weizmann, l\u00edder da Organizaci\u00f3n Mundial Sionista e pronto primeiro Presidente de Israel, aprobou a decisi\u00f3n, desposi de preguntar \"A que esperan, os idiotas?\"\"\nRedacci\u00f3n final.\nA proposta do texto foi enviada para a s\u00faa aprobaci\u00f3n ao Moetzet HaAm no edificio da Fundaci\u00f3n Nacional Xud\u00eda en Tel Aviv o 14 de maio. A reuni\u00f3n comezou \u00e1s 13:50 e rematou \u00e1s 15:00, unha hora antes de que se fixera a declaraci\u00f3n, e a pesar dos desacordos, cun voto un\u00e1nime a favor do texto final. Durante o proceso, houbo dous grandes debates, centrados nas fronteiras e na relixi\u00f3n.\nFronteiras.\nNo aspecto fronteirizo, a redacci\u00f3n orixinal declaraba que as fronteiras ser\u00edan as establecidas no plan de partici\u00f3n da ONU. Mentres que esta idea era apoiada por Rosen e Bechor-Shalom Sheetrit, foi rexeitada por Ben-Gurion e Zisling, con Ben-Gurion afirmando, \"Aceptamos a Resoluci\u00f3n da ONU, pero os \u00e1rabes non. Est\u00e1n prepar\u00e1ndose para declararnos a guerra. Se ga\u00f1amos e capturamos a Galilea occidental ou territorio a ambos lados da estrada a Xerusal\u00e9n, estas \u00e1reas pasar\u00e1n a formar parte do Estado. Por que \u00edamos a aceptar fronteiras que en calquera caso os \u00e1rabes non aceptan?\" A inclusi\u00f3n da designaci\u00f3n das fronteiras no texto foi retirada despois polo Goberno Provisional de Israel, votando 5-4 en contra. Os sionistas revisionistas, comprometidos cun Estado xudeu a ambas as beiras do r\u00edo Xord\u00e1n, quer\u00edan que se inclu\u00edse a frase \"dentro das fronteiras hist\u00f3ricas\" pero non prosperou a s\u00faa idea.\nRelixi\u00f3n.\nO segundo gran tema que se tratou foi a inclusi\u00f3n de Deus na \u00faltima secci\u00f3n do documento, co borrador empregando a frase \"e po\u00f1endo a nosa confianza no Todopoderoso\". Os dous rabinos, Shapira e Yehuda Leib Maimon, discutiron a favor da s\u00faa inclusi\u00f3n, argumentando que non pod\u00eda ser omitido. Shapira apoiaba a inclusi\u00f3n da frase \"Deus de Israel\" ou \"o Todopoderoso e Redentor de Israel\". Esta idea estivo fortemente rexeitada por Zisling, un membro do secular Mapam. Ao final utilizouse a frase \"Rocha de Israel\", que pode interpretarse tanto como unha alusi\u00f3n a Deus, como a Eretz Israel, Ben-Gurion dixo \"Cada un de nos, na s\u00faa propia maneira, cre na 'Rocha de Israel' como quere. A\u00ednda que Zisling seguiu opo\u00f1\u00e9ndose a frase foi aceptada sen votaci\u00f3n.\nNome.\nOs redactores tam\u00e9n tiveron que decidir o nome para o novo Estado. Eretz Israel, Ever (do nome Eber), Xudea, e Si\u00f3n foron suxeridos, as\u00ed como Siona, Ivriya e Herzliya. Xudea e Si\u00f3n foron rexeitados xa que, segundo o plan de partici\u00f3n, Xerusal\u00e9n (Si\u00f3n) e a maior parte das monta\u00f1as de Xudea quedar\u00edan fora do novo Estado. Ben-Gurion fomentou \"Israel\" e someteuse a votaci\u00f3n cun resultado de 6\u20133 a favor. Documentos oficiais publicados en abril de 2013 polo Arquivo Estatal de Israel mostran que d\u00edas antes do establecemento do Estado de Israel en maio de 1948, os oficiais a\u00ednda estaban debatendo o nome \u00e1rabe do novo pa\u00eds: Palestina (Filastin), Si\u00f3n (Sayoun) ou Israel (Eesra'il). Fix\u00e9ronse d\u00faas asunci\u00f3ns: \"Que o Estado \u00e1rabe \u00eda establecerse ao car\u00f3n do xudeu seguindo o plan de partici\u00f3n da ONU do ano anterior, e que o Estado xudeu incluir\u00eda unha gran minor\u00eda \u00e1rabe cuxos sentimentos deb\u00edan ser tidos en conta\". Ao final, os oficiais rexeitaron o nome Palestina xa que consideraban que ser\u00eda o nome do novo Estado \u00e1rabe e pod\u00eda dar lugar a confusi\u00f3n, de xeito que optaron pola opci\u00f3n m\u00e1is directa: Israel.\nA cerimonia de independencia.\nA cerimonia tivo lugar no Museo de Tel Aviv (hoxe co\u00f1ecido como \"Independence Hall\"), pero non recibiu moita publicidade xa que se tem\u00eda que as autoridades brit\u00e1nicas intentasen impedila ou que os ex\u00e9rcitos \u00e1rabes invadisen antes do previsto. Enviouse unha invitaci\u00f3n por mensaxeiro a ma\u00f1\u00e1 do d\u00eda 14 de maio, convidando os destinatarios a chegar as 15:30 e manter o acto en segredo. A cerimonia comezou as 16:00 (hora elixida para non romper co sabbat) e foi emitida en directo como primeira retransmisi\u00f3n da recentemente creada emisora de radio Kol Yisrael.\nA redacci\u00f3n final da declaraci\u00f3n foi mecanografada no edificio da Fundaci\u00f3n Nacional Xud\u00eda trala s\u00faa aprobaci\u00f3n ese mesmo d\u00eda. Ze'ev Sherf, quen quedou no edificio para enviar o texto, esqueceu organizar o seu transporte. Finalmente, tivo que deter un coche que pasaba e pedir ao condutor (que levaba un coche prestado sen licenza) que o levase ata a cerimonia. A petici\u00f3n de Sherf foi rexeitada nun principio pero conseguiu convencer o condutor para que o levase. O coche foi detivo por un polic\u00eda por superar o l\u00edmite de velocidade na cidade, por\u00e9n non foi multado tras explicar que levaban a declaraci\u00f3n de independencia. Sherf chegou ao museo \u00e1s 15:59.\nAs 16:00, Ben-Gurion abriu a cerimonia golpeando o seu mazo na mesa, provocando un canto espont\u00e1neo do Hatikvah, pronto o himno nacional de Israel, por parte dos 250 asistentes. Colgado na parede detr\u00e1s de Ben-Gurion hab\u00eda un retrato de Theodor Herzl, fundador do sionismo moderno, e d\u00faas bandeiras que pasar\u00edan a ser a bandeira de Israel.\nTras anunciar \u00e1 audiencia a lectura da declaraci\u00f3n, Ben-Gurion procedeu coa mesma, ao longo de 16 minutos, rematando coas palabras \"aceptemos o texto de Fundaci\u00f3n do Estado xudeu po\u00f1\u00e9ndonos de p\u00e9\" e convidando ao rabino Fishman a que recitase a bendici\u00f3n Shehecheyanu."}
{"id": "360265", "revid": "25871", "url": "https://gl.wikipedia.org/wiki?curid=360265", "title": "Jair Bolsonaro", "text": "Jair Messias Bolsonaro, nado en Glic\u00e9rio (S\u00e3o Paulo) o 21 de marzo de 1955, \u00e9 un militar de reserva e pol\u00edtico brasileiro. Deputado federal entre 1991 e 2019, as s\u00faas posici\u00f3ns pol\u00edticas identif\u00edcanse coa extrema dereita e o populismo. \u00c9 o presidente do Brasil, cargo que asumiu o 1 de xaneiro de 2019 e cuxo mandato rematar\u00e1 o 31 de decembro de 2022. \nTraxectoria.\nCarreira militar.\nNaceu en Glic\u00e9rio mais foi rexistrado en Campinas por vontade da familia. Fillo de Percy Geraldo Bolsonaro, que exerc\u00eda de dentista sen ter o t\u00edtulo, e Olinda Bonturi, ambos brasileiros de ascendencia italiana.\nInteresado na carreira militar dende a adolescencia, ingresou na Escola Preparatoria de Cadetes do Ex\u00e9rcito do Brasil en Campinas con 17 anos e finalizou a s\u00faa formaci\u00f3n na prestixiosa Academia Militar das Agulhas Negras (Resende). Xa como profesional, foi paracaidista das Forzas Armadas. Ascendido a capit\u00e1n, foi considerado ambicioso e impulsivo polos seus superiores e era pouco considerado polos seus compa\u00f1eiros. \nCr\u00edtico co regreso \u00e1 democracia, en 1986, Bolsonaro escribiu un artigo na revista \"Veja\" na que co t\u00edtulo \"O salario est\u00e1 baixo\" no que se queixaba dos recortes salariarias no Ex\u00e9rcito por decisi\u00f3n do Ministerio de Defensa. Por esta acci\u00f3n, foi condenado a 15 d\u00edas de prisi\u00f3n a\u00ednda que diversos militares, en activo e no retiro, amosaron a s\u00faa solidariedade co capit\u00e1n Bolsonaro. En 1987, a prensa fixo p\u00fablico que exist\u00eda un plan entre militares para colocar bombas en cuarteis de R\u00edo de Xaneiro, era a chamada Operaci\u00f3n \"Beco sen sa\u00edda\". Jair Bolsonaro foi acusado ante o Supremo Tribunal Militar que o acabar\u00eda absolvendo por falta de probas en 1988.\nCarreira pol\u00edtica.\nLogo de pasar \u00e1 reserva, Jair Bolsonaro comezou a s\u00faa carreira pol\u00edtica present\u00e1ndose \u00e1s elecci\u00f3ns municipais e foi escollido concelleiro de R\u00edo de Xaneiro polo Partido Dem\u00f3crata Cristi\u00e1n (PDC) en 1988. Tras exercer este mandato entre 1989 e 1991, dimitiu para concorrer \u00e1s elecci\u00f3ns lexislativas federais por R\u00edo de Xaneiro. As\u00ed, en 1991 foi escollido, por primeira vez, deputado na C\u00e1mara de Deputados do Brasil, cargo que mantivo ata 2019. \nAo longo da s\u00faa estad\u00eda na C\u00e1mara de Deputados, Bolsonaro militou en diferentes partidos pol\u00edticos: no PDC (1991-1993), Partido Progresista Reformador (1993-1995), no Partido Progresista (1995-2003 e, de novo, entre 2005 e 2016), no Partido Laborista Brasileiro (2003-2005), no Partido da Fronte Liberal (2005), no Partido Social Cristi\u00e1n (2016-2017) e no Partido Social Liberal (2018-2019). \nA\u00ednda que como deputado presentou m\u00e1is de 170 proxectos de lei, s\u00f3 logrou a aprobaci\u00f3n de dous proxectos de lei e unha proposta de emenda constitucional. As iniciativas aprobadas foron a de que as urnas electr\u00f3nicas emitan un recibo, a exenci\u00f3n fiscal para bens inform\u00e1ticos e, unha outra autorizando o uso da fosfoetanolamina na medicina. O fraco balance da s\u00faa tarefa parlamentaria foi presentada por Bolsonaro como unha discriminaci\u00f3n do resto da c\u00e1mara polas s\u00faas ideas dereitistas. \nComo deputado Jair Bolsonaro foi moi pol\u00e9mico por declaraci\u00f3ns que foron catalogadas como machistas, incitadoras ao odio, racistas ou homof\u00f3bicas. Ademais, tam\u00e9n foi condescendente coa ditadura militar brasileira vixente entre 1964 e 1985, ben xustificando o golpe de Estado ou, incluso, ridiculizando a tortura practicada contra os disidentes. En 2015 votou a favor do xu\u00edzo pol\u00edtico \u00e1 presidenta Dilma Rousseff dedicando o seu voto a Carlos Alberto Brilhante Ustra, reco\u00f1ecido torturador durante o r\u00e9xime militar.\nMalia a isto, foi ga\u00f1ando sona e nas elecci\u00f3ns xerais de 2014 foi o deputado federal m\u00e1is votado no estado do R\u00edo de Xaneiro, cun apoio do 6% do electorado do estado (464 000 votos). Tam\u00e9n, en 2017, foi considerado polo instituto FSB como o parlamentario m\u00e1is influente nas redes sociais.\u200b \nPresidente do Brasil.\nElecci\u00f3ns de 2018.\nEn xaneiro de 2018 anunciou a s\u00faa afiliaci\u00f3n ao Partido Social Liberal (PSL), formaci\u00f3n que o propuxo como candidato \u00e1 presidencia do Brasil. O PSL de Bolsonaro fixo unha coalici\u00f3n co Partido Renovador Laborista Brasileiro chamada \"Brasil acima de tudo, Deus acima de todos\". Xa durante os meses previos \u00e1 campa\u00f1a electoral, Bolsonaro fora ga\u00f1ando apoios segundo as enquisas nun contexto pol\u00edtico moi complexo: a esquerda, a\u00ednda non recuperada da destituci\u00f3n de Rousseff, sufrira coa entrada en prisi\u00f3n de Lula da Silva, o seu candidato favorito, o centro viuse desacreditado polos cuestionamentos ao goberno de Michel Temer; mentres que a dereita foi seducida ou eclipsada por Jair Bolsonaro.\nAs propostas do candidato Jair Bolsonaro foron consideradas como nacionalistas, fortemente conservadoras e intransixentes, ademais de que as s\u00faas declaraci\u00f3ns e formas de comunicaci\u00f3n parec\u00edan lembrar \u00e1s de Donald Trump. A campa\u00f1a electoral foi moi crispada e as noticias falsas foron com\u00fans. O 6 de setembro de 2018, Jair Bolsonaro foi acoitelado no abdome nun acto p\u00fablico en Juiz de Fora (Minas Gerais), intervido de urxencia a s\u00faa vida quedou pronto f\u00f3ra de perigo. \nNas elecci\u00f3ns do 7 de outubro de 2018 pasou \u00e1 segunda rolda das elecci\u00f3ns presidenciais logo de quedar en primeira posici\u00f3n e obter o 46,03% co 100% dos votos contados. O seu rival foi o candidato do Partido dos Traballadores, Fernando Haddad (29,28%). A segunda volta das elecci\u00f3ns tivo lugar o d\u00eda 28 do mesmo mes e Bolsonaro foi elixido presidente (cun 55,13% dos votos) para os seguintes catro anos.\nMandato (2019-2023).\nA s\u00faa presidencia comezou o 1 de xaneiro de 2019 e presentou un programa pol\u00edtico fortemente nacionalista e conservador, antiestatista no econ\u00f3mico e tradicionalista na pol\u00edtica social, a\u00ednda que retoricamente defend\u00eda o federalismo e a democracia. \nNo seu gabinete destacou o ministro de Econom\u00eda, Paulo Guedes, economista asociado \u00e1s correntes da Escola de Chicago, e que se buscaba o control da inflaci\u00f3n, a privatizaci\u00f3n de empresas p\u00fablicas e a reduci\u00f3n da d\u00e9beda p\u00fablica.\nAs pol\u00edticas ambientais do presidente Bolsonaro foron cuestionadas internacionalmente pola sospeita de que favoreceron a destruci\u00f3n da selva amaz\u00f3nica. Deste xeito, unha vaga de incendios forestais no Amazonas en 2019 levou a cuestionar ao seu goberno: mentres que Jair Bolsonaro difundiu teor\u00edas conspirativas sobre os feitos, alg\u00fans l\u00edderes internacionais, como Emmanuel Macron e Angela Merkel expresaron a s\u00faa preocupaci\u00f3n. Calc\u00falase que, entre 2019 e 2021, Brasil perdeu uns 42 517 quil\u00f3metros cadrados de bosque, datos negados polo seu goberno. Tam\u00e9n \u00e9 esc\u00e9ptico sobre o cambio clim\u00e1tico e as\u00ed como das pol\u00edticas a seguir para evitalo.\nA xesti\u00f3n da pandemia de covid-19 tam\u00e9n foi controvertida: persoalmente fixo manifestaci\u00f3ns apoiando tratamentos carentes de evidencia cient\u00edfica, cuestionou a eficacia das vacinas, dubidou das medidas de protecci\u00f3n como o uso de m\u00e1scaras e enfrontouse cos t\u00e9cnicos sanitarios que asesoron ao executivo.\nA preocupaci\u00f3n polo incremento da criminalidade durante os anos previos ao seu mandato foi explotada por Jair Bolsonaro quen, unha vez no goberno flexibilizou a posesi\u00f3n de armas, alegando \u00e1 defensa propia.\nElecci\u00f3ns de 2022.\nJair Bolsonaro presentouse \u00e1 reelecci\u00f3n nos comicios de 2022. A s\u00faa lista, apoiada polo Partido Liberal, Progresistas e Republicanos, levaba como candidato a vicepresidente ao xeneral Walter Braga Netto, anteriormente ministro no seu goberno. Na primeira volta, o 2 de outubro, sumou 51 072 345 votos, o 43,2% fronte o 48,43% do candidato Lula da Silva, pasando ambos os dous \u00e1 segunda volta. Finalmente, o 30 de outubro de 2022 foi derrotado por Luiz In\u00e1cio Lula da Silva. O resultado electoral foi estreito, pois Bolsonaro obtivo o 49,1% e Lula o 50,9%. Deste xeito, Jair Bolsonaro foi o primeiro presidente en non ser reelecto no Brasil e o seu mandato rematar\u00e1 o 31 de decembro de 2022. \nTras a confirmaci\u00f3n dos resultados, Jair Bolsonaro non fixo declaraci\u00f3ns p\u00fablicas ata o 1 de novembro, m\u00e1is de 45 horas despois das elecci\u00f3ns. Durante o seu silencio, houbo manifestaci\u00f3ns de transportistas defensores de Bolsonaro que cortaron algunhas autoestradas en protesta polos resultados. Ademais, malia a s\u00faa falta de reacci\u00f3n, alg\u00fans estreitos colaboradores, como o propio vicepresidente Hamilton Mour\u00e3o, que reco\u00f1eceron a derrota e ofreceron colaboraci\u00f3n ao presidente electo. Na tarde do d\u00eda 1 de novembro, Bolsonaro fixo unha breve declaraci\u00f3n na que desautorizou os cortes do tr\u00e1fico nas autoestradas a\u00ednda que non reco\u00f1eceu a s\u00faa derrota ou a vitoria de Lula da Silva. Con todo, deu orde ao ministro competente para iniciar a transici\u00f3n de goberno."}
{"id": "360266", "revid": "7802", "url": "https://gl.wikipedia.org/wiki?curid=360266", "title": "Declaraci\u00f3n de Independencia do Estado de Israel", "text": ""}
{"id": "360267", "revid": "98629", "url": "https://gl.wikipedia.org/wiki?curid=360267", "title": "O dilema do cemp\u00e9s", "text": "\u00abO dilema do cemp\u00e9s\u00bb \u00e9 un poema curto que lle d\u00e1 nome a un fen\u00f3meno psicol\u00f3xico chamado efecto cemp\u00e9s ou s\u00edndrome do cemp\u00e9s. O efecto cemp\u00e9s ten lugar cando unha actividade que normalmente se realiza de forma autom\u00e1tica ou inconsciente se interrompe por ser consciente dela ou pola reflexi\u00f3n sobre a mesma. Por exemplo, que un golfista se concentre demasiado no balanceo do pau ou que algu\u00e9n pense detidamente en como se anoa a garavata pode prexudicar a actuaci\u00f3n ou a realizaci\u00f3n da tarefa. Ese tipo de tarefas fanse mellor de forma autom\u00e1tica inconsciente que de forma consciente. Este efecto tam\u00e9n se co\u00f1ece como hiperreflexi\u00f3n ou a lei de Humphrey e xa foi formulado polo psic\u00f3logo George Humphrey (1889\u20131966) en 1923. Nas s\u00faas propias palabras: \u00ab\u00c9 unha rima psicol\u00f3xica. Cont\u00e9n unha verdade profunda que aparece cada d\u00eda na vida de todos n\u00f3s\u00bb.\nO poema.\nO poema, unha rima curta que mostra un \"solvitur ambulando\" \u00e1 inversa, atrib\u00faese xeralmente a Katherine Craster (1841\u20131874) autora de \"Pinafore Poems\" (1871), que poder\u00eda traducirse por Poemas do mandil . A partir de 1881 comezou a aparecer en revistas como \"The Spectator\" e \"The Living Age\". M\u00e1is tarde, o zo\u00f3logo brit\u00e1nico E. Ray Lankester citou o poema nun dos seus artigos, publicado na revista cient\u00edfica \"Nature\" o 23 de maio de 1889, sobre o traballo do fot\u00f3grafo Eadweard Muybridge capturando o movemento dos animais. Lankester escribiu: \u00abNo que a min respecta, encantar\u00edame aplicar as c\u00e1maras de Muybridge, ou un xogo de bater\u00edas similar, \u00e1 investigaci\u00f3n dun fen\u00f3meno a\u00ednda m\u00e1is enigm\u00e1tico que o do \"cabalo ao galope\". Ref\u00edrome ao problema do \"cemp\u00e9s andante\"\u00bb. Lankester remataba o artigo imaxinando \u00abos resultados desastrosos no cami\u00f1o cara o desconcerto\u00bb que poder\u00edan ser causados por dita investigaci\u00f3n. Citaba o poema e mencionaba que nin el nin o amigo que llo ensinou co\u00f1ec\u00edan o autor. Desde ent\u00f3n atribu\u00eduse o poema a varios autores sen probas convincentes e normalmente aparece co t\u00edtulo de \u00abO dilema do cemp\u00e9s\u00bb.\nA versi\u00f3n que aparece no artigo mencionado \u00e9 a seguinte: \nOutra versi\u00f3n de O dilema do cemp\u00e9s \u00e9:\nEn psicolox\u00eda e filosof\u00eda.\nO psic\u00f3logo George Humphrey referiuse ao conto en 1923, no seu libro \"The Story of Man's Mind\" (\"A historia da mente humana\"):\u00abNing\u00fan home h\u00e1bil na s\u00faa profesi\u00f3n necesita unha atenci\u00f3n constante no traballo rutineiro. Se a prestase, o traballo botar\u00edase a perder\u00bb. Seguiu comentando a historia do cemp\u00e9s, dicindo: \u00ab\u00c9 unha rima psicol\u00f3xica. Cont\u00e9n unha verdade profunda que aparece cada d\u00eda na vida de todos n\u00f3s. Ocorrer\u00edanos se lle prest\u00e1semos unha atenci\u00f3n consciente a calquera h\u00e1bito ben asimilado, como por exemplo, cami\u00f1ar\u00bb. Por tanto, a chamada \u00abley de Humphrey\u00bb sost\u00e9n que unha vez que a realizaci\u00f3n dunha tarefa foi automatizada, o pensamento consciente sobre ela, ao mesmo tempo que se executa, ten un efecto negativo no resultado. O h\u00e1bito dimin\u00fae e chega a eliminar a atenci\u00f3n que as tarefas rutineiras requiren, mais pode acontecer que esta automaticidade sexa interrompida pola atenci\u00f3n cara ao que normalmente \u00e9 unha competencia inconsciente.\nO fil\u00f3sofo Karl Popper citou o efecto cemp\u00e9s no seu libro \"Knowledge and the Mind-Body Problem: In Defence of Interaction\" (O co\u00f1ecemento e o problema da mente e o corpo: en defensa do interaccionismo):\u00a0\u00abCando aprendemos certos movementos ata o punto de que se encontran por debaixo do nivel do control consciente, se intentamos realizalos de maneira consciente interferimos con eles tan seriamente que os detemos\u00bb. Como exemplo menciona ao violinista Adolf Busch. Cando o seu compa\u00f1eiro de profesi\u00f3n Bronis\u0142aw Huberman lle preguntou como tocar certa pasaxe do Concerto para viol\u00edn de Beethoven, respondeulle que era bastante sinxelo, e ao intentar demostrarllo descubriu que xa non era quen de executalo.\nO psiquiatra psicanalista Theo L. Dorpat compara preguntas e intervenci\u00f3ns irrelevantes no proceso de pensamento dos seus pacientes durante sesi\u00f3ns de psicoterapia no seu libro \"Gaslighting\" con \u00aba historia do cemp\u00e9s que descubriu que era incapaz de andar cando lle preguntaron: \"Que lle pasa ao teu trix\u00e9simo cuarto p\u00e9 esquerdo?\"\u00bb\nReferencias culturais.\nEn 1903, a revista \"Simplicissimus\" publicou unha adaptaci\u00f3n da historia do autor austr\u00edaco Gustav Meyrink \"Der Fluch der Kr\u00f6te\" (A maldici\u00f3n do sapo). A f\u00e1bula tam\u00e9n se publicou na colecci\u00f3n de contos de Meyrink en 1903, \"Der hei\u00dfe Soldat\" (O ardente soldado)."}
{"id": "360268", "revid": "27155", "url": "https://gl.wikipedia.org/wiki?curid=360268", "title": "Dilema do cemp\u00e9s", "text": ""}
{"id": "360269", "revid": "27155", "url": "https://gl.wikipedia.org/wiki?curid=360269", "title": "Efecto cemp\u00e9s", "text": ""}
{"id": "360270", "revid": "27155", "url": "https://gl.wikipedia.org/wiki?curid=360270", "title": "S\u00edndrome do cemp\u00e9s", "text": ""}
{"id": "360271", "revid": "27155", "url": "https://gl.wikipedia.org/wiki?curid=360271", "title": "Lei de Humphrey", "text": ""}
