{"id": "257852", "revid": "27155", "url": "https://gl.wikipedia.org/wiki?curid=257852", "title": "Bacterias p\u00farpuras", "text": "As bacterias p\u00farpuras ou bacterias fotosint\u00e9ticas p\u00farpuras son proteobacterias que son fot\u00f3trofas, \u00e9 dicir, poden realizar a fotos\u00edntese. Te\u00f1en os pigmentos bacterioclorofila \"a\" ou \"b\", e varios tipos de carotenoides, que lles dan coloraci\u00f3ns que van desde o p\u00farpura, ao vermello, casta\u00f1o ou laranxa. Non corresponden a un grupo taxon\u00f3mico, sen\u00f3n a un tipo de bacteria fotosint\u00e9tica, xa que hai dous grupos de bacterias p\u00farpura: p\u00farpuras do xofre (Chromatiales en parte) e p\u00farpuras non do xofre (Rhodospirillacea), nos cales tam\u00e9n hai heteroxeneidade.\nMetabolismo.\nA absorci\u00f3n de enerx\u00eda da luz da fotos\u00edntese ten lugar nestas bacterias en centros de reacci\u00f3n da membrana plasm\u00e1tica, que forma pregamentos cara ao interior da c\u00e9lula para formar sacos, tubos, ou l\u00e1minas, o que incrementa moito a \u00e1rea superficial dispo\u00f1ible.\nComo moitas outras bacterias fotosint\u00e9ticas (excepto as cianobacterias), as bacterias p\u00farpuras non producen ox\u00edxeno, porque o doante de electr\u00f3ns utilizado na s\u00faa fotos\u00edntese non \u00e9 a auga (da cal procede o oxixeno). Nalgunhas delas, chamadas bacterias p\u00farpuras do xofre, este doante \u00e9 o sulfuro ou o xofre elemental. No outro grupo de bacterias p\u00farpuras, chamadas bacterias p\u00farpuras non do xofre, \u00fasase tipicamente o hidr\u00f3xeno como doante, a\u00ednda que algunhas poden usar en pequenas cantidades outros compostos. Anteriormente estes grupos eran considerados familias, paro as \u00e1rbores filoxen\u00e9ticas feitas comparando os seus ARN indicaron que as bacterias p\u00farpuras fotosint\u00e9ticas est\u00e1n formadas en realidade por varios grupos separados, e cada un deles est\u00e1 m\u00e1is emparentado pola s\u00faa conta con outras proteobacterias non fotosint\u00e9ticas que co resto das bacterias p\u00farpuras.\nHistoria.\nAs bacterias p\u00farpura foron as primeiras bacterias nas que se descubriu a fotos\u00edntese anoxix\u00e9nica, que non desprende ox\u00edxeno como subproduto, sen\u00f3n outra substancia, xeralmente o xofre. Isto probouse ao establecer por primeira vez a reacci\u00f3n das bacterias a diferentes concentraci\u00f3ns de ox\u00edxeno. O resultado foi que as bacterias se mov\u00edan rapidamente afast\u00e1ndose mesmo de trazas m\u00ednimas de ox\u00edxeno. Despois, tomouse unha placa de bacterias e enfocouse unha luz nunha parte da placa deixando o resto escuro. Como as bacterias non pod\u00edan sobrevivir sen luz, todas se moveron \u00e1 zona iluminada, que quedou ateigada de c\u00e9lulas. Se o subproduto da fotos\u00edntese destas bacterias era o ox\u00edxeno, as distancias entre elas ter\u00edan que facerse cada vez maiores a medida que se produc\u00eda m\u00e1is ox\u00edxeno. Pero debido ao comportamento das bacterias baixo a luz, conclu\u00eduse que o subproduto fotosint\u00e9tico non pod\u00eda ser o ox\u00edxeno.\nEvoluci\u00f3n.\nTeorizouse que algunhas bacterias p\u00farpuras est\u00e1n relacionadas coas mitocondrias e hidroxenosomas, que se orixinaron como bacterias simbi\u00f3ticas de eucariotas que se acabaron por converter en org\u00e1nulos celulares. As comparaci\u00f3ns das s\u00faas estruturas proteicas indican que hai entre elas e as mitocondrias un antepasado com\u00fan.\nTaxonom\u00eda.\nAs bacterias p\u00farpuras non do xofre enc\u00f3ntranse entre as Alphaproteobacteria e Betaproteobacteria, e comprenden os seguintes grupos:\nAs bacterias p\u00farpuras do xofre est\u00e1n inclu\u00eddas nas Gammaproteobacteria, e forman a orde das Chromatiales, pero nesa orde desde a d\u00e9cada do 2000 inclu\u00edronse dous x\u00e9neros, \"Halothiobacillus\" e \"Granulosicoccus\", que non son fotosint\u00e9ticos. A semellanza entre a maquinaria fotosint\u00e9tica destas diferentes li\u00f1axes indica que te\u00f1en unha orixe com\u00fan, debido a que te\u00f1en un devanceiro com\u00fan ou a que se produciu unha transferencia lateral de xenes."}
{"id": "257854", "revid": "1131", "url": "https://gl.wikipedia.org/wiki?curid=257854", "title": "Miguel Hermoso", "text": "Miguel Hermoso, nado en Granada en 1942, \u00e9 un director de cine espa\u00f1ol.\nTraxectoria.\nLicenciado en Dereito, estudou a especialidade de Direcci\u00f3n na Escola Oficial de Cinematograf\u00eda de Madrid. Empezou realizando documentais, anuncios e como auxiliar de direcci\u00f3n, at\u00e9 aprender o oficio e destacar como director tanto en cine como en televisi\u00f3n.\nVida persoal.\nSeu fillo Miguel Hermoso Arnao (Madrid; 1971) \u00e9 actor e m\u00fasico."}
{"id": "257855", "revid": "98629", "url": "https://gl.wikipedia.org/wiki?curid=257855", "title": "A luz prodixiosa", "text": "A luz prodixiosa (en ) \u00e9 unha pel\u00edcula espa\u00f1ola de 2003 dirixida por Miguel Hermoso.\nSinopse.\nA principios da guerra civil espa\u00f1ola, un pastor, chamado Joaqu\u00edn, socorre un home que os seus verdugos deron por morto na contenda. Joaqu\u00edn rec\u00f3lleo na s\u00faa casa e pouco a pouco empeza a interesarse polo seu pasado. Logo, d\u00e9ixao nun convento ao coidado dunha monxa. Pasados 40 anos, en 1980, reenc\u00f3ntrase con el en Granada.\nUn feito fortu\u00edto axuda ao mendigo a recuperar a s\u00faa memoria perdida, chegando a pensar que \u00e9 o mesmo Federico Garc\u00eda Lorca.\nComentarios.\nBaseada na novela hom\u00f3nima do escritor e guionista Fernando Mar\u00edas.\nMiguel Hermoso abre a pol\u00e9mica do que pasou co poeta granadino tras a s\u00faa execuci\u00f3n no ano 1936. Non se sabe con certeza onde quedaron os seus restos, a\u00ednda que os indicios apuntan a que est\u00e1 enterrado nunha fosa com\u00fan da localidade de V\u00edznar, provincia de Granada."}
{"id": "257856", "revid": "27249", "url": "https://gl.wikipedia.org/wiki?curid=257856", "title": "La luz prodigiosa", "text": ""}
{"id": "257857", "revid": "5863", "url": "https://gl.wikipedia.org/wiki?curid=257857", "title": "Mar\u00eda Meijide Fraga", "text": ""}
{"id": "257858", "revid": "27155", "url": "https://gl.wikipedia.org/wiki?curid=257858", "title": "Bacteria p\u00farpura", "text": ""}
{"id": "257860", "revid": "1888", "url": "https://gl.wikipedia.org/wiki?curid=257860", "title": "Ces\u00e1reo Briones Varela", "text": "Ces\u00e1reo Briones Varela, nado en Tafalla o 1 de setembro de 1904 e finado en Santiago de Compostela o 18 de abril de 1968, foi un practicante e pol\u00edtico galego.\nTraxectoria.\nFillo de Arturo Briones Saenz, Tenente Coronel do Rexemento de Zaragoza, e irm\u00e1n de Arturo Briones Varela. Estudou o bacharelato no Instituto de Santiago. Alumno de Ciencias (1923-1925) e Medicina (1923-1935) na Universidade de Santiago de Compostela e fixo amizade con Antonio Ramos Varela, desde 1928 deu clases a estudantes de bacharelato na Academia Gelm\u00edrez. Durante a Segunda Rep\u00fablica foi militante anarquista, sendo un dos fundadores do Sindicato de Sanidade da CNT en 1931 e do Ateneo Libertario de Santiago en 1932, e director da Biblioteca Circulante Comunista-Libertaria. Frecuentaba con Antonio Ramos Varela, tam\u00e9n anarquista, Santiago Montero D\u00edaz, Gonzalo Torrente Ballester e outros intelectuais, o parladoiro do \u201cCaf\u00e9 Espa\u00f1ol\u201d. En 1934 foi detido varias veces pola s\u00faa actividade pol\u00edtica.\nCo golpe de Estado do 18 de xullo de 1936 fuxiu ao monte Pedroso en compa\u00f1\u00eda de Antonio Ramos, Lu\u00eds Garc\u00eda Pazos e C\u00e1ndido S\u00e1nchez Rodr\u00edguez. Despois escondeuse na s\u00faa propia casa. Sabendo que andaban na s\u00faa procura para pasealo, presentouse ao xefe da Falanxe santiaguesa dic\u00edndolle que era amigo de Santiago Montero D\u00edaz. Protexido por un militar franquista, pasou a Portugal o 7 de outubro, estivo preso en Porto, logrou marchar a Par\u00eds e, finalmente chegar a Bilbao para loitar contra o bando franquista en Asturias. Coa ca\u00edda da fronte Norte a finais de 1937 foi detido en Trubia e encerrado nun campo de concentraci\u00f3n en Luarca. Foi xulgado en Compostela en marzo de 1938. No xu\u00edzo foi avalado por falanxistas como Santiago Montero D\u00edaz, Gonzalo Torrente Ballester, Eduardo Paz Sant\u00e1s, Manuel L\u00f3pez e Jos\u00e9 Mar\u00eda Castroviejo. Foi condenado a cadea perpetua. Compartiu prisi\u00f3n con Antonio Ramos. Foi liberado en 1941. Abr\u00edronlle expediente de responsabilidades pol\u00edticas en 1941.\nRexentou unha academia privada en Compostela. Interesado pola filosof\u00eda alem\u00e1. Casou con Sof\u00eda Cabana L\u00f3pez, vi\u00fava de Marcelino Pas\u00edn Noya que fora asasinado polos franquistas. Foi amigo do anarquista Francisco Lorenzo, dono da taberna onde se reun\u00edan, que axudou a Ramos e a Briones, incluso \u00e1 familia deste."}
{"id": "257862", "revid": "89787", "url": "https://gl.wikipedia.org/wiki?curid=257862", "title": "Caviar Beluga", "text": "O caviar Beluga \u00e9 un caviar que consiste nas ovas ou m\u00edllaras do esturi\u00f3n beluga, a especie \"Huso huso\", da familia dos acipens\u00e9ridos.\nEste esturi\u00f3n enc\u00f3ntrase principalmente no mar Caspio, o lago de auga salgada m\u00e1is grande do mundo, que est\u00e1 bordeado por Ir\u00e1n e os antigos pa\u00edses da antiga URSS, hoxe da CEI, Acerbaix\u00e1n, Casaquist\u00e1n, Rusia e Turkmenist\u00e1n.\nTam\u00e9n pode encontrarse na conca do mar Negro e, ocasionalmente, no mar Adri\u00e1tico.\nO caviar Beluga \u00e9 o m\u00e1is prezado e caro dos caviares, cuns prezos no mercado que oscilan desde os 7.000 aos 10.000 d\u00f3lares por quilogramo."}
{"id": "257863", "revid": "85894", "url": "https://gl.wikipedia.org/wiki?curid=257863", "title": "Jos\u00e9 Pardo Babarro", "text": "Jos\u00e9 Pardo Babarro, nado en Ourense o 10 de xu\u00f1o de 1911 e finado o 21 de xullo de 1938, foi un m\u00e9dico e pol\u00edtico galego.\nTraxectoria.\nFillo do propietario dunha fabrica de madeira para mobles. Estudou o bacharelato na Academia Xeral do mestre socialista Manuel Sueiro, antigo empregado na f\u00e1brica do seu pai. Obtivo o t\u00edtulo de mestre na normal de Ourense, onde foi compa\u00f1eiro e amigo da poetisa Pura V\u00e1zquez e licenciouse en Medicina na Universidade de Santiago de Compostela en 1932.\nAmpliou os estudos de doutoramento na Universidade Central de Madrid. Na etapa universitaria vinculouse ao Sindicato de Sanidade da CNT, co seu amigo e compa\u00f1eiro Jos\u00e9 Rodr\u00edguez Portugal. Dende xaneiro de 1933, publicou as s\u00faas colaboraci\u00f3ns en \"Solidaridad Obrera\" da Coru\u00f1a, que enviaba dende Madrid. Obtivo por oposici\u00f3n a praza de m\u00e9dico interno na C\u00e1tedra de Oftalmolox\u00eda da Facultade de Medicina de Madrid, onde traballou dende xullo de 1934 a novembro de 1935, \u00f3 tempo que fixo os cursos de doutoramento na \"Universidad Central\" e preparou a tese doutoral. De volta a Ourense, entre maio de 1935 e xullo de 1936, colaborou na prensa \u00e1crata galega, como \"Solidaridade Obrera\" e \"Brazo y Cerebro\", neste \u00faltimo encargouse da secci\u00f3n de sexualidade. Os seus artigos tratan da propaganda libertaria, cultura, sexolox\u00eda e divulgaci\u00f3n m\u00e9dica. \u00d3 mesmo tempo pasaba consulta na R\u00faa Progreso, 37, nunha cl\u00ednica compartida con Seraf\u00edn Mart\u00ednez Malvar, na que se aplicaban o desconto do cincuenta por cento aos afiliados da CNT ou os seus familiares, e na s\u00faa consulta de oftalmolox\u00eda na mesma r\u00faa, n\u00ba 23, 1\u00aa, na casa familiar. Aprobados os preceptivos cursos optativos de doutoramento, solicitou a tramitaci\u00f3n necesaria para a lectura da s\u00faa tese, o que foi aceptado a finais de xu\u00f1o de 1936, pero no seu expediente acad\u00e9mico non hai cualificaci\u00f3n da tese nin se atopa depositada na correspondente secci\u00f3n da biblioteca universitaria; quizais nunca chegou a lela.\n\u00d3 triunfar o golpe de Estado do 18 de xullo de 1936 en Ourense, foi enrolado \u00e1 forza nas tropas fascistas como alf\u00e9rez m\u00e9dico na brigada de Flechas Azules. Ao pouco tempo, e debido aos seus antecedentes pol\u00edticos, foi trasladado \u00e1 fronte de combate. Morreu pola explosi\u00f3n dunha bomba en outubro de 1938, a\u00ednda que outras versi\u00f3ns afirman que foi asasinado polos rebeldes.\nTampouco hai coincidencia sobre o lugar onde ocorreu a morte, se na fronte de Levante, como lles dixeron aos familiares, ou na de Asturias. Aos dous meses entreg\u00e1ronlles unha caixa met\u00e1lica co cad\u00e1ver, que fue depositada sen abrir no pante\u00f3n familiar do cemiterio de Ourense.\nO seu pai non quixo celebrar a habitual homenaxe do ex\u00e9rcito, a\u00ednda que se publicaron necrol\u00f3xicas na prensa xeral e m\u00e9dica. Como era habitual, foi ascendido de forma p\u00f3stuma e a s\u00faa familia recibiu a correspondente pensi\u00f3n."}
{"id": "257864", "revid": "63161", "url": "https://gl.wikipedia.org/wiki?curid=257864", "title": "Ballet de l'Op\u00e9ra National de Paris", "text": "O Ballet de l'Op\u00e8ra National de Paris (en galego: Ballet da \u00d3pera Nacional de Par\u00eds) \u00e9 unha compa\u00f1\u00eda de ballet da cidade de Par\u00eds (Francia). Tr\u00e1tase da compa\u00f1\u00eda de ballet nacional m\u00e1is antiga do mundo, e moitas compa\u00f1\u00edas de ballet europeas e internacionais poden remontar as s\u00faas orixes a el. Sempre foi unha parte integral da Op\u00e8ra de Paris, que foi fundada en 1669 como a Acad\u00e9mie d'Op\u00e9ra (Academia da \u00d3pera), a\u00ednda que a danza teatral non se converteu nun compo\u00f1ente importante da Op\u00e8ra de Paris ata 1673, logo de que fora renomeada como Acad\u00e9mie Royale de Musique (Academia Real de M\u00fasica) e posta baixo a direcci\u00f3n de Jean-Baptiste Lully. A Op\u00e8ra de Paris tivo diferentes nomes oficiais ao longo da s\u00faa historia, mais dende 1994 \u00e9 chamada Op\u00e9ra National de Paris (\u00d3pera Nacional de Par\u00eds). A principal sede da compa\u00f1\u00eda \u00e9 o Palais Garnier.\nHistoria.\nAntecedentes.\nO Ballet de l'Op\u00e9ra National de Paris ten as s\u00faas orixes nas antigas instituci\u00f3ns de danza, tradici\u00f3ns e pr\u00e1cticas da corte de Lu\u00eds XIV de Francia. De particular importancia foron as series de com\u00e9dies-ballets creadas por Moli\u00e8re con, entre outros, os core\u00f3grafos e compositores Pierre Beauchamps e Jean-Baptiste Lully. A primeira foi \"Les f\u00e2cheux\" en 1661 e o m\u00e1is importante, \"Le bourgeois gentilhomme\" en 1670. Moitas destas eran tam\u00e9n representadas pola Troupe de Moli\u00e8re teatro p\u00fablico do Palais-Royal en Par\u00eds, que logo se converter\u00eda na primeira casa permanente da compa\u00f1\u00eda de \u00f3pera e do ballet da \u00f3pera.\nTam\u00e9n en 1661 Louis fundou a Acad\u00e9mie Royale de Danse (Academia Real de Danza) nun esforzo \"por mellorar a calidade da instrucci\u00f3n da danza para os \"entainments\" da corte\". Os membros da academia, as\u00ed como os profesores de danza que eran certificados por ela, e os seus alumnos, participaban na creaci\u00f3n de ballets para a corte, Moli\u00e8re, e posteriormente a \u00f3pera. En 1680, Beauchamps converteuse en director da Acad\u00e9mie Royale de Danse. A\u00ednda que a Acad\u00e9mie Royale de Danse e a \u00d3pera estaban estreitamente ligadas, as d\u00faas instituci\u00f3ns permanec\u00edan separadas, e a antiga desapareceu coa ca\u00edda da monarqu\u00eda en 1789.\nFundaci\u00f3n e primeiros anos.\nO 28 de xu\u00f1o de 1669, Louis garantiu privilexios para o poeta Pierre Perrin, d\u00e1ndolle un monopolio para formar unha academia separada para a representaci\u00f3n da \u00f3pera en franc\u00e9s. A primeira produci\u00f3n da compa\u00f1\u00eda fundada por Perrin, a Acad\u00e9mie d'Op\u00e9ra (Academia de \u00d3pera), foi \"Pomone\", que foi representada por primeira vez o 3 de marzo de 1671 e que inclu\u00eda ballets coreografiados por Pierre Beauchamps.\nEn 1672 Lully comprou o privilexio de Perrin e tam\u00e9n obtivo novas patentes reais limitando o uso de m\u00fasicos e bailar\u00edns doutras compa\u00f1\u00edas francesas. Con Beauchamps como core\u00f3grafo e Carlo Vigarani como escen\u00f3grafo, a compa\u00f1\u00eda de Lully, agora chamada Acad\u00e9mie Royale de Musique, produciu \"Les f\u00eates de l'Amour et de Bacchus\" en novembro de 1672. Esta obra consist\u00eda orixinalmente en extractos dos ballets da corte anteriores conectados con \"entrees\" novas creadas por Beauchamps. Unha diferenza crucial, non obstante, dos anteriores ballets da corte foi que os membros da corte xa non participaban, e todos os bailar\u00edns eran profesionais.\nA seguinte produci\u00f3n, \"Cadmus et Hermione\" (27 de abril de 1673), a primeira \"trag\u00e9die lyrique\", con libreto de Philippe Quinault, foi recibida euf\u00f3ricamente por Louis XIV. Lully, Quinault, e Beauchamps continuaron a colaborar nunha serie de produci\u00f3ns exitosas, creando no proceso un novo x\u00e9nero de \u00f3pera francesa no que os interludios de danza xogaban un papel importante no drama musical.\nInicialmente os bailar\u00eds do Ballet de l'Op\u00e9ra National de Paris eran todos homes. Mademoiselle de la Fontaine (1665\u20131738) converteuse na primeira ballerina profesional cando bailou na estrea do ballet de Lully \"Le Triomphe de l'amour\" o 21 de xaneiro de 1681. Pierre Beauchamps continuou a colaborar con Lully na \u00d3pera de Par\u00eds ata a morte de Lully en 1687.\nHistoria recente.\nO s\u00e9culo XVIII viu a creaci\u00f3n dunha escola asociada, agora denominada \u00c9cole de Danse de l\u2019Op\u00e9ra de Paris (en galego Escola de Danza da \u00d3pera de Par\u00eds), que abriu en 1713. As \u00f3peras de Rameau, e posteriormente de Gluck, convert\u00e9ronse en est\u00e1ndars para os bailar\u00edns. Jean-Georges Noverre foi un mestre de ballet particularmente influente entre 1776 e 1781. El creou o ballet \"Les Petits Riens\" que empregou m\u00fasica de Mozart en 1778. Maximilien Gardel foi o mestre de ballet dende 1781, co seu irm\u00e1n Pierre Gardel tomando o mando despois da morte de Maximilien en 1787. Pierre Gardel sobreviviu \u00e1 Revoluci\u00f3n creando ballets como \"La Marseillaise\" e \"Offrande \u00e0 libert\u00e9\". El permaneceu como mestre de ballet ata 1820 e continuou a traballar ata 1829.\nEn 1820 Pierre Gardel foi sucedido como mestre de ballet por Jean-Louis Aumer, que foi non obstante altamente criticado por empregar demasiada pantomima e fallou no uso de coreograf\u00eda que promov\u00eda o argumento ou car\u00e1cter. En 1821 a compa\u00f1\u00eda trasladouse a unha nova sede, a Salle Le Peletier, onde naceu o ballet rom\u00e1ntico.\nEn 1875 a compa\u00f1\u00eda trasladouse ao Palais Garnier, onde contin\u00faa actuando.\nA Escola do Ballet da \u00d3pera de Par\u00eds tense convertido nunha das m\u00e1is preeminentes do mundo. Os seus antigos alumnos te\u00f1en ga\u00f1ado un rexistro de 18 premios Benois de la Danse dende 1992. A escola selebrar\u00e1 o seu tricentenario en 2013.\nArtistas.\nOutros Core\u00f3grafos.\n\"Nota: Estas obras foron estreadas polo Ballet de l'Op\u00e8ra National de Paris\".\nBailar\u00edns.\nExisten cinco rangos inmutables de bailar\u00edns no Ballet de l'Op\u00e8ra National de Paris, que do nivel m\u00e1is baixo ao m\u00e1is alto ser\u00edan os seguintes:\nOs niveis 3 a 5 conforman no seu conxunto o \"corps de ballet\".\nA promoci\u00f3n a un nivel superior real\u00edzase mediante un concurso interno, no cal o xurado est\u00e1 composto por membros da direcci\u00f3n da Op\u00e8ra e bailar\u00edns e personalidades externas ao mundo da danza. Este concurso real\u00edzase anualmente.\nS\u00f3 os \"\u00e9toiles\" escapan a este sistema: o nomeamento dun bailar\u00edn principal (m\u00e1is r\u00e1ramente un sujet) co t\u00edtulo de \"\u00e9toile\" \u00e9 decidido polo director da Op\u00e9ra National de Par\u00eds a proposta do director de danza ao finalizar unha representaci\u00f3n. sur proposition du directeur de la danse \u00e0 la suite d'une repr\u00e9sentation. O proceso de nomeamento ten variado co paso do tempo.\nIconograf\u00eda.\nEdgar Degas et les danseuses du Ballet de l'Op\u00e9ra de Paris.\nEdgar Degas adicou numerosos cadros, debuxos e esculturas (a m\u00e1is famosa das cales \u00e9 \"La Petite Danseuse de quatorze ans\") aos bailar\u00edns e bailarinas do ballet e a escola de danza da Op\u00e9ra de Paris, un dos seus temas predilectos. A precisi\u00f3n dos detalles e a precisi\u00f3n do suxeito \u00e9 o resultado das frecuentes visitas do pintor \u00e1 salle Le Peletier e ao palais Garnier."}
{"id": "257865", "revid": "5863", "url": "https://gl.wikipedia.org/wiki?curid=257865", "title": "Concatedral de Ferrol", "text": ""}
{"id": "257866", "revid": "75439", "url": "https://gl.wikipedia.org/wiki?curid=257866", "title": "Huso huso", "text": "O Huso huso \u00e9 unha especie de peixe condr\u00f3steos da orde dos acipenseriformes e familia dos acipens\u00e9ridos, que habita principalmente na conca do mar Caspio, e tam\u00e9n, a\u00ednda que menos abundante, na do mar Negro e que, ocasionalmente, se pode encontrar no mar Adri\u00e1tico.\nMoi prezado polasa s\u00faas ovas, o exquisito e car\u00edsimo caviar Beluga, que alcanza nos mercados prezos que oscilan desde os 7.000 aos 10.000 d\u00f3lares por quilogramo.\nPor\u00e9n, a s\u00faa carne non \u00e9 moi prezada.\nCaracter\u00edsticas.\n\u00c9 un peixe an\u00e1dromo, que remonta os r\u00edos para reproducirse.\nPode alcanzar gran tama\u00f1o: captur\u00e1ronse exemplares moi vellos de at\u00e9 5 m de lonxitude.\n\u00c9 de lento crecemento e tard\u00eda maduraci\u00f3n, e pode vivir uns 150 anos.\nEste esturi\u00f3n \u00e9 un gran depredador, aliment\u00e1ndose doutros peixes.\nEstado de conservaci\u00f3n.\nO n\u00famero de esp\u00e9c\u00edmes da especie foi reduc\u00edndose estremadamente nos \u00faltimos anos debido \u00e1 sobrepesca e \u00e1 contaminaci\u00f3n, obrigando a moitos gobernos a restrinxir a s\u00faa comercializaci\u00f3n.\nA IUCN clasifica este esturi\u00f3n como \"especie en perigo de extinci\u00f3n\".\n\u00c9 unha especie protexida que fugura na lista do Anexo II do Convenci\u00f3n de Berna. e o seu mercado est\u00e1 restrinxido polo Ap\u00e9dice II do CITES.\nAs poboaci\u00f3ns que subsisten no mar Mediterr\u00e1neo est\u00e1n fortemente protexida polo Anexo II da Convenci\u00f3n de Berna, prohibindo calquera morte intencionada destes peixes.\nO \"Servizo de pesca e Vida Salvaxe\" dos Estados Unidos prohibiu a importaci\u00f3n do \"caviar Beluga\" e outros produtos derivados deste peixe do mar Caspio desde o 7 de outubro de 2005."}
{"id": "257867", "revid": "89787", "url": "https://gl.wikipedia.org/wiki?curid=257867", "title": "Manuel Loureiro Ad\u00e1n", "text": "Manuel Loureiro Ad\u00e1n, nado en Pontevedra en 1951, \u00e9 un pol\u00edtico galego do PSdeG-PSOE.\nTraxectoria.\nFuncionario da Xunta. Nas elecci\u00f3ns municipais de 2003 encabezou a candidatura do PSdeG-PSOE \u00e1 alcald\u00eda do Concello de Cotobade e foi elixido alcalde. Volveu ser elixido alcalde nas municipais de 2007.\n\u00c9 pai do escritor Manel Loureiro."}
{"id": "257868", "revid": "98629", "url": "https://gl.wikipedia.org/wiki?curid=257868", "title": "Huso", "text": "Huso \u00e9 un x\u00e9nero de peixes condr\u00f3steos da subfamilia dos acipenserinos, da familia dos acipens\u00e9ridos dentro da orde dos acipenseriformes.\nEtimolox\u00eda.\n\"Huso\" \u00e9 un termo do lat\u00edn medieval derivado do antigo alto alem\u00e1n \"H\u016bso\", voz relacionada coa do noruegu\u00e9s dialectal \"huse\", \"cranio\", probabelmente en alusi\u00f3n \u00e1s placas \u00f3seas que protexen a cabeza destes peixes.\nEspecies.\nO x\u00e9nero comprende 2 especies, segundo a clasificaci\u00f3n do SIIT:\nFiloxenia.\nDatos recentes indican unha orixe polifil\u00e9tica do x\u00e9nero \"Huso\", e alg\u00fans autores suxiren que as s\u00faas d\u00faas especies deber\u00edan incluirse no x\u00e9nero \"Acipenser."}
{"id": "257870", "revid": "54334", "url": "https://gl.wikipedia.org/wiki?curid=257870", "title": "Moncho Abal", "text": "Jos\u00e9 Ram\u00f3n Abal Varela, nado en Ribadumia en 1920 e finado en Pontevedra o 2 de xullo de 2013, foi un pol\u00edtico galego do PPdeG.\nTraxectoria.\nFoi nomeado alcalde do Concello de Cotobade en 1971. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda de Cotobade e foi elixido alcalde. Volveu ser elixido alcalde nas sucesivas elecci\u00f3ns, primeiro por Alianza Popular e despois polo PPdeG, ata 2003. Foi tam\u00e9n deputado provincial.\nVida persoal.\nCasou con Mar\u00eda Teresa Pazos Garc\u00eda."}
{"id": "257871", "revid": "19415", "url": "https://gl.wikipedia.org/wiki?curid=257871", "title": "Ballet de l'Op\u00e8ra National de Paris", "text": ""}
{"id": "257873", "revid": "98629", "url": "https://gl.wikipedia.org/wiki?curid=257873", "title": "Alessandro Pirzio Biroli", "text": "Alessandro Pirzio Biroli, nado en Bologna o 23 de xullo de 1877 e finado en Roma o 20 de maio de 1962, foi un militar e tirador de esgrima italiano.\nTraxectoria.\nProcedente dunha afamada familia de exploradores e aventureiros, era un experto esgrimista, participando nos Xogos Ol\u00edmpicos de 1908 de Londres, eliminado na primeira rolda nas probas de espada e sabre pero pola contra logrou a medalla de prata en sabre por equipos. No ano 1918 recibiu o mando como oficial comandante do 8\u00ba Rexemento de Bersaglieri e despois da 7\u00aa Brigada de Bersaglieri. Entre 1921 e 1927 estivo a cargo da misi\u00f3n militar no Ecuador. Xeneral comandante da \"Divisi\u00f3n Monte Nero\" de 1932 deica 1933 e do V Corpo \"Trieste\" de 1933 a 1935, participou na Guerra de Etiop\u00eda, como xeneral comandante dos Corpo Eritreo, ocupando Dessie, convert\u00e9ndose de seguida no gobernador de Amara do 1 de xu\u00f1o de 1936 ao 15 de decembro de 1937.\nSegunda guerra mundial.\nInvestido xeneral do 9\u00ba Ex\u00e9rcito en 1941, e pouco despois do Cuartel Xeneral Italiano en Albania, foi gobernador de Montenegro do 23 de xullo de 1941 ao 13 de xullo de 1943, aplicou unha pol\u00edtica dura, remedando os m\u00e9todos dos alem\u00e1ns ordenando que por cada militar italiano morto hab\u00edan ser fusilados 50 ref\u00e9ns e polos feridos 10 ref\u00e9ns. Recibiu de Hitler a Gran Cruz da Aguia Alem\u00e1 con espada como m\u00e1ximo reco\u00f1ecemento da s\u00faa espl\u00e9ndida cualidade militar e organizativa."}
{"id": "257874", "revid": "1888", "url": "https://gl.wikipedia.org/wiki?curid=257874", "title": "Jos\u00e9 Ram\u00f3n Abal Varela", "text": ""}
{"id": "257875", "revid": "22570", "url": "https://gl.wikipedia.org/wiki?curid=257875", "title": "Mar\u00eda Jes\u00fas Escudero Lago", "text": "Mar\u00eda Jes\u00fas Escudero Lago \u00e9 unha pol\u00edtica galega do PSdeG-PSOE.\nTraxectoria.\nNas elecci\u00f3ns municipais de 2003 encabezou a candidatura do PSdeG-PSOE \u00e1 alcald\u00eda de Mos e foi elixida alcaldesa cun goberno de coalici\u00f3n co BNG. Volveu ser elixida alcaldesa nas municipais de 2007 outra vez co apoio do BNG. O 12 de decembro de 2008 a portavoz do PPdeG Nidia Ar\u00e9valo encabezou unha moci\u00f3n de censura co apoio do concelleiro Gerardo Alonso, tr\u00e1nsfuga do PSdeG. Despois dun tenso pleno no que centos de veci\u00f1os se manifestaron en contra da moci\u00f3n, Nidia Ar\u00e9valo converteuse en alcaldesa de Mos."}
{"id": "257876", "revid": "1888", "url": "https://gl.wikipedia.org/wiki?curid=257876", "title": "Mar\u00eda Xes\u00fas Escudero Lago", "text": ""}
{"id": "257880", "revid": "1888", "url": "https://gl.wikipedia.org/wiki?curid=257880", "title": "J. Cea", "text": ""}
{"id": "257881", "revid": "98629", "url": "https://gl.wikipedia.org/wiki?curid=257881", "title": "Tut\u00fa", "text": "Un tut\u00fa \u00e9 unha saia feita con diversas capas de tul ou dun tecido similar, que levan habitualmente as bailarinas de danza cl\u00e1sica. Pode ser moi sinxelo, dunha soa cor, e que se pon por riba do maillot abrochado cunha cinta, un bot\u00f3n ou unha cremalleira, a\u00ednda que os hai de moitas cores, con engadidos e brocados. Os dos espect\u00e1culos, e alg\u00fans de simples, van directamente cosidos ao vestido, como se fose unha soa peza, e neste caso p\u00f3dese considerar que todo o vestido \u00e9 un tut\u00fa, a pesar de que estritamente s\u00f3 o \u00e9 a saia. Acostuma a levar mit\u00f3ns ou mangui\u00f1as a xogo, especialmente se o maillot, ou eventualmente o cors\u00e9, \u00e9 sen mangas, e \u00e1s veces a indumentaria acaba cunha ligadura na cabeza.\nEtimolox\u00eda.\nO termo \"tut\u00fa\" non se comezou ata 1881, a orixe deste nome contin\u00faa a ser un misterio, alg\u00fans pensan que prov\u00e9n da palabra \u00abtulle\u00bb (\u00abtul\u00bb), outros evocan \u00e1 vella broma obscena dos suscriptores da Op\u00e8ra de Paris \u00abpanpan-tutu\u00bb e outros consideran que \u00e9 unha deformaci\u00f3n da palabra \u00abcucul\u00bb. A palabra en galego \"tut\u00fa\" v\u00e9n do franc\u00e9s \"tutu\", lingua na cal se formou pola duplicaci\u00f3n do son \"tu\", como xeito familiar de referirse ao tul da saia e m\u00e1is concretamente a esta.\nTipos.\nOs primeiros tut\u00fas apareceron no s\u00e9culo XIX, concretamente co ballet \"La Sylphide\" (1832), e co tempo foi evolucionando, o que deu diversos tipos distintos de tut\u00fa:\nFabricaci\u00f3n do tut\u00fa.\nOs tecidos empregados no s\u00e9culo XIX adoitan ser de cor branca ou branca rota, xa que non foi ata m\u00e1is tarde cando se comezaron a fabricar tut\u00fas de cor. Son lixeiros, transparentes, finos, vaporosos e deixan pasar a luz. Un tut\u00fa est\u00e1 composto por tres partes:\nAs capas de tule est\u00e1n montadas sobre as calzas e pregadas nas cadeiras. Un tut\u00fa nunca est\u00e1 montado na cintura, co fin de evitar engordar a silueta da bailarina.\nPara os tut\u00fas de prato as capas de debaixo son normalmente m\u00e1is r\u00edxidas, e a mi\u00fado est\u00e1n reforzadas con costuras, para que soporten o peso das partes sen pregar. A capa superior est\u00e1 feita de tule de seda, a mi\u00fado adornada con bordados e cequ\u00eds que personifican o papel da bailarina (plumas para Odette do \"Lago dos Cisnes\", pedras preciosas para as fadas da \"Bela durminte\"...). O corpi\u00f1o, axustado ao corpo da bailarina por medio de baleas ou pinzas, est\u00e1 feito con arredor de dez pezas de sat\u00e9n ou de tecido de seda e est\u00e1 decorado xeralmente da mesma maneira ca o tut\u00fa.\nA fabricaci\u00f3n dun tut\u00fa \u00e9 un traballo longo (vinte horas de traballo para os baixos dun tut\u00fa simple) e delicado, perpetuado por artes\u00e1ns cada vez m\u00e1is escasos, o que explica o custe oneroso dun verdadeiro tut\u00fa de profesional. O traxe pode fabricarse a partir dos seguintes materiais: a crinolina, a gasa, a muselina, o organd\u00ed e a organza, a tarlatana, o tule, o veo, o nailon (este \u00faltimo desde o s\u00e9culo XX \u2013 c\u00f3mpre dicir que ata a aparici\u00f3n do nailon, manter un limpo un tut\u00fa era un aut\u00e9ntico crebacabezas durante varios decenios: o tule de seda non se pod\u00eda lavar e logo se avellentaba...).\nExiste desde o s\u00e9culo XIX unha tradici\u00f3n que atingue aos tecidos dos tut\u00fas que a\u00ednda dura hoxe: daquela as bailarinas do corpo de baile s\u00f3 pod\u00edan levar tut\u00fas de algod\u00f3n, mentres que as bailarinas estrelas ti\u00f1an dereito ao tul de seda. Hoxe os tut\u00fas das estrelas est\u00e1n feitos de muselina, mentres que as outras os levan de organza.\nHistoria.\nSe en 1784 Marie Sall\u00e9 se atrevera a levar unha simple saia de muselina sobre o seu cors\u00e9 e as s\u00faas enaguas, foi en 1832 cando Marie Taglioni inmortalizou a saia montada sobre varias enaguas: trat\u00e1base dun corpi\u00f1o apertado e unha saia de varias capas, que se estend\u00eda case ata o nocello, tam\u00e9n chamado \"Tut\u00fa Rom\u00e1ntico\", e cando \u00e9 curto ch\u00e1mase \"Tut\u00fa Italiano\". O vestido de \"La Sylphide\" converteuse as\u00ed no uniforme por excelencia da bailarina. O vestido, no en tanto, non recibiu o seu nome actual ata 1881. Naquela \u00e9poca, eran as propias bailarinas as que deb\u00edan fornecer o tut\u00fa que levaban no escenario, un traxe dunhas dimensi\u00f3ns estritas e impostas: as enaguas deb\u00edan estar entre os 50 e os 60 cent\u00edmetros de altura, constar de d\u00faas ringleiras de tarlatana e estaren suxeitos por un cinto cosido de quince cent\u00edmetros de ancho.\nM\u00e1is tarde, o rom\u00e1ntico, branco e longo, marcado por bailarinas en \"Giselle ou les Wilis\", \"La Bayad\u00e8re\", pasou a ser o est\u00e1ndar na actualidade.\nAsociado dende mediados do s\u00e9culo XIX \u00e1s \u00abpequenas ratas da Op\u00e9ra\u00bb, era o uniforme que levaban as alumnas novas da escola de danza de Par\u00eds. Mais a lonxitude dos vestidos dimin\u00fae progresivamente, co fin de deixar as siluetas claras e deixar ver as pernas, que efect\u00faan un traballo cada vez m\u00e1is t\u00e9cnico. Deste xeito, na d\u00e9cada de 1890, os tut\u00fas da Op\u00e9ra chegan aos xeonllos das bailarinas. Tam\u00e9n se pode invocar un motivo tr\u00e1xico como motivo para o acurtamento dos vestidos, un motivo que custou a vida da prometedora Emma Livry: os tut\u00fas longos eran pouco seguros dada a iluminaci\u00f3n de gas dos escenarios da \u00e9poca, e os riscos de incendio eran elevados.\nLogo da segunda guerra mundial e dadas as dificultades de subministraci\u00f3n, os tut\u00fas ac\u00fartanse a\u00ednda m\u00e1is, e deben facer fronte ao crecente desamor dos core\u00f3grafos, que comezan a preferir os vestidos m\u00e1is axustados e modernos (como o acad\u00e9mico, os pantis e os leotardos) . Nesa \u00e9poca lev\u00e1banse moi arriba das cadeiras.\nO tut\u00fa tardo-rom\u00e1ntico, ou italiano, \u00e9 unha superposici\u00f3n de saias curtas e r\u00edxidas, en forma de p\u00e9talos ao redor da cintura da bailarina e deixando expostas as pernas, xeralmente \u00e9 un conxunto de sai\u00f3ns brancos, a\u00ednda que hai unha variedade colorida e brillante.\nActualmente os tut\u00fas non se empregan nos ensaios nin na formaci\u00f3n e mantemento que fan cada d\u00eda os bailar\u00edns, s\u00f3 nalg\u00fans espect\u00e1culos. Empr\u00e9ganse os longos e os curtos e, como ocorre coa moda de r\u00faa, o uso dun ou outro depende moitas veces de modas seguindo os anos, a pesar de que alg\u00fans ballets cl\u00e1sicos \u00e1s veces fanse co mesmo tipo de saia empregado na \u00e9poca da s\u00faa estrea.\nMoitos espect\u00e1culos de danza cl\u00e1sica actual non empregan tut\u00fas na indumentaria, xa que non \u00e9 obrigatorio nin necesario. Nalg\u00fans espect\u00e1culos, como os Ballets de Trocadero, l\u00e9vannos bailar\u00edns que fan o papel de muller. Na danza contempor\u00e1nea o tut\u00fa en principio non se emprega, mais tampouco existe ningunha norma que o prohiba. \u00c1s veces poden verse tut\u00fas en espect\u00e1culos de patinaxe art\u00edstica ou diversos espect\u00e1culos de circo.\nNos ensaios, os bailar\u00edns adoitan levar maillots e complementalos con pantal\u00f3ns curtos ou mallas, ou pantal\u00f3ns axustados de la, que \u00e1s veces cobren o corpo para o quecemento. A finais do s\u00e9culo XX \u00e1s veces empreg\u00e1base unha saia sinxela, chamada de traballo, que consist\u00eda nun anaco de tea semicircular, frecuentemente dunha cor pastel ou negro, atado \u00e1 cintura cun el\u00e1stico.\nA saia \"tut\u00fa\".\nNa d\u00e9cada de 1980 xurdiu e p\u00faxose de moda un novo tipo de saia que frecuentemente \u00e9 co\u00f1ecido como \"tut\u00fa\" porque lembra ao tut\u00fa da bailarina, se ben en realidade se trata dunha versi\u00f3n da saia corola dos anos corenta. \u00c9, xa que logo, unha minisaia ampla e soprada que se leva con canc\u00e1n debaixo. Este tipo de saia pasou de moda ao finalizar a d\u00e9cada, a\u00ednda que tivo retornos. A partir de 2008 as saias \"tut\u00fa\", en versi\u00f3m mini ou media, non son raras nas pasarelas dalg\u00fans dese\u00f1adores como Alexander McQueen, Zac Posen ou Rodarte, que os incl\u00faen principalmente en vestidos de noite ou de festa.\nO tut\u00fa na arte.\nDegas\nOutros artistas"}
{"id": "257883", "revid": "89787", "url": "https://gl.wikipedia.org/wiki?curid=257883", "title": "Chuck Palahniuk", "text": "Charles Michael \"Chuck\" Palahniuk, nado en Pasco (Washington) o 21 de febreiro de 1962, \u00e9 un novelista sat\u00edrico estadounidense e periodista independente, residente en Portland (Oreg\u00f3n). \u00c9 famoso pola s\u00faa galardoada novela \"Fight Club\", que posteriormente David Fincher adaptou ao cine co t\u00edtulo hom\u00f3nimo de \"Fight Club\". A s\u00faa obra, similar en estilo \u00e1 de Bret Easton Ellis, Irvine Welsh ou Douglas Coupland, fixo del un dos novelistas m\u00e1is populares da Xeraci\u00f3n X.\nTraxectoria.\nFillo de Carol e Fred Palahniuk (pronunciado P\u00f4l\u0259n\u012dk), creceu coa s\u00faa familia nunha casa m\u00f3bil en Burbank (Washington). Tralo divorcio dos seus pais, decote \u00eda xunto cos seus tres irm\u00e1ns a vivir cos seus av\u00f3s no seu rancho gandeiro do leste de Washington.\nPalahniuk graduouse en 1986 na Escola de Periodismo da Universidade de Oreg\u00f3n. Na s\u00faa etapa de estudante fixo as pr\u00e1cticas coa cadea de radio KLCC da National Public Radio en Eugene. Pouco despois trasladouse a Portland. Tras escribir para o peri\u00f3dico local durante un breve per\u00edodo, traballou como mec\u00e1nico na compa\u00f1\u00eda de cami\u00f3ns Freightliner, onde permaneceu at\u00e9 que se lanzou a s\u00faa carreira literaria. Durante ese tempo escribiu manuais sobre reparaci\u00f3n de cami\u00f3ns e traballou unha breve temporada como periodista, ocupaci\u00f3n \u00e1 que non regresou at\u00e9 converterse nun novelista de \u00e9xito. Tras asistir informalmente a un seminario introdutorio gratu\u00edto impartido pola organizaci\u00f3n Landmark Education, Palahniuk abandonou o traballo como periodista en 1988. Palahniuk realizou traballos voluntarios nun albergue para persoas sen fogar; m\u00e1is tarde, tam\u00e9n colaborou nun hospicio como acompa\u00f1ante, proporcionando transporte para enfermos en fase terminal e lev\u00e1ndoos a reuni\u00f3ns de grupos de apoio. Deixou os traballos sociais trala morte dun paciente co que trabara amizade.\nPalahniuk converteuse tam\u00e9n en membro da rebelde Cacophony Society. \u00c9 un participante habitual nos seus acontecementos, inclu\u00edndo o SantaCon (unha festa de Nadal p\u00fablica que incl\u00fae bromas e borracheiras) que se celebra anualmente en Portland. A s\u00faa participaci\u00f3n na Cacophony Society inspirou alg\u00fans dos sucesos dos seus libros, tanto ficticios como reais; de feito, a Cacophony Society \u00e9 a base do Mayhem Project en \"Fight Club\".\nPalahniuk comezou a escribir ficci\u00f3n cando ti\u00f1a m\u00e1is de trinta anos, acudindo a obradoiros impartidos por Tom Spanbauer, aos que inicialmente asistiu para facer novas amizades. Spanbauer inspirou en boa medida o estilo minimalista de Palahniuk. O seu primeiro libro, \"Insomnia: If You Lived Here, You'd Be Home Already\", nunca foi publicado debido \u00e1 s\u00faa desilusi\u00f3n coa historia, se ben rescatou unha pequena parte e usouna en \"Fight Club\". Cando intentou publicar a s\u00faa seguinte obra, \"Invisible Monsters\", os editores rexeit\u00e1rona por ser demasiado perturbadora. Isto levouno a escribir a s\u00faa novela m\u00e1is co\u00f1ecida, \"Fight Club\", co obxecto de intentar perturbar o editor mesmo m\u00e1is para que a rexeitase. Palahniuk escribiu esta historia no seu tempo libre mentres traballaba para Freightliner. Tras aparecer inicialmente como unha historia curta na recompilaci\u00f3n \"Pursuit of Happiness\" (que ser\u00eda o cap\u00edtulo 6), Palahniuk ampliouna a unha novela, que, en contra das s\u00faas expectativas, o editor estivo disposto a publicar. A\u00ednda que a primeira edici\u00f3n recibiu cr\u00edticas positivas e alg\u00fans premios, estivo pouco tempo \u00e1 venda. Por\u00e9n, o libro abriuse cami\u00f1o at\u00e9 Hollywood, onde David Fincher completou a pel\u00edcula \"Fight Club\" en 1999. Foi un fracaso nos cines, a\u00ednda que ocupou o primeiro posto de recadaci\u00f3n na s\u00faa primeira fin de semana de exhibici\u00f3n nos Estados Unidos, pero converteuse axi\u00f1a en pel\u00edcula de culto tras ser lanzada en DVD. A novela foi reeditada varias veces en edici\u00f3n de peto: en 1999, en 2004 (cun novo pr\u00f3logo do autor sobre o \u00e9xito da adaptaci\u00f3n cinematogr\u00e1fica) e en 2005 (cun ep\u00edlogo de Palahniuk).\nEn 1999 publicouse unha versi\u00f3n revisada de \"Invisible Monsters\", as\u00ed como a s\u00faa cuarta novela, \"Survivor\". Poucos anos despois Palahniuk conseguiu o seu primeiro best-s\u00e9ller na lista do \"New York Times\" con \"Choke\", algo que acadou con frecuencia cos seus seguintes libros. Nese ano tivo tam\u00e9n unha forte traxedia persoal. O seu pai Fred comezara a sa\u00edr con Donna Fontaine, unha muller \u00e1 que co\u00f1ecera a trav\u00e9s dun anuncio de contactos baixo o t\u00edtulo de \"Kismet\" e que denunciara a s\u00faa anterior parella, Dale Shackleford, por abuso sexual. Este xurou matala tan axi\u00f1a sa\u00edse do c\u00e1rcere. Palahniuk cre que mediante o seu anuncio de contacto Fontaine estaba a buscar un home que puidese protexela. Tras ser liberado, Shackleford seguiu a Fontaine e a Fred Palahniuk at\u00e9 a casa dela en Kendrick (Idaho), disparoulles aos dous e arrastrou os seus corpos at\u00e9 a caba\u00f1a de Fontaine, \u00e1 que prendeu lume. Na primavera de 2001, Shackleford foi declarado culpable de dous cargos de asasinato en primeiro grao e sentenciado a morte. Ao f\u00edo destes sucesos, Palahniuk comezou a traballar na novela \"Lullaby\", para axudarse a superar o feito de axudar a decidir que Shackleford fose condenado a morte.\nEn setembro de 2003, durante unha entrevista con Karen Valby para \"Entertainment Weekly\", Palahniuk mencionou, de maneira confidencial, informaci\u00f3n sobre a s\u00faa parella. A\u00ednda que moita xente pensaba que estaba casado cunha muller (alg\u00fans periodistas afirmaban que ti\u00f1a esposa), en realidade viv\u00eda cun home. Palahniuk, asumindo que Valby publicar\u00eda esa informaci\u00f3n sen o seu consentimento, colgou unha irada gravaci\u00f3n de son na s\u00faa p\u00e1xina web, explicando non s\u00f3 que \u00e9 homosexual, sen\u00f3n tam\u00e9n facendo comentarios negativos sobre Valby e un membro da s\u00faa familia. Por\u00e9n, os temores do escritor resultaron infundados, pois Valby non revelou nada no seu artigo sobre a vida persoal de Palahniuk, f\u00f3ra do feito de que non estaba casado. A gravaci\u00f3n foi posteriormente retirada da rede, o que foi interpretado por alg\u00fans seguidores como que Palahniuk se avergonzaba da s\u00faa homosexualidade. Segundo Dennis Widmyer, o administrador da p\u00e1xina, a gravaci\u00f3n non foi retirada pola revelaci\u00f3n da s\u00faa sexualidade, sen\u00f3n polo que dic\u00eda de Valby. Palahniuk publicou despois unha nova gravaci\u00f3n, pedindo aos seus seguidores que non tomasen a mal estes sucesos; desculpouse as\u00ed mesmo polo seu comportamento, afirmando que desexar\u00eda non gravar a primeira mensaxe.\nEn 2003, mentres estaba de xira para promocionar a s\u00faa novela \"Haunted\", Palahniuk leu unha historia curta titulada \"Guts\", un relato de accidentes relacionados coa masturbaci\u00f3n que aparece no libro. Informouse de que unhas 35 persoas se desmaiaron mentres o\u00edan a lectura, se ben \u00e9 posible que moitos deses incidentes fosen representados por fans de Palahniuk como efecto humor\u00edstico. A revista \"Playboy\" publicouno m\u00e1is tarde, en marzo de 2004; Palahniuk ofreceulles sacar outra historia xunto con ese relato, pero os editores encontraron demasiado perturbador o segundo conto. No ver\u00e1n de 2004, na s\u00faa xira para promocionar \"Stranger Than Fiction: True Stories\", volveu ler a historia \u00e1 audiencia, elevando o total de desmaios a 53, e m\u00e1is tarde a 60, durante a xira para promocionar a edici\u00f3n de peto de \"Diary\". O \u00faltimo desmaio tivo lugar en novembro de 2004 en Durham (Carolina do Norte).\nEstilo.\nOs libros de Palahniuk anteriores a \"Lullaby\" te\u00f1en varias caracter\u00edsticas com\u00fans: os personaxes son xente marxinada dun ou outro xeito pola sociedade, e que decote reaccionan con agresividade autodestrutiva. O autor gusta de denominar este tipo de historia como ficci\u00f3n transgresiva. Mediante estes relatos intenta comentar os problemas actuais da sociedade, tales como o materialismo. Por\u00e9n, coa controversia que rodea as obras literarias sobre ditos temas tralos atentados do 11-S, Palahniuk decidiu comezar a escribir usando un enfoque m\u00e1is sutil para obter a mesma mensaxe. Desde \"Lullaby\", as s\u00faas novelas son historias de horror sat\u00edricas. A\u00ednda que diferentes dos anteriores libros na trama, seguen gardando moitas similitudes con obras anteriores.\nOs relatos dos libros de Palahniuk adoitan empezar no final cronol\u00f3xico, co protagonista recordando os sucesos que o levaron ao punto en que o libro comeza. \"Lullaby\" usou unha variante, alternando cada poucos cap\u00edtulos entre a narrativa lineal e a fin cronol\u00f3xica. Por\u00e9n, entre as excepci\u00f3ns a esta estrutura incl\u00faense \"Choke\" e \"Diary\", que son m\u00e1is lineais. Xeralmente hai un xiro fundamental na trama que se revela preto do final do libro relacionado dalg\u00fan modo co final cronol\u00f3xico, ao que Palahniuk se refire como \u00aba pistola escondida\u00bb). As s\u00faas obras m\u00e1is lineais, a\u00ednda que non empecen igual, incl\u00faen tam\u00e9n xiros parecidos na trama.\nO estilo de Palahniuk insp\u00edrase en boa parte no de escritores como Gordon Lish ou Amy Hempel. No que o autor define como un enfoque minimalista, as s\u00faas obras usan un vocabulario limitado e frases curtas para imitar a forma en que falar\u00eda unha persoa normal contando unha historia. Nunha entrevista, afirmou que prefire escribir verbos en lugar de adxectivos. As repetici\u00f3ns de certas frases no relato das historias (\u00e1s que Palahniuk chama \u00abretrousos\u00bb) son un dos aspectos m\u00e1is com\u00fans do seu estilo, encontr\u00e1ndose dispersas na maior\u00eda dos cap\u00edtulos das s\u00faas obras. Outra das s\u00faas caracter\u00edsticas \u00e9 o humor negro c\u00ednico e ir\u00f3nico que aparece en toda a s\u00faa obra. Palahniuk dixo que hai tam\u00e9n alg\u00fans temas recorrentes na s\u00faa obra, como a cor ciano e a cidade de Missoula (Montana).\nCando non escribe ficci\u00f3n, Palahniuk tende a escribir obras curtas. Traballando como periodista independente entre libro e libro, escribe ensaios e reportaxes sobre diversos temas; \u00e1s veces participa nos sucesos sobre os que escribe, tendo estas obras moito traballo de campo. Tam\u00e9n escribiu entrevistas a celebridades como Juliette Lewis ou Marilyn Manson. Estas obras aparecen en revistas e peri\u00f3dicos como \"Los Angeles Times\" ou \"Gear\". Alg\u00fans destes relatos apareceron no seu libro \"Stranger Than Fiction: True Stories\"."}
{"id": "257884", "revid": "88215", "url": "https://gl.wikipedia.org/wiki?curid=257884", "title": "Tullio Bozza", "text": "Tullio Bozza, nado en N\u00e1poles o 3 de febreiro de 1891 e finado na mesma cidade o 13 de febreiro de 1922, foi un tirador de esgrima italiano, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1920 de Antuerpen, logrando unha medalla de ouro en espada por equipos. Morreu dous anos despois aos 31 anos despois dunha longa enfermidade, foi famosa a s\u00faa historia de amor coa escritora Sibilla Aleramo quen escribiu baseados nestes amores e o seu final tr\u00e1xico, o poema dram\u00e1tico en tres actos, \"Endimione\" e que despois volveu tratar no poema \"Selva d'amore\" (1947)"}
{"id": "257885", "revid": "1410", "url": "https://gl.wikipedia.org/wiki?curid=257885", "title": "Esgrima nos Xogos Ol\u00edmpicos de 1980", "text": "Nos Xogos Ol\u00edmpicos de 1980 celebrados en Moscova realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n realizouse entre os d\u00edas 22 e 31 de xullo no Complexo Deportivo do Ex\u00e9rcito Sovi\u00e9tico. Como consecuencia do boicot que alg\u00fans gobernos fixeron a estes Xogos houbo atletas e delegaci\u00f3ns de comit\u00e9s ol\u00edmpicos nacionais que non secundaron o boicot e que non competiron baixo as bandeiras dos seus pa\u00edses, fac\u00e9ndoo baixo a bandeira ol\u00edmpica.\nNaci\u00f3ns participantes.\nUn total de 182 tiradores (133 homes e 49 mulleres) de 20 naci\u00f3ns competiron nos Xogos de Moscova:"}
{"id": "257889", "revid": "1131", "url": "https://gl.wikipedia.org/wiki?curid=257889", "title": "Svartifoss", "text": "Svartifoss (\"A fervenza negra\") \u00e9 unha fervenza que se atopa no Parque Nacional Skaftafell, no sur de Islandia. \u00c9 unha das atracci\u00f3ns m\u00e1is populares do parque e est\u00e1 arrodeada por columnas bas\u00e1lticas negras, de orixe volc\u00e1nica, que lle dan o seu nome. As columnas te\u00f1en unha forma hexagonal e foron formadas por un proceso de cristalizaci\u00f3n dentro dun fluxo de lava \u00f3 arrefriarse extremadamente amodo. Formaci\u00f3ns similares a esta tam\u00e9n se poden atopar na Calzada do Xigante na illa de Irlanda e en Staffa, Escocia.\nEstas columnas de basalto inspiraron a varios arquitectos islandeses, sendo os mellores exemplos a igrexa luterana Hallgr\u00edmskirkja en Reiquiavik e o Teatro Nacional."}
{"id": "257890", "revid": "102564", "url": "https://gl.wikipedia.org/wiki?curid=257890", "title": "Equidna de foci\u00f1o longo oriental", "text": "O Equidna de foci\u00f1o longo oriental (\"Zaglossus bartoni\"), tam\u00e9n co\u00f1ecido como Equidna de foci\u00f1o longo de Barton, \u00e9 unha das tres especies do x\u00e9nero \"Zaglossus\" que vive en Nova Guinea. Vive principalmente en Pap\u00faa Nova Guinea en terreos elevados a 2000 ou 3000 metros.\nPode ser distinguido doutros membros do seu x\u00e9nero polo n\u00famero de gadoupas nas patas traseiras: ten cinco nas patas dianteiras e catro nas traseiras. O seu peso var\u00eda entre 5 e 10\u00a0kg e o seu corpo mide entre 60 e 100\u00a0cm. Ten unha densa peluxe negra. A especie \u00e9 o monotrema m\u00e1is grande e de movementos m\u00e1is lentos. Faise unha b\u00f3la de espi\u00f1as para defenderse de ameazas.\nHai catro subespecies reco\u00f1ecidas:\nA poboaci\u00f3n de cada subespecie est\u00e1 xeograficamente illada. As subespecies difer\u00e9ncianse entre elas polo tama\u00f1o do corpo."}
{"id": "257891", "revid": "23204", "url": "https://gl.wikipedia.org/wiki?curid=257891", "title": "Zaglossus bartoni", "text": ""}
{"id": "257892", "revid": "23204", "url": "https://gl.wikipedia.org/wiki?curid=257892", "title": "Equidna de foci\u00f1o longo de Barton", "text": ""}
{"id": "257893", "revid": "23204", "url": "https://gl.wikipedia.org/wiki?curid=257893", "title": "Tachyglossus", "text": ""}
{"id": "257895", "revid": "89787", "url": "https://gl.wikipedia.org/wiki?curid=257895", "title": "Astenia", "text": "A astenia (do grego \"\u03b1\" [a] \u2014alfa privativo\u2014: \"carecer\", e \"\u03c3\u03b8\u03ad\u03bd\u03bf\u03c2\" [sth\u00e9nos]: \"forza\", \"poder\") \u00e9 un s\u00edntoma m\u00e9dico presente en varios trastornos, caracterizado por unha sensaci\u00f3n xeral de fraqueza, fatiga, debilidade f\u00edsica e ps\u00edquica, por\u00e9n sen perda de masa muscular; con principal incidencia entre as persoas de 20 a 50 anos, e maior preponderancia nas mulleres que nos homes.\ufeff\nCando a astenia vai acompa\u00f1ada de perda de masa muscular denom\u00ednase miastenia.\nEtiolox\u00eda.\nPode ter moitas causas e moi variadas, malia que a m\u00e1is frecuente \u00e9 o estr\u00e9s. A depresi\u00f3n tam\u00e9n pode producir astenia.\nUnha hip\u00f3tese sost\u00e9n que a astenia se debe \u00e1 diminuci\u00f3n de beta-endorfinas, substancias que segrega o sistema end\u00f3crino, e que son respons\u00e1beis da diminuci\u00f3n da sensaci\u00f3n de dor. Pode aparecer tam\u00e9n no marco dun trastorno obsesivo compulsivo da personalidade, paralelamente aos trazos de rixidez do car\u00e1cter e falta de flexibilidade.\nCausa funcional.\nPolo xeral adoita comezar ao amencer, isto \u00e9, predomina pola ma\u00f1\u00e1 sendo vari\u00e1bel co percorrer do d\u00eda. Non mellora ou mesmo empeora co repouso, e adoita estar asociada a un trastorno do sono. Cando \u00e9 por causas reactivas \u00e9 porque aparece ap\u00f3s un exceso de actividade f\u00edsica ou mental. Cando \u00e9 por causas psiqui\u00e1tricas \u00e9 por asociaci\u00f3n \u00e1 s\u00edndrome depresiva.\nCausa org\u00e1nica.\nCaracter\u00edzase por ter un predominio vespertino, isto \u00e9, a altas horas do ser\u00e1n. Adoita ser fixa, sen variaci\u00f3ns ou flutuaci\u00f3ns co transcorrer do d\u00eda. Agr\u00e1vase coa actividade e mellora ap\u00f3s o sono. A presunta causa org\u00e1nica pode ser:\nSintomatolox\u00eda.\nOs s\u00edntomas principais da astenia son a fatiga e a apat\u00eda con sensaci\u00f3n de falla de enerx\u00eda e motivaci\u00f3n, esgotamento ou cansazo. A astenia pode afectar mesmo \u00e1s funci\u00f3ns intelectuais, producindo perda de memoria, d\u00e9ficit de atenci\u00f3n, concentraci\u00f3n e vixilancia. Frecuentemente evid\u00e9ncianse outros trastornos psicol\u00f3xicos inclu\u00edndo unha percepci\u00f3n alterada do mundo externo, trastornos da propia personalidade ou ansiedade.\nA astenia pode afectar tam\u00e9n \u00e1s funci\u00f3ns sexuais producindo unha diminuci\u00f3n do desexo sexual e unha disfunci\u00f3n er\u00e9ctil. Os trastornos f\u00edsicos m\u00e1is com\u00fans son a perda de apetito, fatiga muscular e trastornos \u00e1 hora de conciliar ou manter o sono.\nPor\u00e9n, astenia non \u00e9 sin\u00f3nimo de somnolencia. Somnolencia e apat\u00eda, entendida como indiferenza, poden ser s\u00edntomas da fatiga normal ap\u00f3s un esforzo f\u00edsico intenso ou mesmo da privaci\u00f3n do sono. Se non remite cun correcto sono ou cun ambiente pouco estresante, ha de ser valorada medicamente.\nOutras causas frecuentes de astenia son as causas card\u00edacas e oncol\u00f3xicas, pola s\u00faa gravidade, a inxesta de drogas ou alcol, a depresi\u00f3n e o embarazo en adolescentes, a s\u00edndrome de apnea obstrutiva do sono e o maltrato, tanto a nivel escolar (\"bullying\") como familiar.\nTratamento.\nAo tratarse dun proceso adaptativo do organismo, non existen tratamentos espec\u00edficos para curar a astenia, polo que non existen medicamentos curativos como tales. A\u00ednda as\u00ed, si existen algunhas condutas que axudan a que o corpo e a mente se adapten mellor e con maior facilidade. Unha correcta hixiene do sono, unha alimentaci\u00f3n saud\u00e1bel e equilibrada, unha vida libre de estr\u00e9s f\u00edsico e psicol\u00f3xico, son praxis que poden axudar a curar unha situaci\u00f3n de astenia.\nSe con estas medidas non se soluciona o problema, ou se demostra que tras dita astenia hai un proceso m\u00e9dico subxacente (como por exemplo, anemia), c\u00f3mpre solucionar en primeiro lugar esa doenza. Ap\u00f3s solucionar o problema cl\u00ednico subxacente, a astenia deber\u00eda desaparecer.\nDiagn\u00f3stico diferencial.\nA astenia pode aparecer en m\u00faltiples infecci\u00f3ns e doenzas, tanto org\u00e1nicas como funcionais. Por exemplo:"}
{"id": "257896", "revid": "2520", "url": "https://gl.wikipedia.org/wiki?curid=257896", "title": "Fatiga", "text": ""}
{"id": "257897", "revid": "2520", "url": "https://gl.wikipedia.org/wiki?curid=257897", "title": "Fraqueza", "text": ""}
{"id": "257898", "revid": "25871", "url": "https://gl.wikipedia.org/wiki?curid=257898", "title": "Australosphenida", "text": "Segundo as modernas clasificaci\u00f3ns, o dos australosf\u00e9nidos (Australosphenida) \u00e9 un clado de mam\u00edferos da subclase dos prototerios. Hoxe, s\u00f3 hai cinco especies existentes, que habitan en Australia e Nova Guinea, pero atop\u00e1ronse restos f\u00f3siles en Madagascar e a Arxentina. As especies existentes son o ornitorrinco e catro especies de equidnas.\nClasificaci\u00f3n do clado.\nO clado dos \"Australosphenida\" foi proposto en 2001 por Luo \"et al.\", e orixinalmente non ti\u00f1a clasificaci\u00f3n, xa que estes autores non lle aplicaronn a taxonom\u00eda de Linneo.\nEn 2005, Benton clasificouno como superdivisi\u00f3n, isto \u00e9. un ou dous niveis por debaixo da infraclase.\nAustralosphenida (superdivisi\u00f3n ou infraclase)\nTr\u00e1tase dun discutido grupo taxon\u00f3mico sobre o que existen importantes controversias \u00e1 hora de desenvolver as hip\u00f3teses que o sustentan.\nO grupo caracter\u00edzase pola existencia de molares tribosf\u00e9nicos tanto nas cr\u00edas de ornitorrinco como nos f\u00f3siles doutros monotremas e de \"Ausktribosphenidae\". A\u00ednda que esta era unha caracter\u00edstica que tradicionalmente vi\u00f1a aplic\u00e1ndose aos terios (\"Theria\").\nA xustificaci\u00f3n que alegan Luo \"et al\". para establecer o clado \"Australosphenida\"adica na evoluci\u00f3n independente destes dous grupos de mam\u00edferos, coincidindo en ambos os dous esta morfolox\u00eda dentaria.\nPor\u00e9n, Benton mant\u00e9n que \"Ausktrobosphenida\" pertence en realidade a \"Eutheria\", sen relaci\u00f3n ningunha con \"Monotremata\", polo que a existencia do clado non ter\u00eda sentido."}
{"id": "257903", "revid": "1888", "url": "https://gl.wikipedia.org/wiki?curid=257903", "title": "Ulpiano Villanueva Castro", "text": ""}
{"id": "257904", "revid": "1888", "url": "https://gl.wikipedia.org/wiki?curid=257904", "title": "Ulpiano Villanueva de Castro", "text": ""}
{"id": "257905", "revid": "89787", "url": "https://gl.wikipedia.org/wiki?curid=257905", "title": "Fibronectina", "text": "A fibronectina \u00e9 unha glicoprote\u00edna da matriz extracelular que se une a prote\u00ednas receptoras que abranguen todo o grosor da membrana plasm\u00e1tica celular denominadas integrinas. \u00c9 unha prote\u00edna de elevado peso molecular (~440kDa) similar \u00e1s integrinas, que se une a compo\u00f1entes da matriz extracelular como o col\u00e1xeno, fibrina, e os proteoglicanos de hepar\u00e1n sulfato (como os sindecanos).\nA fibronectina existen en forma de d\u00edmero, e consta de dous mon\u00f3meros id\u00e9nticos (\u00e9 un homod\u00edmero) unidos por un par de pontes disulfuro. A prote\u00edna fibronectina prod\u00facea un s\u00f3 xene situado no cromosoma 2 humano, mais o splicing alternativo dos seus pre-ARNm d\u00e1 lugar a que se formen varias isoformas.\nNos vertebrados hai dous tipos de fibronectinas, que son:\nA fibronectina xoga un importante papel na adhesi\u00f3n celular, crecemento, migraci\u00f3n, e diferenciaci\u00f3n celulares, e \u00e9 tam\u00e9n importante en procesos como a curaci\u00f3n de feridas e o desenvolvemento embrionario. A alteraci\u00f3n da expresi\u00f3n x\u00e9nica da fibronectina, a s\u00faa degradaci\u00f3n, e organizaci\u00f3n foi asociada con diversas patolox\u00edas, como o cancro e a fibrose.\nEstrutura.\nA fibronectina existe en forma de prote\u00edna d\u00edmera, que consta de dous cadeas polipept\u00eddicas practicamente id\u00e9nticas unidas por un par de pontes disulfuro C-terminais. Cada mon\u00f3mero de fibronectina ten un peso molecular de 230\u2013250 kDa e cont\u00e9n tres tipos de m\u00f3dulos: tipo I, II, e III. Os tres m\u00f3dulos est\u00e1n compostos por d\u00faas follas \u03b2 antiparalelas; por\u00e9n, os tipos I e II est\u00e1n estabilizados por pontes disulfuro intracatenarias, mentres que o tipo III non conte\u00f1en pontes disulfuro. A ausencia de pontes disulfuro nos m\u00f3dulos de tipo III perm\u00edtelles despregarse parcialmente cando se aplica unha forza.\nHai tres rexi\u00f3ns de splicing variable ao longo do prot\u00f3mero de fibronectina. Na fibronectina celular poden estar presentes un ou ambos os m\u00f3dulos do tipo III \"extra\" (EIIIA e EIIIB), pero estes nunca aparecen na fibronectina do plasma. Entre III14\u201315 (m\u00f3dulo de tipo III 14\u00ba e 15\u00ba) existe unha rexi\u00f3n V \"variable\". A estrutura da rexi\u00f3n V \u00e9 diferente da dos m\u00f3dulos de tipo I, II, e III, e a s\u00faa presenza e lonxitude pode variar. A rexi\u00f3n V cont\u00e9n o sitio de uni\u00f3n para as integrinas \u03b14\u03b21. Est\u00e1 presente na maior parte da fibronectina celular, pero s\u00f3 unha das d\u00faas subunidades do d\u00edmero de fibronectina do plasma conte\u00f1en unha rexi\u00f3n V.\nOs m\u00f3dulos est\u00e1n dispostos en varios dominios funcionais e de uni\u00f3n a prote\u00ednas ao longo de toda a lonxitude do mon\u00f3mero de fibronectina. Hai catro dominios de uni\u00f3n \u00e1 fibronectina, por medio dos cales a fibronectina se asocia con outras mol\u00e9culas de fibronectina. Un destes dominios de uni\u00f3n \u00e1 fibronectina, o I1\u20135, denom\u00ednase \"dominio de ensamblaxe\", e \u00e9 necesario para a iniciaci\u00f3n da ensamblaxe da matriz de fibronectina. Os m\u00f3dulos III9\u201310 corresponden ao \"dominio de uni\u00f3n \u00e1 c\u00e9lula\" da fibronectina. A secuencia RGD (Arg\u2013Gly\u2013Asp) est\u00e1 situada en III10 e \u00e9 un sitio de adhesi\u00f3n celular a trav\u00e9s das integrinas \u03b15\u03b21 e \u03b1V\u03b23 da superficie celular. O \"sitio de sinerx\u00eda\" est\u00e1 en III9 e ten unha funci\u00f3n na modulaci\u00f3n da asociaci\u00f3n da fibronectina coas integrinas \u03b15\u03b21. A fibronectina tam\u00e9n cont\u00e9n dominios para uni\u00f3n \u00e1 fibrina (I1\u20135, I10\u201312), ao col\u00e1xeno (I6\u20139), fibulina-1 (III13\u201314), heparina e sindecano (III12\u201314).\nFunci\u00f3ns.\nA fibronectina ten numerosas funci\u00f3ns nos organismos vertebrados. Est\u00e1 implicada na adhesi\u00f3n, crecemento, migraci\u00f3n, e diferenciaci\u00f3n celulares. A fibronectina celular ens\u00e1mblase na matriz extracelular, unha rede insoluble que separa e sost\u00e9n os \u00f3rganos e tecidos do organismo.\nA fibronectina xoga un papel crucial na curaci\u00f3n de feridas. Xunto coa fibrina, a fibronectina do plasma depos\u00edtase no lugar da lesi\u00f3n, formando un co\u00e1gulo que para a hemorraxia e protexe o tecido subxacente. A medida que avanza a reparaci\u00f3n do tecido danado, os fibroblastos e macr\u00f3fagos empezan a remodelar a \u00e1rea, degradando as prote\u00ednas que forman a matriz do co\u00e1gulo provisorio e substitu\u00edndoa por matriz similar \u00e1 dos tecidos normais que a rodean. Os fibroblastos segregan proteases, como as metaloproteinases da matriz, que dixiren a fibronectina do plasma, e despois os fibroblastos segregan fibronectina celular e ens\u00e1mblana na matriz extracelular insoluble. Suxeriuse que a fragmentaci\u00f3n da fibronectina polas proteases promove a contracci\u00f3n da ferida, un paso fundamental para a curaci\u00f3n de feridas. A fragmentaci\u00f3n da fibronectina exp\u00f3n en maior medida a s\u00faa rexi\u00f3n V, que cont\u00e9n o sitio para a uni\u00f3n da integrina \u03b14\u03b21. Estes fragmentos de fibronectina crese que potencian a uni\u00f3n \u00e1s c\u00e9lulas das integrinas \u03b14\u03b21, o que lles permite adherirse e contraer enerxicamente a matriz que os rodea.\nA fibronectina \u00e9 necesaria para a embriox\u00e9nese. A inactivaci\u00f3n do xene da fibronectina \u00e9 letal para os embri\u00f3ns temper\u00e1ns. A fibronectina \u00e9 importante para guiar a adhesi\u00f3n e migraci\u00f3n celular durante o desenvolvemento embrionario. No desenvolvemento dos mam\u00edferos, a ausencia de fibronectina causa defectos no desenvolvemento do mesoderma, tubo neural, e sistema vascular. De xeito similar, nos anfibios en desenvolvemento a ausencia dunha matriz de fibronectina normal causa defectos no dese\u00f1o do mesoderma e inhibe a gastrulaci\u00f3n.\nA fibronectina tam\u00e9n se encontra na saliva humana normal, onde axuda a impedir a colonizaci\u00f3n da cavidade oral e farinxe por bacterias potencialmente pat\u00f3xenas.\nEnsamblaxe da matriz.\nA fibronectina celular ens\u00e1mblase formando unha matriz extracelular fibrilar insoluble nun proceso complexo mediado por c\u00e9lulas. A ensamblaxe da matriz de fibronectina empeza cando as c\u00e9lulas (xeralmente fibroblastos) segregan os d\u00edmeros de fibronectina compactos solubles. Estes d\u00edmeros solubles \u00fanense a receptores de integrinas \u03b15\u03b21 da superficie celular e axudan na agrupaci\u00f3n das integrinas. A concentraci\u00f3n local de fibronectina unida a integrinas aumenta, o que permite que as mol\u00e9culas de fibronectina unidas interaccionen m\u00e1is doadamente con outras. Despois, fibrilas curtas de fibronectina empezan a formarse entre as c\u00e9lulas adxacentes. A medida que avanza a ensamblaxe da matriz, as fibrilas solubles conv\u00e9rtense en fibrilas m\u00e1is grandes insolubles que constit\u00faen a matriz extracelular.\nO cambio da fibronectina de fibrila soluble a insoluble progresa cando os sitios de uni\u00f3n \u00e1 fibronectina que estaban agochados quedan expostos en toda a lonxitude das mol\u00e9culas de fibronectina unidas. Crese que as c\u00e9lulas estiran a fibronectina ao tirar dos seus receptores de integrina unidos a fibronectina. Isto forza un despregamento parcial da fibronectina, expo\u00f1endo os sitios de uni\u00f3n \u00e1 fibronectina agochados e facilitando que se asocien as mol\u00e9culas de fibronectina pr\u00f3ximas. Esta interacci\u00f3n fibronectina-fibronectina permite que as fibrilas celulares solubles formen ramificaci\u00f3ns e se estabilicen na matriz de fibronectina insoluble.\nPapel no cancro.\nVarios dos cambios morfol\u00f3xicos observados nos tumores e li\u00f1as celulares derivadas de tumores foron atribu\u00eddos \u00e1 diminuci\u00f3n da expresi\u00f3n da fibronectina, ao incremento da degradaci\u00f3n da fibronectina, e \u00e1 diminuci\u00f3n da expresi\u00f3n dos receptores para a uni\u00f3n de fibronectina, como as integrinas \u03b15\u03b21.\nA fibronectina foi implicada no desenvolvemento de carcinomas. No carcinoma de pulm\u00f3n, increm\u00e9ntase a expresi\u00f3n da fibronectina, especialmente no carcinoma pulmonar non microc\u00edtico. A adhesi\u00f3n celular de c\u00e9lulas de carcinoma pulmonar \u00e1 fibronectina aumenta a tumorixenicidade e confire resistencia aos axentes quimioter\u00e1picos que inducen a apoptose. A fibronectina estimula os esteroides gonadais que interaccionan cos receptores de andr\u00f3xenos de vertebrados, que poden contrrolar a expresi\u00f3n da ciclina D e xenes relacionados implicados no control do ciclo celular. Estas observaci\u00f3ns indican que a fibronectina pode promover o crecemento supervivencia e resistencia \u00e1 terapia do tumor pulmonar, e poder\u00eda representar unha nova diana para o desenvolvemento de novas drogas anticancer\u00edxenas.\nA fibronectina 1 act\u00faa como un potencial biomarcador para a radiorresistencia no tratamento de certos cancros.\nPapel na curaci\u00f3n de feridas.\nA fibronectina ten profundos efectos na curaci\u00f3n de feridas, como a formaci\u00f3n do substrato axeitado para a migraci\u00f3n celular e o crecemento das c\u00e9lulas durante o desenvolvemento e organizaci\u00f3n do tecido de granulaci\u00f3n, e na remodelaci\u00f3n e res\u00edntese da matriz do tecido conectivo. A importancia biol\u00f3xica da fibronectina \"in vivo\" foi estudada durante o proceso de curaci\u00f3n de feridas. Os niveis de fibronectina do plasma descenden na inflamaci\u00f3n aguda ou despois dun trauma cir\u00farxico e en pacientes con coagulaci\u00f3n intravascular diseminada.\nA fibronectina est\u00e1 localizada predominantemente nas membranas basais dos tecidos adultos, pero pode estar distribu\u00edda m\u00e1is amplamente nas lesi\u00f3ns inflamatorias. Durante a coagulaci\u00f3n do plasma a fibronectina permanece asociada ao co\u00e1gulo, establecendo enlaces covalentes cruzados coa fibrina coa axuda do factor XIII (factor estabilizante da fibrina). Os fibroblastos xogan un papel importante na curaci\u00f3n de feridas ao adher\u00edrense \u00e1 fibrina. A adhesi\u00f3n de fibroblastos \u00e1 fibrina require a presenza de fibronectina e \u00e9 m\u00e1xima cando a fibronectina est\u00e1 enlazada \u00e1 fibrina. Os pacientes con deficiencia de factor XIII mostran disfunci\u00f3ns na curaci\u00f3n de feridas e ademais os seus fibroblastos non crecen na fibrina cando hai deficiencia deste factor. A fibronectina promove a fagocitose das part\u00edculas non s\u00f3 por parte dos macr\u00f3fagos sen\u00f3n tam\u00e9n polos fibroblastos. A deposici\u00f3n de col\u00e1xeno no sitio da lesi\u00f3n polos fibroblastos ten lugar coa axuda da fibronectina. A fibronectina est\u00e1 moi asociada cos novos dep\u00f3sitos de fibrilas de col\u00e1xeno. Base\u00e1ndose no tama\u00f1o e caracter\u00edsticas tintoriais histol\u00f3xicas das fibrilas \u00e9 probable que polo menos en parte estean compostas de col\u00e1xeno de tipo III (reticulina). O estudo \"in vitro\" co col\u00e1xeno nativo demostrou que a fibronectina se une ao col\u00e1xeno de tipo III principalmente.\nIn vivo e in vitro.\nA fibronectina do plasma, sintetizada polos hepatocitos, e a fibronectina sintetizada polos fibroblastos de cultivos celulares, son similares pero non id\u00e9nticas; presentan diferenzas inmunol\u00f3xicas, estruturais, e funcionais. \u00c9 probable que estas diferenzas se orixinen polo procesamento diferencial dun s\u00f3 ARNm nacente. Por\u00e9n, a fibronectina do plasma pode ser insolubilizada na matriz extracelular do tecido \"in vitro\" e \"in vivo\". Tanto a fibronectina do plasma coma a celular na matriz forman mult\u00edmeros de alto peso molecular unidos por pontes disulfuro. O mecanismos de formaci\u00f3n destes mult\u00edmeros non se co\u00f1ece. A fibronectina do plasma cont\u00e9n dous sulfhidrilos libres por subunidade (X), e a fibronectina celular cont\u00e9n polo menos un. Estes sulfhidrilos probablemente est\u00e1n agochados dentro da estrutura terciaria da mol\u00e9cula, porque os sulfhidrilos quedan expostos cando a fibronectina se desnaturaliza. Esta desnaturalizaci\u00f3n provoca a oxidaci\u00f3n dos sulfhidrilos libres e a formaci\u00f3n de mult\u00edmeros de fibronectina unidos por pontes disulfuro. Isto levou a especular con que os sulfhidrilos libres poden estar implicados na formaci\u00f3n de mult\u00edmeros de fibronectina unidos por pontes disulfuro na matriz extracelular. De acordo con iso, a modificaci\u00f3n de sulfhidrilos da fibronectina con N-etilmaleimida impide a uni\u00f3n \u00e1s capas de c\u00e9lulas dos cultivos celulares. Os patr\u00f3ns de clivaxe por tripsina de fibronectina multim\u00e9rica non revelan os fragmentos unidos por pontes disulfuro que se agardar\u00edan se a multimerizaci\u00f3n implicase a un ou a ambos os sulfhidrilos libres. Os sulfhidrilos libres da fibronectina non son necesarios para a uni\u00f3n da fibronectina \u00e1 capa de c\u00e9lulas en cultivo ou para a s\u00faa subseguinte incorporaci\u00f3n \u00e1 matriz extracelular. A multimerizaci\u00f3n por pontes disulfuro da fibronectina na capa celular ten lugar por intercambio de pontes de sulfuro no terzo da mol\u00e9cula N-terminal rico en disulfuros.\nInteracci\u00f3ns.\nAdemais de coas integrinas, a fibronectina \u00fanese a moitas outras mol\u00e9culas propias e alleas. Por exemplo, interacciona con prote\u00ecnas como a fibrina, tenascina, TNF-\u03b1, BMP-1, NSP-4 de rotavirus, e moitas prote\u00ednas de uni\u00f3n \u00e1 fibronectina de bacterias (como FBP-A; FBP-B no dominio N-terminal), e o glicosaminoglicano, hepar\u00e1n sulfato.\nA fibronectina interacciona con:"}
{"id": "257906", "revid": "98629", "url": "https://gl.wikipedia.org/wiki?curid=257906", "title": "The Harrowing", "text": "The Harrowing \u00e9 unha novela de terror de Alexandra Sokoloff. \u00c9 a primeira publicada en 2006 por St. Martin's Press, e \u00e9 tam\u00e9n o libro debut da autora. De acordo coa p\u00e1xina web de Sokoloff, inspirouse para escribir esta novela debido \u00e1s s\u00faas experiencias no ensino de adolescentes problem\u00e1ticos no sistema penitenciario dos \u00c1nxeles. The Harrowing foi nomeado \u00f3s Premios Bram Stoker \u00e1 mellor primeira novela.\nSinopse.\nA historia trata dun grupo de cinco adolescentes problem\u00e1ticos, todos estudantes de instituto, que deciden ficar na s\u00faa residencia de estudantes antes de volver \u00f3s seus fogares disfuncionais no D\u00eda de Acci\u00f3n de Grazas. Despois de xogar cun taboleiro de Ouija descobren que hai unha presenza que habita no edificio con eles."}
{"id": "257907", "revid": "98629", "url": "https://gl.wikipedia.org/wiki?curid=257907", "title": "Alexandra Sokoloff", "text": "Alexandra Sokoloff \u00e9 unha novelista e guionista estadounidense.\nTraxectoria.\nA s\u00faa primeira novela, \"The Harrowing\", foi publicada por St. Martin's Press no 2006. A s\u00faa segunda novela, \"The Price,\" foi publicada por St. Martin's no 2007, e a terceira, \"The Unseen\", no 2009. Foi nomeada \u00f3s Premios Bram Stoker e Anthony e ga\u00f1ou un premio Thriller. Ela tam\u00e9n co escribiu o gui\u00f3n do suspense psicol\u00f3xico \"Cold Kisses\", e escribe no blog \"Screenwriting Tricks for Authors\".\nDurante unha secuencia da novela \"The Harrowing\", as personaxes principais obte\u00f1en informaci\u00f3n crucial de Wikipedia."}
{"id": "257908", "revid": "98629", "url": "https://gl.wikipedia.org/wiki?curid=257908", "title": "Sante Ceccherini", "text": "Sante Lorenzo Minotti Ceccherini, nado en Incisa in Val d'Arno o 15 de novembro de 1863 e finado en Marina di Pisa o 9 de agosto de 1932, foi un militar e tirador de esgrima italiano, merecente de tres medallas de prata ao valor militar e ga\u00f1ador dunha medalla ol\u00edmpica.\nTraxectoria.\nEstudou no colexio militar de Florencia desde os quince anos, seguindo despois os seus estudos na Academia Militar de M\u00f3dena, ascendendo a subtenente en 1884 e prestando servizo no corpo dos Bersaglieri.\nEsgrimista de sona, dedicouse \u00e1 actividade deportiva. O t\u00edtulo de campi\u00f3n de Italia valeulle a promoci\u00f3n a capit\u00e1n en 1897. Participou nos Xogos Ol\u00edmpicos de 1908 en Londres logrando a medalla de prata en sabre por equipos. En 1910 ascendeu a maior. En 1912 participou na Guerra Italo-Turca, mandando un batall\u00f3n do 11\u00ba Rexemento Bersaglieri, recibindo unha medalla de prata e unha de bronce ao valor militar. Durante a primeira guerra mundial comandou o 12\u00ba Rexemento bersaglieri e pola s\u00faa actuaci\u00f3n na Segunda Batalla do Isonzo recibiu outras d\u00faas medallas de prata e acadou o grao de xeneral. Despois do conflito acolleuse ao chamamento de Gabriele D'Annunzio a unirse \u00e1 \"Impresa di Fiume\", onde xa participaba un fillo seu.\nNo ano 1922 participou na Marcha sobre Roma, un\u00edndose \u00e1 Lexi\u00f3n Toscana. Dous anos despois foi promovido a tenente xeneral confi\u00e1ndolle o comando da Milicia Voluntaria para a Seguridade Nacional da Toscana.\nV\u00e9xase tam\u00e9n.\nLigaz\u00f3ns externas.\nGiorgio Rochat, Sante Ceccherini no \"Dizionario Biografico degli Italiani\", Roma, Istituto dell'Enciclopedia Italiana, 1979, Vol. 23."}
{"id": "257909", "revid": "88215", "url": "https://gl.wikipedia.org/wiki?curid=257909", "title": "Tommaso Costantino", "text": "Tommaso Costantino, nado en Tunes o 23 de xu\u00f1o de 1885 e finado en Brindisi o 28 de febreiro de 1950, foi un tirador de esgrima italiano, ga\u00f1ador de d\u00faas medallas ol\u00edmpicas.\nTraxectoria.\nParticipou nos Xogos Ol\u00edmpicos de 1920 en Antuerpen, logrando o ouro en florete e espada por equipos."}
{"id": "257910", "revid": "23204", "url": "https://gl.wikipedia.org/wiki?curid=257910", "title": "Militarismo celta", "text": "A historia da guerra celta est\u00e9ndese dende a Idade de Ferro ata era romana e ref\u00edrese \u00f3s diferentes estilos de guerra dos pobos celtas insulares e continentais (Galia, Iberia e Galacia).\nMitolox\u00eda.\nOs ciclos heroicos irlandeses foron escritos no per\u00edodo medieval, pero suponse que representan a era pre-cristi\u00e1. O \"Mabinogion\" gal\u00e9s data m\u00e1is ou menos da mesma \u00e9poca. O \"T\u00e1in B\u00f3 C\u00faailnge\", que trata sobre a historia do heroe do Ulster C\u00fachulainn, describe combates individuais centrados no uso da lanza (\"gae\") e da xavelina (\"g\u00e1-\u00edn\") sen mencionar cascos ou armaduras de metal, o cal concorda coas evidencias arqueol\u00f3xicas. Os carros tam\u00e9n xogaban un papel importante, pero ata o de agora non se atoparon carros como os que ti\u00f1an os habitantes da Illa de Gran Breta\u00f1a, o que implica que poder\u00eda ser un elemento engadido con posterioridade por influencia da literatura hom\u00e9rica. De feito, os carros dos irlandeses eran da variedade de catro rodas, m\u00e1is precisamente descritos como vag\u00f3ns, e eran usado exclusivamente para o transporte. Non foron descubertos vestixios destes veh\u00edculos durante este per\u00edodo.\nMilitarismo tribal.\nAs tribos celtas loitaban entre elas e \u00e1s veces ali\u00e1banse contra inimigos com\u00fans, coma os romanos, os gregos e outros pobos en contra das tribos celtas. O militarismo tribal semella ter sido unha caracter\u00edstica normal nas sociedades celtas. Mentres que a literatura \u00e9pica retr\u00e1tao como unha actividade dirixida \u00f3 deporte e \u00e1 caza, no canto da conquista territorial organizada, o rexistro hist\u00f3rico fai supo\u00f1er que as tribos empregaban a guerra para exercer control pol\u00edtico e perseguir adversarios, para obter vantaxe econ\u00f3mica, e nalg\u00fans casos, para conquistar territorio.\nA arqueolox\u00eda proporcionou moita informaci\u00f3n mediante a observaci\u00f3n e estudo da cultura material dos celtas, pero o significado deses achados na determinaci\u00f3n de como loitaban realmente os celtas \u00e9 suxeito de moita especulaci\u00f3n. Unha das cousas que se deduciron foi que eran cazadores de cabezas, xa que cr\u00edan que a cabeza era o lugar onde resid\u00eda a alma das persoas. Os romanos e gregos rexistraron os h\u00e1bitos dos celtas de chantar as cabezas dos inimigos nos muros e penduralas dos cabalos. A caza de cabezas practicouse durante ben tempo polos gaels, polo que puido tratarse dunha pr\u00e1ctica tradicional m\u00e1is que relixiosa. No Ciclo do Ulster, C\u00fachulainn decapita \u00f3s tres fillos de Nechtan e monta as cabezas no seu carro. A pr\u00e1ctica continuou aproximadamente ata a fin da Idade Media en Irlanda e Gran Breta\u00f1a. A motivaci\u00f3n relixiosa para recoller cabezas perdeuse despois de que os celtas se convertesen \u00f3 cristianismo. As cabezas tam\u00e9n eran recollidas entre as tribos xerm\u00e1nicas e entre os iberos, pero o seu prop\u00f3sito \u00e9 desco\u00f1ecido.\nPer\u00edodo de Hallstatt: s\u00e9culo -XII ata \u2013VI.\nA Cultura de Hallstatt \u00e9 a m\u00e1is antiga que foi identificada como asociada \u00e1 cultura celta, estend\u00e9ndose dende o norte dos Alpes occidentais en Francia ata o sur de Britania e na Pen\u00ednsula Ib\u00e9rica. As primeiras fases da ca\u00edda da cultura de Hallstatt produc\u00edronse na Idade de Bronce. As espadas semellan ter sido a arma principal durante este per\u00edodo, indicando quizais que os conflitos b\u00e9licos ti\u00f1an unha escala relativamente pequena, posiblemente entre grupos de guerreiros de elite. Nas derradeiras fases da era de Hallstatt, o ferro comezou a substitu\u00edr o bronce na fabricaci\u00f3n de armas e a cl\u00e1sica \"espada longa celta\", co seu dese\u00f1o de folla en punta, fixo a s\u00faa aparici\u00f3n. Os enterros de carros tam\u00e9n son deste per\u00edodo; \u00e9 posible que tivesen algunha funci\u00f3n na guerra desta \u00e9poca, pero os carros eran de catro rodas, m\u00e1is axeitados para o transporte, non como os claramente b\u00e9licos de dous rodas de Gran Breta\u00f1a. \u00d3 final da era Hallstatt, a espada longa caeu en desuso, substitu\u00edda pola curta, empu\u00f1ando pu\u00f1ais que se atoparon en gran n\u00famero entre os enxovais de enterramentos de alto status.\nPer\u00edodo de La T\u00e8ne: s\u00e9culos -VI ata \u2013I.\nO per\u00edodo de La T\u00e8ne viu cambios nos patr\u00f3ns da guerra. \u00d3 comezo do per\u00edodo de La T\u00e8ne a guerra era a pequena escala entre guerreiros de elite empu\u00f1ando un novo tipo de espada celta. Durante os s\u00e9culos seguintes o dese\u00f1o da espada cambiou, volv\u00e9ndose m\u00e1is curta, dun s\u00f3 gume e sen punto de pulo, dese\u00f1ado puramente para facer cortes (a espada de Hallstatt era principalmente unha arma cortante) e produciuse unha gran variaci\u00f3n rexional de espadas: en Britania e Irlanda os dese\u00f1os de espada xa eran m\u00e1is curtos e delgados que os continentais. \u00c9 posible que no per\u00edodo de La T\u00e8ne tard\u00edo, unha poboaci\u00f3n crecente conducise ex\u00e9rcitos grandes e organizados en filas de lanceiros, dando lugar a unha diminuci\u00f3n da importancia do campi\u00f3n con espada e polo tanto unha perda da funcionalidade da espada.\nA era de La T\u00e8ne tam\u00e9n viu o desenvolvemento da armadura en forma de cota de malla, a forma com\u00fan na que unha peza de roupa est\u00e1 constru\u00edda con aneis de metal enlazados. O primeiro precursor disto \u00e9 a chamada cota guarnecida, na que os aneis, en lugar de ser unidos entre si, c\u00f3sense directamente sobre unha tea. Atopar cotas de malla \u00e9 raro, o que indica que era un elemento luxoso reservado a guerreiros moi importantes. Unha ampla variedade de cascos con crista tam\u00e9n pertencen a este per\u00edodo, pero en xeral, o panorama dos ex\u00e9rcitos celtas \u00e9 que gran parte dos combatentes loitasen con armadura lixeira ou sen ningunha protecci\u00f3n.\nOs enterros de carros continuaron neste per\u00edodo, o que significa que mantiveron a s\u00faa importancia b\u00e9lica. O carro de La T\u00e8ne era un veh\u00edculo de d\u00faas rodas lixeiro, \u00f3 contrario dos pesados carros de outrora. A disposici\u00f3n dos postes dos carros nunha reconstruci\u00f3n dun carro de Wetwang suxire que eran tirados por pequenos ponis, e polo tanto parece improbable que se usasen na carga frontal. Debido a que os enterros de carros nunca foron practicados en Irlanda, a natureza ou a existencia de carros de guerra nese pa\u00eds segue sendo pouco clara.\nContinuaci\u00f3n en Irlanda.\nA conquista romana acabou por extinguir ou deturpar a cultura dos pobos celtas ag\u00e1s en Irlanda e o norte de Britania. Despois da era romana, s\u00f3 nas Illas Brit\u00e1nicas poder\u00eda dicirse que hab\u00eda a\u00ednda un marcado estilo celta da guerra. Irlanda foi a \u00faltima rexi\u00f3n en adoptar a cultura de La T\u00e8ne, e contando cunha poboaci\u00f3n menor que a da Illa de Gran Breta\u00f1a ou a dos celtas continentais, poder\u00eda ter conservado durante m\u00e1is tempo os combates a pequena escala de guerreiros de elite. Os patr\u00f3ns tradicionais de guerra parecen ter continuado ata as invasi\u00f3ns viquingas e normandas, levadas a cabo por soldados de a p\u00e9, sen armadura met\u00e1lica, loitando con lanzas e xavelinas, ocasionalmente machadas e no caso dos guerreiros de maior status, espadas, e protexidos por un escudo redondo. As invasi\u00f3ns viquingas supuxeron a adopci\u00f3n do arco, pero non de forma estendida. A invasi\u00f3n normanda do s\u00e9culo XII e a ineficacia das t\u00e1cticas tradicionais levou \u00f3s irlandeses a adoptar un estilo m\u00e1is tipicamente medieval, como demostran os soldados de infanter\u00eda Gallowglass.\nGuerra das Galias.\nA \"Guerra das Galias\" foron unha serie de campa\u00f1as militares levadas a cabo polo proc\u00f3nsul romano Xulio C\u00e9sar contra varias tribos galas, que duraron dende o -58 ata o -51. A Guerra das Galias culminou coa decisiva Batalla de Alesia en -52, no que unha vitoria completa dos romanos resultou na expansi\u00f3n da Rep\u00fablica Romana sobre toda a Galia. Esta guerra motivou que C\u00e9sar se convertese no \u00fanico gobernante da Rep\u00fablica.\nA fonte romana m\u00e1is co\u00f1ecida que describe a guerra contra os celtas \u00e9 a obra do propio Xulio C\u00e9sar \"Commentarii de Bello Gallico\" (traducido \u00f3 galego como \"A guerra da Galia\" por Alfonso Blanco Quintela), no cal describe os m\u00e9todos b\u00e9licos usados polos galos e os bret\u00f3ns.\nNas descrici\u00f3ns de batallas contra varias tribos galas, en contraste coa imaxe popular do berserker celta, C\u00e9sar di que Helvetii loitaban en orde, formando unha falanxe como defensa contra a cabaler\u00eda e avanzando en formaci\u00f3n pechada. Tam\u00e9n di que os arcos eran usados contra as s\u00faas tropas cando cruzaban r\u00edos e contra os sitiadores de Xergovia, capital dos Arverni - un dos poucos enfrontamentos nos que Vercinxet\u00f3rix derrotou a C\u00e9sar. Menciona o uso de xavelinas polos Nervii belgas, pero malia que os escritores romanos refer\u00edanse con frecuencia \u00f3 uso de espadas polos celtas nunha batalla, C\u00e9sar nunca menciona que as tropas galas loiten en masa con espadas.\n\u00c9 probable que as descrici\u00f3ns feitas sobre os bret\u00f3ns foran as que m\u00e1is influenciaron a imaxe popular dun guerreiro celta. C\u00e9sar salienta o aspecto \"b\u00e1rbaro\" dos bret\u00f3ns, describindo como vest\u00edan as peles dos animais, ti\u00f1an esposas en com\u00fan, non sementaban cultivos e tingu\u00edan a pel de azul. A\u00ednda que nas descrici\u00f3ns non se menciona a planta, estudosos posteriores suxeriron que a Isatis tinctoria era a fonte da que obti\u00f1a a s\u00faa cor azul. A experimentaci\u00f3n suxire que esta herba non se adapta moi ben como colorante da pel nin como tinta de tatuaxe, pero esta imaxe sumada \u00e1s descrici\u00f3n dos Gaesatae, fixou a imaxe dos antigos bret\u00f3ns como guerreiros que cargaban espidos e pintados de azul.\nLista de batallas celtas.\nEsta \u00e9 unha lista de batallas e conflitos nos que os celtas tiveron un papel principal ou crucial, \u00e1s veces coma mercenarios."}
{"id": "257911", "revid": "6523478", "url": "https://gl.wikipedia.org/wiki?curid=257911", "title": "Caviar", "text": " \nDenom\u00ednase caviar (en farsi \u062e\u0627\u0648\u06cc\u0627\u0631, \"kh\u0101vi\u0101r\", en ruso \u0447\u0451\u0440\u043d\u0430\u044f \u0438\u043a\u0440\u0430, \"chi\u00f3rnaia ikr\u00e1\") a un alimento elaborado a partir das ovas ou m\u00edllaras dos esturi\u00f3ns, concretamente das especies orixinarias dos r\u00edos e lagos do leste de Europa e da Asia Central, que se destinan ao consumo humano.\nDas vinte e cinco especies existentes de esturi\u00f3n, tres p\u00f3dense capturar no mar Caspio: \"Beluga\", \"Ossetra\" e \"Sevruga\".\nO elevado prezo dalgunhas das s\u00faas variedades \u00e9 consecuencia da rareza ou escasa dispo\u00f1ibilidade desta \"delikatessen\" gastron\u00f3mica, e chegou a superar os 12 000 \u20ac o quilogramo en 2011.\nPode consumirse s\u00f3, ou d\u00e1ndolle \"toques\" a algunhas preparaci\u00f3ns culinarias.\nAdemais dos caviares \"aut\u00e9nticos\" tam\u00e9n existen suced\u00e1neos feitos a base de ovas doutros peixes, como lumpo, bacallau, salm\u00f3n ou muxo), \u00e1s que se lles engade un colorante negro.\nCaracter\u00edsticas.\nO mellor caviar \u00e9 o dos esturi\u00f3ns que se pescan no mar Caspio, en Acerbaix\u00e1n, Ir\u00e1n e Rusia. Os m\u00e1is elevados prezos p\u00e1ganse polo caviar das variedades Beluga, Ossetra e Sevruga. (O caviar Beluga ref\u00edrese ao esturi\u00f3n \"beluga\", e non \u00e1 beluga, unha especie de cet\u00e1ceo que nada ten que ver co caviar ag\u00e1s o nome, derivado en ambos os casos do nome ruso da cor branca).\nDebido a factores como a sobrepesca e a contaminaci\u00f3n, o n\u00famero de esturi\u00f3ns reduciuse considerabelmente nos \u00faltimos tempos, polo que outra opci\u00f3n \u00e9 o suced\u00e1neo moi com\u00fan, as ovas do salm\u00f3n, tam\u00e9n chamado \"caviar vermello\".\nComo resposta a este problema, e \u00e1 crecente demanda, desde hai varios anos est\u00e1 a desenvolverse a piscicultura dos esturi\u00f3ns.\nA forma de producilo en cativerio consiste en criar os esturi\u00f3ns en viveiros e, cando alcanzan a idade f\u00e9rtil, insem\u00ednanse artificialmente e, chegado o momento, extr\u00e1eselles \u00e1s femias as ovas, que se limpan, se salgan e, case inmediatamente, se envasan, sen que haxa ning\u00fan outro proceso, xa que afectar\u00eda negativamente \u00e1 calidade do produto.\nHoxe en d\u00eda non s\u00f3 se consome un caviar de calidade que sexa orixinario de Ir\u00e1n ou doutros pa\u00edses que linden co mar Caspio, sen\u00f3n que tam\u00e9n se produce un suced\u00e1neo de caviar de gran calidade na costa romanesa do mar Negro, Estados Unidos, Arxentina, Francia, Uruguai, Israel e Espa\u00f1a.\nActualmente est\u00e1 xurdindo un certo consumo doutros produtos que se asemellan ao caviar na s\u00faa aparencia, como por exemplo os pequenos ovos de caracol. En Espa\u00f1a existe unha industria deste produto cun gran potencial de extensi\u00f3n.\nHistoria do caviar.\nOs antigos persas do imperio Aquem\u00e9nida foron o primeiro pobo que consumiu caviar de maneira regular. Con anterioridade s\u00f3 se consum\u00eda a carne dos esturi\u00f3ns, e non as s\u00faas ovas. Os persas ti\u00f1an a crenza de que o caviar potenciaba a forza e a resistencia f\u00edsica.\nOs romanos incluso chegaron a atribu\u00edrlle ao caviar cualidades curativas.\nDurante a Idade Media, en Rusia, o consumo de caviar era algo propio das clases m\u00e1is altas, que consum\u00edan caviar como substitutivo da carne nos d\u00edas de xex\u00fan e abstinencia.\nMenci\u00f3nase o consumo de caviar no \"Quixote\" de Miguel de Cervantes. No cap\u00edtulo LIV lese:\n\u00c9 famosa a an\u00e9cdota ocorrida na recepci\u00f3n ofrecida por Lu\u00eds XV de Francia ao embaixador do tsar Pedro o Grande de Rusia. O embaixador brindoulle ao seu anfitri\u00f3n como presente unha caixa de caviar. Ante a sorpresa de todos, Lu\u00eds XV cuspiuno.\nIr\u00f3nico \u00e9 recordar como, durante o s\u00e9culo XIX, o caviar foi, ao mesmo tempo, un alimento habitual entre as mesas m\u00e1is selectas da aristocracia rusa, e un alimento propio \"de pobres\" nos Estados Unidos. Mentres os tsares ofrec\u00edan caviar aos seus comensais m\u00e1is distinguidos, nos Estados Unidos, daquela o primeiro produtor mundial polas s\u00faas inmensas capturas no r\u00edo Delaware, era consumido polas clases populares debido ao seu escaso custo.\nO caviar converteuse nun elemento de distinci\u00f3n e bo gusto nas mesas podentes de Occidente tras a Revoluci\u00f3n rusa de 1917. Isto debeuse \u00e1 emigraci\u00f3n de gran parte da aristocracia rusa ao Par\u00eds dos alegres \"anos vinte\". Peza fundamental foron os irm\u00e1ns Petrossian, que chegaron a un acordo co goberno ruso para conseguir en exclusiva os dereitos de exportaci\u00f3n do caviar ruso e o deron a co\u00f1ecer na Exposici\u00f3n Universal de Par\u00eds de 1925 (tiveron a precauci\u00f3n de colocar m\u00faltiples cuspideiras en previsi\u00f3n de rexeitamento).\nPero foi o multimillonario Charles Ritz, fillo de C\u00e9sar Ritz, quen consolidou o consumo do caviar entre a alta sociedade, ao inclu\u00edlo entre os pratos preferidos elaborados polos \"chefs\" dos seus prestixiosos hoteis.\nServizo.\nPara presentar o caviar na mesa ten que servirse nun recipiente fondo de cristal ou porcelana fina, colocando este recipiente noutro cheo at\u00e9 a metade de xeo picado.\nPode adornarse con berros e acomp\u00e1\u00f1ase cun prato \u00e1 parte de rebandas de pan, \"ingl\u00e9s\" ou \"moreno\" untadas con manteiga lixeiramente salgada.\nO caviar debe conservarse no seu envase de orixe a unha temperatura de entre -2 e 2 \u00b0C, ou sobre xeo picado. Nunca se debe conxelar.\nP\u00f3dese tomar directamente con culleri\u00f1a (a tradici\u00f3n rusa exixe unha culleri\u00f1a de n\u00e1cara) ou sobre unha rebanda de pan torrado e untado cun pouco de manteiga.\nNon \u00e9 aconsell\u00e1bel tomalo con lim\u00f3n, nin ao estilo anglosax\u00f3n, con cebola ou ovo cocido.\nPor\u00e9n, resulta exquisito co consom\u00e9 \"gel\u00e9e\" ou uns simples ovos fritos.\nComo bebida de acompa\u00f1amento, as m\u00e1is indicadas son o vodka fr\u00edo, cavas o champa\u00f1as e os vi\u00f1os brancos secos (os albari\u00f1os \"maridan\" moi ben).\nSuced\u00e1neos do caviar.\nO moi reducido h\u00e1bitat dos esturi\u00f3ns (mar Caspio), a contaminaci\u00f3n e a actual sobrepesca que levou aos esturi\u00f3ns salvaxes a figurar no \"Libro Vermello\" das especies en v\u00edas de extinci\u00f3n da UICN e, por suposto, o elevado prezo do \"caviar verdadeiro\", son os motivos polos cales xurdiu a busca de alternativas para encontrar un substituto das ovas de esturi\u00f3n.\nCaviar suced\u00e1neo ou suced\u00e1neo de caviar son termos que se aplican para denominar \u00e1s ovas de peixes m\u00e1is difundidos (e mesmo dalg\u00fan molusco, como o caracol) e, polo tanto, m\u00e1is econ\u00f3micas. Non te\u00f1en parecido co caviar dos esturi\u00f3ns, nin no seu tama\u00f1o, nin na s\u00faa cor, nin no seu aroma nin, moito menos, no seu sabor. Por\u00e9n, son bastante populares nas coci\u00f1as de todo o mundo por teren un custo m\u00e1is acces\u00edbel.\nO \u00fanico que m\u00e1is ou menos te\u00f1en en com\u00fan co caviar \u00e9 a s\u00faa forma de procesamento, a\u00ednda que tam\u00e9n te\u00f1en as s\u00faas diferenzas (a dos esturi\u00f3ns \u00e9 m\u00e1is artesanal, practicamente todo o proceso \u00e9 manual, e na s\u00faa salgadura \u00fasase un sal especial, de m\u00e1xima pureza, cuxo custo \u00e9 moi elevado).\nHai unha gran variedade de especies de peixes utilizados, de acordo cos costumes, o pa\u00eds de orixe, a a dispo\u00f1ibilidade de peixes que estean ao seu alcance. Vela\u00ed os m\u00e1is difundidos:\nCaviar vermello (ovas de salm\u00f3n).\nA historia do caviar de salm\u00f3n \u00e9 distinta, porque nunca se tratou de falsificar o caviar de esturi\u00f3ns, se non que empezou a fabricarse na mesma \u00e9poca, sendo o salm\u00f3n un peixe \"nobre\", moi prezado pola s\u00faa carne firme e graxa, e os seus delicados sabor e cor, que var\u00eda de rosada p\u00e1lida a vermella intensa (dependendo do tipo de salm\u00f3n).\nTivo unha grande aceptaci\u00f3n e unha constante demanda desde \u00e9pocas moi remotas. Por\u00e9n, o seu prezo nunca chegou ao nivel astron\u00f3mico do caviar pola s\u00faa constante oferta e a abundancia dos salm\u00f3ns.\nCon grans moito m\u00e1is grandes (entre 4 e 6 mm), de cor que varia da laranxa p\u00e1lida \u00e1 vermella, ten un sabor moito m\u00e1is sutil, con inconfund\u00edbel \"toque\" frutal, lixeramente doce.\nTam\u00e9n se comercializan ovas de salm\u00f3n afumadas. A s\u00faa elaboraci\u00f3n \u00e9 similar \u00e1 do peixe afumado. As ovas introd\u00facense durante un tempo en sal e ap\u00e9rtanse cun peso enriba para que solten toda a auga que conte\u00f1en. Despois enx\u00faganse e secan, afum\u00e1ndose queimando madeiras e herbas arom\u00e1ticas. As ovas col\u00f3canse para afumarse dentro dunha bolsa. O resultado \u00e9 un produto compacto con textura firme e con sabor moi intenso.\nOvas de lumpo.\nEste suced\u00e1neo de caviar \u00e9 o m\u00e1is difundido a nivel comercial, e prov\u00e9n do lumpo (\"Cyclopterus lumpus\"), unha especie propia das augas fr\u00edas e temperadas que est\u00e1 amplamente distribu\u00edda pola rexi\u00f3n n\u00f3rdica de ambos os lados do Atl\u00e1ntico e do mar Mediterr\u00e1neo.\n\u00c9 un peixe de corpo moi robusto, globoso, alto e ancho, e de pel grosa, sen escamas, pero percorrida por sete fileiras lonxitudinais de tub\u00e9rculos \u00f3seos ben desenvolvidos, unha dorsal, catro laterais e d\u00faas ventrais. Pode chegar at\u00e9 os 60 cm de lonxitude, sendo os machos m\u00e1is pequenos que as femias, coa crista (aleta) dorsal m\u00e1is alta adquiren unha tonalidade ros\u00e1cea ou avermellada na zona ventral na \u00e9poca da reproduci\u00f3n, en contraste coa coloraci\u00f3n azul verdosa das femias. Te\u00f1en unha ventosa no ventre, cerca da cabeza, coa que o animal se suxeita ao fondo. Vive nos fondos mari\u00f1os, afastado do litoral, entre os 50 e os 200 m. A s\u00faa tendencia a fixarse nas rochas coa ventosa faino parecer, cando \u00e9 pescado, unha peza de maior tama\u00f1o.\nAs postas te\u00f1en lugar de febreiro a agosto en augas pouco profundas sobre substratos rochosos. A femia pon at\u00e9 300 000 ovos de cor rosa de entre 2,2 e 2,7 mm de di\u00e1metro, en grandes masas que son posteriormente fecundados polo macho, que os protexe de 6 a 10 semanas, e os oxixenar\u00e1, de cando en vez, mediante correntes de auga que provoca coas s\u00faas aletas.\nEsta especie \u00e9 m\u00e1is valorada, m\u00e1is que pola s\u00faa carne fl\u00e1ccida, polas s\u00faas m\u00edllaras de cor orixinal que varia da alaranxada clara \u00e1 rosada e que, para a s\u00faa comercializaci\u00f3n, se tinxen con colorantes vermellos ou negros, para simular os caviares de salm\u00f3n e esturi\u00f3n, respectivamente. Os seus principais produtores son Alema\u00f1a, Suecia, Noruega e Finlandia.\nTobiko (ovas de peixes voadores).\nOs peixes voadores (familia dos exoc\u00e9tidos) enc\u00f3ntranse en todos os oc\u00e9anos, especialmente nas c\u00e1lidas augas tropicais e subtropicais. A s\u00faa m\u00e1is rechamante caracter\u00edstica son as s\u00faas aletas pectorais, infrecuentemente grandes e que lles dan a capacidade de \"voaren\" distancias curtas, de 30 a 50 m.\nOs voos destes peixes, que de adultos miden uns 30 cm, distan moito de seren simples saltos longos f\u00f3ra da auga, como os que fai, por exemplo, o peixe vela. Ademais alcanzan velocidades no aire da orde de 50 a 60 km/h . Isto fano para escapar dos depredadores, batendo as s\u00faas aletas unhas 50 veces por segundo. Nalgunhas especies as aletas pelvianas tam\u00e9n son infrecuentemente grandes, e fan parecer que o peixe ten catro \u00e1s.\nO uso das ovas de peixes voadores est\u00e1 moi difundido na coci\u00f1a xaponesa para a preparaci\u00f3n e decoraci\u00f3n de suxi. Prod\u00facense en varias presentaci\u00f3ns:\nCaviar de caracol (caviar branco).\nOs ovos de caracol ou caviar branco son un produto que cada vez ga\u00f1a m\u00e1is seguidores, especialmente entre os \"gourmets\". A utilizaci\u00f3n deste novidoso produto polos grandes chefs nas s\u00faas creaci\u00f3ns permitiu que os ovos de caracol adquiriran rapidamente status de produto selecto e exclusivo.\nOs ovos de caracol non se poden comparar co caviar de esturi\u00f3n, e mesmo cos suced\u00e1neos de caviar doutros peixes. A\u00ednda que se elaboran co mesmo proceso, \u00e9 un produto totalmente distinto.\nOs ovos de caracol son de maior tama\u00f1o (m\u00e1is parecidos nisto \u00e1s ovas de salm\u00f3n), e o seu sabor \u00e9 moi sutil (aromas de bosque, terra, con suaves notas herb\u00e1ceas). A s\u00faa cor crema, abrancazada, tirando a parda clara, recorda \u00e1 das perlas.\nA\u00ednda que estamos falando de \"caviar suced\u00e1neo\" (que tampouco o \u00e9, porque neste caso non se trata de imitar o caviar dos esturi\u00f3ns) o seu prezo im\u00edtao bastante: na actualidade un quilogramo de ovos de caracol ou caviar branco rolda uns 1 500 \u20ac.\nCaviar de Kalix.\nO caviar de Kalix \u00e9 unha especialidade culinaria sueca propia do arquip\u00e9lago formado por unhas 1 500 pequenas illas pr\u00f3ximas \u00e1 costa noroeste do golfo de Botnia, correspondente ao condado de Norrbotten.\nTr\u00e1tase basicamente de ovas de cor\u00e9gono branco (\"Coregonus albula\") prensadas con sal.\nDebido ao grande afluxo de auga doce no mar B\u00e1ltico, procedente dos r\u00edos suecos, que permite que vivan al\u00ed os cor\u00e9gonos, debido \u00e1 moi baixa salinidade, fai a estes peixes \u00fanicos, con ovas diferentes en color e sabor \u00e1s dos esp\u00e9cimes que viven en auga doce, polo que a UE lle concedeu ao caviar de Kalix a Indicaci\u00f3n Xeogr\u00e1fica Protexida.\nAdoita servirse caviar de Kalix nos banquetes reais, sendo com\u00fan na cea de gala que o rei lles ofrece anualmente aos premios Nobel.\nV\u00e9xase tam\u00e9n.\nLigaz\u00f3ns externas.\ndelbuencomer.com.ar/index_archivos/caviar.htm Caviar] "}
{"id": "257915", "revid": "89787", "url": "https://gl.wikipedia.org/wiki?curid=257915", "title": "Caviar de Kalix", "text": "O caviar de Kalix (\"Kalix L\u00f6jrom\" en sueco) \u00e9 unha especialidade culinaria sueca propia das da costa do noroeste do golfo de Botnia, na parte sur da Laponia sueca.\nDebe o seu nome a Kalix, unha pequena vila (7.312 habitantes, censo de 2012), capital do concello do mesmo nome (16.866 habitantes en 2012), lim\u00edtrofe co de Lule\u00e5, a capital do condado de Norrbotten, a provincia m\u00e1is setentrional do reino de Suecia.\nCaracter\u00edsticas.\nTr\u00e1tase basicamente das ovas de cor\u00e9gono branco (\"Coregonus albula\"), peixe dulciacu\u00edcola da familia dos salm\u00f3nidos que vive nos lagos e r\u00edos do norte de Europa, principalmente en Finlandia, Suecia, Rusia e Estonia, ademais de nalg\u00fans lagos de Escocia (Lochmaben, cerca de Dumfries) e de Inglaterra.\nA presenza deste peixe no norte do golfo de Botnia d\u00e9bese a que os grandes r\u00edos da Laponia sueca, como o propio Kalix, que desemboca na vila, o Torne e o Lule deitan enormes caudais de auga nesta zona do golfo de Botnia, m\u00e1is de 40 mill\u00f3ns de metros c\u00fabicos ao ano.\nEn cambio, no lado finland\u00e9s do golfo a entrada de auga doce \u00e9 moi baixa, sendo ademais o fondo de rochas e pouco profundo, as\u00ed que non \u00e9 un bo h\u00e1bitat para a desova do cor\u00e9gono branco.\nA m\u00ednima salinidade nesta zona (xa de por si baixa en todo o mar B\u00e1ltico) \u00e9 o que fai, segundo parece, que cambie o sabor das ovas destes peixes, fac\u00e9ndoos \u00fanicos s\u00f3 nesta \u00e1rea, polo que a UE lle concedeu a Indicaci\u00f3n Xeogr\u00e1fica Protexida ao caviar de Kalix. O caviar de Kalix es o \u00fanico produto sueco que ten esta indicaci\u00f3n.\nO caviar de Kalix adoita servirse nos banquetes reais, sendo un prato com\u00fan nos que o rei lles ofrece anualmente aos ga\u00f1adores dos premios Nobel.\nPesca e procesado.\nO \"Kalix L\u00f6jrom\" componse das ovas do cor\u00e9gono branco (\"Coreginus albula\") capturado no mar nunha zona xeogr\u00e1fica delimitada ao sur pola desembocadura do r\u00edo \u00c5by e ao norte pola desembocadura do r\u00edo Torne\u00e5, e cuxo l\u00edmite exterior se sit\u00faa a 40\u00a0km da costa (dos concellos de Pite\u00e5, Lule\u00e5, Kalix e Haparanda.\nOs cor\u00e9gonos brancos viven nesta zona xeogr\u00e1fica, permanecendo nela durante todo o per\u00edodo de captura, xa que os fondos das costas das pequenas 1 500 illas dela constit\u00faen unha zona de desova natural para a especie. As ovas deben extraerse do peixe o mesmo d\u00eda da captura, engad\u00edndolles un 4 % de sal (NaCl).\nAo leste da desembocadura do r\u00edo Torne\u00e5 non existe ningunha zona de desova co\u00f1ecida, e ao sur da do r\u00edo \u00c5by a salinidade \u00e9 demasiado alta por seres escasas as augas doces que chegan a esta parte do golfo de Botnia. O tama\u00f1o real da zona de pesca var\u00eda en funci\u00f3n dos volumes de auga doce que ocasionen as crecidas primaverais; en inverno, de rexistrarse nevadas intensas, a auga doce arrastra a auga salgada cara ao golfo de Botnia, e o l\u00edmite exterior da zona de captura do cor\u00e9gono branco pode situarse a 40\u00a0km da costa. Se os cor\u00e9gonos poden apa\u00f1ar alimento nunha zona maior, a s\u00faa poboaci\u00f3n aumenta.\nA produci\u00f3n do caviar de Kalix \u00e9 puramente artesanal, e require moitos co\u00f1ecementos e longa experiencia. En particular, o prensado das ovas require moita experiencia e infl\u00fae de forma significativa na calidade do produto, co\u00f1ecementos acreditados polos poboadores da zona debido \u00e1 longa tradici\u00f3n na s\u00faa preparaci\u00f3n.\nO cor\u00e9gano branco desta zona dist\u00ednguese dos esp\u00e9cimes de augas totalmente doces pola s\u00faa alimentaci\u00f3n. Na zona non existe ning\u00fan insecto de auga doce, e a alimentaci\u00f3n destes peixes consiste en crust\u00e1ceos planct\u00f3nicos e larvas de insectos. Por isto as s\u00faas ovas son de cor laranxa, mentres que as dos de auga doce son amarelas, e presenta un sabor suave, redondo, con notas de aceite de peixe delicado e sal."}
{"id": "257916", "revid": "22795", "url": "https://gl.wikipedia.org/wiki?curid=257916", "title": "Kalix l\u00f6jrom", "text": ""}
{"id": "257917", "revid": "15490", "url": "https://gl.wikipedia.org/wiki?curid=257917", "title": "Vanguardia de Izquierda Republicana", "text": "Vanguardia de Izquierda Republicana (VIR) foi un partido pol\u00edtico fundado en agosto de 1935 por Xo\u00e1n Xes\u00fas Gonz\u00e1lez, que tan s\u00f3 tivo implantaci\u00f3n na comarca de Santiago.\nHistoria e caracter\u00edsticas.\nEn 1930 participaron no Pacto de Lestrobe os cenetistas Ricardo Garc\u00eda Lago, C\u00e9sar Guill\u00e1n Bozo e Manuel Fern\u00e1ndez Fern\u00e1ndez, como delgados dunha secci\u00f3n VIR da Coru\u00f1a.\nCando en abril de 1934 se creou Izquierda Republicana a partir de Acci\u00f3n Republicana, Partido Radical Socialista Independiente, Partido Republicano Gallego e Uni\u00f3n Socialista Galega de Xo\u00e1n Xes\u00fas Gonz\u00e1lez, Xo\u00e1n Xes\u00fas foi designado secretario xeral da agrupaci\u00f3n compostel\u00e1. Desavinzas cun importante sector da mesma, formado por persoas coas que non manti\u00f1a boas relaci\u00f3ns, produciron a s\u00faa expulsi\u00f3n.\nXo\u00e1n Xes\u00fas Gonz\u00e1lez, despois dun fracasado intento de reactivar a Uni\u00f3n Socialista Galega, constitu\u00edu en agosto de 1935 Vanguardia de Izquierda Republicana, na que militaron Raimundo Garc\u00eda Dom\u00ednguez, Maximino Casti\u00f1eiras, Jos\u00e9 Jeremias Montero e Ram\u00f3n Esturao Calvo, sendo nomeado presidente do partido o veterano sindicalista compostel\u00e1n Jos\u00e9 Pas\u00edn Romero."}
{"id": "257918", "revid": "89787", "url": "https://gl.wikipedia.org/wiki?curid=257918", "title": "Esgrima nos Xogos Ol\u00edmpicos de 1984", "text": "Nos Xogos Ol\u00edmpicos de 1984 celebrados nos \u00c1nxeles realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n realizouse entre os d\u00edas 1 e 11 de agosto de 1984 no \"Long Beach Convention and Entertainment Center\" de Long Beach.\nNaci\u00f3ns participantes.\nUn total de 262 tiradores (202 homes e 60 mulleres) de 38 naci\u00f3ns competiron nos Xogos dos \u00c1nxeles:"}
{"id": "257922", "revid": "98629", "url": "https://gl.wikipedia.org/wiki?curid=257922", "title": "Beluga", "text": "A beluga, \"Delphinapterus leucas\" (Pallas, 1776), \u00e9 unha especie de cet\u00e1ceo odontoceto que habita na rexi\u00f3n \u00e1rtica e sub\u00e1rtica. \u00c9 a \u00fanica especie do x\u00e9nero \"Delphinapterus\" e, xunto co narval (\"Monodon monoceros\"), conforman a familia dos monod\u00f3ntidos.\nMoitas veces aparece na bibliograf\u00eda denominada, erroneamente, como \"balea branca\", debido a que un dos seus nomes m\u00e1is populares en ingl\u00e9s \u00e9 \"white whale\", e mesmo \u00e1s veces tam\u00e9n co de \"golfi\u00f1o branco\", pero, a\u00ednda que sexa o \u00fanico cet\u00e1ceo que, de adulto, \u00e9 de cor completamente branca, \"balea\", en sentido estrito, non \u00e9 aplic\u00e1bel aos cet\u00e1ceos \"con dentes\", reserv\u00e1ndose para os \"desdentados\" (misticetos) integrantes das familias dos bal\u00e9nidos, neobal\u00e9nidos e escrict\u00edidos (porque os da outra familia, a dos balenopt\u00e9ridos, denom\u00ednanse rorcuais). E a pesar de que ten dentes (pequenos) tampouco ten nada que ver cos golfi\u00f1os, que son os membros da familia dos delf\u00ednidos.\nEtimolox\u00eda.\nNome cient\u00edfico.\nO nome do x\u00e9nero, \"Delphinapterus\", significa \"golfi\u00f1o sen aleta\". Deriva do grego antigo e est\u00e1 formado polas voces \u03b4\u03b5\u03bb\u03c6\u03af\u03bd ,\"delph\u00edn\", \"delf\u00edn\" ou \"golfi\u00f1o\", e \u03b1\u03c0\u03c4\u03b5\u03c1\u00f3\u03c2 \"apter\u00f3s\", \"sen aleta\" (do \u03b1- privativo e \u03c0\u03c4\u03b5\u03c1\u03cc\u03bd \"pter\u00f3n\", \"\u00e1\", \"aleta\").\nE o nome espec\u00edfico, \"leucas\", significa \"branco\", e deriva do grego \u03bb\u03b5\u03c5\u03ba\u00f3\u03c2 \"leuk\u00f3s\", \"branco\".\nNome com\u00fan.\nO nome com\u00fan, \"beluga\", v\u00e9n dos seus nomes en ruso, \u0431\u0435\u043b\u0443\u0433\u0430 \"beluga\", ou \u0431\u0435\u043b\u0443\u0445\u0430 \"belukha\", que derivan da palabra \u0431\u0435\u043b\u044b\u0439 \"belii\", que significa \"branco\".\nNalgunhas bibliograf\u00edas denom\u00ednase en ocasi\u00f3ns \"balea beluga\" (en ingl\u00e9s \"Beluga whale\"), co fin de non confundila co \"Huso huso\" ou \"esturi\u00f3n beluga\" (ademais do xa citado \"white whale\").\nA \"Lista Vermella da IUCN\" acepta os nomes \"beluga\" e \"balea branca\" (\"white whale\") como sin\u00f3nimos; pero, recordemos, en sentido estrito o termo \"balea\" apl\u00edcase s\u00f3 aos integrantes da familia dos bal\u00e9nidos (con algunhas excepci\u00f3ns).\nNomes galegos.\nDada a distribuci\u00f3n da especie, por riba do c\u00edrculo polar \u00e1rtico, \u00e9 normal que, a pesar dos afastados lugares que frecuentan e frecuentaron os pescadores galegos, non te\u00f1a moitos nomes vern\u00e1culos galegos.\nA \"Delphinapterus leucas\", na \"Lista patr\u00f3n dos vertebrados de Galicia\", proposta provisionalmente pola SGHN, as\u00edgnaselle o nome de \"blanc\u00f3n\", un evidente castelanismo por branc\u00f3n, pero que foi recollido en Portonovo por R\u00edos Panisse, nome debido seguramente \u00e1 cor completamente branca deste animal que, por outra parte, \u00e9 de forma parecida, a\u00ednda que m\u00e1is pequeno, que o negr\u00f3n ou falsa candorca, \"Pseudorca crassidens\", un cet\u00e1ceo da familia dos delf\u00ednidos m\u00e1is co\u00f1ecido nas nosas augas, e que \u00e9 de cor gris escura ou totalmente negra. R\u00edos Panisse tam\u00e9n recolleu para esta especie os nomes de \"campelo\", en Corme e \"santo\", en Ribadeo e nas Figueiras (Castropol), na Asturias de fala galega.\nM\u00e1is recentemente, no \"Gran dicionario Xerais\", denomina a especie como beluga, adaptaci\u00f3n do seu nome ruso, e de acordo cos nomes que se lle dan na maior\u00eda dos idiomas da nosa contorna.\nCaracter\u00edsticas.\nAs principais caracter\u00edsticas definitorias da beluga son:\nAcabados de nacer.\nAs cr\u00edas acabadas de nacer te\u00f1en o corpo de cor gris lousa escura que, \u00e1s veces, pode ter unha tonalidade parda rosada, o mamel\u00f3n cef\u00e1lico menos pronunciado que nos adultos e a aleta caudal plana, e cos bordos posteriores m\u00e1is rectos que nos exemplares de m\u00e1is idade.\nXuven\u00eds.\nA cor do corpo \u00e9 m\u00e1is clara que nos acabados de nacer, pero menos que nos adultos, o mamel\u00f3n m\u00e1is pronunciado que nas cr\u00edas, pero, as\u00ed mesmo, menos que nos adultos, e a aleta caudal m\u00e1is convexa que nas cr\u00edas. Os subadultos son de cor branca cun ton azulado en ambos os sexos.\nFemias.\nAs femias son de tama\u00f1o considerabelmente menor que o dos machos, te\u00f1en o mamel\u00f3n cef\u00e1lico menos pronunciado, e as aletas pectorais non curvadas cara a arriba; adoitan presentaren no corpo cicatrices das feridas producidas polos ataques dos osos polares.\nH\u00e1bitat e biolox\u00eda.\nDistribuci\u00f3n.\nA beluga ten unha distribuci\u00f3n cicumpolar setentrional ampla, pero descontinua, chegando desde a rexi\u00f3n \u00e1rtica \u00e1 sub\u00e1rtica, en augas estacionalmente cubertas de xeo. P\u00f3dese ver fronte as costas do norte de Escandinavia e da Federaci\u00f3n Rusa, desde a pen\u00ednsula de Kola, no mar de Barents, at\u00e9 a illa de Sakhalin, no mar de Okhotsk, no Pac\u00edfico e, en Norteam\u00e9rica, desde o oeste de Groenlandia at\u00e9 a pen\u00ednsula de Alasca (inclu\u00edndo unha zona descontinua no sur da pen\u00ednsula do Labrador e en Terra Nova).\nA distribuci\u00f3n estacional est\u00e1 directamente relacionada coas condici\u00f3n do xeo, a\u00ednda que a maior\u00eda das poboaci\u00f3ns non realiza migraci\u00f3ns moi longas; a m\u00e1is prologada \u00e9 a efectuada entre os invernos no mar de Bering e os ver\u00e1ns no r\u00edo Mackenzie (Canad\u00e1), no que algunhas poboaci\u00f3ns poden nadar 1 000\u00a0km ou m\u00e1is r\u00edo arriba. Outras poboaci\u00f3ns non migran en absoluto, como as residentes no r\u00edo San Lourenzo, no Canad\u00e1.\nAs belugas adoitan pasar os ver\u00e1ns en ba\u00edas pouco profundas e en estuarios de grandes r\u00edos, e os invernos en zonas de baixa densidade en xeos, onde os ventos e as correntes oce\u00e1nicas mante\u00f1en fendeduras nas placas que lles permiten respirar.\nExisten cinco poboaci\u00f3ns principais de belugas:\nO tama\u00f1o do corpo das belugas var\u00eda considerabelmente segundo as poboaci\u00f3ns: as m\u00e1is grandes son as que viven en Groenlandia e no mar de Okhotsk, e as m\u00e1is pequenas, as do mar Branco e a ba\u00eda de Hudson.\nComportamento.\nA beluga adoita nadar con lentitude e pasar moito tempo cerca da superficie. Despr\u00e1zase con movementos ondulantes suaves, e a secuencia de inmersi\u00f3n t\u00edpica consiste en 5 ou 6 inmersi\u00f3ns pouco profundas nun minuto, seguidas doutra m\u00e1is profunda que dura outro minuto. \u00c9 un animal curioso, e moitas veces saca a cabeza f\u00f3ra da auga, talvez para mirar; a diferenza doutros moitos cet\u00e1ceos o seu pescozo \u00e9 flex\u00edbel, o que lle permite subir e baixar a cabeza, e xirala. Case nunca salta (e cando o fai, non realiza acrobacias, como os golfi\u00f1os), pero con frecuencia saca a cabeza da auga para vixiar, batendo a aleta caudal. Non adoita estar soa, salvo os individuos vellos cando realizan migraci\u00f3ns.\n\u00c9 un dos cet\u00e1ceos con dentes m\u00e1is cantareiros, e ten un amplo repertorio de gorxeos, rechouch\u00edos, estralos, ch\u00edos e \"risas\" que poden escoitarse dentro e f\u00f3ra da auga. \u00c9 prob\u00e1bel que te\u00f1a o m\u00e1is vers\u00e1til e requintado sistema de \"s\u00f3nar\" dos cet\u00e1ceos. O seu \"sopro\" respiratorio \u00e9 de vapor, pero pouco chamativo e baixo; por\u00e9n, en d\u00edas tranquilos pode o\u00edrse a varios centos de metros.\nEst\u00e1 ben adaptada a vivir preto das costas, e pode manobrar e nadar en augas pouco profundas (at\u00e9 que lle cubran o corpo) e, de producirse un varamento e ningu\u00e9n a molesta, pode sobrevivir at\u00e9 que a marea suba de novo.\nAlimentaci\u00f3n.\nAs belugas son os odontocetos m\u00e1is abundantes nas augas do oc\u00e9ano \u00c1rtico, e por tal motivo desempe\u00f1an un papel determinante na estrutura e funci\u00f3n dos recursos mari\u00f1os nesta rexi\u00f3n. Adoita describirse como un animal oportunista, pois os seus h\u00e1bitos alimentarios var\u00edan dependendo da situaci\u00f3n xeogr\u00e1fica e da estaci\u00f3n. Por exemplo, no mar de Beaufort comen de forma predominante bacallau \u00e1rtico (\"Boreogadus saida\") e en Groenlandia encontr\u00e1ronse no seu est\u00f3mago \"Sebastes marinus\", flet\u00e1n negro (\"Reinhardtius hippoglossoides\") e camar\u00f3ns da especie \"Pandalus borealis\", mentres que en Alasca o seu alimento principal \u00e9 o salm\u00f3n do Pac\u00edfico (\"Oncorhynchus kisutch\").\nEn li\u00f1as xenerais a dieta principal deste cet\u00e1ceo est\u00e1 conformada por peixes; \u00e1 parte dos mencionados identific\u00e1ronse entre outros: \"Mallotus villosus\", \"Osmerus ssp.\", linguados, sollas, arenques, \"Cottidae ssp.\" e outros salm\u00f3ns.Tam\u00e9n consomen un volume consider\u00e1bel de invertebrados, ademais dos camar\u00f3ns, como luras, cangrexos, ameixas, polbos, caracois, vermes e outros habitantes do fondo mari\u00f1o.Os animais en cativerio comen aproximadamente do 2,5 % ao 3 % do seu peso corporal por d\u00eda, m\u00e1is ou menos de 18,2 a 27,2\u00a0kg.\nA busca de alimento no leito mari\u00f1o tipicamente ten lugar a profundidades de entre os 20 e os 40 m, pero poden mergullarse con facilidade a m\u00e1is de 700 m para buscar comida. Xeralmente unha inmersi\u00f3n dura de 3 a 5 min, pero observ\u00e1ronse individuos que permanec\u00edan baixo a superficie at\u00e9 os 18 min.\nO pescozo flex\u00edbel lles permite un amplo rango de movemento mentres buscan o alimento no fondo oce\u00e1nico. As observaci\u00f3ns mostraron que estes animais poden succionar auga e despois expulsar chorros fortes coa boca, m\u00e9todo co cal poden apa\u00f1ar presas na lama. Debido a que a s\u00faa dentadura non \u00e9 moi grande nin afiada utilizan a succi\u00f3n para levar as presas \u00e1 boca; en consecuencia, todos os alimentos deben ser consumidos enteiros, e por iso as presas non poden ser demasiado grandes, xa que correr\u00edan o risco de esganarse.\nTam\u00e9n se alimentan de cardumes de peixes, o que fan en grupos coordinados de cinco ou m\u00e1is individuos; estes re\u00fanen o banco de peixes en augas pouco profundas para logo atacalos. Por exemplo, no estuario do r\u00edo Amur, onde se alimentan preferentemente de salm\u00f3ns, re\u00fanense en grupos de seis a oito individuos e rodean aos peixes para evitar que escapen e, mentres un come, os outros esperan a s\u00faa quenda para alimentarse deles.\nReproduci\u00f3n.\nAs estimaci\u00f3ns sobre a idade da madurez sexual var\u00edan amplamente; a maior\u00eda dos autores pensan que os machos alcanzan a madurez sexual entre os catro e os sete anos, e as femias entre os catro e os nove. A idade media do primeiro parto \u00e9 de 8,5 anos e a fertilidade empeza a decaer aos vinte e cinco, sen xestaci\u00f3ns rexistradas por riba dos corenta e un anos.\nAs femias xeralmente te\u00f1en cr\u00edas cada dous ou tres anos. A maior\u00eda dos emparellamentos ocorren entre febreiro e maio, pero alg\u00fans poden producirse noutras \u00e9pocas do ano. Public\u00e1ronse datos de per\u00edodos de xestaci\u00f3n que oscilan entre 12 e 14\u00bd meses, pero informaci\u00f3ns procedentes de femias en catividade rexistran un tempo m\u00e1is prolongado, cunha media de duraci\u00f3n de 475 d\u00edas (15,8 meses).\nO nacemento das cr\u00edas durante o ano var\u00eda segundo a situaci\u00f3n xeogr\u00e1fica. No \u00e1rtico canadense, os partos ocorren desde marzo at\u00e9 setembro, mentres que na ba\u00eda de Hudson o pico de nacementos sucede a finais do mes de xu\u00f1o, e en Cumberland Sound a maior\u00eda nacen a finais de xullo e principios de agosto. Normalmente nacen en ba\u00edas e estuarios onde a auga \u00e9 temperada, de 10 a 15\u00a0\u00b0C. As belugas acabadas de nacer son de cor gris, miden unha media de 1,5 m de lonxitude e te\u00f1en un peso de 80\u00a0kg; son capaces de nadar ao lado das s\u00faas nais inmediatamente despois do nacemento. As cr\u00edas alim\u00e9ntase baixo a auga e inicia a lactaci\u00f3n algunhas horas despois do nacemento e, de a\u00ed en adiante, fano con intervalos dunha hora. Segundo investigaci\u00f3ns en animais en catividade, a composici\u00f3n do leite var\u00eda entre individuos e flut\u00faa de acordo coa etapa da lactaci\u00f3n; esta ten de media un 28% de graxa, un 11% de prote\u00ednas, un 60,3% de auga e menos do 1% de cinzas. O leite subministra aproximadamente 92 cal/onza.\nAs cr\u00edas dependen exclusivamente da lactaci\u00f3n materna at\u00e9 o primeiro ano de idade, momento en que xorde a dentadura. Daquela empezan a complementar a dieta con camar\u00f3ns e peixes pequenos. A maior\u00eda das cr\u00edas contin\u00faan a lactaci\u00f3n at\u00e9 os vinte meses de idade, prolong\u00e1ndose m\u00e1is al\u00e1 dos dous anos en casos espor\u00e1dicos. En cativerio observouse coidado aloparental (coidado por femias diferentes \u00e1 nai) cara \u00e1s cr\u00edas, con produci\u00f3n espont\u00e1nea de leite por parte das femias que se prolonga durante longos per\u00edodos de tempo. Isto suxire que este comportamento, observado con frecuencia nos mam\u00edferos, tam\u00e9n se dea nas belugas en liberdade.\nAmeazas.\nCaza.\nAs belugas caz\u00e1ronse durante s\u00e9culos. Desde a antig\u00fcidade os habitantes nativos das rexi\u00f3ns \u00e1rticas do Canad\u00e1, Alasca e Rusia capturaron estes animais, primordialmente pola s\u00faa carne, graxa e pel. A pel curtida \u00e9 a \u00fanica entre as dos cet\u00e1ceos o suficientemente grosa para ser usada como coiro. Debido aos patr\u00f3ns de migraci\u00f3n predec\u00edbeis a \u00e1 alta concentraci\u00f3n da poboaci\u00f3n nos estuarios e zonas pr\u00f3ximas \u00e1s costas durante o ver\u00e1n, eran presas f\u00e1ciles durante esta \u00e9poca.\nNos s\u00e9culos XVIII e XIX, a caza comercial por parte de baleeiros europeos e americanos causou unha diminuci\u00f3n da poboaci\u00f3n destes cet\u00e1ceos no \u00c1rtico canadense. \u00c1 parte do consumo de carne e graxa, en Europa usouse o aceite do mamel\u00f3n como lubricante para reloxos e maquinaria e para a iluminaci\u00f3n nos faros. Ao redor de 1860, o aceite mineral substitu\u00edu ao de orixe animal, pero a captura destes animais continuou vixente. Desde 1863 descubriuse que os coiros curtidos poder\u00edan utilizarse para a fabricaci\u00f3n de arneses para cabalos, cintos e cord\u00f3ns para zapatos. Estes produtos de alto valor engadido contribu\u00edron a perpetuar a caza durante o resto do s\u00e9culo XIX e os inicios do s\u00e9culo XX. De 1868 a 1911, os baleeiros escoceses e americanos capturaron m\u00e1is de 20\u00a0000 belugas no estreito de Lancaster e no de Davis.\nNa d\u00e9cada de 1920, os pescadores do estuario do r\u00edo San Lourenzo culparon \u00e1s belugas de seren unha ameaza para a industria pesqueira por alimentarse, supostamente, de grandes cantidades de bacallaus, salm\u00f3ns, at\u00fans e outros peixes b\u00e1sicos para a subsistencia dos poboadores da rexi\u00f3n. En consecuencia, consider\u00e1ronse como habitantes indesex\u00e1beis do estuario e mesmo o goberno do Quebec, en 1928, ofreceu unha recompensa de 15 d\u00f3lares por cada animal morto. En 1938 o Departamento de Pesca do Quebec emprendeu un estudo para determinar a influencia deste cet\u00e1ceo nas poboaci\u00f3ns de peixes, mentres a persecuci\u00f3n continuou cun n\u00famero indeterminado de mortes at\u00e9 a d\u00e9cada de 1950, cando se conclu\u00edu que a suposta voracidade deste animal estaba sobreestimada.\nOs nativos inuit do \u00c1rtico a\u00ednda mante\u00f1en a caza de subsistencia para a obtenci\u00f3n de alimento e materias primas. Esta pr\u00e1ctica \u00e9 parte da s\u00faa cultura, pero existe a inquietude de que o total de capturas sexa demasiado elevado para o sostemento da poboaci\u00f3n. As mortes anuais suman de 200 a 550 individuos en Alasca e ao redor de 1 000 no Canad\u00e1. Por\u00e9n, en zonas como a enseada de Cook, a ba\u00eda de Ungava e Groenlandia occidental, as capturas realizadas previamente colocaron \u00e1s poboaciones en perigo e as realizadas polos inuit contin\u00faan nestas rexi\u00f3ns, o que provoca que algunhas poboaci\u00f3ns contin\u00faen decrecendo. Estes sitios son o foco de discusi\u00f3n entre estas comunidades e o goberno do Canad\u00e1 co fin de promover unha cacer\u00eda sustent\u00e1bel sen po\u00f1er en risco a especie.\nDepredadores.\nOs \u00fanicos depredadores naturais das belugas son os osos polares e as candorcas.\nDurante o inverno \u00e9 frecuente que estes cet\u00e1ceos resulten atrapados en trampas de xeo sen posibilidade de escapar a mar aberto, do que quedan separados varios quil\u00f3metros. Os osos aproveitan a situaci\u00f3n, e as localizan por medio do olfacto ou cando emerxen para respirar; ent\u00f3n golp\u00e9annas, atr\u00e1pannas e arr\u00e9strannas f\u00f3ra da auga sobre a capa superficial de xeo para devoralas. Poden capturar exemplares grandes, xa que est\u00e1 documentada a captura dun animal de 935\u00a0kg por parte dun oso que pesaba entre 150 e 180\u00a0kg.\nA candorca \u00e9 o outro depredador que pode capturar con \u00e9xito tanto \u00e1s cr\u00edas como aos adultos. Estes cet\u00e1ceos cosmopolitas, xa que habitan todos os mares do mundo, ocupan a rexi\u00f3n sub\u00e1rtica e comparten gran parte do h\u00e1bitat das belugas. Notific\u00e1ronse ataques principalmente en augas de Groenlandia, Rusia, Canad\u00e1 e Alasca. Na enseada de Cook document\u00e1ronse varias mortes e existe preocupaci\u00f3n por que isto impida a recuperaci\u00f3n desta subpoboaci\u00f3n, xa diminu\u00edda at\u00e9 o extremo pola caza. As candorcas chegan en outono, a principios do mes de agosto, pero as belugas en ocasi\u00f3ns p\u00f3dennas escoitar e escapar delas.\nAs poboaci\u00f3ns que permanecen cerca ou baixo as capas de xeo te\u00f1en certa protecci\u00f3n, pois a enorme aleta dorsal das candorcas, de at\u00e9 dous metros de lonxitude, imp\u00eddelles manobrar por debaixo das placas de xeo ou acercarse o suficiente aos respiradoiros.\nContaminaci\u00f3n.\nComo consecuencia da concentraci\u00f3n de belugas nos estuarios dos r\u00edos, a contaminaci\u00f3n causada polos humanos pode representar un risco significativo para a s\u00faa sa\u00fade. Na poboaci\u00f3n do r\u00edo San Lourenzo demostrouse a existencia de substancias qu\u00edmicas t\u00f3xicas tales como diclorodifeniltricloroetano (DDT) e metais pesados como chumbo, mercurio e cadmio. Tam\u00e9n se encontraron niveis de entre 240\u00a0ppm e 800\u00a0ppm de bifenilos policlorados no cerebro, f\u00edgado e m\u00fasculos destes cet\u00e1ceos, sendo os machos os que te\u00f1en os niveis m\u00e1is altos, at\u00e9 o punto de que as belugas deste r\u00edo son tratadas, cando morren, como refugallos t\u00f3xicos. O nivel destes compostos \u00e9 significativamente superior ao encontrado nas poboaci\u00f3ns que habitan o \u00c1rtico.\nEst\u00e1 comprobado que estas substancias te\u00f1en un efecto adverso sobre estes cet\u00e1ceos, como a aparici\u00f3n de cancros, patolox\u00edas reprodutivas e deterioraci\u00f3n do sistema inmunol\u00f3xico, facendo aos animais m\u00e1is suscept\u00edbeis a pneumon\u00edas, \u00falceras, quistes, tumores e infecci\u00f3ns bacterianas. A pesar de que as poboaci\u00f3ns con maior risco son as que frecuentan os r\u00edos, en grupos de animais que habitan en mar aberto document\u00e1ronse niveis altos de zinc, cadmio, mercurio e selenio nos m\u00fasculos, f\u00edgado e ril.\nPat\u00f3xenos.\nComo en calquera poboaci\u00f3n animal, existen gran n\u00famero de patolox\u00edas que lles causan alteraci\u00f3ns e a morte \u00e1s belugas. Estas incl\u00faen unha variedade de enfermidades producidas por virus, bacterias e fungos que lles ocasionan principalmente infecci\u00f3ns cut\u00e1neas, intestinais e respiratorias.\nEncontr\u00e1ronse papilomavirus no est\u00f3mago das belugas do r\u00edo San Lourenzo. Tam\u00e9n se detectaron infecci\u00f3ns por herpesvirus e se presentaron alg\u00fans casos de encefalites ocasionadas polo protozoo \"Sarcocistis\". Document\u00e1ronse ciliados colonizando o espir\u00e1culo, pero parecen non ser pat\u00f3xenos ou, polo menos, son pouco nocivos.\nA bacteria \"Erysipelothrix rhusiopathiae\", que prov\u00e9n probabelmente de peixes contaminados, pode ameazar \u00e1s belugas en cativerio caus\u00e1ndolles anorexia, placas e lesi\u00f3ns na derme que poden producir septicemia. Esta condici\u00f3n pode causarlles a morte se non \u00e9 diagnosticada e tratada a tempo con antibi\u00f3ticos.\nNun estudo realizado en varios individuos de ambos os sexos para documentar a infecci\u00f3n por helmintos comprobouse a presenza de larvas dunha especie do x\u00e9nero \"Contracaecum\" no est\u00f3mago e o intestino, \"Anisakis simplex\" no est\u00f3mago, \"Pharurus pallasii\" nos condutos auditivos, \"Hadwenius seymouri\" no intestino e \"Leucasiella arctica\" no recto.\nCativerio.\nAs belugas c\u00f3ntanse entre os primeiros cet\u00e1ceos postos en catividade. A primeira delas foi exhibida en 1861, no Museo Americano de Barnum, na cidade de Nova York. Durante o s\u00e9culo XX o pa\u00eds onde se realizaron m\u00e1is capturas con fins de exhibici\u00f3n foi Canad\u00e1. Durante o trascurso do s\u00e9culo e at\u00e9 principios da d\u00e9cada de 1960 captur\u00e1banse no estuario do r\u00edo San Lourenzo, e a partir de 1967 iniciouse a s\u00faa captura no do r\u00edo Churchill. Neste lugar, en 25 anos (at\u00e9 1992, cando se prohibiu esta pr\u00e1ctica), captur\u00e1ronse 68 exemplares. Despois de que Canad\u00e1 deixara de ser o provedor destes animais a ra\u00edz da prohibici\u00f3n, Rusia converteuse no principal abastecedor de belugas para os acuarios do mundo. Os exemplares capt\u00faranse no delta do r\u00edo Amur e nos mares do extremo oriente do pa\u00eds, e de al\u00ed os m\u00e1is deles son trasportados a acuarios de Moscova, San Petersburgo e Sochi; o resto exp\u00f3rtanse a outros pa\u00edses (inclu\u00eddo Canad\u00e1).\nEn 2006 segu\u00eda a ser unha das especies de cet\u00e1ceo mantidas en acuarios e parques en Norteam\u00e9rica, Europa e Asia. Nese ano exhib\u00edanse en acuarios trinta belugas no Canad\u00e1 e vinte e oito nos Estados Unidos, onde se notificaran at\u00e9 ent\u00f3n corenta e d\u00faas mortes en cativerio.\nNaquela \u00e9poca un exemplar poder\u00eda valer no mercado at\u00e9 100\u00a0000 d\u00f3lares.\nEste cet\u00e1ceo \u00e9 moi popular entre os visitantes debido \u00e1 s\u00faa cor branca e a ampla gama de expresi\u00f3ns faciais e movementos cef\u00e1licos. Isto \u00faltimo posibilitado grazas \u00e1 mobilidade adicional proporcionada por ter as v\u00e9rtebras cervicais non fusionadas.\nA maior\u00eda das belugas que se ven nos acuarios foron capturadas na natureza, debido a que os programas de reproduci\u00f3n en catividade tiveron pouco \u00e9xito.\nPor exemplo, en 2010 no acuario de Vancouver, Canad\u00e1, s\u00f3 d\u00faas belugas, \"Qila\" e a s\u00faa filla \"Tiqa\", permanec\u00edan con vida, despois de nacer en cativerio quince e dous anos antes, respectivamente.Outras tres que naceron no mesmo lugar faleceron antes dos tres anos.\nA Armada dos Estados Unidos, desde 1960 at\u00e9 1992, desenvolveu un programa que, entre outros fines, pretend\u00eda estudar a capacidade dos mam\u00edferos mari\u00f1os para a ecolocaci\u00f3n coa finalidade de dese\u00f1ar m\u00e9todos m\u00e1is eficientes para detectar obxectos baixo a auga.\nO programa iniciouse con golfi\u00f1os pero logo numerosas belugas foron incorporadas ao programa, en 1975. Este programa inclu\u00eda tam\u00e9n adestramento para a entrega de materiais e equipos baixo a auga a mergulladores, localizaci\u00f3n de persoas desaparecidas, vixilancia de botes e submarinos e monitorizaci\u00f3n baixo a auga usando c\u00e1maras suxeitas na boca. Un programa semellante foi posto en funcionamento pola Armada de Rusia durante a guerra fr\u00eda, no que ademais foron adestraads para contrarrestar minas navais en augas do \u00c1rtico.\nEn novembro de 2006, no oceanogr\u00e1fico de Valencia (Espa\u00f1a) naceu a primeira beluga en catividade de Europa. Este exemplar, que \u00f3 nacer mediu 1,20 metros e pesou 90\u00a0kg morreu \u00f3s 25 d\u00edas, tras sufrir complicaci\u00f3ns metab\u00f3licas e infecciosas \u00f3 non poder alimentarse axeitadamente.\nEn 2009 durante unha competici\u00f3n de mergullo libre na cidade de Harbin na China, dentro dun estanque de auga xeada, unha beluga en cativerio chamada \"Mila\" axudou a subir at\u00e9 a superficie a unha mergulladora incapacitada para emerxer por si mesma suxeit\u00e1ndoa dunha perna, e posiblemente salv\u00e1ndolle a vida.\nEstado de conservaci\u00f3n.\nSegundo a \"Lista Vermella\" da IUCN, o status da beluga, en 2008, era de \"pouco ameazada\" (NT).\nAntes deste ano estaba cualificada como \"especie vulner\u00e1bel\", e o cambio xerou preocupaci\u00f3n pola poca certeza da cifra real e o escaso co\u00f1ecemento das ameazas para todas as subpoboaci\u00f3ns existentes na s\u00faa \u00e1rea de distribuci\u00f3n (especialmente no \u00c1rtico ruso), e a posibilidade de que os esforzos de conservaci\u00f3n cesaran, especialmente o manexo da caza. A raz\u00f3n exposta pola UICN para o cambio de status foi o feito de que a nivel global a especie non cumpre ning\u00fan dos criterios para catalogala como ameazada, que algunhas das subpoboaci\u00f3ns m\u00e1is grandes non estaban declinando e que os m\u00e9todos mellorados para o censo da poboaci\u00f3n indicaban que o tama\u00f1o da mesma era maior que o estimado previamente.\nAs subpoboaci\u00f3ns est\u00e1n suxeitas a diferentes niveis de ameaza e xustifican, por tanto, unha atenci\u00f3n individual. O grupo non migratorio que habita na enseada de Cook inclu\u00eduse nos listados da UICN como subpoboaci\u00f3n \"en perigo cr\u00edtico de extinci\u00f3n\" en 2008, debido a que experimentara unha diminuci\u00f3n precipitada nos \u00faltimos anos e actualmente o n\u00famero \ndescendeu a s\u00f3 uns poucos centos de individuos. At\u00e9 o ano 1998 a captura excesiva foi a maior respons\u00e1bel da declinaci\u00f3n. Desde 1999 a caza rexistrada foi m\u00ednima, pero o n\u00famero de animais non mostrou os signos de recuperaci\u00f3n esperados.\nA mesma poboaci\u00f3n foi catalogada como \"ameazada\" pola Lei de especies ameazadas en outubro de 2008 polo goberno federal dos Estados Unidos.\nProtecci\u00f3n legal.\nEn 1972 o Congreso dos Estados Unidos de Am\u00e9rica aprobou a Lei para a protecci\u00f3n de mam\u00edferos mari\u00f1os (MMPA) na que se ilegaliza a caza e persecuci\u00f3n de calquera mam\u00edfero mari\u00f1o en augas dos Estados Unidos. Desde a s\u00faa aprobaci\u00f3n esta lei tivo varias emendas e, at\u00e9 2007, permit\u00eda algunhas excepci\u00f3ns, como a caza de subsistencia dos nativos, a captura temporal dunha cantidade restrinxida de mam\u00edferos mari\u00f1os con fins de investigaci\u00f3n, educaci\u00f3n e exhibici\u00f3n p\u00fablica, e a captura accidental dalg\u00fans exemplares no trascurso de operaci\u00f3ns pesqueiras. A lei tam\u00e9n establece que todos os cet\u00e1ceos que se encontren no mar territorial dos Estados Unidos est\u00e1n baixo a xurisdici\u00f3n do Servizo Nacional de Pesca Mari\u00f1a, unha divisi\u00f3n da Administraci\u00f3n Nacional Oce\u00e1nica e Atmosf\u00e9rica (NOAA).\nA Convenci\u00f3n sobre o Comercio Internacional de Especies Ameazadas de Fauna e Flora Silvestres (CITES) \u00e9 un tratado internacional acordado en 1973 para regular a explotaci\u00f3n comercial de certas especies; nela prot\u00e9xense todas as especies de odontocetos.\nA poboaci\u00f3n de belugas illada no r\u00edo San Lourenzo est\u00e1 protexida legalmente desde 1983. En 1988 o Departamento Canadense de Pesca e Oc\u00e9anos e \"Environment Canada\", unha axencia do goberno encargada de supervisar os parques nacionais, implantaron o chamado \"Plan de Acci\u00f3n do San Lourenzo\". A finalidade deste plan era eliminar o 90% da contaminaci\u00f3n industrial para o ano 1993; por\u00e9n, en 1992 as emisi\u00f3ns reduc\u00edranse s\u00f3 nun 59%."}
{"id": "257923", "revid": "22795", "url": "https://gl.wikipedia.org/wiki?curid=257923", "title": "Delphinapterus", "text": ""}
{"id": "257928", "revid": "23204", "url": "https://gl.wikipedia.org/wiki?curid=257928", "title": "Organizaci\u00f3n dos Estados Iberoamericanos", "text": "A Organizaci\u00f3n dos Estados Iberoamericanos para a Educaci\u00f3n, a Ciencia e a Cultura (OEI), ou sinxelamente Organizaci\u00f3n dos Estados Iberoamericanos, \u00e9 un organismo internacional de car\u00e1cter gobernamental para a cooperaci\u00f3n entre os pa\u00edses iberoamericanos no campo da educaci\u00f3n, a ciencia, a tecnolox\u00eda e a cultura no contexto do desenvolvemento integral, a democracia e a integraci\u00f3n rexional. Est\u00e1 composta por vinte e tres Estados."}
{"id": "257929", "revid": "5132", "url": "https://gl.wikipedia.org/wiki?curid=257929", "title": "Organizaci\u00f3n de Estados Iberoamericanos", "text": ""}
{"id": "257930", "revid": "5132", "url": "https://gl.wikipedia.org/wiki?curid=257930", "title": "Organizaci\u00f3n dos Estados Iberoamericanos para a Educaci\u00f3n, a Ciencia e a Cultura", "text": ""}
{"id": "257931", "revid": "5132", "url": "https://gl.wikipedia.org/wiki?curid=257931", "title": "Organizaci\u00f3n de Estados Iberoamericanos para a Educaci\u00f3n, a Ciencia e a Cultura", "text": ""}
{"id": "257932", "revid": "5132", "url": "https://gl.wikipedia.org/wiki?curid=257932", "title": "Organizaci\u00f3n dos Estados iberoamericanos", "text": ""}
{"id": "257933", "revid": "5132", "url": "https://gl.wikipedia.org/wiki?curid=257933", "title": "OEI", "text": ""}
{"id": "257934", "revid": "89787", "url": "https://gl.wikipedia.org/wiki?curid=257934", "title": "Festival do Castro", "text": "O Festival do Castro organ\u00edzase dende o 28 de xullo de 1979 no castro que coroa a vila de Ferreira de Pant\u00f3n (Lugo). Aquel Primeiro Festival Galego do Castro estivo organizado pola comisi\u00f3n de festas. Actualmente \u00e9 a Asociaci\u00f3n Cultural O Castro a que organiza o festival.\nHistoria.\nNas s\u00faas primeiras edici\u00f3ns o festival estivo organizado pola comisi\u00f3n de festas da aldea. Nun inicio fix\u00e9ronse seis edici\u00f3ns. Tres delas nos anos 1980 e outras tres nos anos 1990. Despois de varios anos da s\u00faa desaparici\u00f3n a Asociaci\u00f3n Cultural e Xuvenil O Castro formada por xente de Pant\u00f3n e mozos dos veci\u00f1os concellos de Sober, O Savi\u00f1ao e A Pobra do Broll\u00f3n fix\u00e9ronse cargo da organizaci\u00f3n e recuper\u00e1rono en 2006. O Festival dura todo o d\u00eda: hai actividades para os m\u00e1is novos, xantar popular, acampada, artesan\u00eda e m\u00fasica de diversos estilos."}
{"id": "257935", "revid": "1888", "url": "https://gl.wikipedia.org/wiki?curid=257935", "title": "Jos\u00e9 Jeremias Montero", "text": "Jos\u00e9 Jeremias Montero, nado en Santiago de Compostela en 1892 e finado na mesma cidade o 12 de novembro de 1944, foi un practicante e pol\u00edtico galego.\nTraxectoria.\nF\u00edxose practicante en 1926. Na Segunda Rep\u00fablica foi nomeado practicante municipal de Santiago de Compostela en setembro de 1931. Foi vogal do Centro Republicano de Santiago de Compostela (1931), tesoureiro do Centro Republicano Federal de Izquierda Gallega (1932), e militou en Vanguardia de Izquierda Republicana.. Cando se produciu o golpe de Estado do 18 de xullo de 1936 fuxiu e estivo agochado polos montes da Mah\u00eda. Foi detido en 1937 acusado de incitar aos gardas para botarse \u00e1 r\u00faa e intentar asaltar o cuartel de artillar\u00eda, acci\u00f3n que en realidade protagonizou o seu irm\u00e1n Juan Jeremias Montero. Foi xulgado en Compostela por auxilio \u00e1 rebeli\u00f3n o 20 de marzo de 1937. A\u00ednda que o fiscal solicitaba cadea perpetua, finalmente foi condenado a 9 anos de prisi\u00f3n.\nVida persoal.\nCasou con Mar\u00eda Arca Guerra. A s\u00faa \u00fanica filla, Encarna Jeremias Arce, finou en abril de 1941 con 23 anos."}
{"id": "257936", "revid": "41935", "url": "https://gl.wikipedia.org/wiki?curid=257936", "title": "Deszo Gyarmati", "text": ""}
{"id": "257938", "revid": "1131", "url": "https://gl.wikipedia.org/wiki?curid=257938", "title": "Vilarrub\u00edn, Oencia", "text": "Vilarrub\u00edn (en castel\u00e1n e oficialmente, \"Villarrub\u00edn\") \u00e9 unha parroquia do concello de Oencia, na provincia de Le\u00f3n. A igrexa parroquial est\u00e1 no lugar de Vilarrub\u00edn situado na estrada de Ferramul\u00edn a Oencia.\nDemograf\u00eda.\n&lt;/small&gt;"}
{"id": "257941", "revid": "23204", "url": "https://gl.wikipedia.org/wiki?curid=257941", "title": "Portela, Gundriz, Samos", "text": "Portela \u00e9 un lugar da parroquia de Gundriz no concello lugu\u00e9s de Samos na comarca de Sarria. Segundo o IGE, en 2022 ti\u00f1a 8 habitantes (4 homes e 4 mulleres).\nLocalizaci\u00f3n.\n\u00c9 o n\u00facleo de poboaci\u00f3n m\u00e1is elevado de L\u00f3uzara, situado a 1.200 m. de altitude."}
{"id": "257953", "revid": "15490", "url": "https://gl.wikipedia.org/wiki?curid=257953", "title": "Giuseppe Mangiarotti", "text": "Giuseppe Mangiarotti, nado en Broni o 27 de maio de 1883 e finado en B\u00e9rgamo o 24 de outubro de 1970, foi un mestre de armas e tirador de esgrima italiano.\nTraxectoria.\nFillo da soprano Adelina Stehle, frecuentou a escola superior en Lausana e practicou moi diversos deportes, alpinismo, ximnasia, tenis ou remo. A esgrima chegou algo m\u00e1is tarde en 1906 despois dun encontro casual co mestre de armas siciliano Enrico Lancia di Brolo. Foi xa campi\u00f3n de espada profesional de Italia en 1906, t\u00edtulo que mantivo ata 1927 ag\u00e1s en 1913-1914 anos nos que non competiu. En 1908, adestrado para a ocasi\u00f3n por Luigi Colombetti, participou nos Xogos Ol\u00edmpicos de 1908 en Londres, quedando en espada por equipos en cuarto lugar. En 1909 fundou en Mil\u00e1n a s\u00faa propia sala de armas, que se converteu nunha das m\u00e1is afamadas do pa\u00eds. Entre 1913 e 1914 estivo en Budapest como instrutor na sala de Italo Santelli. \u00c1 volta a competici\u00f3n tras a primeira guerra mundial foi campi\u00f3n de Europa de espada individual e por equipos en 1919. Entre 1924 e 1960 foi adestrador do equipo ol\u00edmpico italiano de espada. E desde 1938 foi o director da sala de armas da Societ\u00e0 del Giardino.\nCasou en 1917 con Rosetta Pirola, futura tiradora de esgrima, e foi pai dos tam\u00e9n tiradores Dario (1915-2010), Edoardo (1919-2012) e Mario (1920)."}
{"id": "257957", "revid": "88215", "url": "https://gl.wikipedia.org/wiki?curid=257957", "title": "Virgilio Mantegazza", "text": "Virgilio Mantegazza, nado o 30 de xaneiro de 1889 e finado o 3 de xullo 1928, foi un tirador de esgrima italiano, ga\u00f1ador dunha medalla ol\u00edmpica.\nTraxectoria.\nMantegazza participou nos Xogos Ol\u00edmpicos de 1924 en Antuerpen, logrando a medalla de bronce en espada por equipos"}
{"id": "257959", "revid": "88215", "url": "https://gl.wikipedia.org/wiki?curid=257959", "title": "Riccardo Nowak", "text": "Riccardo Nowak, nado en B\u00e9rgamo o 16 de xaneiro de 1885 e finado na mesma cidade o 18 de febreiro de 1950 foi un tirador de esgrima italiano, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1908 en Londres, ga\u00f1ando unha medalla de prata en sabre por equipos, xunto con Marcello Bertinetti, Sante Ceccherini, Alessandro Pirzio Biroli e Abelardo Olivier."}
{"id": "257960", "revid": "25871", "url": "https://gl.wikipedia.org/wiki?curid=257960", "title": "Parque Natural de Los Alcornocales", "text": "O Parque Natural de Los Alcornocales at\u00f3pase en Andaluc\u00eda. Est\u00e9ndese polas provincias de C\u00e1diz e M\u00e1laga (nesta \u00faltima s\u00f3 no concello de Cortes de la Frontera).\nDescrici\u00f3n do parque.\nEste parque cont\u00e9n algo m\u00e1is de 170.000 hect\u00e1reas de fragas mediterr\u00e1neas. Con forma de lingua, a masa forestal est\u00e9ndese dende as praias de Tarifa ata o Parque Natural Serra de Grazalema. As forestas son pos\u00edbeis grazas \u00e1s temperaturas medias e \u00e1 gran pluviosidade. Ademais a presenza de n\u00e9boas e brumas fan que as secas non sexan habituais. O vento m\u00e1is frecuente \u00e9 o de Levante, que favoreceu nos \u00faltimos tempos a aparici\u00f3n de centrais e\u00f3licas e un turismo de lecer relacionado coas actividades deportivas asociadas o vento.\nA presenza humana na \u00e1rea do parque rem\u00f3ntase \u00e1 Idade de Bronce. Existen restos de ducias de poboados que testemu\u00f1an a presenza de poboaci\u00f3ns recolectoras e cazadoras. Tam\u00e9n son testemu\u00f1as desta \u00e9poca os vestixios de pintura rupestre ou as tumbas escavadas en rochas. Posteriormente, a \u00e1rea do parque foi zona de paso de fenicios, gregos, romanos e musulm\u00e1ns.\nEn canto o patrimonio citar o Mosteiro do Corvo (\"Monasterio del Cuervo\" en castel\u00e1n), constru\u00eddo pola orde dos carmelitas descalzos e hoxe en d\u00eda abandonado.\nFlora.\nAdemais das sobreiras podemos atopar carballos ananos, rododendros ou fentos (especie moi rara en Andaluc\u00eda e m\u00e1is propia do clima atl\u00e1ntico). O sotobosque tam\u00e9n ten unha gran distribuci\u00f3n e calidade coa presenza de queiroas, estevas e orqu\u00eddeas. Nas zonas m\u00e1is secas e rochosas salientar a presenza da planta carn\u00edvora \"Drosera stenopetala\".\nDurante s\u00e9culos a explotaci\u00f3n das forestas foi a actividade econ\u00f3mica principal. As\u00ed as queiroas empreg\u00e1ronse coma materiais de construci\u00f3n ou vasoiras e os freixos para faceren utensilios de coci\u00f1a. Pero a especie de maior valor econ\u00f3mico foron e son as sobreiras, cuxa cortiza empr\u00e9gase para os tap\u00f3ns das botellas, para carteiras ou coma illante ac\u00fastico e t\u00e9rmico.\nFauna.\nA presenza da auga garante a supervivencia de 11 especies diferentes de anfibios, dende p\u00edntegas ata varios tipos de ras. Pola s\u00faa situaci\u00f3n o parque \u00e9 paso das aves migratorias que volven a \u00c1frica no outono. As aves rapaces merecen unha consideraci\u00f3n especial polo seu n\u00famero e variedade. As\u00ed son frecuentes a aguia cobreira, o lagarteiro, o azor, o mi\u00f1ato real, a aguia perdiceira, o voitre branco e o voitre com\u00fan (que conxuntamente con Grazalema dispo\u00f1en nesta zona dunha das maiores poboaci\u00f3ns de toda Europa). Debido a isto existe no parque o Centro de Recuperaci\u00f3n de Aves Rapaces \"El Pelayo\" para o estudo e recuperaci\u00f3n de aves feridas.\nEntre os mam\u00edferos \u00e9 frecuente o corzo."}
{"id": "257961", "revid": "88215", "url": "https://gl.wikipedia.org/wiki?curid=257961", "title": "Abelardo Olivier", "text": "Abelardo Olivier, nado en Portogruaro o 9 de novembro de 1877 e finado en Mil\u00e1n o 24 de xaneiro de 1951, foi un tirador de esgrima italiano, ga\u00f1ador de tres medallas ol\u00edmpicas.\nTraxectoria.\nParticipou nos Xogos Ol\u00edmpicos de 1908, logrando unha medalla de prata en sabre por equipos. Nos Xogos Ol\u00edmpicos de 1920 levou dous ouros en florete e espada por equipos"}
{"id": "257963", "revid": "23204", "url": "https://gl.wikipedia.org/wiki?curid=257963", "title": "Santa Mari\u00f1a, Gundriz, Samos", "text": "Santa Mari\u00f1a \u00e9 un lugar da parroquia de Gundriz no concello lugu\u00e9s de Samos na comarca de Sarria. Segundo o IGE, en 2022 ti\u00f1a 18 habitantes (9 homes e 9 mulleres).\nLocalizaci\u00f3n.\nEst\u00e1 situada na zona norte do Val de L\u00f3uzara, nunha ladeira da Serra do Oribio. "}
{"id": "257964", "revid": "23204", "url": "https://gl.wikipedia.org/wiki?curid=257964", "title": "R\u00edo San Lourenzo", "text": "O r\u00edo San Lourenzo (en franc\u00e9s \"fleuve Saint-Laurent\"; en ingl\u00e9s \"Saint Lawrence River\"; en tuscarora, \"Kahnaw\u00e1\u02c0kye\"; en mohawk, \"Kaniatarowanenneh\", que significa \"gran v\u00eda naveg\u00e1bel\") \u00e9 un dos principais r\u00edos de Norteam\u00e9rica, o colector dos Grandes Lagos, que conecta co oc\u00e9ano Atl\u00e1ntico, no golfo de San Lourenzo.\nNo seu primeiro treito forma a fronteira natural entre os Estados Unidos e o Canad\u00e1, adentr\u00e1ndose despois en territorio canadense, nas provincias do Quebec e Ontario.\nO San Lourenzo \u00e9 un gran r\u00edo que discorre polas latitudes medias do continente. Nace no lago Ontario, xunto a Kingston (na provincia de Ontario), para logo pasar polas cidades de Brockville, Cornwall, Montreal, Trois-Rivi\u00e8res e a cidade do Quebec. Desemboca no Atl\u00e1ntico despois de atravesar o hom\u00f3nimo estuario de San Lourenzo, o estuario m\u00e1is grande do mundo, tras un percorrido de m\u00e1is de 3 000\u00a0km (3 058\u00a0km, sendo o segundo r\u00edo m\u00e1is longo do Canad\u00e1 e un dos 25 r\u00edos m\u00e1is longos do mundo. A s\u00faa cabeceira m\u00e1is afastada \u00e9 a do r\u00edo North,\nO r\u00edo forma parte do sistema fluvial do San Lourenzo, que estar\u00eda formado pola seguinte sucesi\u00f3n de r\u00edos e lagos: r\u00edo North \u2013 r\u00edo Saint Louis \u2013 lago Superior \u2013 r\u00edo St. Marys \u2013 lago Hur\u00f3n \u2013 r\u00edo Sainte-Claire \u2013 lago Sainte-Claire \u2013 r\u00edo Detroit \u2013 lago Erie \u2013 r\u00edo Ni\u00e1gara \u2013 lago Ontario- r\u00edo San Lourenzo \u2013 estuario de San Lourenzo. O r\u00edo forma parte tam\u00e9n da v\u00eda naveg\u00e1bel dos Grandes Lagos.\nA s\u00faa conca hidrogr\u00e1fica \u2014unha boa parte do continente norteamericano, que incl\u00fae toda a rexi\u00f3n dos Grandes Lagos, o maior sistema de lagos de auga doce do mundo e que sup\u00f3n case o 25 % das reservas mundiais totais de auga doce\u2014 drena unha \u00e1rea de 1 344 200\u00a0km\u00b2, dos que 839 200\u00a0km\u00b2 se encontran no Canad\u00e1 e 505.000\u00a0km\u00b2 nos Estados Unidos. A conca comprende parte de das provincias canadenses de Ontario e Quebec e dos estados de Illinois, Indiana, M\u00edchigan, Minnesota, Nova York, Ohio, Pensilvania, Vermont e Wisconsin. O caudal medio na boca \u00e9 de 9 850 m\u00b3/s."}
{"id": "257965", "revid": "89787", "url": "https://gl.wikipedia.org/wiki?curid=257965", "title": "Esgrima nos Xogos Ol\u00edmpicos de 1988", "text": "Nos Xogos Ol\u00edmpicos de 1988 celebrados en Se\u00fal realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n transcorreu entre os d\u00edas 20 e 30 de setembro.\nNaci\u00f3ns participantes.\nUn total de 317 tiradores (248 homes e 69 mulleres) de 42 naci\u00f3ns competiron nos Xogos de Se\u00fal:"}
{"id": "257967", "revid": "1131", "url": "https://gl.wikipedia.org/wiki?curid=257967", "title": "Castrelo, San Cristovo de L\u00f3uzara, Samos", "text": "Castrelo \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo. No 2013 ten 3 casas habitadas.\nLocalizaci\u00f3n.\nEst\u00e1 situada a 840 m de altitude e dista 350 m da igrexa parroquial."}
{"id": "257969", "revid": "56817", "url": "https://gl.wikipedia.org/wiki?curid=257969", "title": "Praducelo, San Xo\u00e1n de L\u00f3uzara, Samos", "text": "Praducelo \u00e9 unha aldea da parroquia de San Xo\u00e1n de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situada entre os 890 m. e os 950 m. de altitude. A aldea m\u00e1is pr\u00f3xima \u00e9 Bustofr\u00edo."}
{"id": "257972", "revid": "88215", "url": "https://gl.wikipedia.org/wiki?curid=257972", "title": "Willem van Blijenburgh", "text": "Willem Peter Hubert van Blijenburgh, nado en Zwolle o 11 de xullo de 1881 e finado en Bilthoven o 14 de outubro de 1936, foi un militar e tirador de esgrima neerland\u00e9s, ga\u00f1ador de tres medallas ol\u00edmpicas.\nTraxectoria.\nParticipou nos Xogos Intercalados de 1906, 1908, 1912, 1920 e 1924. Nos de 1912 logrou d\u00faas medallas de bronce en espada e sabre por equipos, e nos xogos de 1920 f\u00edxose co bronce en espada por equipos.\nFoi director da academia deportiva da armada en Den Helder e escribiu varios libros sobre educaci\u00f3n f\u00edsica."}
{"id": "257973", "revid": "1131", "url": "https://gl.wikipedia.org/wiki?curid=257973", "title": "Calvin Harris", "text": "Adam Richard Wiles, nado en Dumfries (Dumfries e Galloway) o 17 de xaneiro de 1984, \u00e9 un DJ, cantante e produtor escoc\u00e9s m\u00e1is co\u00f1ecido polo seu nome art\u00edstico Calvin Harris.\nTraxectoria.\nO seu primeiro \u00e1lbum foi \"I Created Disco\", lanzado no 2007 e con dous sinxelos no Top 10 do Reino Unido; \"Acceptable in the 80s\" e \"The Girls\". O seu segundo \u00e1lbum, \"Ready for the Weekend\" (2009), acadou a posici\u00f3n n\u00famero un no Reino Unido e cont\u00e9n o primeiro sinxelo, \"I'm Not Alone\", que foi inclu\u00eddo no Top 5 do pa\u00eds, \"Ready for the Weekend\", e os temas \"Flashback\" e \"You Used to Hold Me\".\nEn outubro de 2012, Harris lanzou o seu terceiro \u00e1lbum de estudio, \"18 Months\", no que se incl\u00faen os sinxelos \"Awooga\", \"Bounce\", \"Feel So Close\", \"Let's Go\", \"We'll Be Coming Back\" e \"Sweet Nothing\". Tam\u00e9n ten composto e producido para outros artistas como Kylie Minogue, Sophie Ellis-Bextor, Dizzee Rascal, Example, Rihanna (no seu grande \u00e9xito \"We Found Love\"), Florence Welch e Cheryl Cole, entre outros. Actualmente ocupa o posto #31 na enquisa realizada en 2012 pola revista DJmag.\nSegundo a revista Forbes, Harris foi o DJ mellor pagado de 2013, acadando os 46 mill\u00f3ns de d\u00f3lares."}
{"id": "257974", "revid": "22795", "url": "https://gl.wikipedia.org/wiki?curid=257974", "title": "Ursus maritimus", "text": ""}
{"id": "257975", "revid": "1131", "url": "https://gl.wikipedia.org/wiki?curid=257975", "title": "Louis Delaunoij", "text": "Louis Albert Armand Etienne Delaunoij, nado en \u00c1msterdam o 3 de marzo de 1879 e finado en Bussum o 29 de outubro de 1947, foi un militar e tirador de esgrima neerland\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1920 en sabre por equipos, logrando a medalla de bronce."}
{"id": "257977", "revid": "25871", "url": "https://gl.wikipedia.org/wiki?curid=257977", "title": "Adam Richard Wiles", "text": ""}
{"id": "257978", "revid": "89787", "url": "https://gl.wikipedia.org/wiki?curid=257978", "title": "Esgrima nos Xogos Ol\u00edmpicos de 1992", "text": "Nos Xogos Ol\u00edmpicos de 1992 celebrados en Barcelona realiz\u00e1ronse oito probas de esgrima, seis en categor\u00eda masculina e d\u00faas en categor\u00eda feminina. A competici\u00f3n aconteceu entre os d\u00edas 30 de xullo e 7 de agosto de 1992 no Palau de la Meta\u0140l\u00fargia.\nNaci\u00f3ns participantes.\nUn total de 305 tiradores (234 homes e 71 mulleres) de 42 naci\u00f3ns competiron nos Xogos de Barcelona:"}
{"id": "257979", "revid": "5132", "url": "https://gl.wikipedia.org/wiki?curid=257979", "title": "Valencia Club de F\u00fatbol B", "text": ""}
{"id": "257980", "revid": "89787", "url": "https://gl.wikipedia.org/wiki?curid=257980", "title": "Dami\u00e1n Villala\u00edn", "text": "Dami\u00e1n \u00c1lvarez Villala\u00edn, nado en Vigo o 18 de abril de 1958, \u00e9 un escritor galego.\nTraxectoria.\nLicenciado en Historia da Arte pola Universidade de Santiago de Compostela. Foi redactor-xefe da revista \"Tintim\u00e1n\", redactor de \"La Voz de Galicia\" (1985-1986), xefe de Cultura de \"Atl\u00e1ntico Diario\" e xefe de prensa do concello de Santiago de Compostela (1988). Foi director do Centro Dram\u00e1tico Galego (1989-1991), subdirector de Editorial Galaxia (1991-2002), co-director da Biblioteca B\u00e1sica de Teatro, director da Fundaci\u00f3n Carlos Casares (2003-). Foi asesor de Emilio P\u00e9rez Touri\u00f1o para asuntos culturais (2005-2009). \u00c9 profesor da Escola Superior de Arte Dram\u00e1tica de Galicia."}
{"id": "257981", "revid": "98629", "url": "https://gl.wikipedia.org/wiki?curid=257981", "title": "Jetze Doorman", "text": "Jetze Doorman, nado en Balk o 2 de xullo de 1881 e finado en Breda o 28 de febreiro de 1931, foi un militar, patinador, tirador de esgrima e pentatleta neerland\u00e9s, ga\u00f1ador de catro medallas ol\u00edmpicas\nTraxectoria.\nEstudou na Academia militar, licenci\u00e1ndose como subtenente. En 1906 participou nos Xogos Intercalados e en 1907 era campi\u00f3n europeo de sabre. En 1908 competiu nos Xogos Ol\u00edmpicos de Londres sen lograr medalla. En 1909 foi campi\u00f3n neerland\u00e9s de sabre. Meritorio patinador en 1912 participou no segundo Alvest\u00eadetocht que non completou ao parar para salvar dous participantes que caeran no xeo. En 1913 pouco antes do comezo da primeira guerra mundial foi destinado a Albania como membro da Xendarmer\u00eda Internacional volvendo aos Pa\u00edses Baixos durante a guerra, en 1918 ascendeu a capit\u00e1n de artiller\u00eda. Tras a fin da guerra, volveu \u00e1 competici\u00f3n, foi medalla de bronce en sabre por equipos nos Xogos Ol\u00edmpicos de 1920 e 1924"}
{"id": "257990", "revid": "98629", "url": "https://gl.wikipedia.org/wiki?curid=257990", "title": "Bacterias p\u00farpuras do xofre", "text": "As bacterias p\u00farpuras do xofre son un grupo de gammaproteobacterias que poden facer a fotos\u00edntese, que en conxunto forman a orde Chromatiales, e que, xunto coas bacterias p\u00farpuras non do xofre, forman o grupo das bacterias p\u00farpuras. Son organismos aneor\u00f3bicos ou microaer\u00f3filos, e a mi\u00edudo se encontran en fontes termais ou augas encoradas. A s\u00faa fotos\u00edntese \u00e9 anoxix\u00e9nica, \u00e9 dicir, a diferenza das plantas, algas e cianobacterias, non usan auga como doante de electr\u00f3ns na fotos\u00edntese e non desprenden ox\u00edxeno, sen\u00f3n que no lugar da auga utilizan sulfuro de hidr\u00f3xeno, que se oxida formando gr\u00e1nulos de xofre elemental; este \u00e1 s\u00faa vez pode oxidarse para formar sulfato. Moitas poden reducir tam\u00e9n o tiosulfato (S2O32-) ou outros compostos xofrados. Os pigmentos fotosint\u00e9ticos enc\u00f3ntranse en sistemas membranosos internos orixinados por invaxinaci\u00f3n da membrana plasm\u00e1tica. Algunhas especies da familia Ectothiorhodospiraceae son extraordinariamente hal\u00f3filas.\nAs bacterias p\u00farpuras do xofre foron inclu\u00eddas nunha orde propia, Chromatiales, e divididas en d\u00faas familias, as Chromatiaceae e as Ectothiorhodospiraceae, que respectivamente producen gr\u00e1nulos de xofre internos e externos, e mostran diferenzas na estruura das s\u00faas membranas internas. M\u00e1is tarde, na d\u00e9cada do 2000, dentro da orde foron inclu\u00eddos dous novos x\u00e9neros non fotosint\u00e9ticos que forman as s\u00faas propias familias, o x\u00e9nero \"Halothiobacillus\", e o \"Granulosicoccus\".\nAs bacterias p\u00farpuras do xofre enc\u00f3ntranse xeralmente en zonas an\u00f3xicas iluminadas de lagos e outros h\u00e1bitats acu\u00e1ticos nos que se acumula sufuro de hidr\u00f3xeno, e tam\u00e9n en fontes de augas sulfurosas nas que se produce sulfuro de hidr\u00f3xeno de forma xeoqu\u00edmica ou biol\u00f3xica, o que pode dar lugar a floraci\u00f3ns de bacterias p\u00farpuras do xofre. Requ\u00edrense condici\u00f3ns an\u00f3xicas para que realicen a s\u00faa fotos\u00edntese, e estas bacterias non poden prosperar en ambientes oxixenados.\nOs lagos m\u00e1is favorables para o desenvolvemento de bacterias p\u00farpuras do xofre son os merom\u00edcticos (permanentemente estratificados). Os lagos merom\u00edcticos estratif\u00edcanse porque te\u00f1en unha auga m\u00e1is densa (xeralmente salina) no fondo e menos densa (xeralmente doce) na parte superficial. Se hai sulfato dabondo na auga para soster a reduci\u00f3n do sulfato, o sulfuro, producido nos sedimentos, difunde cara a arriba cara \u00e1s zonas de augas an\u00f3xicas do fondo, e al\u00ed as bacterias p\u00farpuras do xofre poden formar densas masas de c\u00e9lulas, chamadas floraci\u00f3ns, xeralmente en asociaci\u00f3n con bacterias verdes do xofre.\nAs bacterias p\u00farpuras do xofre son tam\u00e9n un compo\u00f1ente importante das alfombras microbianas intermareais, que viven nun ambiente din\u00e1mico debido ao fluxo das mareas e as achegas de auga doce, o que lles proporciona un ambiente favorable similar ao dos lagos merom\u00edcticos."}
{"id": "257991", "revid": "27155", "url": "https://gl.wikipedia.org/wiki?curid=257991", "title": "Heliobacterias", "text": ""}
{"id": "257992", "revid": "89787", "url": "https://gl.wikipedia.org/wiki?curid=257992", "title": "Esgrima nos Xogos Ol\u00edmpicos de 1996", "text": "Nos Xogos Ol\u00edmpicos de 1996 celebrados en Atlanta realiz\u00e1ronse dez probas de esgrima, seis en categor\u00eda masculina e catro en categor\u00eda feminina, d\u00faas m\u00e1is ca na edici\u00f3n anterior.\nNaci\u00f3ns participantes.\nUn total de 224 tiradores (136 homes e 88 mulleres) de 46 naci\u00f3ns competiron nos Xogos de Atlanta:"}
{"id": "257993", "revid": "1888", "url": "https://gl.wikipedia.org/wiki?curid=257993", "title": "El Practicante Compostelano", "text": "El Practicante Compostelano foi un peri\u00f3dico editado en Santiago de Compostela entre 1931 e 1936.\nHistoria e caracter\u00edsticas.\nRevista profesional, apareceu en marzo de 1931. Entre os seus colaboradores figuraron Manuel Devesa Quint\u00e1ns e \u00c1ngel Aperribay Pita da Veiga. De periodicidade irregular, publicou un n\u00famero en agosto e outro en outubro de 1931. En 1935 apareceu o n\u00famero 5 e en 1936 os n\u00fameros 6 e 7."}
{"id": "257994", "revid": "27155", "url": "https://gl.wikipedia.org/wiki?curid=257994", "title": "Bacteria p\u00farpura do xofre", "text": ""}
{"id": "257995", "revid": "27155", "url": "https://gl.wikipedia.org/wiki?curid=257995", "title": "Chromatiales", "text": ""}
{"id": "257996", "revid": "55340", "url": "https://gl.wikipedia.org/wiki?curid=257996", "title": "Mars Climate Orbiter", "text": "Mars Climate Orbiter, tam\u00e9n co\u00f1ecida polo seu acr\u00f3nimo MCO, foi unha sonda espacial da NASA lanzada o 11 de decembro de 1998 mediante un foguete Delta 7425 desde o centro espacial de Cabo Ca\u00f1averal para estudar Marte. Ao chegar ao planeta perdeuse o contacto coa sonda.\nCaracter\u00edsticas.\nMars Climate Orbiter foi parte do proxecto \"Mars Surveyor '98\", que consist\u00eda nun orbitador (\"Mars Surveyor '98 Orbiter\", o propio Mars Climate Orbiter) e nun aterrizador (\"Mars Surveyor '98 Lander\", logo co\u00f1ecida como Mars Polar Lander). O proxecto pretend\u00eda estudar a meteorolox\u00eda marciana e o ciclo da auga e do di\u00f3xido de carbono en Marte. O seu prezo aproximouse \u00f3s 125 mill\u00f3ns de d\u00f3lares.\nA estrutura principal ti\u00f1a forma de caixa de 2,1 m x 1,6 m x 2,0 m albergando os equipos electr\u00f3nicos e de propulsi\u00f3n. A masa na engalaxe da sonda era de 629\u00a0kg, dos cales 291\u00a0kg eran de propelente. A alimentaci\u00f3n el\u00e9ctrica era proporcionada por un panel solar de 11 m\u00b2 de superficie e 5,5 m de longo. As comunicaci\u00f3ns principais ti\u00f1an lugar grazas \u00e1 antena de alta ganancia, formada por unha parab\u00f3lica de 1,3 m de di\u00e1metro, ademais de por antenas para UHF coas que comunicarse coa Mars Polar Lander. O sistema de propulsi\u00f3n ti\u00f1a un motor bipropelente de 640 N de pulo.\nDesenvolvemento da misi\u00f3n.\nO Mars Climate Orbiter lanzouse o 11 de decembro de 1998 \u00e1s 18:45:41 UTC mediante un Delta 7425 desde Cabo Ca\u00f1averal. A sonda voou ata Marte sen alteraci\u00f3n ningunha, pero o 23 de decembro de 1999, no descenso ao planeta, un erro de navegaci\u00f3n que se orixinou por empregaren os aparellos subministrados pola empresa Lockheed Martin unidades de medida tradicionais dos Estados Unidos mentres que era o Sistema Internacional de Unidades o que utilizaba o software da NASA o que fixo que o achegamento ao planeta se fixera a unha altitude demasiado baixa, co que en lugar dunha aproximaci\u00f3n a entre 140 e 150\u00a0km da superficie do planeta, MCO pasou a 57\u00a0km da superficie, destru\u00edndose pola fricci\u00f3n coa atmosfera marciana. Por\u00e9n, non est\u00e1 claro que o resultado final fora outro, como o afastamento do planeta \u00f3 achegarse tanto \u00f3 mesmo."}
{"id": "257997", "revid": "4817", "url": "https://gl.wikipedia.org/wiki?curid=257997", "title": "MCO", "text": ""}
{"id": "257999", "revid": "111586", "url": "https://gl.wikipedia.org/wiki?curid=257999", "title": "Chimpanc\u00e9", "text": "Os chimpanc\u00e9s constit\u00faense como o ep\u00f3nimo das d\u00faas especies existentes do x\u00e9nero \"Pan\", do que o r\u00edo Congo forma o l\u00edmite natural entre \u00e1mbalas d\u00faas especies. \n\ufeffOs chimpanc\u00e9s son membros da familia dos \"hom\u00ednidos\", xuntos cos gorilas, os orangut\u00e1ns e os seres humanos. Crese que os chimpanc\u00e9s divid\u00edronse da evoluci\u00f3n humana hai aproximadamente 6 mill\u00f3ns de anos e m\u00e1is dun 99% das secuencias do ADN humano e do chimpanc\u00e9 son iguais. Isto fai que os bonobos e os chimpanc\u00e9s com\u00fans sexan os primates vivos m\u00e1is pr\u00f3ximos \u00f3 ser humano.. As\u00ed mesmo, os chimpanc\u00e9s son os \u00fanicos membros co\u00f1ecidos da subtribu Panina. As d\u00faas especies de \"Pan\" divid\u00edronse hai un mill\u00f3n de anos."}
{"id": "258002", "revid": "89787", "url": "https://gl.wikipedia.org/wiki?curid=258002", "title": "\u00c1lvaro Paradela", "text": "\u00c1lvaro Daniel Paradela Criado, nado na Coru\u00f1a o 24 de marzo de 1911 e finado en Nar\u00f3n o 13 de decembro de 1979, foi un m\u00e9dico e escritor galego.\nTraxectoria.\nEstudou Medicina na Universidade de Santiago de Compostela, licenci\u00e1ndose en 1932. Nos seus anos de universitario tivo contactos co anarquismo, afiliouse \u00e1 CNT e foi o secretario do Sindicato de Sanidad de Santiago. Fixo a tese de doutoramento baixo a direcci\u00f3n de Gregorio Mara\u00f1\u00f3n, ao tempo que obti\u00f1a o t\u00edtulo de profesor de Educaci\u00f3n F\u00edsica. Dende decembro de 1934 exerceu a medicina na Coru\u00f1a. En 1935 colaborou coa Escola Racionalista de Ferrol. Tam\u00e9n participou como conferenciante no Centro de Estudios Sociales Germinal da Coru\u00f1a. Co golpe de Estado do 18 de xullo de 1936 foi alistado e combateu no ex\u00e9rcito franquista, librando de ser paseado grazas \u00e1 s\u00faa madri\u00f1a.\nDespois da Guerra Civil participou en distintas iniciativas xornal\u00edsticas en Ferrol e Coru\u00f1a, co pseud\u00f3nimo Amaro Orz\u00e1n. De 1957 a 1960 traballou de m\u00e9dico rural en Curtis, onde foi cronista oficial. Colaborou en \"La Voz de Galicia\" con artigos, reportaxes e denuncias que lle supuxeron a apertura dun expediente, a\u00ednda que sen consecuencias. Despois foi m\u00e9dico en Nar\u00f3n, onde creou o top\u00f3nimo \u201cFerrolterra\u201d e delimitou o seu territorio. Nesa etapa publicou os \"Cuadernos de Amaro Orz\u00e1n\", traballos literarios autoeditados que regalaba ao seus amigos. Colaborou en \"La Voz de Ortigueira\", \"La Noche\", \"ABC\", \"El Heraldo de Vivero\", \"Ferrol Diario\" e \"La Regi\u00f3n\", e nas revistas \"Grial\", \"Poes\u00eda Espa\u00f1ola\", \"Poes\u00eda Hisp\u00e1nica Andar\u00e1n\", \"Arcao\" e \"Bah\u00eda\".\nReco\u00f1ecementos.\nTen unha praza dedicada en Nar\u00f3n. En 1994 a Sociedade Art\u00edstica Ferrol\u00e1 creou o Premio de Narraci\u00f3ns Curtas \u00c1lvaro Paradela."}
{"id": "258003", "revid": "1888", "url": "https://gl.wikipedia.org/wiki?curid=258003", "title": "\u00c1lvaro Daniel Paradela Criado", "text": ""}
{"id": "258004", "revid": "1888", "url": "https://gl.wikipedia.org/wiki?curid=258004", "title": "\u00c1lvaro Paradela Criado", "text": ""}
{"id": "258005", "revid": "25871", "url": "https://gl.wikipedia.org/wiki?curid=258005", "title": "Pan (x\u00e9nero)", "text": ""}
{"id": "258006", "revid": "1888", "url": "https://gl.wikipedia.org/wiki?curid=258006", "title": "Jos\u00e9 Cao Corti\u00f1as", "text": "Jos\u00e9 Faustino Cao Corti\u00f1as, nado en Nar\u00f3n o 25 de outubro de 1909, foi un pol\u00edtico galego.\nTraxectoria.\nFillo dun mari\u00f1o mercante, aprobou o exame de ingreso no Instituto de Santiago en 1923. No Hospital Provincial de Compostela formouse como practicante. En 1926 obtivo o t\u00edtulo oficial na Universidade de Santiago de Compostela. En outubro de 1927 embarcou para Buenos Aires como practicante. De regreso a Galicia, estivo afiliado ao Partido Federal Republicano de Ferrol de 1931 a 1934. Despois militou en Uni\u00f3n Republicana e foi director do semanario republicano \"Renovaci\u00f3n\" (de xaneiro a xullo de 1935). Foi membro da Liga Racionalista. Fundador do Partido Sindicalista en Ferrol foi vicesecretario da Agrupaci\u00f3n ferrol\u00e1, e o seu delegado no Comit\u00e9 da Fronte Popular. Co golpe de Estado do 18 de xullo de 1936, fuxiu e permaneceu agochado. Presentouse en novembro de 1945, foi xulgado e condenado a 20 anos. Foi indultado en outubro de 1946. Participou nos traballos de reorganizaci\u00f3n da CNT clandestina en Ferrol. Foi detido en marzo de 1947 e condenado a un ano de cadea."}
{"id": "258007", "revid": "1888", "url": "https://gl.wikipedia.org/wiki?curid=258007", "title": "Jos\u00e9 Faustino Cao Corti\u00f1as", "text": ""}
{"id": "258008", "revid": "1131", "url": "https://gl.wikipedia.org/wiki?curid=258008", "title": "Ricardo Garc\u00eda Lago", "text": "Ricardo Garc\u00eda Lago, nado na Coru\u00f1a o 20 de setembro de 1896 e finado na mesma cidade o 8 de abril de 1978, foi un sanitario, sindicalista e pol\u00edtico galego.\nTraxectoria.\nAfiliado ao Sindicato de Enfermeros, Camareros y Cocineros Mar\u00edtimos La Cosmopolita nos anos 20. En 1921 foi detido por coacci\u00f3n. En abril de 1922 impartiu unha conferencia na Federaci\u00f3n Obrera. Secretario da Confederaci\u00f3n Regional Galaica desde finais de 1923, en substituci\u00f3n de Jos\u00e9 Su\u00e1rez Duque, foi director de \"Solidaridad Obrera\" de 1923 a xaneiro de 1925. Membro do grupo anarquista Tierra e do grupo editor do peri\u00f3dico \"Tierra\". Moi vixiado desde o inicio da Ditadura de Primo de Rivera, foi encarcerado en outubro de 1924 acusado de asasinar ao presidente da patronal ferrol\u00e1, sendo substitu\u00eddo nos seus cargos por Manuel Fandi\u00f1o Ricart. Foi alumno de practicante en Santiago de Compostela nos anos 1924 e 1925. O 26 de marzo de 1925 asistiu \u00e1 Asemblea rexional de Santiago, en representaci\u00f3n da CNT da Coru\u00f1a.\nEnfermeiro ata 1929, aprobou as oposici\u00f3ns e comezou a traballar de practicante no Instituto Provincial de Hixiene e colaborou no seu \"Bolet\u00edn\". Foi elixido presidente do Colexio Oficial de Practicantes da Coru\u00f1a en xullo de 1930. Moderou o seu ideario e achegouse a Casares Quiroga, amigo persoal, sen abandonar a militancia na CNT, que compaxinou coa da ORGA. En 1930 participou no Pacto de Lestrobe xunto aos cenetistas C\u00e9sar Guill\u00e1n Bozo e Manuel Fern\u00e1ndez Fern\u00e1ndez, como delegado da secci\u00f3n VIR da Coru\u00f1a. O 24 de maio de 1935 impartiu unha conferencia no Centro de Estudios Sociales Germinal co tema \"Germinal: tribuna libre\". Ao crearse a Fronte Popular mostrouse af\u00edn a Izquierda Republicana. Co golpe de Estado do 18 de xullo de 1936 foi expulsado do seu traballo en 1937 e pasou varios anos en prisi\u00f3n. Foi nomeado practicante auxiliar do Dispensario Antituberculoso da Coru\u00f1a en 1940. Despois foi practicante do Instituto Provincial de Sanidade, investigador de laboratorio e delegado rexional do Instituto de Microbiolox\u00eda de Madrid.\nVida persoal.\nCasou en 1918 con Palmira Mu\u00f1iz P\u00e9rez, que finou en 1941, e foi pai de Ricardo e Mar\u00eda Garc\u00eda Mu\u00f1iz. Casou en segundas nupcias con Hortensia Espada San Vicente e foi pai de Hortensia Garc\u00eda Espada."}
{"id": "258009", "revid": "98629", "url": "https://gl.wikipedia.org/wiki?curid=258009", "title": "Narval", "text": "O narval, \"Monodon monoceros\" Linnaeus, 1758, \u00e9 unha especie de cet\u00e1ceo odontoceto, a \u00fanica do x\u00e9nero \"Monodon\" e que, xunto coa beluga (\"Delphinapterus leucas\"), conforman a familia dos monod\u00f3ntidos.\nAmbas as especies dist\u00ednguense, sobre todo, porque os machos do narval te\u00f1en un dente logo, recto, helicoidal, chamado popularmente \"corno\", que en realidade \u00e9 un dos dous dentes superiores, os \u00fanicos que pos\u00fae, concretamente o esquerdo, que pode chegar a medir 2 m de lonxitude e pesar at\u00e9 10\u00a0kg, e do que se pensa que pode ser un receptor sensorial ou, m\u00e1is ben, un car\u00e1cter sexual secundario.\nO narval est\u00e1 perfectamente adaptado a vivir no \u00c1rtico. Carece de aleta dorsal e ten un tama\u00f1o mediano entre os cet\u00e1ceos, cunha lonxitude media, nos machos adultos, que oscila ente os 4 e os 4,5 m, e un peso de entre 1 000 e 1 600\u00a0kg.\n\u00c9 un depredador especializado, cunha dieta que se restrinxe unicamente a uns poucos animais bent\u00f3nicos, principalmente peixes planos, que consome sobre todo no inverno mergull\u00e1ndose a profundidades de at\u00e9 os 1 500 m baixo as placas de xeo (despois dos cachalotes, os zifios e os elefantes mari\u00f1os \u00e9 o mam\u00edfero mari\u00f1o que se somerxe a maior profundidade). Estas inmersi\u00f3ns poden durar at\u00e9 30 min.\nDistrib\u00faese principalmente en augas da rexi\u00f3n \u00e1rtica do norte do Canad\u00e1, Groenlandia, os mares do oc\u00e9ano Glacial \u00c1rtico de Rusia e o norte do oc\u00e9ano Atl\u00e1ntico. Habita principalmente en torno aos bloques de xeo que se forman durante os prolongados invernos destas rexi\u00f3ns tan setentrionais, migrando \u00e1s ba\u00edas e fiordes circumpolares durante o ver\u00e1n.\nOs narvais foron cazados desde hai m\u00e1is de mil anos polo pobo inuit no norte do Canad\u00e1 e en Groenlandia, para aproveitar a s\u00faa carne e o marfil do seu dente; e hoxe en d\u00eda contin\u00faan practicando esta caza de subsistencia, regulada pola autoridades. A\u00ednda que parece que as poboaci\u00f3ns parecen est\u00e1beis, o narval \u00e9 particularmente vulner\u00e1bel debido ao cambio clim\u00e1tico e a ocupar unha estreita zona xeogr\u00e1fica e ter unha dieta moi especializada.\nCrese que a poboaci\u00f3n mundial \u00e9 de algo m\u00e1is de 75\u00a0000 individuos. En 2008 foi catalogado na Lista Vermella da IUCN como \"especie pouco ameazada\" (NT), debido a que a\u00ednda se mant\u00e9n a s\u00faa caza (teoricamente controlada), pola evidente diminuci\u00f3n dos efectivos da s\u00faa poboaci\u00f3n nalg\u00fans grupos, a incerteza da cifra total de animais e o desco\u00f1ecemento das tendencias de crecemento.\nOutras ameazas para a poboaci\u00f3n deste cet\u00e1ceo son a depredaci\u00f3n por parte dos seus inimigos naturais (tibur\u00f3ns, osos polares e candorcas), a elevada contaminaci\u00f3n mari\u00f1a por praguicidas e metais pesados, e polos moitos individuos que quedan atrapados dentro de densas capas de xeo ao inicio do inverno, que lles impide desprazarse a mar aberto morrendo de inanici\u00f3n ou por afogamento, e a pouca capacidade de adaptaci\u00f3n ante os cambios clim\u00e1ticos.\nEtimolox\u00eda.\nNome cient\u00edfico.\nO x\u00e9nero \"Monodon\" foi establecido por Linneo en 1758, na 10\u00aa edici\u00f3n do seu \"Systema Naturae\", e o formou cos elementos do lat\u00edn \"mon-\" (do grego \u03bc\u03cc\u03bd\u03bf\u03c2 \"m\u00f3nos\", \"s\u00f3, \u00fanico\") e \"-odon\" (do grego \u03bf\u03b4\u03bf\u03cd\u03c2, -\u03cc\u03bd\u03c4\u03bf\u03c2 \"odo\u00fas-, -\u00f3ntos\", \"dente\"), debido \u00e1 caracter\u00edstica deste animal de presentaren, os machos, un s\u00f3 enorme dente.\nE canto ao nome espec\u00edfico, \"monoceros\", tam\u00e9n establecido por Linneo, v\u00e9n do grego \u03bc\u03bf\u03bd\u03cc\u03ba\u03b5\u03c1\u03c9\u03c2 \"mon\u00f3keros\", de \u03bc\u03cc\u03bd\u03bf\u03c2 \"m\u00f3nos\", \"s\u00f3, \u00fanico\", e \u03ba\u03ad\u03c1\u03b1\u03c2 \"k\u00e9ras\", \"corno\", \u00e9 dicir, \"dun s\u00f3 corno\", ou \"unicornio\".\nAs\u00ed que o nome cient\u00edfico completo, \"Monodon monoceros\" resulta ser algo as\u00ed como o redundante \"o dun s\u00f3 dente, que \u00e9 un s\u00f3 corno\".\nNome com\u00fan.\nO nome narval entrou nos idiomas europeos dos pa\u00edses meridionais a trav\u00e9s do ingl\u00e9s \"narwhal\" ou \"narwal\" modificaci\u00f3ns (seguramente influ\u00eddas polo ingl\u00e9s \"whale\", \"balea\") que a s\u00faa vez proceden do noruegu\u00e9s e o dan\u00e9s \"narhval\" e o sueco \"narval\", prob\u00e1bel alteraci\u00f3n do island\u00e9s \"n\u00e1rhvalur\", do antigo n\u00f3rdico \"n\u0101hvalr\", de \"n\u00e1r\" \"corpo\" (\"cad\u00e1ver\") e \"hvalr\" \"balea\", literalmente, \"cad\u00e1ver de balea\", facendo referencia talvez \u00e1 cor gris con pintas do animal que lle lembrar\u00eda a aparencia da pel dun cad\u00e1ver humano.\nTaxonom\u00eda.\nO narval foi unha das especies descritas por Linneo en 1758, na 10\u00aa edici\u00f3n da s\u00faa obra \"Systema naturae\".\n\u00c9 o \u00fanico integrante do x\u00e9nero \"Monodon\" e, xunto \u00e1 beluga conforma a familia dos monod\u00f3ntidos, pertencente \u00e1 suborde dos odontocetos.\nCrese que a hibridaci\u00f3n entre estas d\u00faas especies \u00e9 pos\u00edbel, debido ao achado dun cranio con caracter\u00edsticas intermedias.\nA familia dos monod\u00f3ntidos separouse do resto dos delfinoideos hai entre 11 e 15 mill\u00f3ns de anos, fac\u00e9ndoo m\u00e1is recentemente da familia dos foc\u00e9nidos, a m\u00e1is achegada en termos evolutivos.\nActualmente os dous integrantes da familia dos monod\u00f3ntidos habitan nas rexi\u00f3ns \u00e1rtica e circumpolar. Por\u00e9n, durante o mioceno e o plioceno frecuentaron augas m\u00e1is c\u00e1lidas, o que se evidencia polos f\u00f3siles descubertos na Baixa California.\nNo rexistro f\u00f3sil enc\u00f3ntrase un x\u00e9nero extinto relacionado co narval, denominado \"Odobenocetops\" (literalmente, \"balea con cara de morsa\"), que tam\u00e9n posu\u00eda dentes moi longos pero, a diferenza deste, estaban orientados en direcci\u00f3n posterior e en xeral eran pares; unha adaptaci\u00f3n similar \u00e1 das morsas que posibelmente lle serv\u00eda para obter alimento do fondo mari\u00f1o.\nCaracter\u00edsticas.\nAs principais caracter\u00edsticas distintivas do narval son:\nH\u00e1bitat e biolox\u00eda.\nDistribuci\u00f3n, poboaci\u00f3ns e h\u00e1bitat.\nDistribuci\u00f3n.\nO narval ocupa un dos h\u00e1bitats m\u00e1is setentrionais dos cet\u00e1ceos, no \u00e1mbito circumpolar, en zonas descontinuas, case sempre por riba do c\u00edrculo polar, xusto nos bordos do casquete polar, poucas veces por debaixo dos 70\u00ba N. \u00c9 raro no Canad\u00e1 central e occidental, as\u00ed como nas augas de Alasca de Siberia, pero existen poboaci\u00f3ns abundantes no estreito de Davis, no norte da ba\u00eda de Hudson e na ba\u00eda de Baffin, as\u00ed como nos mares de Groenlandia e de Barents.\nPoboaci\u00f3n.\nA poboaci\u00f3n canadense e do noroeste de Groenlandia avaliouse nos anos 1980 entre os 20 000 e os 30 000 individuos. A importancia das outras poboaci\u00f3ns non se co\u00f1ec\u00eda ben nesa \u00e9poca.\nAs m\u00e1is modernas estimaci\u00f3ns sobre a poboaci\u00f3n total mundial var\u00edan de acordo cos distintos autores e publicaci\u00f3ns. Segundo Innes \"et al.\" e a \"Comisi\u00f3n para os mam\u00edferos mari\u00f1os do Atl\u00e1ntico Norte\" (NAMMCO), en 2002 a poboaci\u00f3n global probabelmente exced\u00eda dos 80 000 .individuos, sendo a poboaci\u00f3n m\u00e1is numerosa a do \u00c1rtico canadense, cun n\u00famero superior aos 70 000 exemplares que se reun\u00edan durante o ver\u00e1n. Laidre \"et al.\", en 2008, propuxeron unha cifra aproximada de 75 000 individuos. O \"Departamento de Pesca e Oc\u00e9anos de Canad\u00e1\" (DFO), no mesmo ano 2008 publicou unha estimaci\u00f3n de 86 000 individuos nas augas do \u00c1rtico canadense, no territorio de Nunavut.\nNo fiorde Inglefield Bredning e lugares adxacentes do nordeste de Groenlandia, en 2001 e 2002 estimouse unha poboaci\u00f3n de 2 297 e 1 478 individuos, respectivamente. No sector euroasi\u00e1tico do \u00c1rtico s\u00f3 se realizou unha estimaci\u00f3n en Scoresby Sound e no fiorde King Oscar, ao oriente de Groenlandia, cunha cifra de ta s\u00f3 176 animais. Nas augas do nordeste do Atl\u00e1ntico non existen estudos recentes.\nH\u00e1bitat.\nO narval \u00e9 unha especie migratoria, e as migraci\u00f3ns est\u00e1n determinadas polo avance e retroceso dos xeos, pasando o ver\u00e1n en fiordes profundos e de augas fr\u00edas, as\u00ed como en ba\u00edas. Con frecuencia aparece entre os xeos flotantes, onde busca refuxiarse das candorcas. \nEn todas as \u00e1reas de distribuci\u00f3n, esta especie prefire as augas profundas en mar aberto. As poboaci\u00f3ns do Canad\u00e1 e Groenlandia occidental te\u00f1en como sitio invernal a capa de xeo do estreito de Davis e a ba\u00eda de Baffin. Os sitios invernais son os h\u00e1bitats m\u00e1is importantes dos narvais, pois constit\u00faen os lugares onde se alimentan de animais do fondo mari\u00f1o en maior cantidade, principalmente entre os meses de novembro e marzo, contrastando co baixo consumo alimentario durante os meses de ver\u00e1n.\nComportamento.\nOs narvais son gregarios e forman pequenos grupos de dous a dez individuos, a\u00ednda que en ocasi\u00f3ns, principalmente durante o ver\u00e1n, se re\u00fanen en grandes grupos de centos e mesmo milleiros exemplares.\nEstes grupos ou mandas son mixtos, a\u00ednda que existe segregaci\u00f3n en funci\u00f3n do sexo e a idade. As femias e as cr\u00edas adoitan formar un grupo, e os machos novos e os adultos, asociaci\u00f3ns separadas. Pero centos de mandas poden xuntarse para viaxar, agrupando a miles de individuos que se estenden ao longo de moitos quil\u00f3metros cadrados. A segregaci\u00f3n sexual en mandas grandes \u00e9 m\u00e1is evidente nas migraci\u00f3ns de outono.\nCando se alimentan m\u00f3vense e forma err\u00e1tica e moi lenta, e pasan pouco tempo na superficie, mergull\u00e1ndose durante 7 a 20 min. Pero durante as migraci\u00f3ns nadan r\u00e1pido e permanecen na superficie ou cerca dela. Todos os membros do grupo poden sa\u00edr \u00e1 superficie e somerxerse ao mesmo tempo. Poden permanecer na superficie at\u00e9 10 min, con parte do dorso ou dunha aleta pectoral f\u00f3ra da auga. \u00c1s veces s\u00f3 asoma o dente.\nEn mares tumultuosos adoitan permanecer a gran profundidade. Son bastante correntes as sa\u00eddas para vixiar, e os golpes na auga coa cola ou coas aletas pectorais. Raramente saltan con todo o corpo f\u00f3ra da auga, como fan os golfi\u00f1os. O sopro respiratorio \u00e9 d\u00e9bil e pouco vis\u00edbel.\nOs machos fan \"torneos\" cos seus dentes cruzados, tanto na superficie como debaixo da auga. O son que producen recorda ao de dous bast\u00f3ns de madeira que se golpean entre si. Os machos xuven\u00eds adoitan xogar a pelex\u00e1rense, pero poucas veces se atacan de verdade. O adultos adoitan teren cicatrices debidas a feridas producidas en pelexas importantes. Nas pelexas poden participar m\u00e1is de dous animais e \u00e1s veces un terceiro (de ambos os sexos) pode actuar de \"observador\". P\u00e9nsase que estas pelexas serven para establecer niveis na xerarqu\u00eda social, e os torneos rituais os mante\u00f1en. Os machos m\u00e1is poderosos, cos dentes m\u00e1is longos e largos, poden ser capaces de loitar por varias femias.\nAlimentaci\u00f3n.\nS\u00e1bese que, mentres buscan alimento, os narvais emiten secuencias regulares de \"clics\" lentos, que se intercalan con explosi\u00f3ns de pulsos r\u00e1pidos. Crese que este comportamento obedece a unha fase inicial da busca de presas, que se torna nunha fase de persecuci\u00f3n activa en cuanto o animal descobre unha presa potencial. E canto m\u00e1is se acerca \u00e1 presa, o tempo de resposta entre os ecos faise m\u00e1is breve, o cal pode explicar as series de r\u00e1pidas de \"clics\". Todo isto traduce un m\u00e9todo de detecci\u00f3n e captura de presas baseada na ecolocaci\u00f3n.\nOs narvais alim\u00e9ntanse principalmente despois da migraci\u00f3n de oiutono ao norte, durante o inverno, fac\u00e9nddo moi pouco durante o ver\u00e1n, cando as augas est\u00e1n desprovistas de xeo. Esta afirmaci\u00f3n bas\u00e9ase no achado de individuos do oriente do Canad\u00e1 e o oeste de Groenlandia co est\u00f3mago baleiro ou sen evidencia recente de comida durante o ver\u00e1n, contrastando coa presenza de restos consider\u00e1beis de alimento sen dixerir desde finais do outono e durante o inverno. Nestas mesmas poboaci\u00f3ns, durante o ver\u00e1n a dieta principal est\u00e1 formada por bacallau \u00e1rtico (\"Arctogadus glacialis\"), bacallau polar (\"Boreogadus saida\") e luras do x\u00e9nero \"Gonatus\". En outono, a especie \"Gonatus fabricii\" parece constitu\u00edr a \u00fanica fonte de alimento. A finais do outono e no inverno o alimento principal est\u00e1 constitu\u00eddo principalmente por flet\u00e1n negro (\"Reinhardtius hippoglossoides\") e \"G. fabricii\", encontr\u00e1ndose as d\u00faas especies no 51 e no 73%, respectivamente, dos individuos estudados. Os flet\u00e1ns negros encontrados ti\u00f1an de media 39\u00a0cm e 556\u00a0g e \"G. fabricii\" unha media de 23\u00a0g con 8,5\u00a0cm de lonxitude. A baixa diversidade de presas indica que os narvais te\u00f1en unha dieta moi restrinxida ao longo de todas as estaci\u00f3ns. \u00c1 parte das presas mencionadas tam\u00e9n se encontraron camar\u00f3ns das especies \"Pasiphaea tarda\" e \"Hymenodora glacialis\".\nReproduci\u00f3n.\nA idade \u00e1 que alcanzan a madurez sexual est\u00edmase entre os 6 e 7 anos para as femias e os 9 para os machos. A \u00e9poca de emparellamento ocorre entre marzo e abril, e os nacementos das cr\u00edas se produce en xullo e agosto do ano seguinte. A duraci\u00f3n da xestaci\u00f3n est\u00edmase en 15,3\u00a0meses e o per\u00edodo de lactaci\u00f3n \u00e9 superior a 12\u00a0meses. O intervalo entre xestaci\u00f3ns \u00e9 de 3 anos. A taxa de nacemento anual est\u00edmase en 0,07. Normalmente nace unha soa cr\u00eda, pero rexistr\u00e1ronse casos de xemelgos. Os pequenos nacen cunha capa graxa de 2,5\u00a0cm de espesor, miden entre 1,5 e 1,7 m e pesan uns 80\u00a0kg.\nAmeazas.\nCaza.\nOs depredadores do narval son as candorcas, as morsas, os osos polares e os tibur\u00f3ns. Pero o seu principal inimigo, por\u00e9n, \u00e9 o home. Os inuit (esquim\u00f3s) v\u00e9\u00f1eno cazando desde hai moitos s\u00e9culos, xa que eran unha das principais fontes da s\u00faa econom\u00eda de subsistencia, aproveitando tanto os dentes como a grosa pel, a graxa subcut\u00e1ne e a carne. A pel com\u00edana cr\u00faa e est\u00e1 considerada como un manxar exquisito por este pobo. A carne util\u00edzana sobre todo para alimentar aos cans, a\u00ednda que tam\u00e9n a comen os humanos, e a graxa como combust\u00edbel para coci\u00f1ar e para a iluminaci\u00f3n.\nOs narvais a\u00ednda hoxe proporcionan varios elementos importantes para econom\u00eda de subsistencia das poboaci\u00f3ns humanas na rexi\u00f3n \u00e1rtica. Actualmente os seus produtos \u00fasanse principalmente como alimento, consumindo a carne, a pel, a graxa e as v\u00edsceras. Coa pel e a graxa subcut\u00e1nea preparan un prato chado \"muktuk\". Os \u00f3sos util\u00edzanos para fabricar ferramentas e pezas de arte. Os dentes son comercializados e v\u00e9ndense como \"souvenir\" no Canad\u00e1 e tam\u00e9n como obxecto ornamental en moitos mercados do mundo. O prezo do marfil de narval incrementouse substancialmente nos \u00faltimos anos. Tradicionalmente era exportado dende o Canad\u00e1 e Groenlandia ao Reino Unido, e a mi\u00fado era reexportado desde al\u00ed. A ra\u00edz da prohibici\u00f3n deste comercio co Reino Unido abr\u00edronse novos mercados no Xap\u00f3n e Su\u00edza. Por\u00e9n, actualmente o comercio est\u00e1 regulado a trav\u00e9s da \"Convenci\u00f3n sobre o comercio internacional de especies ameazadas de fauna e flora silvestres\" (CITES), requir\u00edndose un permiso gobernamental para a importaci\u00f3n e exportaci\u00f3n de produtos animais. Adicionalmente, Groenlandia estableceu a prohibici\u00f3n para a exportaci\u00f3n de calquera dos produtos do narval en 2006.\nOs gobernos do Canad\u00e1, os Estados Unidos e Groenlandia ditaron leis para regular esta caza de subsistencia. Actualmente se lles permite a caza cun un n\u00famero de capturas o ano de aproximadamente 1 000 animais segundo un informe de 1991. M\u00e1is recentemente, entre 2002 e 2004 as capturas anuais por parte dos inuit oscilaban entre 535 e 433 en Groenlandia occidental e o Canad\u00e1, respectivamente. Dos animais que se recollen mortos a maior\u00eda son machos, pero sosp\u00e9itase que existe un baleiro nos datos rexistrados, debido principalmente a que hoxe en d\u00eda os inuit do Canad\u00e1 perseguen aos narvais con lanchas motoras, e os cazan con potentes rifles, en vez de arponealos a p\u00e9 desde unha placa de xeo, como antano, e este \"moderno\" sistema de caza \u00e9 pouco rend\u00edbel, xa que como m\u00ednimo a metade dos animais van para o fondo, ou ben escapan feridos para morreren pouco despois. Por iso, a pesar das poucas capturas anuais, as mortes son bastante m\u00e1is elevadas. Deste xeito no n\u00famero real de mirtes pode incrementarse como m\u00ednimo nun 40 %.\nA \"Comisi\u00f3n para os mam\u00edferos mari\u00f1os do Atl\u00e1ntico Norte\" (NAMMCO) expresou a s\u00faa preocupaci\u00f3n pola diminuci\u00f3n das poboaci\u00f3ns de narval en Groenlandia occidental. Por\u00e9n, para a temporada 2006-2007 mantiv\u00e9ronse cotas de caza s\u00f3 para Groenlandia de 385 animais, non atendendo a recomendaci\u00f3n de cazar unicamente 135 individuos, mentres que no oriente da illa as\u00famese que polo menos se capturan anualmente 100 exemplares f\u00f3ra da cota fixada sen avaliaci\u00f3n da sustentabilidade da poboaci\u00f3n.\nOutras ameazas.\nComo quedou dito, os depredadores naturais dos narvais son os tibur\u00f3ns, as candorcas, os osos polares e as morsas. Por\u00e9n, a mortalidade ocasionada por estes animais non parece ser significativa.\nHai informes que indican que son os narvais son v\u00edtimas frecuentes de atrapamento no xeo, quedando gran n\u00famero deles illados durante a temporada de formaci\u00f3n r\u00e1pida das capas, e dispo\u00f1endo soamente dun reducido espazo e de pequenas polinias para respirar; na maior\u00eda dos casos terminan por morrer durante o inverno pola imposibilidade de alimentarse, por esgotamento tras sa\u00edr a respirar en repetidas ocasi\u00f3ns, rompendo o xeo coa cabeza (non co dente), e ao se converter en presa f\u00e1cil para os cazadores. Por exemplo, en 2008 se informou da morte de 575 individuos que deberon ser sacrificados por cazadores ao quedaren atrapados no xeo cerca da comunidade de Pond Inlet, na illa de Baffin\nOs principais contaminantes vertidos polos humanos e que supo\u00f1en unha ameaza para os narvais son os metais pesados e os pesticidas organoclorados. Os niveis de cadmio nos narvais son os m\u00e1is altos rexistrados entre os cet\u00e1ceos. As concentraci\u00f3ns m\u00e1is elevadas deste metal encontr\u00e1ronse nos individuos que habitan as costas do Canad\u00e1, mentres que os niveis m\u00e1is altos de chumbo ach\u00e1ronse nas poboaci\u00f3ns que viven ao occidente de Groenlandia. A carne, v\u00edsceras, pel e graxa do narval cons\u00f3mense, como quedou dito, na rexi\u00f3n \u00e1rtica, o cal pode representar un risco para a sa\u00fade humana, debido a que en animais de Svalbard (Noruega) se encontrou un amplo rango de contaminantes en altas concentraci\u00f3ns, como bifenilos policlorados (PCB), plaguicidas clorados e \u00e9teres difenilpolibrominados (EDPBs).\nComparado con outros mam\u00edferos mari\u00f1os da zona os niveis de contaminantes foron os m\u00e1is altos rexistrados, indicando que a especie pos\u00fae unha baixa capacidade para metabolizar estes t\u00f3xicos. Os altos niveis tam\u00e9n se explican pola alta concentraci\u00f3n de substancias nocivas nos animais do fondo mari\u00f1o dos que se alimenta o narval.\nA concentraci\u00f3n de BFPs e de diclorodifeniltricloroetano (DDT) en exemplares de Groenlandia occidental, foi a metade da encontrada nos animais ao oriente da illa e en Svalbard, a concentraci\u00f3n de mercurio total encontrada foi de 0,59\u00a0\u00b5g/g na pel e capa graxa dos animais, excedendo os l\u00edmites do goberno do Canad\u00e1 para a exportaci\u00f3n e consumo de carne de peixe (0,5\u00a0\u00b5g/g).\nO efecto do cambio clim\u00e1tico nestes cet\u00e1ceos \u00e9 incerto. Est\u00e1n ben adaptados \u00e1 vida nas placas de xeo, por\u00e9n, son especialmente propensos a quedar atrapados en pequenas cavidades da grosa capa conxelada, o que \u00e1 fin lles ocasiona a morte. Isto ocorre xeralmente cando existen cambios abruptos no clima. Unha publicaci\u00f3n recente con respecto \u00e1 sensibilidade dos mam\u00edferos mari\u00f1os do \u00c1rtico con respecto aos cambios clim\u00e1ticos e no ecosistema, estableceu que o narval \u00e9 a especie m\u00e1is suscept\u00edbel, debido principalmente \u00e1 s\u00faa distribuci\u00f3n xeogr\u00e1fica restrinxida, ao feito de frecuentar sempre os mesmos sitios e o ter unha dieta tan especializada. Outra circunstancia que o far\u00eda especialmente sens\u00edbel a estes cambios no clima, \u00e9 o feito de ter unha adaptaci\u00f3n fisiol\u00f3xica extrema. A especie conta cunha alta porcentaxe de fibras de contracci\u00f3n lenta nos m\u00fasculos natatorios (87 %), caracter\u00edstica que lle proporciona unha alta resistencia, pero lle resta velocidade, d\u00e1ndolle s\u00f3 unha escasa capacidade aerobia e un rango de acci\u00f3n limitado para desprazarse rapidamente entre as capas de xeo e as diferentes zonas de alimentaci\u00f3n.\nEstado de conservaci\u00f3n.\nNa Lista Vermella da IUCN, o narval foi clasificado en 2008 como especie \"pouco ameazada\" (NT, do ingl\u00e9s \"Near Threatened\"). Previamente (1996), se catalogara como \"especie con datos insuficientes\" (DD, do ingl\u00e9s \"Data Deficient\"). A xustificaci\u00f3n para ser inclu\u00eddo nesta categor\u00eda d\u00e9bese a que a poboaci\u00f3n estimada de animais na zona circumpolar \u00e9 probabelmente maior a 80 000 e que, a nivel global, a especie non re\u00fane ning\u00fan dos criterios para ser clasificada como \"especie ameazada\". Por\u00e9n, non existe certeza sobre a cantidade de exemplares e ameazas espec\u00edficas nalgunhas \u00e1reas da s\u00faa distribuci\u00f3n, e existe unha clara evidencia de declinaci\u00f3n para algunhas subpoboaci\u00f3ns. Adicionalmente, a caza intensiva en Groenlandia e o Canad\u00e1 \u00e9 causa de preocupaci\u00f3n debido \u00e1 inexistencia de datos reais sobre a mortalidade por lesi\u00f3ns serias causadas en animais que logran escapar despois de ser arponeados.\nEn 1976 establec\u00e9ronse regulaci\u00f3ns no Canad\u00e1 para a protecci\u00f3n desta especie, contidas na Lei de pesca. Entre outras medidas, fixa limitaci\u00f3ns nas cotas de caza con protecci\u00f3n total para as cr\u00edas e as s\u00faas nais, e acci\u00f3ns para evitar o desperdicio dos produtos do animal, inclu\u00edndo o seguimento dos dentes obtidos. Por\u00e9n, estas medidas non se aplican na pr\u00e1ctica. En Estados Unidos est\u00e1n protexidos, coa excepci\u00f3n da caza de subsistencia por parte dos inuit. En Rusia, a especie est\u00e1 totalmente protexida e en Noruega as cotas de caza se limitan ao occidente de Groenlandia.\nO narval na cultura.\nSegundo a mitolox\u00eda do pobo inuit (os esquim\u00f3s), os narvais con \"cornos\" foron creados cando unha muller que cazaba estes animais canda un seu fillo foi arrastrada por un narval moi grande \u00e1s profundidades. Ent\u00f3n ela converteuse nun narval, e os seus cabelos, que levaba recollidos nun mo\u00f1o enrolado, convert\u00e9ronse en corno.\nNa Europa medieval, os viquingos procedentes da s\u00faa colonia en Groenlandia comercializaban dentes de narval, aos que fac\u00edan pasar por cornos do fabuloso e marabilloso unicornio.\nCr\u00edase que estes supostos cornos ti\u00f1an poderes m\u00e1xicos, entre outros, a capacidade de curar envelenamentos e a melancol\u00eda, e por isto eles e outros comerciantes de orixe n\u00f3rdica \u00e1s vece cobraban por estes cornos o seu peso en ouro.\nOs dentes us\u00e1banse para facer copas, xa que se cr\u00eda que pod\u00edan neutralizar calquera veleno que estivese nunha bebida.\nEstas crenzas a\u00ednda perduraron plenamente entrado o Renacemento e as\u00ed, c\u00f3ntase que, durante o s\u00e9culo XVI, a ra\u00ed\u00f1a Isabel I de Inglaterra adquiriu un dente de narval tallado e con xoias incrustadas polo que pagou 10 000 \u00a3, (que en 2007 ter\u00edan un valor que oscilar\u00eda entre 1,5 e 2,5 mill\u00f3ns de \u00a3).\nA verdadeira orixe destes dentes foi desvel\u00e1ndose gradualmente durante a \"era dos descubrimentos\", nos s\u00e9culos XV e XVI, cando exploradores e naturalistas empezaron a visitar o \u00c1rtico.\nO primeiro en mencionar dalgunha forma o narval foi o escritor e eclesi\u00e1stico sueco Olaus Magnus, que na s\u00faa principal obra, \"Historia de gentibus septentrionalibus\", escrita en 22 libros sobre a xeograf\u00eda, tradici\u00f3ns, costumes, asuntos eclesi\u00e1sticos e xur\u00eddicos dos pobos escandinavos e publicada en 1555 en Roma, describe un animal chamado \"monoceros\" do que di que \u00e9 \"un monstro mari\u00f1o que ten na s\u00faa fronte un gran corno, co que pod\u00eda esnaquizar barcos e destru\u00edr moitas persoas\".\nPero a\u00ednda no s\u00e9culo XVIII se escrib\u00edan cousas como esta, referida ao \"Museum Museorum\" (O Museo dos Museos):"}
{"id": "258010", "revid": "22795", "url": "https://gl.wikipedia.org/wiki?curid=258010", "title": "Monodon", "text": ""}
{"id": "258011", "revid": "22795", "url": "https://gl.wikipedia.org/wiki?curid=258011", "title": "Delphinapterus leucas", "text": ""}
{"id": "258012", "revid": "22795", "url": "https://gl.wikipedia.org/wiki?curid=258012", "title": "Monodon monoceros", "text": ""}
{"id": "258013", "revid": "5863", "url": "https://gl.wikipedia.org/wiki?curid=258013", "title": "Guillerme de Almeida", "text": ""}
{"id": "258014", "revid": "1888", "url": "https://gl.wikipedia.org/wiki?curid=258014", "title": "Juan Hermida Iglesias", "text": "Juan Hermida Iglesias, nado en Arteixo en 1904 e finado na Coru\u00f1a nos anos sesenta, foi un sindicalista galego.\nTraxectoria.\nPanadeiro e militante da CNT, foi directivo do Sindicato de Panaderos, delegado dos panadeiros da Coru\u00f1a nos congresos de 1931 e 1936. En 1933 era secretario da Federaci\u00f3n Local da Coru\u00f1a e foi detido pola folga de maio xunto con outros delegados cenetistas. Representou a Galicia no PNR de xu\u00f1o de 1934. Foi presidente do gremio de pescadores e socio do Centro de Estudios Sociales Germinal. Co golpe de Estado do 18 de xullo de 1936 agochouse en Arteixo e fuxiu nun pesqueiro dende A Coru\u00f1a cara Asturias. Abr\u00eduselle proceso, sendo declarado en rebeld\u00eda. Tras pasar anos en Francia volveu en 1945. Foi detido en marzo de 1947, xulgado na Coru\u00f1a por rebeli\u00f3n, e condenado a 12 anos de prisi\u00f3n. Tras pasar uns anos no Penal do Dueso foi indultado a mediados dos anos cincuenta, pero foi constantemente detido sen encausamento, especialmente cando visitaba a cidade algunha autoridade relevante do R\u00e9xime.\nVida persoal.\nCasou con Teresa L\u00f3pez G\u00f3mez en 1928."}
{"id": "258015", "revid": "56817", "url": "https://gl.wikipedia.org/wiki?curid=258015", "title": "C\u00e9sar Guill\u00e1n Bozo", "text": "C\u00e9sar Guill\u00e1n Bozo, nado na Coru\u00f1a en 1899 e finado na mesma cidade o 11 de agosto de 1978, foi un sindicalista e pol\u00edtico galego.\nTraxectoria.\nFillo de Jos\u00e9 Guill\u00e1n, m\u00e9dico municipal da Coru\u00f1a. Foi ferido na campa\u00f1a de Marrocos (1921). Militante da CNT, en 1930 participou no Pacto de Lestrobe xunto aos cenetistas Ricardo Garc\u00eda Lago e Manuel Fern\u00e1ndez Fern\u00e1ndez, como delgado da secci\u00f3n VIR da Coru\u00f1a. Vocal da Directiva do Centro de Estudios Sociales Germinal. En abril de 1936 foi elixido vocal da Directiva do Partido Sindicalista da Coru\u00f1a que presid\u00eda Manuel Fern\u00e1ndez Fern\u00e1ndez. Co golpe de Estado do 18 de xullo de 1936 foi despedido da F\u00e1brica de Tabacos da Coru\u00f1a o 14 de xullo de 1937. Reincorporouse posteriormente perdendo 11 anos de antig\u00fcidade.\nVida persoal.\nCasou con Sara Su\u00e1rez Barros."}
{"id": "258016", "revid": "23204", "url": "https://gl.wikipedia.org/wiki?curid=258016", "title": "Guillerme X de Aquitania", "text": "Guillerme X, nado en Tolosa en 1099 e finadl o 9 de abril de 1137, alcumado \"O Santo\", foi duque de Aquitania, Duque de Gascu\u00f1a e Conde de Poitou (co nome de Guillerme VIII) entre os anos 1126 e 1137.\nTraxectoria.\nEra fillo de Guillerme IX e da s\u00faa segunda esposa, Filipa de Tolosa, e naceu durante o breve per\u00edodo no que os seus pais rexeron a vila de Tolosa. O seu nacemento quedou rexistrado na \"Cronica de Saint-Maixent\" no ano 1099: \"Willelmo comiti natus est filius, equivoce Guillelmus vocatus\" (\"ao conde Guillerme naceulle un fillo, p\u00faxoselle de nome Guillerme, coma el.\"). Nese mesmo ano, e en contra dos desexos da s\u00faa esposa, o duque Guillerme IX entregou Tolosa ao primo de Filipa, Bertrand de Tolosa, e partiu \u00e1s Cruzadas.\nFilipa e o seu fillo Guillerme marcharon a Poitiers. Anos despois da volta de Guillerme IX, este foi vivir con Dangerose, muller dun dos seus vasalos, e abandonou \u00e1 s\u00faa esposa legal, Filipa. Isto causou un distanciamento entre pai e fillo, ata que Guillerme X casou con Leonor de Ch\u00e2tellerault, filla da amante do seu pai, no 1121.\nTivo tres fillos con ela:\nTalvez tivo tam\u00e9n un fillo extramatrimonial, Guillerme, chamado de Poitiers.\nDuque de Aquitania.\nGuillerme foi un amante e protector das artes e un home culto en tempos nos que o analfabetismo era norma, incluso entre a nobreza. Na corte de Poitiers exerc\u00eda o mecenado con trobadores e poetas, coma cantou o trobador Cercamon no planh (elex\u00eda) que compuxo \u00e1 s\u00faa morte. Segu\u00eda as\u00ed a tradici\u00f3n do seu pai Guillerme IX, alcumado \"o trobador\". Co\u00f1ecemos polo menos o nome dun destes trobadores, Bl\u00e9dhri, un celta (irland\u00e9s ou talvez gal\u00e9s), que resid\u00eda na s\u00faa corte.\nEra tam\u00e9n un home de armas. Entrou en conflitos coa Normand\u00eda (atacouna en 1136, aliado con Godofredo V, conde de Anjou que reclamaba esas terras no nome da s\u00faa muller) e con Francia.\nTam\u00e9n dentro do seu ducado tivo que facer fronte \u00e1 alianza dos Lusignans e os Parthenays en contra del, resolveu o conflito coa total destruci\u00f3n dos seus inimigos.\nEn cuesti\u00f3ns de pol\u00edtica internacional, Guillerme X apoiou nun principio ao antipapa Anacleto II, nas loitas do cisma de 1130, opo\u00f1\u00e9ndose ao Papa Inocencio II, e en contra do desexo dos seus propios bispos. No ano 1134, Bernaldo de Claraval convenceu a Guillerme de que abandonase o partido de Anacleto e apoiase a Inocencio. Sobre este feito, existe a lenda de que Guillerme, farto da insistencia do monxe, decide terminar dunha vez con esas molestias e irrompe armado na igrexa de Partenay onde san Bernaldo estaba celebrando misa. Ao ver entrar ao duque, o abade foi ao seu encontro levando nas mans o c\u00e1liz e a hostia. Sometido pola forza que emanaba do home santo, Guillerme caeu de xeonllos, cheo de arrepentimento e someteuse ao que se lle ped\u00eda.\nEn 1137 Guillerme iniciou a peregrinaci\u00f3n a Santiago de Compostela, talvez para expiar os seus pecados, pero morreu no cami\u00f1o, posiblemente dunha intoxicaci\u00f3n alimentaria. Sab\u00e9ndose morrer, escribiulle unha carta ao rei Lu\u00eds VI de Francia encomend\u00e1ndolle a protecci\u00f3n da s\u00faa filla e herdeira Leonor, que ent\u00f3n ti\u00f1a quince anos, e ped\u00edndolle que lle atopase un marido axeitado. Lu\u00eds VI aceptou o encargo e casou \u00e1 herdeira de Aquitania co seu propio fillo, o futuro Lu\u00eds VII de Francia. Coa intenci\u00f3n de que o ducado de Aquitania e o reino de Francia quedaron unidos, a\u00ednda que o devalar dos acontecementos posteriores non fixo tan simple esta manobra pol\u00edtica.\nPersonaxe literaria.\nA s\u00faa morte cami\u00f1o de Santiago, levou ao seu trobador Cercamon a compo\u00f1er un planh, unha elex\u00eda na s\u00faa honra co\u00f1ecida como \"Lo plaing comenz iradamen\", que comeza dicindo:\ne que remata facendo referencia \u00e1 peregrinaci\u00f3n:\nCo tempo e apoi\u00e1ndose na versi\u00f3n m\u00e1is serodia da s\u00faa morte que aseguraba que dera chegado a Santiago e que, sab\u00e9ndose moi enfermo, ordenou que o levaran \u00e1 Catedral, onde morreu ante a tumba do Ap\u00f3stolo, converteron a Guillerme X nunha personaxe literaria, o protagonista do Romance de don Gaiferos, que canta esta peregrinaci\u00f3n a Compostela."}
{"id": "258018", "revid": "75439", "url": "https://gl.wikipedia.org/wiki?curid=258018", "title": "Arcebispado castrense de Espa\u00f1a", "text": "O Arcebispado Castrense de Espa\u00f1a \u00e9 un ordinariato militar da Igrexa Cat\u00f3lica, inmediatamente suxeito \u00e1 Santa S\u00e9. Enc\u00e1rgase de proporcionar atenci\u00f3n pastoral aos cat\u00f3licos que serven nas Forzas Armadas de Espa\u00f1a e \u00e1s s\u00faas familias.\nHistoria.\nO primeiro bispo militar foi nomeado o 4 de xu\u00f1o de 1819, mais o cargo deixou de estar en uso en 1930. Vinte anos despois, foi erixido unha vigair\u00eda militar o 5 de agosto de 1950, e poucos meses logo disto foi nomeado o primeiro vigairo militar, o 12 de decembro. O 21 de xullo de 1986 foi elevada a ordinariato militar encabezado por un arcebispo. A s\u00faa s\u00e9 episcopal local\u00edzase na Catedral das Forzas Armadas, en Madrid."}
{"id": "258019", "revid": "88215", "url": "https://gl.wikipedia.org/wiki?curid=258019", "title": "Maarten van Dulm", "text": "Maarten Hendrik van Dulm, nado en Arnhem o 4 de agosto de 1879 e finado en Wassenaar o 25 de abril de 1949, foi un militar e tirador de esgrima neerland\u00e9s.\nTraxectoria.\nEn 1900 entrou na Mari\u00f1a Real, entre 1919 e 1922 foi editor de \"Marineblad\", publicaci\u00f3n da Asociaci\u00f3n Naval (asociaci\u00f3n profesional de oficiais da Mari\u00f1a Real). En 1924 acadou o rango de capit\u00e1n tenente do mar encomend\u00e1ndolle o mando do Hr. Ms. Java efectivo tras a s\u00faa botadura o 1 de maio de 1925. Posteriormente comandou o Hr. Ms. Van Speijk, o Hr. Ms. Jacob van Heemskerck e o Hr. Ms. Gelderland. En 1932 foi durante once meses Xefe de Estado Maior nas Indias Orientais Neerlandesas, despois do cal estivo ao mando da escuadra naval neerlandesa. Desde abril de 1934 ata marzo de 1936 comandou as forzas navais na Indias Orientais e foi xefe do Departamento de Mari\u00f1a en Batavia. Tras retirarse do servizo activo foi nomeado en 1937 presidente do \"International Board for Non-Intervention in Spain\" establecido polo Comit\u00e9 Internacional de Non Intervenci\u00f3n con sede en Londres. En 1939 encabezou unha misi\u00f3n neerlandesa nos Estados Unidos coa misi\u00f3n de establecer contactos para o fornecemento de material de guerra aos Pa\u00edses Baixos .\nGrande esgrimista, participou nos Xogos Ol\u00edmpicos de 1924 e 1928, logrando a medalla de bronce na proba de sabre por equipos en 1924. Era comendador da Orde de Orange-Nassau e cabaleiro da Orde do Le\u00f3n Neerland\u00e9s."}
{"id": "258020", "revid": "98629", "url": "https://gl.wikipedia.org/wiki?curid=258020", "title": "Harry o executor", "text": "Harry o executor (en ) \u00e9 un filme estadounidense dirixido por James Fargo que se estreou en 1976. Est\u00e1 protagonizado por Clint Eastwood, que interpreta o Inspector \"Dirty\" Harry Callahan, por Tyne Daly, como a Inspectora Kate Moore, e DeVeren Bookwalter como o l\u00edder terrorista e o principal antagonista Bobby Maxwell. \u00c9 o terceiro filme da saga iniciada con \"Harry o sucio\" en 1971. Estreouse en galego na TVG o 17 de agosto de 2013.\nSinopse.\nHarry Callahan enfr\u00f3ntase desta volta a un grupo de s\u00e1dicos terroristas que tentan dominar a cidade. Callahan e a s\u00faa nova axudante, Kate Moore, deber\u00e1n rescatar \u00f3 alcalde, a quen os terroristas te\u00f1en secuestrado."}
{"id": "258022", "revid": "23204", "url": "https://gl.wikipedia.org/wiki?curid=258022", "title": "The Enforcer", "text": ""}
{"id": "258023", "revid": "1888", "url": "https://gl.wikipedia.org/wiki?curid=258023", "title": "Jos\u00e9 Pintos Quinteiro", "text": "Jos\u00e9 Pintos Quinteiro, nado en San Xurxo de Sacos (Cerdedo-Cotobade) en 1899 e finado en Pontevedra o 27 de agosto de 1936, foi un pol\u00edtico galego.\nTraxectoria.\nChofer. Era un dos principais dirixentes do PSOE pontevedr\u00e9s, e foi elixido vicepresidente da agrupaci\u00f3n socialista en xu\u00f1o de 1936. Ao producirse o golpe de Estado do 18 de xullo de 1936 tivo unha participaci\u00f3n destacada no Comit\u00e9 para a defensa da Rep\u00fablica organizado no goberno civil e, xunto cos compa\u00f1eiros Manolo Amoedo, Valeriano Riob\u00f3, os irm\u00e1ns Mart\u00ednez V\u00e1zquez, e outros, tomou parte nas requisas de autos e armas ordenadas polas autoridades. Logo da sa\u00edda \u00e1 r\u00faa dos militares refuxiouse no barrio da Moureira, nunha casa na r\u00faa de Xan Guillerme propiedade de Benito Lago Curr\u00e1s. A polic\u00eda rexistrou a casa en varias ocasi\u00f3ns sen resultado. O 25 de agosto Pintos escapou cara San Xurxo de Sacos nun taxi propiedade do veci\u00f1o do Marco Andr\u00e9s V\u00e1zquez. Foi detido no seu domicilio en San Xurxo de Sacos \u00e1s 21 horas do d\u00eda 26 por dous gardas civ\u00eds e un c\u00edvico de Cerdedo-Cotobade. Foi asasinado en Pontevedra o 27 de agosto de 1936 e a s\u00faa morte foi rexistrada como causada por ferida de arma de fogo no cranio. Abr\u00edronlle expediente de responsabilidades pol\u00edticas e foi condenado ao pago de 150 pesetas en 1940.\nVida persoal.\nCasou con Dolores Fontanes Bugallo."}
{"id": "258024", "revid": "98629", "url": "https://gl.wikipedia.org/wiki?curid=258024", "title": "Ao l\u00edmite", "text": "Ao l\u00edmite (en ) \u00e9 un filme brit\u00e1nico-estadounidense dirixido por Martin Campbell que se estreou no 2010. Bas\u00e9ase na serie de televisi\u00f3n da BBC \"Edge of Darkness\". \u00c9 o primeiro filme no que sae Gibson dende \"Signs\" (2002). Estreouse en galego na TVG o 16 de agosto de 2013.\nSinopse.\nThomas Craven (Mel Gibson) \u00e9 un veterano investigador do departamento de polic\u00eda de Boston cuxa filla de 24 anos, Emma (Bojana Novakovic), \u00e9 asasinada. Ela era unha activista pol\u00edtica que aparentemente ti\u00f1a unha vida secreta. Trala tr\u00e1xica perda, Thomas decide implicarse na investigaci\u00f3n e descobre o sistema corrupto que acabou coa vida da persoa que m\u00e1is quer\u00eda."}
{"id": "258025", "revid": "23204", "url": "https://gl.wikipedia.org/wiki?curid=258025", "title": "Edge of Darkness (filme de 2010)", "text": ""}
{"id": "258026", "revid": "5132", "url": "https://gl.wikipedia.org/wiki?curid=258026", "title": "Serie Nacional de B\u00e9isbol", "text": "A Serie Nacional de B\u00e9isbol \u00e9 o principal campionato cubano de b\u00e9isbol, principal deporte do pa\u00eds, creado en 1961 ap\u00f3s a revoluci\u00f3n cubana en substituci\u00f3n \u00e1 antiga Liga Nacional. Os equipos est\u00e1n baseados nas provincias cubanas divididos en d\u00faas ligas e en catro grupos."}
{"id": "258027", "revid": "98629", "url": "https://gl.wikipedia.org/wiki?curid=258027", "title": "Os sete magn\u00edficos", "text": "Os sete magn\u00edficos (en ) \u00e9 un filme estadounidense dirixido por John Sturges que se estreou en 1960. \u00c9 un remake de estilo western baseado no filme de 1954 \"Os sete samurais\", dirixido por Akira Kurosawa. Est\u00e1 protagonizado por Yul Brynner, Steve McQueen, Charles Bronson, James Coburn, Robert Vaughn, Brad Dexter e Horst Buchholz que interpretan a un grupo de pistoleiros contratados para protexer unha pequena vila agr\u00edcola de M\u00e9xico duns bandidos liderados Calvera (Eli Wallach). A banda sonora foi composta por Elmer Bernstein.\nEstreouse en galego na TVG o 11 de xaneiro de 2009.\nSinopse.\nOs humildes habitantes dunha pequena vila mexicana at\u00f3panse a mercede dunha desapiadada banda de foraxidos que constantemente lles esixen un pago polas s\u00faas colleitas. Como eles non saben defenderse, deciden contratar os servizos de sete pistoleiros, sete implacables mercenarios cada un cunha habilidade especial no manexo das armas."}
{"id": "258028", "revid": "23204", "url": "https://gl.wikipedia.org/wiki?curid=258028", "title": "The Magnificent Seven", "text": ""}
{"id": "258029", "revid": "88215", "url": "https://gl.wikipedia.org/wiki?curid=258029", "title": "Hendrik de Iongh", "text": "Hendrik de Iongh, nado en Dordrecht o 4 de agosto de 1877 e finado na Haia o 9 de agosto de 1962, foi un militar e tirador de esgrima neerland\u00e9s, ga\u00f1ador dunha medalla ol\u00edmpica.\nTraxectoria.\nOficial de carreira que chegou ao rango de xeneral-maior, participou nos Xogos Ol\u00edmpicos de 1912 no equipo neerland\u00e9s de sabre, logrando a medalla de bronce."}
{"id": "258032", "revid": "98629", "url": "https://gl.wikipedia.org/wiki?curid=258032", "title": "The Purge", "text": "The Purge \u00e9 un filme estadounidense dirixido e escrito por James DeMonaco que se estreou no 2013. Est\u00e1 protagonizado por Ethan Hawke e Lena Headey. O filme est\u00e1 ambientado no 2022, cando os Estados Unidos se converteron nunha \"naci\u00f3n renacida\", cos \u00edndices de desemprego e criminalidade m\u00e1is baixos da historia, debido a que o goberno institu\u00edu un per\u00edodo de 12 horas anual co\u00f1ecido como \"a Purga\", durante o cal toda actividade criminal (inclu\u00edndo asasinatos, roubos, violaci\u00f3ns etc.) son legais. As \u00fanicas regras durante a Purga son que os oficiais do goberno de clasificaci\u00f3n \"10 ou superior\" te\u00f1en inmunidade e que non est\u00e1 permitido usar armas por riba da \"Clase 4\" (como bombas de destruci\u00f3n). A Purga est\u00e1 dese\u00f1ada para actuar como unha catarse para o pobo americano, coa cal poder desfacerse de todas as cousas negativas que gardan durante o ano.\nSinopse.\nAno 2022. Nunha futura sociedade dist\u00f3pica, o r\u00e9xime pol\u00edtico vixente, chamado Novos Pais Fundadores de Am\u00e9rica, decidiron como medida cat\u00e1rquica implantar a \"purga anual\", unha regra pola que unha noite de cada ano p\u00f3dese cometer calquera crime, inclu\u00edndo asasinatos e violaci\u00f3ns, sen ter que facer fronte \u00e1s consecuencias nin responder ante a xustiza. As\u00ed, cando as viciadas novas regras do mundo exterior ameacen a s\u00faa casa, os membros dunha familia acomodada ver\u00e1n a s\u00faa vida en perigo logo de deixar entrar na s\u00faa casa a un indixente que estaba a ser perseguido polos seus \"cazadores\"."}
{"id": "258033", "revid": "22570", "url": "https://gl.wikipedia.org/wiki?curid=258033", "title": "Esgrima nos Xogos Ol\u00edmpicos de 2000", "text": "Nos Xogos Ol\u00edmpicos de 2000 celebrados en Sidney realiz\u00e1ronse dez probas de esgrima, seis en categor\u00eda masculina e catro en categor\u00eda fem\u00ednina.\nNaci\u00f3ns participantes.\nUn total de 217 tiradores (134 homes e 83 mulleres) de 40 naci\u00f3ns competiron nos Xogos de Sidney:"}
{"id": "258037", "revid": "98629", "url": "https://gl.wikipedia.org/wiki?curid=258037", "title": "Dynamite Warrior", "text": "Dynamite Warrior \u00e9 un filme tailand\u00e9s dirixido por Chalerm Wongpim que se estreou no 2006.\nSinopse.\nHistoria ambientada no Siam de 1890. Un bandido que rouba bois para d\u00e1rllelos \u00e1 xente pobre intentar\u00e1 vingarse do asasino que acabou coa vida dos seus pais. Cando cre atopalo nunha pequena vila do norte de Tailandia, dec\u00e1tase de que es un poderoso bruxo."}
{"id": "258039", "revid": "5863", "url": "https://gl.wikipedia.org/wiki?curid=258039", "title": "\u00c1ngel Ilarri Gimeno", "text": ""}
{"id": "258040", "revid": "5863", "url": "https://gl.wikipedia.org/wiki?curid=258040", "title": "Academia Galega de Belas Artes", "text": ""}
{"id": "258041", "revid": "5863", "url": "https://gl.wikipedia.org/wiki?curid=258041", "title": "Francisco Pablos", "text": "Francisco Pablos Holgado, nado en Salamanca en 1934 e residente en Galicia desde 1959, \u00e9 un novelista, ensa\u00edsta, cr\u00edtico e experto en arte."}
{"id": "258042", "revid": "5863", "url": "https://gl.wikipedia.org/wiki?curid=258042", "title": "Francisco Pablos Holgado", "text": ""}
{"id": "258043", "revid": "88215", "url": "https://gl.wikipedia.org/wiki?curid=258043", "title": "Arie de Jong", "text": "Adrianus Egbert Willem de Jong, m\u00e1is co\u00f1ecido como Arie de Jong, nado en Plantungan (Indias Orientais Neerlandesas) o 21 de xu\u00f1o de 1882 e finado na Haia o 23 de decembro de 1966, foi un militar e tirador de esgrima neerland\u00e9s, ga\u00f1ador de cinco medallas ol\u00edmpicas.\nTraxectoria.\nOficial profesional, foi un dos grandes tiradores de esgrima. En 1906 participou nos Xogos Intercalados sen lograr medalla, o mesmo ca nos Xogos Ol\u00edmpicos de 1908. Nos Xogos Ol\u00edmpicos de 1912 logrou medallas de bronce en sabre e espada por equipos. Nos Xogos Ol\u00edmpicos de 1920 foi medalla de bronce en sabre individual e por equipos e nos Xogos Ol\u00edmpicos de 1924 foi de novo bronce en sabre por equipos.\nAo longo da s\u00faa carreira ga\u00f1ou 18 t\u00edtulos nacionais (entre 1910 e 1928), 2 campionatos de Europa (1922 e 1923) e ga\u00f1ou a proba de espada no Campionato Mundial Militar de 1936."}
{"id": "258044", "revid": "46634", "url": "https://gl.wikipedia.org/wiki?curid=258044", "title": "Adrianus de Jong", "text": ""}
{"id": "258045", "revid": "89787", "url": "https://gl.wikipedia.org/wiki?curid=258045", "title": "The Walking Dead (videoxogo)", "text": "The Walking Dead (tam\u00e9n co\u00f1ecido como The Walking Dead: The Game) \u00e9 un videoxogo epis\u00f3dico de aventura gr\u00e1fica baseado na serie de banda dese\u00f1ada \"The Walking Dead\" de Robert Kirkman. O xogo foi desenvolvido por Telltale Games e era previsto que se estrease no 2011, pero demorouse ata o 2012. O xogo consta de cinco episodios, publicados entre abril e novembro de 2012. Telltale tam\u00e9n publicou versi\u00f3ns comerciais co xogo completo. O xogo \u00e9 v\u00e1lido para Xbox 360, PlayStation 3, Microsoft Windows, iOS e sistema OS X, e para PlayStation Vita dende a gosto de 2013.\nO xogo est\u00e1 ambientado no mesmo mundo ficticio que o c\u00f3mic, e os eventos suceden pouco tempo despois da apocalipse zombi en Xeorxia, Estados Unidos. Por\u00e9n, moitos das personaxes son orixinais do xogo, como asasino convicto Lee Everett, que rescata e coida \u00e1 pequena Clementine. Kirkman colaborou na historia do xogo para estar certo de que se correspond\u00eda coa banda dese\u00f1ada, pero permitiu a Telltale que xestionase o traballo de desenvolvemento e as particularidades da historia. Tres personaxes da serie de banda dese\u00f1ada aparecen no xogo; Hershel Greene, Shawn Greene e Glenn.\n\u00d3 contrario que outras aventuras gr\u00e1ficas, \"The Walking Dead\" non se centra na resoluci\u00f3n de crebacabezas, sen\u00f3n na historia e no desenvolvemento das personaxes. O devir da historia vese afectado polas elecci\u00f3ns nos di\u00e1logos do xogador e polas acci\u00f3ns nos eventos. Isto pode provocar, por exemplo, que certos personaxes sexan asasinados, ou que a s\u00faa disposici\u00f3n de cara \u00e1 personaxe principal sexa diferente. As elecci\u00f3ns feitas polo xogador cons\u00e9rvanse dun episodio a outro.\n\"The Walking Dead\" foi louvado pola cr\u00edtica, destacando o ton emocional da historia e a conexi\u00f3n emp\u00e1tica establecida entre Lee e Clementine. O xogo ga\u00f1ou m\u00e1is de 80 premios \"Game of the Year\", inclu\u00edndo premios do \"USA Today\", GamesRadar, E! Online e Spike Video Game Awards. M\u00e1is dun mill\u00f3n de xogadores mercaron cando menos un dos episodios da serie, e a finais do 2012 foron vendidos 8,5 mill\u00f3ns de episodios individuais. O seu \u00e9xito interpretouse coma un gran pulo para o debilitado x\u00e9nero de aventuras. En xullo de 2013, Telltale lanzou un episodio adicional descargable, \"400 Days\", para estender a primeira temporada e facer unha ponte que conecte coa segunda temporada."}
{"id": "258046", "revid": "25871", "url": "https://gl.wikipedia.org/wiki?curid=258046", "title": "Pongo", "text": ""}
{"id": "258047", "revid": "1888", "url": "https://gl.wikipedia.org/wiki?curid=258047", "title": "Manuel Fern\u00e1ndez Fern\u00e1ndez", "text": "O nome Manuel Fern\u00e1ndez Fern\u00e1ndez pode referirse a:"}
{"id": "258049", "revid": "98629", "url": "https://gl.wikipedia.org/wiki?curid=258049", "title": "Manuel Herrero Galaso", "text": "Manuel Herrero Galaso, nado en And\u00fajar (Xa\u00e9n) o 28 de xu\u00f1o de 1970, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista e actualmente adestra o Real Ja\u00e9n."}
{"id": "258051", "revid": "89787", "url": "https://gl.wikipedia.org/wiki?curid=258051", "title": "Esgrima nos Xogos Ol\u00edmpicos de 2004", "text": "Nos Xogos Ol\u00edmpicos de 2004 celebrados en Atenas realiz\u00e1ronse dez probas de esgrima, seis en categor\u00eda masculina e catro en categor\u00eda feminina no Centro Ol\u00edmpico de Esgrima. Nesta edici\u00f3n eliminouse a proba de florete por equipos en categor\u00eda feminina introduc\u00edndose no seu canto a proba individual feminina de sabre. Utilizouse pola primeira volta a m\u00e1scara protectora de lexan.\nNaci\u00f3ns participantes.\nUn total de 223 tiradores (129 homes e 94 mulleres) de 42 naci\u00f3ns competiron nos Xogos de Atenas:"}
{"id": "258052", "revid": "98629", "url": "https://gl.wikipedia.org/wiki?curid=258052", "title": "Gaizka Garitano", "text": "Gaizka Garitano Aguirre, nado en Bilbao o 9 de xu\u00f1o de 1975, \u00e9 un exfutbolista e actual adestrador de f\u00fatbol espa\u00f1ol que adestra ao Athletic Club da Liga Santander. Xogaba de centrocampista.\nTraxectoria.\nO 10 de xu\u00f1o de 2016, Garitano foi presentado como novo adestrador do Deportivo da Coru\u00f1a, en substituci\u00f3n de V\u00edctor S\u00e1nchez del Amo. O 26 de febreiro de 2017 foi despedido polo consello de administraci\u00f3n do club, debido aos malos resultados deportivos.\nO 4 de decembro de 2018, Garitano converteuse no adestrador do Athletic Club tras a destituci\u00f3n de Eduardo Berizzo."}
{"id": "258053", "revid": "89787", "url": "https://gl.wikipedia.org/wiki?curid=258053", "title": "Domingo Pardo Corredoira", "text": "Domingo Luis Pardo Corredoira, co\u00f1ecido como Cernadas, nado en Santiago de Compostela o 21 de febreiro de 1898, foi un sindicalista e pol\u00edtico galego.\nTraxectoria.\nFillo de Nicol\u00e1s Pardo Cernadas, un dos fundadores do PSOE en Compostela. Pertenceu nos anos vinte ao sindicato de carpinteiros de Santiago de Compostela (CNT). Na ditadura de Primo de Rivera foi nomeado concelleiro de Santiago de Compostela en abril de 1924 en representaci\u00f3n das sociedades obreiras, pero non aceptou o cargo. Foi elixido presidente do sindicato de carpinteiros en xaneiro de 1926. Na Rep\u00fablica foi orador nun mitin en Compostela en setembro de 1931 e foi detido en maio de 1933 con motivo da folga xeral. Adheriuse ao Partido Sindicalista do que foi elixido vicesecretario en maio de 1935 e que o propuxo para candidato \u00e1 alcald\u00eda. Co golpe de Estado do 18 de xullo de 1936 formou parte do comit\u00e9 revolucionario de Compostela que non puido impedir a toma da cidade polas tropas franquistas. Detido, foi internado no campo de concentraci\u00f3n de Iria-Padr\u00f3n.\nDespois da s\u00faa liberaci\u00f3n participou na clandestinidade como delegado no plenario rexional da CNT galega en 1945, e ao ano seguinte foi tesoureiro do Comit\u00e9 rexional. Coa ca\u00edda da organizaci\u00f3n galega da CNT en marzo de 1947, fuxiu. Foi reclamado polo Xulgado Militar de Vigo en xullo de 1947. Permaneceu agochado ata maio de 1949, cando foi detido o d\u00eda 3 nunha horta da r\u00faa da Angustia de Compostela, e condenado a cinco anos de prisi\u00f3n.\nVida persoal.\nCasou en Compostela con Rosal\u00eda M\u00edguez en 1928."}
{"id": "258055", "revid": "98629", "url": "https://gl.wikipedia.org/wiki?curid=258055", "title": "Natxo Gonz\u00e1lez", "text": "Jos\u00e9 Ignacio \"Natxo\" Gonz\u00e1lez S\u00e1enz, nado en Vitoria o 29 de xullo de 1966, \u00e9 un ex futbolista e actual adestrador de f\u00fatbol espa\u00f1ol.\nTraxectoria.\nO 11 de xu\u00f1o de 2017 firmou polo Real Zaragoza, en Segunda Divisi\u00f3n, un contrato por d\u00faas temporadas.\nO 15 de xu\u00f1o de 2018 anunciouse un acordo entre o adestrador (daquela t\u00e9cnico do Real Zaragoza) e o Deportivo da Coru\u00f1a, para facerse cargo do equipo durante a tempada 2018\u201319, con opci\u00f3n a outra. Foi presentado o 20 de xu\u00f1o. O 7 de abril de 2019 foi destitu\u00eddo, logo dunha derrota en Riazor fronte o Rayo Majadahonda (0\u20132). A s\u00faa bagaxe foi de 13 vitorias, 15 empates e 5 derrotas. O seu substituto foi Jos\u00e9 Luis Mart\u00ed.\nO 14 de xu\u00f1o de 2019 f\u00edxose oficial a s\u00faa fichaxe polo CD Tondela, da Primeira Liga portuguesa, por d\u00faas campa\u00f1as. O 5 de agosto de 2020 desvinculouse do club, a falta dunha campa\u00f1a m\u00e1is, tras conseguir a permanencia.\nO 13 de decembro de 2020 converteuse no novo t\u00e9cnico do Club Bol\u00edvar boliviano. O 23 de maio de 2021 foi destitu\u00eddo, tras a eliminaci\u00f3n do equipo da Copa Suramericana."}
{"id": "258056", "revid": "98629", "url": "https://gl.wikipedia.org/wiki?curid=258056", "title": "Cardiomegalia", "text": "A cardiomegalia \u00e9 un termo empregado en medicina para describir o agrandamento anormal do coraz\u00f3n ou hipertrofia card\u00edaca. Tr\u00e1tase dun signo que adoita aparecer en persoas con insuficiencia card\u00edaca cr\u00f3nica, ademais doutros tipos de miocardiopat\u00edas.\nPode ser unha manifestaci\u00f3n da doenza de Wernicke.\nClasificaci\u00f3n.\nA cardiomegalia pode afectar a un ou ambos ventr\u00edculos ou aur\u00edculas. Habitualmente clasif\u00edcase do seguinte xeito:\nSintomatolox\u00eda.\nA cardiomegalia implica, pola s\u00faa definici\u00f3n, que a mec\u00e1nica de latexo do coraz\u00f3n estea alterada, isto \u00e9, o coraz\u00f3n ter\u00e1 problemas para bombear o sangue ao resto do corpo. Isto acrec\u00e9ntase en situaci\u00f3ns de esforzo f\u00edsico. As\u00ed, os principais s\u00edntomas indicativos de cardiomegalia son:\nDiagn\u00f3stico.\nEn moitas ocasi\u00f3ns unha simple exploraci\u00f3n f\u00edsica dos signos e s\u00edntomas abonda para diagnosticar ou sospeitar cardiomegalia. As flutuaci\u00f3ns do pulso, a tose e sobre todo a dificultade respiratoria orientan o diagn\u00f3stico de cardiomegalia.\nO xeito m\u00e1is doado de observar a cardiomegalia \u00e9 mediante unha radiograf\u00eda simple do t\u00f3rax. A definici\u00f3n radiol\u00f3xica de cardiomegalia \u00e9 unha silueta card\u00edaca (coraz\u00f3n) que ocupa m\u00e1is da metade do espazo que o que ocupan a suma dos dous pulm\u00f3ns.\nO electrocardiograma \u00e9 \u00fatil para determinar se hai trastornos do ritmo card\u00edaco t\u00edpicos da cardiomegalia, como a taquicardia ou outras arritmias. Tam\u00e9n pode facilitar o diagn\u00f3stico da doenza subxacente, isto \u00e9, da patolox\u00eda de base que est\u00e1 a causar o agrandamento do tama\u00f1o do coraz\u00f3n, como pode ser a insuficiencia card\u00edaca ou as cardiomiopat\u00edas. \nOutras probas de utilidade son a TAC, o ecocardiograma, o cateterismo card\u00edaco ou a proba de esforzo.\nTratamento.\nO tratamento da cardiomegalia ha de enfocarse a tratar a causa que a provoca. As\u00ed, se se determina que a cardiomegalia est\u00e1 a ser causada por unha insuficiencia card\u00edaca, o tratamento ha de ser o espec\u00edfico para esta doenza, isto \u00e9, diur\u00e9ticos, IECAs, digoxina etc. A cirurx\u00eda \u00e9 en ocasi\u00f3ns unha soluci\u00f3n v\u00e1lida."}
{"id": "258064", "revid": "2520", "url": "https://gl.wikipedia.org/wiki?curid=258064", "title": "Cardiomiopat\u00eda", "text": ""}
{"id": "258065", "revid": "2520", "url": "https://gl.wikipedia.org/wiki?curid=258065", "title": "Ventr\u00edculo card\u00edaco", "text": ""}
{"id": "258067", "revid": "27155", "url": "https://gl.wikipedia.org/wiki?curid=258067", "title": "Aur\u00edcula esquerda", "text": "A aur\u00edcula esquerda ou atrio esquerdo \u00e9 unha das catro cavidades card\u00edacas (d\u00faas aur\u00edculas e dous ventr\u00edculos). Recibe sangue venoso osixenado procedente dos pulm\u00f3ns a trav\u00e9s das veas pulmonares (catro en total). Despois, bombea o sangue cara ao ventr\u00edculo esquerdo, do que est\u00e1 separado pola v\u00e1lvula mitral. Durante a vida intrauterina comun\u00edcase coa dereita a trav\u00e9s do forame oval. Tras o nacemento, p\u00e9chase. A s\u00faa persistencia \u00e9 unha patolox\u00eda grave."}
{"id": "258068", "revid": "1888", "url": "https://gl.wikipedia.org/wiki?curid=258068", "title": "Miguel V\u00e1zquez Vali\u00f1o", "text": "Miguel V\u00e1zquez Vali\u00f1o, nado en Noia o 16 de xaneiro de 1910 e finado en Montevideo en setembro de 1990, foi un xornalista, sindicalista e pol\u00edtico galego.\nTraxectoria.\nTraballou de aprendiz de zapateiro ata os 18 anos. Marchou \u00e1 Arxentina en 1928 fuxindo do servizo militar. Regresou a Galicia en 1931 e volveu de novo a Arxentina ao ano seguinte. En 1935 retornou a Galicia, afiliouse a Izquierda Republicana e foi concelleiro tenente de alcalde de Noia.\nGuerra civil.\nCo golpe de Estado do 18 de xullo de 1936 fuxiu dende Muros nos bous Santa Eulalia e Santa Rosa cara Bilbao, de al\u00ed foi a Asturias onde axudou a formar a Agrupaci\u00f3n Confederada de Galicia en Xix\u00f3n. Foi xulgado na Coru\u00f1a por rebeli\u00f3n, sendo declarado en rebeld\u00eda. A bordo dun barco ingl\u00e9s chegou a Barcelona onde formou parte da Agrupaci\u00f3n Regional Galaica e colaborou cunha revista mensual que sa\u00eda en Valencia. Al\u00ed tratou de organizar a Agrupaci\u00f3n Confederal Galaica mantendo contactos con Severino Iglesias Siso, Castelao, Ram\u00f3n Su\u00e1rez Picallo, Emilio Gonz\u00e1lez L\u00f3pez e Pedro Longueira Pati\u00f1o. En Valencia foi secretario da organizaci\u00f3n do comit\u00e9 nacional da CNT. En Monterdre (Zaragoza) a Confederaci\u00f3n Regional Galaica da CNT no exilio artellou un Comit\u00e9 de Relaciones de Agrupaciones de Gallegos Libertarios baixo a s\u00faa coordinaci\u00f3n. \nPosguerra.\nLogo fuxiu cara Francia onde estivo no campo de concentraci\u00f3n de Brams (Aude). Cando sa\u00edu do campo decidiu formar parte dun grupo de resistencia contra Franco que ti\u00f1a previsto atentar contra o ditador en Donostia. En xaneiro de 1945, con Jos\u00e9 Penido Iglesias e Jos\u00e9 Lu\u00eds Chamorro Castro, converteu o organismo nun Comit\u00e9 da CRG domiciliado en Tolosa. En 1947 era secretario de organizaci\u00f3n e estat\u00edstica do Secretariado Intercontinental da CNT no exilio. Alg\u00fans autores afirman que foi un infiltrado dos servizos de informaci\u00f3n franquistas na CNT. De Tolosa sa\u00edu cara Marsella onde embarcou en 1950 ao Brasil, formando parte dunha expedici\u00f3n organizada polo goberno brasileiro para colonizar R\u00edo Grande do Sur. Al\u00ed organizou unha agrupaci\u00f3n espa\u00f1ola e unha cooperativa da construci\u00f3n con outros albaneis. En febreiro de 1955 marchou coa familia clandestinamente para Uruguai. En 1956 foi secretario de cultura da Casa de Galicia e formou parte do Centro Coru\u00f1\u00e9s do que foi socio fundador e presidente. Tam\u00e9n foi director da publicaci\u00f3n \"Finisterre\". Como xornalista colaborou en \"Diario Espa\u00f1ol\" ata 1958, ano no que pasou a ser vogal da Casa de Galicia. No Uruguai organizou a Irmandade Galeguista que sacou \u00e1 r\u00faa \"O Irmandi\u00f1o\", do que foi director responsable na s\u00faa segunda \u00e9poca. Tam\u00e9n formou parte da Comisi\u00f3n de Cultura da Casa de Galicia e foi un dos fundadores do Patronato da Cultura Galega de Montevideo en 1964. Finou en Montevideo en setembro de 1990.\nVida persoal.\nCasou en Noia con Dolores Romero Agra con quen tivo un fillo, Andr\u00e9s V\u00e1zquez Romero. Posteriormente, fuxindo da guerra, en Port La Selva co\u00f1eceu a Dora Luelmo, madrile\u00f1a filla dun t\u00e9cnico de telef\u00f3nica, con quen casou."}
{"id": "258069", "revid": "1888", "url": "https://gl.wikipedia.org/wiki?curid=258069", "title": "Miguel V\u00e1zquez Bali\u00f1o", "text": ""}
{"id": "258072", "revid": "22795", "url": "https://gl.wikipedia.org/wiki?curid=258072", "title": "Alicornio", "text": ""}
{"id": "258073", "revid": "85894", "url": "https://gl.wikipedia.org/wiki?curid=258073", "title": "Ponte Barxas, Padrenda, Padrenda", "text": "Ponte Barxas \u00e9 un lugar da parroquia de Padrenda no concello ourens\u00e1n de Padrenda na comarca da Terra de Celanova. Segundo o IGE en 2012 ti\u00f1a 160 habitantes (84 mulleres e 76 homes), o que sup\u00f3n un aumento respecto do ano 1999 cando ti\u00f1a 149 habitantes.\nEst\u00e1 situado \u00e1 beira do r\u00edo Barxas ou Troncoso, facendo fronteira con Portugal a trav\u00e9s dunha ponte at\u00e9 a aldea de S\u00e3o Greg\u00f3rio (Crist\u00f3val, Melga\u00e7o). Neste lugar houbo unha aduana at\u00e9 a entrada en vigor do Acordo de Schengen en 1992."}
{"id": "258074", "revid": "56817", "url": "https://gl.wikipedia.org/wiki?curid=258074", "title": "San Roque de Crespos, Crespos, Padrenda", "text": "San Roque de Crespos \u00e9 un lugar da parroquia de Crespos no concello ourens\u00e1n de Padrenda na comarca da Terra de Celanova. Segundo o IGE en 2012 ti\u00f1a 203 habitantes (102 mulleres e 101 homes), o que sup\u00f3n unha diminuci\u00f3n respecto do ano 1999 cando ti\u00f1a 204 habitantes.\n\u00c9 a capital do concello de Padrenda."}
{"id": "258077", "revid": "15490", "url": "https://gl.wikipedia.org/wiki?curid=258077", "title": "Fernando Dom\u00ednguez Caama\u00f1o", "text": "Fernando Dom\u00ednguez Caama\u00f1o, nado na Coru\u00f1a o 10 de xaneiro de 1908 e finado en Santiago de Compostela o 3 de decembro de 1936, foi un pol\u00edtico galego.\nTraxectoria.\nNa Segunda Rep\u00fablica foi funcionario municipal do concello de Santiago de Compostela. Militante de Izquierda Republicana. Co golpe de Estado do 18 de xullo de 1936 formou parte do Comit\u00e9 de Defensa da Rep\u00fablica constitu\u00eddo no concello compostel\u00e1n en representaci\u00f3n de Izquierda Republicana. Foi detido aos poucos d\u00edas. Xulgado en consello de guerra e acusado de traiz\u00f3n, foi defendido polo seu parente o avogado Jos\u00e9 Reino Caama\u00f1o, pero foi condenado a pena de morte. Foi executado no cemiterio de Boisaca o 3 de decembro de 1936."}
{"id": "258078", "revid": "1888", "url": "https://gl.wikipedia.org/wiki?curid=258078", "title": "Ponte Barxas", "text": ""}
{"id": "258079", "revid": "85894", "url": "https://gl.wikipedia.org/wiki?curid=258079", "title": "Porto Cabeiro, Cabeiro, Redondela", "text": "Porto Cabeiro \u00e9 un lugar da parroquia de Cabeiro, no concello de Redondela. Conta cunha poboaci\u00f3n de 744 habitantes, 366 homes e 368 mulleres."}
{"id": "258080", "revid": "5863", "url": "https://gl.wikipedia.org/wiki?curid=258080", "title": "Club Balonmano Chapela", "text": "O Club Balonm\u00e1n Chapela (oficialmente, \"Club Balonmano Chapela\") \u00e9 un equipo de balonm\u00e1n da parroquia de Chapela, no concello de Redondela. Actualmente milita na Divisi\u00f3n de Honra B. Xoga os seus partidos como local no Pavill\u00f3n de Chapela. No ano 2000, por mor das d\u00e9bedas do club, tivo que ser fusionado co Deportivo Balonm\u00e1n Chapela.\nHistoria.\nO Club Balonmano Chapela foi fundado no ano 1967 co nome de \"Atl\u00e9tico Chapela\". Comezou xogando na Terceira Divisi\u00f3n, mais no ano 1970 conseguiu o ascenso \u00e1 Primeira Divisi\u00f3n ap\u00f3s ga\u00f1ar a liga e a copa.\nEn 1996 conseguiu o ascenso \u00e1 Liga ASOBAL, acadando un ano despois o seu mellor posto hist\u00f3rico ao quedaren s\u00e9timos."}
{"id": "258081", "revid": "85894", "url": "https://gl.wikipedia.org/wiki?curid=258081", "title": "Rafael Frade Pe\u00f1a", "text": "Rafael Frade Pe\u00f1a, nado en Santiago de Compostela o 9 de xaneiro de 1914 e finado na mesma cidade o 3 de decembro de 1936, foi un pol\u00edtico galego.\nTraxectoria.\nFillo de Ricardo Frade Gir\u00e1ldez. Na Segunda Rep\u00fablica era estudante, colaborou en \"Ser,\" e militou en Uni\u00f3n Republicana, sendo nomeado Secretario Xeral en Santiago o 9 de xullo de 1936 xunto a Manuel Rey Busto como presidente Participou no aniversario da rep\u00fablica o 14 de abril de 1934 Participou co Comit\u00e9 Pro Autonom\u00eda da zona de Santiago, en m\u00edt\u00edns no Barbanza e Arz\u00faa.\nCo golpe de Estado do 18 de xullo de 1936 formou parte do Comit\u00e9 de Defensa da Rep\u00fablica constitu\u00eddo no concello compostel\u00e1n en representaci\u00f3n de Uni\u00f3n Republicana. Foi detido e xulgado en consello de guerra. Foi defendido polos avogados Jos\u00e9 Reino Caama\u00f1o, C\u00e1ndido Grac\u00eda e Manuel Mar\u00eda Gonz\u00e1lez L\u00f3pez, pero foi condenado a pena de morte. Foi executado no cemiterio de Boisaca o 3 de decembro de 1936."}
{"id": "258083", "revid": "2520", "url": "https://gl.wikipedia.org/wiki?curid=258083", "title": "BM Chapela", "text": ""}
{"id": "258084", "revid": "1888", "url": "https://gl.wikipedia.org/wiki?curid=258084", "title": "VIR", "text": "VIR pode referirse a:"}
{"id": "258085", "revid": "1888", "url": "https://gl.wikipedia.org/wiki?curid=258085", "title": "Manuel Fern\u00e1ndez Fern\u00e1ndez (A Coru\u00f1a)", "text": "Manuel Fern\u00e1ndez Fern\u00e1ndez, co\u00f1ecido como Cauterio, nado no barrio de Monelos da Coru\u00f1a o 20 de outubro de 1904 e finado en Madrid o 26 de decembro de 1993, foi un sindicalista e pol\u00edtico galego.\nTraxectoria.\nEstudou para practicante na Universidade de Santiago de Compostela de 1921 a 1924. Practicante da Beneficencia Municipal da Coru\u00f1a, foi secretario do Colexio Oficial de Practicantes (1928). Cando se fundou a Federaci\u00f3n Regional de Practicantes foi elixido secretario. En 1930 era director de \"El Practicante Gallego\", \u00f3rgano da Federaci\u00f3n de Practicantes. Desde ese ano representou ao Colexio Oficial da Coru\u00f1a e \u00e1 Federaci\u00f3n Regional nas asembleas anuais celebradas en Madrid. En xaneiro de 1935 formou parte do Comit\u00e9 do Frente \u00danico das Clases Sanitarias e en marzo dese ano foi elixido presidente do Colexio de Practicantes da Coru\u00f1a e en xaneiro do ano seguinte foi presidente da Asociaci\u00f3n de Practicantes de Medicina y Cirug\u00eda de Galicia.\nA nivel pol\u00edtico pertenceu \u00e1 fracci\u00f3n m\u00e1is moderada do anarcosindicalismo. En 1930 participou no Pacto de Lestrobe xunto aos cenetistas Ricardo Garc\u00eda Lago e C\u00e9sar Guill\u00e1n Bozo, como delegado da secci\u00f3n VIR da Coru\u00f1a. Encabezou o Partido Sindicalista en Galicia en 1934. Entre 1934 e 1936 pronunciou varias charlas radiof\u00f3nicas sobre temas m\u00e9dicos e pol\u00edticos. Colaborou en \"Trabajo\" e dirixiu \"La Calle\". Foi membro do Centro de Estudios Sociales Germinal. Participou na campa\u00f1a electoral da Fronte Popular en febreiro de 1936 e na do Estatuto de Galicia. Foi elixido vocal da directiva do Partido Sindicalista na Coru\u00f1a en abril de 1936.\nCo golpe de Estado do 18 de xullo de 1936 formou parte do Comit\u00e9 da Fronte Popular da Coru\u00f1a en representaci\u00f3n do Partido Sindicalista. Foi detido e conducido ao cuartel de infanter\u00eda do rexemento de Zamora, e despois ao C\u00e1rcere da Coru\u00f1a. Liberado o 23 de setembro, foi desterrado a Betanzos, pero permaneceu agochado na Coru\u00f1a. Estivo un tempo en Madrid, onde se relacionou con Manuel Amil Barcia e nos anos corenta reapareceu na Coru\u00f1a. Volveu a Madrid actuando como enlace entre o Comit\u00e9 Nacional e a CNT de Galicia grazas \u00e1s facilidades de desprazamento polo seu traballo de visitador m\u00e9dico e cobrador da compa\u00f1\u00eda de seguros El Ocaso. Foi membro do Comit\u00e9 Nacional do Movemento Libertario Espa\u00f1ol en varias ocasiones entre 1943 e 1946. Colaborou con Juan Garc\u00eda Dur\u00e1n na constituci\u00f3n da ANFD, da que foi delegado da Rexional Galaica no Consello Nacional. En 1945 foi designado para ocupar a vacante de Jos\u00e9 Exp\u00f3sito Leiva no Goberno Giral, pero non aceptou. En abril de 1946 foi detido en Madrid xunto \u00e1 maior\u00eda dos responsables da CNT e condenado a doce anos. Estivo preso en San Miguel de los Reyes (Valencia) e despois en Yeser\u00edas ata 1951. En 1965 participou nas tentativas de legalizar as actividades da CNT mediante o pacto coa CNS franquista. En 1978 era lector dunha editorial madrile\u00f1a. \u00c9 autor de varios artigos da Gran Enciclopedia Gallega.\nVida persoal.\nCasou con Dolores Regueiro Lareo en 1928."}
{"id": "258086", "revid": "98629", "url": "https://gl.wikipedia.org/wiki?curid=258086", "title": "Sociedad Atl\u00e9tica Redondela", "text": "A Sociedade Atl\u00e9tica Redondela, tam\u00e9n co\u00f1ecida polo seu acr\u00f3nimo S.A.R. Balonm\u00e1n, \u00e9 un equipo de balonm\u00e1n da vila pontevedresa de Redondela. Por motivos de patrocinio, na tempada 2022-2023 denom\u00ednase S.A.R Plastic Omnium o equipo masculino e S.A.R. Rodavigo o feminino. Foi fundado o 6 de agosto de 1963, malia que non se produciu o debut en competici\u00f3ns oficiais at\u00e9 1964. O seu primeiro presidente foi Pedro Regojo Otero, fundador da empresa t\u00e9xtil hom\u00f3nima, quen tam\u00e9n patrocinaba ao equipo.\nNa tempada 2022-2023 milita na Primeira Nacional o equipo masculino, e en Divisi\u00f3n de Honor Prata o equipo femenino. Xoga os seus partidos como local no Pavill\u00f3n municipal de Redondela en Redondela.\nHistoria.\nEn 1963, cando falar de h\u00f3ckey ou tenis era sin\u00f3nimo de ser pol\u00edglota, un grupo de mozos de Redondela decidiu apostar polos deportes minoritarios. Con fe, como nacen os proxectos humildes, e con poucas horas de sono, logrou institu\u00edrse o que desde un comezo se chamou a Sociedade Atl\u00e9tica de Redondela, ou a SAR, familiarmente.\nMoitas ilusi\u00f3ns, quizais demasiadas, a\u00ednda que sexa para comezar de xeito contundente, fixeron desta esperanza unha realidade plural e extensa. A SAR significaba, modestamente, a actividade deportiva e cultural de todo o pobo: campionatos de atletismo ou nataci\u00f3n, torneos de xadrez, exposici\u00f3ns de pintura, festivais musicais, etc.\nUn ano despois do primeiro empurr\u00f3n xorde a secci\u00f3n de balonm\u00e1n, e con ela unha filosof\u00eda e un club que perdura a\u00ednda hoxe. Cos atrancos econ\u00f3micos propios de calquera inicio, os distintos equipos foron achegando o seu esforzo e compromiso, de tal xeito que na actualidade as novas xeraci\u00f3ns de xogadores poden gozar da oportunidade de participar en competici\u00f3ns de grande nivel.\nPouco a pouco foise afianzando como un dos equipos hist\u00f3ricos do balonm\u00e1n galego, e soubo sempre manterse entre os privilexiados. Sen grandes aspiraci\u00f3ns econ\u00f3micas logrou, a\u00ednda as\u00ed, fitos importantes: en primeiro lugar, consolidar o seu sitio en Primeira Nacional, e en segundo lugar regalar \u00e1 s\u00faa afecci\u00f3n inesquecibles tempadas en divisi\u00f3n de honra B, sen d\u00fabida algo impensable cando naceu, case coma unha complicidade entre amigos coa idea dunha cor.\nA primeira directiva, constitu\u00edda en 1963, estaba formada por:\nCatro anos m\u00e1is tarde, cando o equipo masculino xa tivera unha bagaxe de tres anos dende o seu primeiro partido oficial, formouse a categor\u00eda absoluta feminina do club.\nNa tempada 2017/2018 e equipo infantil masculino, dirixido por Iv\u00e1n V\u00e1zquez e por Lucas Bouz\u00f3n, que estaba na segunda categor\u00eda na que quedou primeiro na liga do grupo do sur, por este resultado na liga disputouse un torneo en Arteixo no que resulto campi\u00f3n de dicho playoff o que lle permitiu a opci\u00f3n de disputar o playoff de acceso ao campionato de Espa\u00f1a. Neste campionato que se disputou en Cangas logrou quedar entre os dous primeiros o que lle permitiu acceder ao campionato de Espa\u00f1a de balonm\u00e1n nesa categor\u00eda.\nEscudo e cores.\nO escudo da SAR fica conformado por unha esfera con fondo branco sobre a que se asenta unha cuncha de vieira amarela, con trazos negros nas marxes. Na periferia da circunferencia branca, e arrode\u00e1ndoa, deb\u00faxase unha li\u00f1a verde que percorre o per\u00edmetro case na s\u00faa totalidade, unicamente interrompida polas siglas \"SAR\" en cor negra e mai\u00fasculas.\nCando a SAR xoga os seus partidos como local, independentemente da categor\u00eda, os partidos disp\u00fatanse cunha camisola verde e un pantal\u00f3n negro. Cando e necesario usar o segunda equipamento, esta conformase por un pantal\u00f3n negro e unha camiseta negra.\nEquipos S\u00e9nior.\nMasculino.\nNa tempada 2022-2023 a SAR na secci\u00f3n masculina ten dous equipos, o primeiro equipo est\u00e1 na Primeira Nacional e o equipo filial est\u00e1 na liga de Segunda Auton\u00f3mica.\nO equipo masculino de Primeira Nacional est\u00e1 conformado polos seguintes xogadores:\nFeminino.\nNa tempada 2022-2023 o equipo feminino de Divisi\u00f3n de Honor Prata est\u00e1 conformado polas seguintes xogadoras:\nCategor\u00edas inferiores.\nSe hai algo que caracterizou a SAR dende a primeira pedra \u00e9 a s\u00faa filosof\u00eda: clara e firme. E todas as etapas polas que atravesa evidencian esta tendencia que \u00e9 un selo de car\u00e1cter ou, m\u00e1is ben, unha aposta e unha ilusi\u00f3n.\nDende as categor\u00edas inferiores ata o primeiro equipo todo se vai enfiando a partir do mesmo punto: confiar a base do grupo \u00e1 xente da casa, isto \u00e9, depositar a responsabilidade na xente nova de Redondela, co fin de crear unha entidade que represente fielmente a vila, cun gran poder identitario.\nPero a\u00ednda hai m\u00e1is: tr\u00e1tase de constru\u00edr unha verdadeira escola para o deporte coa que formar e dar sa\u00eddas aos nenos e nenas dende idades moi temper\u00e1s. Unha posibilidade de sa diversi\u00f3n que se incl\u00fae xa dende o ensino m\u00e1is b\u00e1sico nas escolas.\nPor suposto, esta iniciativa, esta maquinaria, necesita dunha perfecta engrenaxe, e dende a SAR prom\u00f3vese unha motivaci\u00f3n esencial: a implicaci\u00f3n.\nA implicaci\u00f3n aparece cando non fai falta buscar, cando todo se move nunha mesma direcci\u00f3n. Neste sentido o club n\u00fatrese dos seus propios membros para organizarse: son xogadores, directivos e persoas do contorno pr\u00f3ximo que se converten en adestradores, delegados ou monitores, proporcionando o capital humano necesario para dar resposta a todas as necesidades.\nFroito deste traballo colectivo atopamos o que se co\u00f1ece hoxe como a SAR, un total de dezaseis equipos que incl\u00faen: un S\u00e9nior masculino en Primeira Nacional, e un feminino en Divisi\u00f3n de Honor Plata; un S\u00e9nior masculino en Segunda auton\u00f3mica; un xuvenil masculino e un feminino na liga galega; un cadete feminino e un masculino na liga galega; un infantil feminino e un masculino na liga galega; tres alev\u00edns e tres benxam\u00edns mixtos en liga provincial; e ademais as escolas deportivas cunha importante canteira de promesas.\nOs \u00e9xitos m\u00e1is recentes da base na secci\u00f3n masculina foi o acceso \u00f3 campionato de Espa\u00f1a na categor\u00eda infantil na tempada 2017/2018, e na secci\u00f3n feminina foron o acceso \u00f3 campionato de Espa\u00f1a xogado en Redondela na categor\u00eda infantil na tempada 2015/2016 e o acceso \u00f3 campionato de Espa\u00f1a na categor\u00eda xuvenil na tempada 2014/2015.\nV\u00e9xase tam\u00e9n.\nLigaz\u00f3ns externas.\n\u25cf Informaci\u00f3n na RFEBM do equipo masculino&lt;br&gt;\n\u25cf Informaci\u00f3n na RFEBM do equipo femenino"}
{"id": "258087", "revid": "2520", "url": "https://gl.wikipedia.org/wiki?curid=258087", "title": "Sociedade Atl\u00e9tica Redondela", "text": ""}
{"id": "258088", "revid": "85894", "url": "https://gl.wikipedia.org/wiki?curid=258088", "title": "Acevedo, San Xurxo de Piqu\u00edn, Ribeira de Piqu\u00edn", "text": "Acevedo \u00e9 un lugar da parroquia de San Xurxo de Piqu\u00edn, no concello lucense de Ribeira de Piqu\u00edn. Segundo o IGE en 2012 ti\u00f1a 7 habitantes (4 homes e 3 mulleres) os mesmos habitantes que o ano 1999."}
{"id": "258089", "revid": "27155", "url": "https://gl.wikipedia.org/wiki?curid=258089", "title": "SAR", "text": "SAR pode referirse a:"}
{"id": "258091", "revid": "5863", "url": "https://gl.wikipedia.org/wiki?curid=258091", "title": "Sorolla", "text": ""}
{"id": "258092", "revid": "98629", "url": "https://gl.wikipedia.org/wiki?curid=258092", "title": "Francisco Llor\u00e9ns", "text": "Francisco Llor\u00e9ns D\u00edaz, nado na Coru\u00f1a o 10 de abril de 1874 e finado en Madrid o 11 de febreiro de 1948, foi un pintor paisaxista galego.\nTraxectoria.\nFoi o menor de tres irm\u00e1ns, fillo de industrial catal\u00e1n e nai galega. Estudou na Escola de Artes e Oficios da Coru\u00f1a, onde foi alumno de Rom\u00e1n Navarro. En 1892 trasladouse \u00e1 Escuela de Bellas Artes de San Fernando de Madrid, onde tivo como profesor ao belga Carlos de Haes. Copiou obras de Vel\u00e1zquez, Murillo e Rubens, completando a formaci\u00f3n, dende 1893, no taller de Joaqu\u00edn Sorolla, de quen aprendeu a paix\u00f3n pola luz na paisaxe. Al\u00ed co\u00f1eceu a outros pintores como Josep Benlliure i Gil ou Manuel Benedito Vives.\nEn 1902 viaxou de bolseiro a Roma, pasando por Barcelona, onde co\u00f1eceu a Ramon Casas, Santiago Rusi\u00f1ol, Antoni Gaud\u00ed e Enric Galwey. Na capital de Italia residiu catro anos e publicou as s\u00faas impresi\u00f3ns no xornal coru\u00f1\u00e9s \"El Noroeste\", asinando \"Sor Checco\".\nEn 1903 percorreu Par\u00eds (onde quedou seducido por Paul C\u00e9zanne e o impresionismo) os Pa\u00edses Baixos e Bruxas, onde residiu preto dun ano antes de tornar a Italia e, en 1906 \u00e1 Coru\u00f1a, onde asist\u00eda con frecuencia aos faladoiros da s\u00faa amiga Emilia Pardo Baz\u00e1n no pazo de Meir\u00e1s.\nExerceu con mestr\u00eda o cartelismo. Chegou a facer propaganda para o Deportivo da Coru\u00f1a, tomando como modelos \u00e1s damas da alta sociedade.\nEn 1943 foi nomeado acad\u00e9mico numerario da Real Academia de San Fernando e catedr\u00e1tico de paisaxe. Adic\u00e1ronlle artigos Wenceslao Fern\u00e1ndez Fl\u00f3rez e Ram\u00f3n Cabanillas, e foi designado acad\u00e9mico de honra da Real Academia de Belas Artes Nosa Se\u00f1ora do Rosario e membro correspondente da Real Academia Galega.\nPoden contemplarse obras s\u00faas, entre outros, no Museo de Belas Artes da Coru\u00f1a, na Pinacoteca Francisco Fern\u00e1ndez del Riego e no Museo Galego de Arte Contempor\u00e1nea Carlos Maside.\nVida persoal.\nCasou en 1918 con Eva Rodr\u00edguez, de quen enviuvou en 1925, quedando con d\u00faas fillas, unha delas Eva Llor\u00e9ns Rodr\u00edguez."}
{"id": "258094", "revid": "1822", "url": "https://gl.wikipedia.org/wiki?curid=258094", "title": "Francisco Llor\u00e9ns D\u00edaz", "text": ""}
{"id": "258096", "revid": "5863", "url": "https://gl.wikipedia.org/wiki?curid=258096", "title": "Garc\u00eda de Bouzas", "text": ""}
{"id": "258099", "revid": "88215", "url": "https://gl.wikipedia.org/wiki?curid=258099", "title": "Leo Nardus", "text": "Leo Nardus, rexistrado ao nacer como \"Leonardus Salomon\", nado en Utrecht o 5 de maio de 1868 e finado en Tunes o 12 de xu\u00f1o de 1955, foi un tirador de esgrima, pintor, coleccionista e marchante de arte neerland\u00e9s, ga\u00f1ador dunha medalla ol\u00edmpica.\nTraxectoria.\nProcedente dunha familia xud\u00eda, era fillo de Manus Salomon, anticuario, e Catharina Alida Berlijn.. Interesado na pintura, Nardus estudou na Rijksacademie, influ\u00eddo principalmente polo seu profesor Sybrand Altmann, a s\u00faa obra consiste principalmente en retratos e pinturas de x\u00e9nero. Tras terminar os seus estudos pasou alg\u00fan tempo en Par\u00eds. En 1889 acompa\u00f1ado do seu amigo Michel van Gelder realizou unha breve expedici\u00f3n \u00e1 rexi\u00f3n do Chaco, na Arxentina para atopar ouro, que quedou nun fracaso. Tras volver a Par\u00eds marchou aos Estados Unidos como marchante de arte en 1894 e consegue unha considerable fortuna, aproveitando a alta aceptaci\u00f3n que ti\u00f1a a pintura neerlandesa entre os millonarios norteamericanos, sospeit\u00e1ndose sen chegar a probarse que vendeu algunhas pezas de cualidade dubidosa como pezas mestras . Regresou de novo a Par\u00eds co novo s\u00e9culo. \nEn 1904 casou en Londres, con H\u00e9l\u00e8ne Jeanne Marie Bourgeois, filla dun marchante de Colonia, a parella estableceuse no castelo de Arnouville, na periferia de Par\u00eds. coa que tivo d\u00faas fillas e da que se divorciou en 1911. Participou nos Xogos Ol\u00edmpicos de 1912 en Estocolmo co equipo neerland\u00e9s de espada, logrando a medalla de bronce. En 1913 realizou a s\u00faa primeira exposici\u00f3n individual na Galer\u00eda Rosenberg de Par\u00eds, e o 23 de xaneiro de 1917 realizou unha poxa a beneficio da Cruz Vermella de Francia e B\u00e9lxica. Afeccionado ao xadrez foi mecenas de David Janowski e Frank Marshall. Viaxou numerosas veces ao norte de \u00c1frica: Alxeria, Exipto pero sobre todo Tunisia, territorio no que se acabar\u00e1 establecendo en 1921, confiando a s\u00faa colecci\u00f3n de obras de arte ao seu amigo Arnold van Buuren, e facendo edificar un palacio en m\u00e1rmore rosa en cidade balneario de La Marsa onde se mantivo arredado da vida social tunisiana, realizando pinturas de paisaxes e escenas da vida corrente e retratos de bedu\u00ednos. En 1941 os nazis arrestaron a Van Buuren confisc\u00e1ndolle a colecci\u00f3n de arte e a partir de ent\u00f3n Nardus comezou a ter problemas econ\u00f3micos, v\u00e9ndose obrigado a veder a s\u00faa residencia en 1951. En 2010 as obras comisadas polos nazis f\u00f3ronlles restitu\u00eddas aos seus descendentes"}
{"id": "258102", "revid": "23562", "url": "https://gl.wikipedia.org/wiki?curid=258102", "title": "Divisi\u00f3n de Honra de Rugby 1979-1980", "text": "A tempada 1979-1980 da Liga Nacional de rugby foi a d\u00e9cimo terceira edici\u00f3n da m\u00e1xima categor\u00eda do rugby en Espa\u00f1a, e a segunda cun formato composto por 4 grupos. A liga contou con 32 equipos. O calendario da competici\u00f3n estivo formado por 14 xornadas mais tres pertencentes \u00e1 fase final. Na primeira fase enfront\u00e1ronse entre si d\u00faas veces t\u00f3dolos equipos de cada grupo, denominados \"Levante\", \"Centro\", \"Sur\" e \"Norte\". Na segunda fase enfront\u00e1ronse entre si os campi\u00f3ns de cada grupo nunha ligui\u00f1a denominada \"Superliga\" para determinar o campi\u00f3n do torneo, que finalmente foi o CAU Madrid.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3ns.\nPrimeira Fase.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nSuperliga.\n&lt;noinclude&gt;\nO CAU Madrid acadou o campionato nacional de liga, con 38 puntos no grupo Centro e 9 puntos na Superliga, totalizando 15 vitorias en 17 encontros. Foi o 2\u00ba t\u00edtulo de liga para o club madrile\u00f1o."}
{"id": "258103", "revid": "23204", "url": "https://gl.wikipedia.org/wiki?curid=258103", "title": "Reino Unido de Portugal, Brasil e o Algarve", "text": "Reino Unido de Portugal, Brasil e o Algarve foi a designaci\u00f3n oficial asumida o 16 de decembro de 1815, a elevaci\u00f3n do ent\u00f3n Estado do Brasil (1621-1815), unha colonia portuguesa, ao Reino Unido co Reino de Portugal, a s\u00faa metr\u00f3pole soberana at\u00e9 ent\u00f3n, e o Algarve, debido ao traslado da familia real e da nobreza portuguesa cara o Brasil por mor da Guerra Peninsular.\nHistoria.\nA creaci\u00f3n do Reino Unido viu da man do ent\u00f3n Pr\u00edncipe rexente Xo\u00e1n Mar\u00eda de Braganza, futuro Rei Xo\u00e1n VI, tralas invasi\u00f3ns napole\u00f3nicas a Portugal. O Reino Unido de Portugal, Brasil e o Algarve tivo s\u00f3 dous reis, Dona Mar\u00eda I, que era a Ra\u00ed\u00f1a de Portugal antes da elevaci\u00f3n do Brasil ao Reino Unido con Portugal, e Xo\u00e1n VI, que antes da morte da s\u00faa nai a Ra\u00ed\u00f1a Mar\u00eda I, xa gobernaba como Pr\u00edncipe Rexente. A capital do reino era a cidade do R\u00edo de Xaneiro.\nO Brasil desmembrouse coa s\u00faa independencia o 7 de setembro de 1822, proclamada polo fillo do Rei Xo\u00e1n VI, D. Pedro de Alc\u00e1ntara de Braganza, futuro emperador D. Pedro I do Brasil e Rei D. Pedro IV de Portugal, que antes da independencia era o herdeiro do trono como Pr\u00edncipe Real do Reino Unido de Portugal, Brasil e o Algarve. Tal episodio resultou na fundaci\u00f3n do Imperio do Brasil e, por conseguinte, no desmembramento do ent\u00f3n territorio brasileiro do imperio de ultramar portugu\u00e9s."}
{"id": "258104", "revid": "5132", "url": "https://gl.wikipedia.org/wiki?curid=258104", "title": "Reino Unido de Portugal, o Brasil e o Algarve", "text": ""}
{"id": "258105", "revid": "5132", "url": "https://gl.wikipedia.org/wiki?curid=258105", "title": "Reino Unido de Portugal, Brasil e Algarves", "text": ""}
{"id": "258106", "revid": "5132", "url": "https://gl.wikipedia.org/wiki?curid=258106", "title": "Reino Unido de Portugal", "text": ""}
{"id": "258107", "revid": "5132", "url": "https://gl.wikipedia.org/wiki?curid=258107", "title": "Reino Unido de Portugal e Brasil", "text": ""}
{"id": "258108", "revid": "5132", "url": "https://gl.wikipedia.org/wiki?curid=258108", "title": "Reino Unido de Portugal e o Brasil", "text": ""}
{"id": "258109", "revid": "23562", "url": "https://gl.wikipedia.org/wiki?curid=258109", "title": "Liga Espa\u00f1ola de rugby 1979-1980", "text": ""}
{"id": "258110", "revid": "1888", "url": "https://gl.wikipedia.org/wiki?curid=258110", "title": "Fernando Barros Pumari\u00f1o", "text": "Fernando Barros Pumari\u00f1o, nado en Santiago de Compostela o 15 de agosto de 1906 e finado en Par\u00eds o 22 de marzo de 1959, foi un pol\u00edtico galego.\nTraxectoria.\nEstudante de Medicina na Universidade de Santiago de Compostela, delegado da Sociedad General de Autores. Amigo e compa\u00f1eiro de Arturo Cuadrado. Pertenceu \u00e1 masoner\u00eda. Participou no Pacto de Lestrobe en representaci\u00f3n da ORGA e foi elixido secretario do Centro Republicano de Santiago de Compostela en xaneiro de 1931. Despois integrouse en Izquierda Republicana. Foi detido pola folga xeral revolucionaria de 1934. Amigo de Ram\u00f3n Mar\u00eda del Valle-Incl\u00e1n, acompa\u00f1ouno nos seus \u00faltimos momentos e foi o seu testamenteiro. Co golpe de Estado do 18 de xullo de 1936, permaneceu agochado no Sanatorio Baltar at\u00e9 que logrou atravesar a fronteira portuguesa e pasar \u00e1 zona leal. Integrouse no ex\u00e9rcito republicano como comandante. Contactou en Valencia con Borob\u00f3. Coa derrota republicana foi detido e internado na prisi\u00f3n de San Miguel de los Reyes (Valencia) o 14 de abril de 1939. Despois pasou \u00e1 prisi\u00f3n de Porlier. En xu\u00f1o de 1945 as autoridades franquistas conmut\u00e1ronlle a pena pola de seis anos de confinamento, que ter\u00eda que cumprir en Vigo. En abril de 1948 desapareceu do seu domicilio de Vigo e fuxiu a Francia. Al\u00ed traballou de albanel. Reun\u00edase no caf\u00e9 Mabillon de Par\u00eds xunto con outros exiliados."}
{"id": "258111", "revid": "1888", "url": "https://gl.wikipedia.org/wiki?curid=258111", "title": "D\u00e1maso Carrasco Duaso", "text": "D\u00e1maso Luis Ram\u00f3n Carrasco Duaso, nado en Vilagarc\u00eda de Arousa en 1907 e finado no mesmo concello o 16 de xaneiro de 1987, foi un xornalista, fot\u00f3grafo e pol\u00edtico galego.\nTraxectoria.\nFillo de P\u00edo Carrasco Iglesias, que fundou unha consignataria de buques en Carril. A finais dos anos vinte incorporouse ao negocio familiar co seu irm\u00e1n P\u00edo Carrasco Duaso. Asistiu ao Pacto de Lestrobe. Foi correspondente de \"El Pueblo Gallego\" en Vilagarc\u00eda de Arousa de setembro de 1930 a 1936. Foi presidente da Irmandade Galeguista de Vilagarc\u00eda de Arousa e vicepresidente (1933) e foi elixido concelleiro do Partido Galeguista por Vilagarc\u00eda no III Congreso do Partido Galeguista (1934). Participou nos mitins da Fronte Popular para as elecci\u00f3ns de febreiro de 1936.\nCando aconteceu o golpe de Estado do 18 de xullo de 1936 traballaba na consignataria da s\u00faa familia, compartindo o traballo coa afecci\u00f3n \u00e1 fotograf\u00eda. Foi detido, xulgado en Pontevedra por auxilio \u00e1 rebeli\u00f3n o 21 de xaneiro de 1937 con outros republicanos de Vilagarc\u00eda, foi condenado a 12 anos e un d\u00eda de prisi\u00f3n. Foi internado no campo de concentraci\u00f3n San Sim\u00f3n, onde fixo algunhas instant\u00e1neas dos prisioneiros. Foi posto en liberdade por conmutaci\u00f3n da condena en agosto de 1939. Tam\u00e9n foi sancionado polo Tribunal de Responsabilidades Pol\u00edticas. En 1948 foi condenado a dous anos de prisi\u00f3n polo seu vencellamento \u00e1 Alianza Nacional de Fuerzas Democr\u00e1ticas.\nLogo da morte de Franco integrourse no Partido Galeguista, sendo elixido secretario xeral do comit\u00e9 de Vilagarc\u00eda en 1981. Despois foi nomeado presidente de Honra do Partido Galeguista de Vilagarc\u00eda de Arousa. Finou en Vilagarc\u00eda de Arousa o 16 de xaneiro de 1987.\nVida persoal.\nCasou con Mar\u00eda Josefa Vald\u00e9s e foi pai de Mar\u00eda Jos\u00e9, D\u00e1maso, Pika e Julio Carrasco Vald\u00e9s."}
{"id": "258112", "revid": "25871", "url": "https://gl.wikipedia.org/wiki?curid=258112", "title": "Eparqu\u00eda de Chicago", "text": "Eparqu\u00eda de Chicago pode referirse a:"}
{"id": "258115", "revid": "56817", "url": "https://gl.wikipedia.org/wiki?curid=258115", "title": "Planh (x\u00e9nero literario)", "text": "O planh (occitano: \"pranto\") \u00e9 unha elex\u00eda propiamente trobadoresca, derivada do lat\u00edn medieval \"plantus\". Difer\u00e9nciase do plantus latino en que, contra a orixe relixiosa e lit\u00farxica deste, vai destinado a un p\u00fablico segrar. Podemos atopar diferentes tipos de planhs: os adicados a grandes persoeiros, os adicados a familia e amigos, e os que cantan a damas e amantes.\nConsid\u00e9rase que o trobador Cercamon foi o creador deste x\u00e9nero literario co seu planh \"Lo plaing comenz iradamen\" \u00e1 morte de Guillerme X, gran protector das artes."}
{"id": "258116", "revid": "1131", "url": "https://gl.wikipedia.org/wiki?curid=258116", "title": "Matavenero", "text": "Matavenero \u00e9 unha localidade do concello de Torre del Bierzo, na comarca do Bierzo (Le\u00f3n, Castela e Le\u00f3n). Segundo o padr\u00f3n municipal (INE 2012) conta con 84 habitantes (46 homes e 38 mulleres), o que sup\u00f3n unha diminuci\u00f3n en 3 habitantes en relaci\u00f3n ao ano anterior.\nLocalizaci\u00f3n.\nP\u00f3dese acceder desde a antiga estrada N-VI (A Coru\u00f1a-Madrid), desvi\u00e1ndose cara a vila de San Andr\u00e9s de las Puentes e de a\u00ed a San Facundo. Tras esta vila ac\u00e1base a estrada e comeza un cami\u00f1o de monta\u00f1a non apto para autom\u00f3biles. Tam\u00e9n se pode acceder desde a estrada Astorga-Ponferrada (Cami\u00f1o de Santiago) nun desv\u00edo a trav\u00e9s de pista forestal, preto de Foncebad\u00f3n ou unha vez pasado Molinaseca tomando a estrada de Onamio e continuando cara a Paradasolana e continuando por pista forestal.\nHistoria.\nNo s\u00e9culo XIX pertenceu ao desaparecido concello de \"Alvares de la Ribera\" (hoxe localidade chamada Albares de la Ribera). Quedou deshabitado a finais dos anos 1960, at\u00e9 que en 1989 varias persoas de distintas nacionalidades establec\u00e9ronse nesta localidade e na pr\u00f3xima de Poibueno, intentando crear o que chamaron aldea ecol\u00f3xica ou \"ecoaldea\", organiz\u00e1ndose en Xunta Veci\u00f1al.\nTras solucionar problemas b\u00e1sicos como a auga potable (subministrada por regos de monta\u00f1a) e a subministraci\u00f3n enerx\u00e9tica (principalmente a trav\u00e9s de placas solares), a poboaci\u00f3n creceu, cre\u00e1ndose unha serie de negocios artesanais e agr\u00edcolas (comerciando nas feiras e mercados das vilas e cidades pr\u00f3ximas, principalmente Ponferrada e Astorga), \u00e1 vez que conta con panader\u00eda, tenda e un pequeno restaurante.\nDesde a s\u00faa recuperaci\u00f3n como vila habitada, naceron m\u00e1is de 30 nenos, polo que ao sumarse os residentes en Matavenero, f\u00edxose necesaria a creaci\u00f3n dunha escola, \u00e1 que chaman \u201c\"escola libre\"\u201d.\nA circulaci\u00f3n de veh\u00edculos de motor est\u00e1 prohibida na localidade e conta con zona de acampada libre, para visitantes."}
{"id": "258117", "revid": "56817", "url": "https://gl.wikipedia.org/wiki?curid=258117", "title": "Planh (poemario de 1944)", "text": "Planh. 10 po\u00e8mes de Anne-Marie Cazalis, avec un portrait de l'auteur par Valentine Hugo \u00e9 o t\u00edtulo dunha obra po\u00e9tica en franc\u00e9s de autor\u00eda de Anne-Marie Cazalis editada en Par\u00eds por Odette Lieutier en febreiro de 1944. \nAnne-Marie Cazalis vi\u00f1a de ga\u00f1ar en 1943 cos poemas desta obra o premio de poes\u00eda Paul Val\u00e9ry. A editorial tirou do prelo apenas 250 exemplares da obra en edici\u00f3n artesanal feita a man. \nA obra foi reeditada en 2012 en versi\u00f3n cadrilingue en franc\u00e9s, portugu\u00e9s, espa\u00f1ol e ingl\u00e9s. \nO t\u00edtulo da obra, \"Planh\", fai referencia a un x\u00e9nero po\u00e9tico en lingua occitana da Idade Media no cal o trobador choraba a morte dun defunto."}
{"id": "258118", "revid": "23204", "url": "https://gl.wikipedia.org/wiki?curid=258118", "title": "Cercamon", "text": "Cercamon, foi un dos primeiros trobadores en lingua occitana, activo entre 1135 e 1152. Nado na Gascu\u00f1a, parece ser un buf\u00f3n ou trobeiro que pasou a meirande parte da s\u00faa carreira na corte de Guillerme X, que destacou pola s\u00faa protecci\u00f3n das artes. Foi o creador do \"planh\" (unha elex\u00eda de tipo provenzal), a primeira delas adicada precisamente a Guillerme X e que comezaba dicindo \"Lo plaing comenz iradamen\". Tam\u00e9n se lle considera creador do \"tenso\" (un tipo de regueifa, onde dous poetas alt\u00e9rnanse escribindo unha estrofa cada un).\nDesco\u00f1ecese cal era o seu nome real, as\u00ed como moitos detalles da s\u00faa biograf\u00eda. Posto que \"Cercamon\", en occitano medieval significa simplemente \"buscamundos\".\nA meirande parte da informaci\u00f3n que temos da s\u00faa vida son s\u00f3 rumores ou conxecturas: alg\u00fans dos seus contempor\u00e1neos aseguran que foi mestre do trobador e paisano seu Marcabr\u00fa, para outros foron compa\u00f1eiros, acollidos e protexidos ambos na corte de Aquitania, en Poitiers, outros consideran que era Marcabr\u00fa o mestre de Cercamon. Tam\u00e9n alg\u00fans indicios apuntan a que morreu nas Cruzadas, seguindo ao seu rei, Lu\u00eds VII.\nCons\u00e9rvanse unhas 7 composici\u00f3ns s\u00faas, a\u00ednda que ningunha coa s\u00faa melod\u00eda. Por\u00e9n, ningunha das \"pastorelas\", as composici\u00f3ns que lle deron m\u00e1is fama entre os seus contempor\u00e1neos, se conserva."}
{"id": "258120", "revid": "1888", "url": "https://gl.wikipedia.org/wiki?curid=258120", "title": "D\u00e1maso Luis Ram\u00f3n Carrasco Duaso", "text": ""}
{"id": "258123", "revid": "88215", "url": "https://gl.wikipedia.org/wiki?curid=258123", "title": "George van Rossem", "text": "George van Rossem, nado na Haia o 13 de maio de 1882 e finado en Wassenaar o 14 de xaneiro de 1955, foi un tirador de esgrima e dirixente deportivo neerland\u00e9s, ga\u00f1ador de catro medallas ol\u00edmpicas.\nTraxectoria.\nVan Rossem participou nos Xogos Ol\u00edmpicos de 1906, 1908, 1912 e 1920. Nos de 1906, actualmente non reco\u00f1ecidos polo COI, levou unha medalla de prata e unha de bronce e nos de 1912 d\u00faas medallas de bronce. En 1913 foi o campi\u00f3n nacional neerland\u00e9s en espada.\nDespois de deixar a alta competici\u00f3n, foi director deportivo, presidiu a F\u00e9d\u00e9ration Internationale d'Escrime (FIE) entre 1925 e 1928. Foi membro do comit\u00e9 organizador dos Xogos Ol\u00edmpicos de 1928 e do Comit\u00e9 Ol\u00edmpico dos Pa\u00edses Baixos."}
{"id": "258124", "revid": "197", "url": "https://gl.wikipedia.org/wiki?curid=258124", "title": "Presa do Rei", "text": "A presa do Rei no r\u00edo Grande de Xuvia, entre os concellos de Nar\u00f3n e Neda, foi constru\u00edda nos anos 1791 a 1795 para mover a maquinaria da Real F\u00e1brica de Xuvia. Actualmente \u00e9 empregada por Galicia Textil para xerar 200\u00a0kW de potencia el\u00e9ctrica.\nDescrici\u00f3n.\nSituada a 1,40\u00a0km da desembocadura do r\u00edo na r\u00eda de Xuvia a presa foi constru\u00edda como unha das infraestruturas auxiliares dos estaleiros da r\u00eda de Ferrol o encoro era da Real F\u00e1brica de Xuvia.\nDurante o s\u00e9culo XIX, o encoro serviu a enerx\u00eda necesaria para o funcionamento da Real Casa da Moeda de Xuvia, situada augas abaixo, na desembocadura do r\u00edo Grande de Xuvia.\nActualmente o encoro produce electricidade para Galicia Textil. O encoro tam\u00e9n ten unha canle artificial para que os peixes remonten o r\u00edo."}
{"id": "258125", "revid": "98629", "url": "https://gl.wikipedia.org/wiki?curid=258125", "title": "Dirk Scalongne", "text": "Dirk Scalongne, nado en \u00c1msterdan o 12 de decembro de 1879 e finado en Amstelveen o 1 de abril de 1973, foi un militar e tirador de esgrima neerland\u00e9s, ga\u00f1ador dunha medalla ol\u00edmpica.\nTraxectoria.\nScalongne era oficial da Mari\u00f1a Real, foi capit\u00e1n ao mando de varios submarinos, entre eles o primeiro neerland\u00e9s, o Hr. Ms. O 1, en 1907. Esgrimista de sona ga\u00f1ou co equipo neerland\u00e9s de sabre unha medalla de bronce nos Xogos Ol\u00edmpicos de 1912 celebrados en Estocolmo. Retirouse do ex\u00e9rcito en 1936 establec\u00e9ndose en Batavia (Indias Orientais Neerlandesas). Durante a segunda guerra mundial, de 1942 deica 1945 mentres durou a ocupaci\u00f3n xaponesa estivo confinado en Xava."}
{"id": "258126", "revid": "46634", "url": "https://gl.wikipedia.org/wiki?curid=258126", "title": "Dirk Scalogne", "text": ""}
{"id": "258127", "revid": "6939", "url": "https://gl.wikipedia.org/wiki?curid=258127", "title": "Le Ch\u00e2teau des Carpathes", "text": ""}
{"id": "258128", "revid": "27155", "url": "https://gl.wikipedia.org/wiki?curid=258128", "title": "Integrina", "text": "As integrinas son prote\u00ednas receptoras transmembrana da superficie celular, que median a adhesi\u00f3n das c\u00e9lulas aos elementos que as rodean, como poden ser outras c\u00e9lulas ou os compo\u00f1entes da matriz extracelular. Na transduci\u00f3n de sinais as integrinas p\u00e1sanlle \u00e1 c\u00e9lula informaci\u00f3n sobre a composici\u00f3n qu\u00edmica e estado mec\u00e1nico da matriz extracelular. Por tanto, ademais de transmitiren forzas mec\u00e1nicas a trav\u00e9s das delicadas membranas, est\u00e1n implicadas na sinalizaci\u00f3n celular e na regulaci\u00f3n da forma, motilidade e ciclo celular.\nAs integrinas transducen informaci\u00f3n desde a matriz extracelular \u00e1 c\u00e9lula, pero tam\u00e9n revelan o estado da c\u00e9lula ao exterior, o que permite dar respostas flexibles aos cambios no ambiente da c\u00e9lula, por exemplo permitindo que as plaquetas realicen a coagulaci\u00f3n do sangue.\nHai moitos tipos de integrinas, e na superficie de moitas c\u00e9lulas pode haber \u00e1 vez varios tipos. As integrinas son de vital importancia para todos os animais e atop\u00e1ronse en todos os animais que foron estudados, desde as simples esponxas aos mam\u00edferos. Nos humanos, as integrinas foron moi estudadas.\nAs integrinas act\u00faan xunto con outras prote\u00ednas, como as cadherinas, as da superfamilia das inmunoglobulinas, mol\u00e9culas de adhesi\u00f3n celular, selectinas e sindecanos para mediaren as interacci\u00f3ns e comunicaci\u00f3ns c\u00e9lula-c\u00e9lula e c\u00e9lula-matriz extracelular. As integrinas unen a superficie celular con compo\u00f1entes da matriz extracelular como a fibronectina, vitronectina, col\u00e1xeno e lamininas.\nEstrutura.\nAs integrinas son sempre heterod\u00edmeros, polo que est\u00e1n formadas por d\u00faas cadeas polipept\u00eddicas de distinto tipo, chamadas subunidades \u03b1 (alfa) e \u03b2 (beta). Nos mam\u00edferos, caracteriz\u00e1ronse dezaoito subunidades \u03b1 e oito \u03b2, mentres que o xenoma da mosca \"Drosophila\" codifica s\u00f3 cinco subunidades \u03b1 e d\u00faas \u03b2, e o nematodo \"Caenorhabditis elegans\" s\u00f3 pos\u00fae xenes para d\u00faas subunidades \u03b1 e unha \u03b2. Tanto as subunidades \u03b1 coma as \u03b2 penetran na membrana plasm\u00e1tica e pos\u00faen pequenos dominios citoplasm\u00e1ticos.\nalfa\nbeta\nAdemais, f\u00f3rmanse variantes dalgunhas das subunidades por splicing diferencial; por exemplo hai catro variantes da subunidade \u03b2-1. Por medio de combinaci\u00f2ns entre as subunidades \u03b1 e \u03b2 poden orixinarse 24 integrinas diferentes, a\u00ednda que o n\u00famero var\u00eda segundo diferentes estudos.\nAs subunidades de integrina ocupan todo o grosor da membrana plasm\u00e1tica e en xeral te\u00f1en curtos dominios citoplasm\u00e1ticos duns 40\u201370 amino\u00e1cidos. A excepci\u00f3n \u00e9 a subunidade \u03b2-4, que ten un dominio citoplasm\u00e1tico de 1088 amino\u00e1cidos, un dos dominios citoplasm\u00e1ticos m\u00e1is longos co\u00f1ecidos en prote\u00ednas de membrana. F\u00f3ra da c\u00e9lula, as cadeas \u03b1 e \u03b2 est\u00e1n moi xuntas nun tramo duns 23\u00a0nm; os 5\u00a0nm finais do extremo N-terminal de cada cadea forman unha rexi\u00f3n de uni\u00f3n ao ligando para os compo\u00f1entes da matriz extracelular.\nA masa molecular das subunidades de integrina pode variar de 90\u00a0kDa a 160\u00a0kDa. As subunidades \u03b2 te\u00f1en catro secuencias repetidas ricas en ciste\u00edna. Tanto as subunidades \u03b1 coma as \u03b2 poden unirse a varios cati\u00f3ns divalentes. O papel dos cati\u00f3ns divalentes na subunidade \u03b1 non se co\u00f1ece, pero poder\u00edan estabilizar os pregamentos da prote\u00edna. Os cati\u00f3ns nas subunidades \u03b2 son m\u00e1is interesantes: est\u00e1n directamente implicados en coordinar polo menos alg\u00fans dos ligandos aos que se unen as integrinas.\nAs integrinas poden clasificarse de varios modos. Por exemplo, un subconxunto das cadeas \u03b1 ten un elemento estrutural adicional (ou \"dominio\") inserido cara ao extremo N-terminal, chamado dominio alfa-A (as\u00ed chamado porque ten unha estrutura similar aos dominios A que se encontran na prote\u00edna factor de von Willebrand; tam\u00e9n se chama dominio \u03b1-I). As integrinas que levan este dominio \u00fanense aos col\u00e1xenos (por exemplo, as integrinas \u03b11 \u03b21, e \u03b12 \u03b21), ou ben act\u00faan como mol\u00e9culas de adhesi\u00f3n c\u00e9lula-c\u00e9lula (como as integrinas da familia \u03b22). Este dominio \u03b1-I \u00e9 o sitio de uni\u00f3n de ligandos desas integrinas. As integrinas que non te\u00f1en ese dominio na cadea alfa, t\u00e9\u00f1eno no seu sitio de uni\u00f3n a ligandos na subunidade \u03b2.\nEn ambos os casos, os dominios A presentan ata tres sitios de uni\u00f3n a cati\u00f3ns divalentes. Un est\u00e1 permanentemente ocupado \u00e1s concentraci\u00f3ns fisiol\u00f3xicas dos cati\u00f3ns divalentes, e cont\u00e9n un i\u00f3n calcio ou magnesio, que son os principais cati\u00f3ns divalentes no sangue a concentraci\u00f3ns medias de 1,4\u00a0mM (para o calcio) e 0,8\u00a0mM (magnesio). Os outros dous sitios ser\u00e1n ocupados por cati\u00f3ns cando se unan os ligandos, polo menos no caso de ligandos que te\u00f1an un amino\u00e1cido de cadea lateral \u00e1cida nos seus sitios de interacci\u00f3n. A presenza dun amino\u00e1cido \u00e1cido \u00e9 caracter\u00edstico no sitio de interacci\u00f3n coa integrina de moitas prote\u00ednas da matriz extracelular, por exemplo como parte da secuencia de amino\u00e1cidos Arxinina-Glicina-\u00c1cido asp\u00e1rtico (ou \"RGD\" utilizando os s\u00edmbolos dunha letra dos amino\u00e1cidos).\nEstrutura de alta resoluci\u00f3n.\nMalia os moitos anos de esforzo que se dedicaron a descubrir a estrutura de alta resoluci\u00f3n das integrinas, a resoluci\u00f3n desta demostrou ser todo un reto: as prote\u00ednas de membrana son clasicamente dif\u00edciles de purificar, e as integrinas son ademais grandes, complexas e est\u00e1n enlazadas a moitas cadeas ramificadas de azucres, xa que presentan unha elevada glicosilaci\u00f3n. Para realizar esta tarefa combin\u00e1ronse as imaxes de baixa resoluci\u00f3n da integrina GPIIbIIIa intacta extra\u00edda con deterxentes, que se obtiveron utilizando microscop\u00eda electr\u00f3nica, e datos de t\u00e9cnicas indirectas que investigan as propiedades en soluci\u00f3n das integrinas usando ultracentrifugaci\u00f3n e dispersi\u00f3n da luz, con alta resoluci\u00f3n cristalogr\u00e1fica fragmentaria ou datos de resonancia magn\u00e9tica nuclear (NMR) de dominios simples ou apareados dunha cadea de integrina, e os modelos moleculares postulados para o resto das cadeas.\nA pesar destes amplos esforzos, a estrutura cristalina de raios X obtida para a rexi\u00f3n extracelular completa dunha integrina, a \u03b1v\u03b23, foi unha sorpresa. Mostraba que a mol\u00e9cula estaba pregada tomando unha forma de V invertido que potencialmente pon os sitios de uni\u00f3ns ao ligando preto da membrana plasm\u00e1tica. A estrutura cristalina da mesma integrina tam\u00e9n se obtivo cando estaba unida a un pequeno ligando que conti\u00f1a a secuencia de amino\u00e1cidos RGD, que era o f\u00e1rmaco \"cilengitide\". Como se detallou antes, isto finalmente revelou por que os cati\u00f3ns divalentes (nos dominios A) son esenciais para a uni\u00f3n do ligando RGD \u00e1s integrinas. A interacci\u00f3n de ditas secuencias coas integrinas crese que \u00e9 un interruptor principal por medio do cal a matriz extracelular exerce os seus efectos sobre o comportamento da c\u00e9lula.\nEste tipo de estrutura formula moitas preguntas, especialmente as referidas \u00e1 uni\u00f3n de ligandos e transduci\u00f3n de sinais. O sitio de uni\u00f3n ao ligando est\u00e1 dirixido cara ao extremo C-terminal da integrina, a rexi\u00f3n na que a mol\u00e9cula emerxe da membrana celular. Se emerxe perpendicularmente da membrana, o sitio de uni\u00f3n ao ligando aparentemente quedar\u00eda obstru\u00eddo, especialmente porque os ligandos da integrina son normalmente compo\u00f1entes masivos e moi enlazados con outros da matriz extracelular. S\u00e1bese pouco do \u00e1ngulo que forma a prote\u00edna de membrana co plano da membrana; isto \u00e9 un problema dif\u00edcil de encarar coas tecnolox\u00edas das que se disp\u00f3n actualmente. O que se asume por defecto \u00e9 que emerxen formando estruturas con forma de \"piruleta\", pero non hai probas disto. Parece que as h\u00e9lices transmembrana de integrina est\u00e1n inclinadas (ver a secci\u00f3n \"Activaci\u00f3n\" m\u00e1is adiante), o cal suxire que as cadeas extracelulares poden tam\u00e9n non ser perpendiculares con respecto \u00e1 superficie da membrana.\nA\u00ednda que se viu que a estrutura cristalina cambiaba pouco unha vez que se un\u00eda a droga \"cilengitide\", a hip\u00f3tese actual \u00e9 que o funcionamento da integrina implica cambios de forma que moven o sitio de uni\u00f3n ao ligando a unha posici\u00f3n m\u00e1is accesible, lonxe da superficie da c\u00e9lula, e este cambio de forma tam\u00e9n causa o env\u00edo intracelular de sinais. Hai moita literatura cient\u00edfica que apoia este esquema, pero quizais a evidencia m\u00e1is importante implica o uso de anticorpos, que s\u00f3 reco\u00f1ecen as integrinas cando est\u00e1n unidas aos seus ligandos, ou est\u00e1n activadas. Como a marca ou pegada que deixa un anticorpo sobre a s\u00faa diana \u00e9 aproximadamente un c\u00edrculo duns 3\u00a0nm de di\u00e1metro, a resoluci\u00f3n desta t\u00e9cnica \u00e9 baixa. A\u00ednda as\u00ed, estes \"anticorpos de sitios de uni\u00f3n inducidos por ligando\" ou anticorpos LIBS (\"Ligand-Induced-Binding-Sites\") mostran inequivocamente que ocorren de forma rutineira cambios dr\u00e1sticos na forma das integrinas, pero non se sabe a\u00ednda a forma que adopta a estrutura.\nActivaci\u00f3n.\nCando se liberan na membrana os novos d\u00edmeros de integrina sintetizados pola c\u00e9lula, espec\u00falase que se encontran na mesma conformaci\u00f3n \"dobrada\" revelada polos estudos estruturais descritos antes. Unha li\u00f1a de pensamento considera que esta forma dobrada lles impide interaccionar cos seus ligandos, a\u00ednda que as formas pregadas poden predominar nas estruturas de microscop\u00eda electr\u00f3nica de alta resoluci\u00f3n de integrinas unidas a ligando da matriz extracelular. Por tanto, polo menos nos experimentos bioqu\u00edmicos, os d\u00edmeros de integrina aparentemente non deben estar despregados para preparalos ou activalos e permitir a s\u00faa uni\u00f3n \u00e1 matriz extracelular. Nas c\u00e9lulas, a activaci\u00f3n \u00e9 realizada pola prote\u00edna talina, que se une \u00e1 cola \u03b2 do d\u00edmero de integrina e cambia a s\u00faa conformaci\u00f3n. As cadeas \u03b1 e \u03b2 de integrina son ambas as d\u00faas prote\u00ednas transmembrana de clase I, \u00e9 dicir, atravesan a membrana como unha soa h\u00e9lice alfa transmembrana. Desafortunadamente, as h\u00e9lices son demasiado longas, e estudos recentes suxiren que, para o caso da integrina gpIIbIIIa, est\u00e1n inclinadas unha con respecto a outra e con respecto ao plano da membrana. A uni\u00f3n da talina altera o \u00e1ngulo de inclinaci\u00f3n da h\u00e9lice transmembrana da cadea \u03b23 en sistemas modelo e isto pode reflectir un estadio do proceso de sinalizaci\u00f3n de dentro da c\u00e9lula a f\u00f3ra que activa as integrinas. Ademais, as prote\u00ednas talinas poden dimerizarse e isto p\u00e9nsase que interv\u00e9n na agrupaci\u00f3n dos d\u00edmeros de integrina que leva \u00e1 formaci\u00f3n dunha adhesi\u00f3n focal (conxuntos de mol\u00e9culas de adhesi\u00f3n \u00e1 matriz). Recentemente, atopouse que as prote\u00ednas Kindlina-1 e Kindlina-2 interaccionan coa integrina e act\u00edvana.\nFunci\u00f3n.\nAs integrinas te\u00f1en d\u00faas funci\u00f3ns principais:\nPor\u00e9n, est\u00e1n tam\u00e9n implicadas nunha ampla gama doutras actividades biol\u00f3xicas, como a vixilancia inmunitaria, migraci\u00f3n celular, e uni\u00f3n \u00e1 c\u00e9lula de certos virus, como os adenovirus, ecovirus, hantavirus, e virus da glosopeda.\nUnha funci\u00f3n salientable das integrinas pode verse na mol\u00e9cula GPIIbIIIa, unha integrina da superficie das plaquetas do sangue responsable da uni\u00f3n da fibrina nun co\u00e1gulo sangu\u00edneo en desenvolvemento. A GPIIbIIa incrementa drasticamente a s\u00faa afinidade de uni\u00f3n pola fibrina/fibrin\u00f3xeno por medio da asociaci\u00f3n das plaquetas co col\u00e1xeno exposto no sitio da lesi\u00f3n. Ao asoci\u00e1rense as plaquetas co col\u00e1xeno, a GPIIbIIIa cambia de forma, de tal xeito que pode unirse \u00e1 fibrina e outros compo\u00f1entes sangu\u00edneos para formar a matriz do co\u00e1gulo e parar a perda de sangue.\nAdhesi\u00f3n da c\u00e9lula \u00e1 matriz extracelular.\nAs integrinas acoplan a matriz extracelular de f\u00f3ra da c\u00e9lula co citoesqueleto (en particular cos microfilamentos) de dentro da c\u00e9lula. O ligando da matriz extracelular ao que se unen as integrinas est\u00e1 definido polas unidades \u03b1 e \u03b2 concretas das que estean feitas as integrinas. Entre os ligandos das integrinas est\u00e1n a fibronectina, vitronectina, col\u00e1xeno, e laminina. A conexi\u00f3n entre a c\u00e9lula e a matriz extracelular pode axudar \u00e1 c\u00e9lula a soportar forzas de arrastre sen ser arancada da matriz extracelular. A capacidade dunha c\u00e9lula de crear este tipo de enlaces \u00e9 tam\u00e9n de importancia vital na ontoxenia. A adhesi\u00f3n das c\u00e9lulas \u00e9 tam\u00e9n importante para a resistencia das c\u00e9lulas cancerosas a certas terap\u00e9uticas, como os anticorpos monoclonais.\nA adhesi\u00f3n das c\u00e9lulas \u00e1 matriz extracelular \u00e9 un requirimento b\u00e1sico para poder constru\u00edr un organismo pluricelular. As integrinas non son simples ganchos, sen\u00f3n que proporcionan sinais cr\u00edticos sobre a natureza do ambiente que rodea \u00e1 c\u00e9lula. Os sinais das integrinas, xunto cos sinais que orixinan nos receptores os factores de crecemento solubles como o VEGF, EGF, e moitos outros, impo\u00f1en a decisi\u00f3n celular sobre que acci\u00f3n biol\u00f3xica debe tomar a c\u00e9lula, como a adhesi\u00f3n, movemento, morte, ou diferenciaci\u00f3n. Deste modo, as integrinas est\u00e1n no centro de moitos procesos biol\u00f3xicos. A adhesi\u00f3n da c\u00e9lula ten lugar por medio da formaci\u00f3n de complexos de adhesi\u00f3n celular, os cales constan de integrinas e moitas prote\u00ednas citoplasm\u00e1ticas como a talina, vinculina, paxilina, e alfa-actinina. Estas act\u00faan regulando quinases como a FAK (quinase de adhesi\u00f3n focal) e os membros da familia da quinase Src para fosforilar substratos como o p130CAS, recrutando as\u00ed adaptadores de sinalizaci\u00f3n como CRK. Estes complexos de adhesi\u00f3n \u00fanense ao citoesqueleto de actina. As integrinas serven, pois, para unir d\u00faas redes a trav\u00e9s da membrana plasm\u00e1tica: a matriz extracelular e o sistema de filamentos de actina intracelulares. A integrina alfa6beta4 \u00e9 unha excepci\u00f3n: \u00fanese ao sistema de filamentos intermedios de queratina das c\u00e9lulas epiteliais.\nAs adhesi\u00f3ns focais son grandes complexos moleculares xerados ao interaccionaren as integrinas coa matriz extracelular, despois da s\u00faa agrupaci\u00f3n. Os agrupamentos ou \"clusters\" seguramente proporcionan sitios de uni\u00f3n intracelular dabondo como para permitir a formaci\u00f3n de complexos de sinalizaci\u00f3n estables no lado citoplasm\u00e1tico da membrana celular. As adhesi\u00f3ns focais conte\u00f1en ligandos de integrinas, mol\u00e9culas de integrinas, e prote\u00ednas de placa asociadas. A uni\u00f3n \u00e9 impulsada polos cambios de enerx\u00eda libre. Como xa se mencionou, estes complexos conectan a matriz extracelular cos feixes de actina. A tomograf\u00eda crioelectr\u00f3nica revela que a adhesi\u00f3n focal cont\u00e9n part\u00edculas da membrana plasm\u00e1tica cun di\u00e1metro de 25 \u00b1 5\u00a0nm, espazadas aproximadamente 45\u00a0nm. O tratamento co inhibidor da quinase Rho Y-27632 reduce o tama\u00f1o da part\u00edcula, e \u00e9 moi mecanosensible.\nUnha importante funci\u00f3n das integrinas nas c\u00e9lulas en cultivos de tecidos \u00e9 o seu papel na migraci\u00f3n celular. As c\u00e9lulas adh\u00edrense ao substrato por medio das s\u00faas integrinas. Durante o movemento, a c\u00e9lula crea novas uni\u00f3ns co substrato que ten diante e ao mesmo tempo libera as adhesi\u00f3ns que ti\u00f1a detr\u00e1s. Cando se liberan do seu substrato, as mol\u00e9culas de integrina son recaptadas pola c\u00e9lula por endocitose; son transportadas a trav\u00e9s da c\u00e9lula ata a s\u00faa parte frontal (con respecto ao avance da c\u00e9lula) polo ciclo endoc\u00edtico, onde son engadidas outra vez \u00e1 superficie. Deste modo, son reutilizadas ciclicamente, e permiten que a c\u00e9lula forme novas uni\u00f3ns na s\u00faa parte frontal. A\u00ednda non est\u00e1 claro se a migraci\u00f3n celular en cultivos de tecidos \u00e9 un artefacto do procesamento das integrinas, ou se esa migraci\u00f3n celular dependente de integrinas tam\u00e9n ocorre nos organismos vivos.\nTransduci\u00f3n de sinais.\nAs integrinas xogan un importante papel na sinalizaci\u00f3n celular. A conexi\u00f3n coas mol\u00e9culas da matriz extracelular pode causar que se env\u00ede un sinal ao interior da c\u00e9lula por medio de prote\u00edna quinases que est\u00e1n indirecta e temporalmente conectadas co extremo intracelular da mol\u00e9cula de integrina, probablemente seguindo os cambios de forma estimulados directamente pola uni\u00f3n das mol\u00e9culas da matriz extracelular.\nOs sinais que recibe a c\u00e9lula por medio da integrina poden estar relacionados con:\nIntegrinas de vertebrados.\nAs seguintes son algunhas das integrinas que se encontran en vertebrados:\nAs integrinas beta-1 interaccionan con moitas cadeas alfa de integrinas. Os knockouts de xenes de integrinas en ratos non son sempre letais, o cal indica que durante o desenvolvemento embrionario, a funci\u00f3n dunha integrina pode substitu\u00edrse coa doutra para permitir a supervivencia. Algunhas integrinas est\u00e1n na superficie celular nun estado inactivo, e poden ser activadas rapidamente, ou postas nun estado con capacidade de unirse aos seus ligandos, pola acci\u00f3n de citocinas. As integrinas poden adoptar varias formas diferentes ben definidas ou \"estados conformacionais\". Unha vez activadas, o estado conformacional cambia para estimular a uni\u00f3n de ligandos, o cal despois activa os receptores (tam\u00e9n inducindo cambios de forma) para orixinar unha transduci\u00f3n de sinais de f\u00f3ra a dentro da c\u00e9lula."}
{"id": "258130", "revid": "98629", "url": "https://gl.wikipedia.org/wiki?curid=258130", "title": "Hendrik Scherpenhuijzen", "text": "Hendrik Dorotheus Scherpenhuijzen, nado en Rotterdam o 3 de abril de 1882 e finado en Amersfoort o 28 de xu\u00f1o de 1971, foi un militar e tirador de esgrima neerland\u00e9s, ga\u00f1ador dunha medalla ol\u00edmpica.\nTraxectoria.\nScherpenhuijzen participou nos Xogos Ol\u00edmpicos de 1924 celebrados en Par\u00eds co equipo neerland\u00e9s de sabre, logrando a medalla de bronce. Co grao de tenente coronel estaba ao mando do Rexemento de Fusileiros (\"Het Regiment Jagers\") cando se produciu a invasi\u00f3n alem\u00e1\ndurante a segunda guerra mundial, recibindo ordes de atacar as tropas alem\u00e1ns aerotranspotables que ocupaban Overschie, un suburbio de Rotterdam mentres os alem\u00e1ns bombardeaban a cidade, na acci\u00f3n Scherpenhuijzen recibiu unha ferida de bala no pescozo , polas s\u00faas acci\u00f3ns recibiu o Le\u00f3n de Bronce\n en 1946"}
{"id": "258131", "revid": "5863", "url": "https://gl.wikipedia.org/wiki?curid=258131", "title": "Pseudoartrose", "text": "A pseudoartrose ou pseudoosteoartrite \u00e9 un termo m\u00e9dico que define a non consolidaci\u00f3n dunha fractura, isto \u00e9, a perda da continuidade do tecido \u00f3seo na rexeneraci\u00f3n deste ap\u00f3s a rotura. Tam\u00e9n pode ser definida como falsa articulaci\u00f3n."}
{"id": "258133", "revid": "89787", "url": "https://gl.wikipedia.org/wiki?curid=258133", "title": "Parapeto (militar)", "text": "Un Parapeto \u00e9 un terrapl\u00e9n ou muro formado por sacos de area, pedras ou similares, que serven para a protecci\u00f3n das persoas en loitas . Os parapetos poden estar precedidos de foxos.\nNos castros os parapetos son elevaci\u00f3ns artificiais do terreo nos puntos m\u00e1is desprotexidos (entradas e zonas ch\u00e1s)."}
{"id": "258135", "revid": "5132", "url": "https://gl.wikipedia.org/wiki?curid=258135", "title": "Tyrus McGee", "text": "Tyrus McGee, nado o 14 de marzo de 1991 en Stringtown, Oklahoma, \u00e9 un xogador profesional de baloncesto estadounidense. Cunha altura de 1,88 metros, xoga na posici\u00f3n de escolta. Actualmente forma parte do Hapoel Holon da Ligat ha'Al, m\u00e1xima categor\u00eda do baloncesto israel\u00ed.\nTraxectoria.\nNado no estado de Oklahoma, McGee formouse na universidade de Iowa State da Big 12 Conference da NCAA. Al\u00ed fixo unha media de 7,9 puntos, 3,3 rebotes e 0,6 asistencias por partido na temporda 2011\u201312 e 13,1 puntos, 3,5 rebotes e 1,3 asistencias na temporada 2012\u201313 season. Ap\u00f3s non ter sido seleccionado no Draft da NBA, comezou a s\u00faa carreira en Europa no Club Balonceso Breog\u00e1n da Liga LEB Ouro. Posteriormente xogou para multitude de equipos de varias ligas europeas, como a alem\u00e1, a italiana, a francesa ou a isreal\u00ed."}
{"id": "258136", "revid": "23204", "url": "https://gl.wikipedia.org/wiki?curid=258136", "title": "Condropat\u00eda", "text": "Condropat\u00eda \u00e9 o termo m\u00e9dico que engloba todas as doenzas que afectan \u00e1s articulaci\u00f3ns.\n\u00c9 un termo moi usado nas descrici\u00f3ns de probas de imaxe, como a TAC ou a resonancia magn\u00e9tica, onde o radi\u00f3logo detecta unha anormalidade nalgunha das articulaci\u00f3ns do corpo."}
{"id": "258137", "revid": "2520", "url": "https://gl.wikipedia.org/wiki?curid=258137", "title": "Doenza articular", "text": ""}
{"id": "258138", "revid": "56817", "url": "https://gl.wikipedia.org/wiki?curid=258138", "title": "D\u00e1maso Carrasco", "text": "Co nome de D\u00e1maso Carrasco podemos referirnos a:"}
{"id": "258139", "revid": "88215", "url": "https://gl.wikipedia.org/wiki?curid=258139", "title": "Jan van der Wiel", "text": "Jan van der Wiel, nado en Breda o 31 de maio de 1882 e finado na Haia o 24 de novembro de 1962, foi un militar e tirador de esgrima neerland\u00e9s.\nTraxectoria.\nVan der Wiel participou nos Xogos Ol\u00edmpicos de 1920 e 1924 logrando en cada un a medalla de bronce en sabre por equipos. Tam\u00e9n participou nos Xogos Ol\u00edmpicos de 1928 sen conseguir medalla."}
{"id": "258141", "revid": "88215", "url": "https://gl.wikipedia.org/wiki?curid=258141", "title": "Henri Wijnoldy-Dani\u00ebls", "text": "Henri Jacob Marie Wijnoldy-Dani\u00ebls, nado en Sliedrecht o 26 de novembro de 1889 e finado en Cabourg o 20 de agosto de 1932, foi un militar e tirador de esgrima neerland\u00e9s, ga\u00f1ador de d\u00faas medallas ol\u00edmpicas.\nTraxectoria.\nWijnoldy-Dani\u00ebls participou nos Xogos Ol\u00edmpicos de 1920, 1924 e 1928, ga\u00f1ando co equipo neerland\u00e9s de sabre as medallas de bronce en 1920 e 1924.\nNos campionatos do mundo de 1921 e 1923 ga\u00f1ou a medalla de bronce en sabre individual."}
{"id": "258142", "revid": "1131", "url": "https://gl.wikipedia.org/wiki?curid=258142", "title": "Salomon Zeldenrust", "text": "Salomon Zeldenrust, nado en \u00c1msterdam o 17 de febreiro de 1884 e finado en Knokke o 20 de xullo de 1958, foi un tirador de esgrima neerland\u00e9s, ga\u00f1ador dunha medalla ol\u00edmpica.\nTraxectoria.\nZeldenrust participou nos Xogos Ol\u00edmpicos de 1920 co equipo neerland\u00e9s de sabre, logrando a medalla de bronce."}
{"id": "258143", "revid": "1131", "url": "https://gl.wikipedia.org/wiki?curid=258143", "title": "Club Remo Chapela", "text": "O Club de Remo Chapela \u00e9 un club de remo da parroquia de Chapela, no concello pontevedr\u00e9s de Redondela. Actualmente compite na Liga Noroeste de Trai\u00f1eiras. A s\u00faa trai\u00f1eira recibe o nome de Arealonga.\nHistoria.\nNon se co\u00f1ece con exactitude a data de fundaci\u00f3n do club. Por\u00e9n, a primeira participaci\u00f3n co\u00f1ecida do equipo redondel\u00e1n rem\u00f3ntase ao ano 1933, durante a II Rep\u00fablica, cando participou nunha regata organizada polo Club Mar\u00edtimo de Vigo baixo o nome de \"Club San Fausto de Chapela\". No ano 2007, mentres compet\u00eda no trofeo da Bandeira Teresa Herrera, disputada nas augas entre a Praia do Orz\u00e1n e a Praia de Riazor, na Coru\u00f1a, a embarcaci\u00f3n de Chapela foi esnaquizada polas ondas por mor do mal tempo, co resultado de 5 remeiros feridos. Asemade, o club organiza nas augas de Chapela, nas proximidades da praia de Arealonga a Bandeira Concello de Redondela. Actualmente participa na Liga Noroeste de Trai\u00f1eiras e participou en varias ocasi\u00f3ns na Bandeira da Concha."}
{"id": "258144", "revid": "2520", "url": "https://gl.wikipedia.org/wiki?curid=258144", "title": "Club de Remo Chapela", "text": ""}
{"id": "258145", "revid": "89787", "url": "https://gl.wikipedia.org/wiki?curid=258145", "title": "Esgrima nos Xogos Ol\u00edmpicos de 2008", "text": "Nos Xogos Ol\u00edmpicos de 2008 celebrados en Pequ\u00edn realiz\u00e1ronse dez probas de esgrima, cinco en categor\u00eda masculina e cinco en categor\u00eda feminina. A competici\u00f3n efectuouse entre o 9 e o 17 de agosto no Centro Nacional de Convenci\u00f3ns da China."}
{"id": "258146", "revid": "92340", "url": "https://gl.wikipedia.org/wiki?curid=258146", "title": "P\u00edo Carrasco Iglesias", "text": "P\u00edo S. Carrasco Iglesias, nado en 1871 e finado en Vilagarc\u00eda de Arousa o 2 de marzo de 1932, foi un empresario e pol\u00edtico galego.\nTraxectoria.\nEn 1894 fundou no Carril unha empresa como armador de buques. Finalmente a empresa dedicouse a consignataria co nome P\u00edo S. Carrasco Corredor e int\u00e9rprete de buques. Foi concelleiro de Vilagarc\u00eda de Arousa e na ditadura de Primo de Rivera foi nomeado alcalde o 1 de outubro de 1923, permanecendo no posto ata o 29 de xaneiro de 1924.\nFoi pai de P\u00edo e D\u00e1maso Carrasco Duaso, que a finais dos anos vinte se incorporaron ao negocio familiar."}
{"id": "258147", "revid": "1888", "url": "https://gl.wikipedia.org/wiki?curid=258147", "title": "P\u00edo S. Carrasco Iglesias", "text": ""}
{"id": "258149", "revid": "89787", "url": "https://gl.wikipedia.org/wiki?curid=258149", "title": "Cox\u00edidos", "text": "A dos cox\u00edidos (\"Kogiidae\") \u00e9 unha familia de cet\u00e1ceos odontocetos que incl\u00fae d\u00faas especies viventes, o cachalote pigmeo e o cachalote anano, e tres especies extintas.\nAlgunhas clasificaci\u00f3ns no reco\u00f1ecen esta familia e sit\u00faan ao seu \u00fanico x\u00e9nero, \"Kogia\", na familia dos fiset\u00e9ridos, dentro da submailia dos \"Koginae\" , pero hoxe est\u00e1 aceptado este grupo como familia \"Kogiidae\" .\nDescrici\u00f3n.\nEstes cet\u00e1ceos caracter\u00edzanse por teren a boca en posici\u00f3n ventral en relaci\u00f3n ao cranio, a diferenza dos delf\u00ednidos e a maior\u00eda dos demais odondtocetos. Non te\u00f1en dentes no maxilar superior, e o inferior presenta dentes c\u00f3nicos. Ao igual que o cachalote, pos\u00faen espermaceti no mel\u00f3n.\nO tama\u00f1o do seu corpo \u00e9 pequeno, en comparaci\u00f3n c\u00f3 doutros cet\u00e1ceos (entre 3 e 3,5 m), e especialmente co do seu m\u00e1is pr\u00f3ximo parente, o cachalote. e bastante repoludo, cunha aleta dorsal pequena, falciforme, e a caudal cunha incisura media lixeira, a as pectorais anchas e curtas, situadas en posici\u00f3n moi adiantada. Presentan unha falsa galada detr\u00e1s da s\u00faa cabeza, que \u00e9 de forma cuadrangular.\nDistrib\u00faense por todos os oc\u00e9anos do mundo, en augas profundas cerca das costas.\nTaxonom\u00eda.\nA familia s\u00f3 conta cun x\u00e9nero e d\u00faas especies actuais:\nFamilia \"Kogiidae\""}
{"id": "258150", "revid": "22795", "url": "https://gl.wikipedia.org/wiki?curid=258150", "title": "Kogiidae", "text": ""}
{"id": "258151", "revid": "22795", "url": "https://gl.wikipedia.org/wiki?curid=258151", "title": "Kogia", "text": ""}
{"id": "258152", "revid": "5863", "url": "https://gl.wikipedia.org/wiki?curid=258152", "title": "Antonio de Puga", "text": "Antonio de Puga ou Antonio Puga, nado en Ourense en 1602 e finado en Madrid en 1648, foi un pintor galego do s\u00e9culo XVII.\nObra.\nTe\u00f1en obra do autor o Museo Provincial de Pontevedra, o Museo Provincial de Ourense, o Museo Municipal Qui\u00f1ones de Le\u00f3n, a Colecci\u00f3n Afundaci\u00f3n, o Museo do Prado, o Ermitage e a National Gallery."}
{"id": "258153", "revid": "5863", "url": "https://gl.wikipedia.org/wiki?curid=258153", "title": "Antonio Puga", "text": ""}
{"id": "258154", "revid": "22795", "url": "https://gl.wikipedia.org/wiki?curid=258154", "title": "Physeteridae", "text": ""}
{"id": "258155", "revid": "89787", "url": "https://gl.wikipedia.org/wiki?curid=258155", "title": "Fiset\u00e9ridos", "text": "Os fiset\u00e9ridos (\"Physeteridae\") son unha familia de cet\u00e1ceos odontocetos que comprende na actualidade un s\u00f3 x\u00e9nero, \"Physeter\", cunha soa especie, \"Physeter macrocephalus\", o cachalote, pero con outras moitas f\u00f3siles.\nPor\u00e9n, moitos autores incl\u00faen nesta familia tam\u00e9n ao x\u00e9nero \"Kogia\", coas s\u00faas d\u00faas \nespecies, \"Kogia breviceps\" e \"Kogia sima\", dentro da submailia dos \"Kogiinae\", pero hoxe est\u00e1 aceptado este grupo como familia cox\u00edidos (\"Kogiidae\")."}
{"id": "258156", "revid": "1131", "url": "https://gl.wikipedia.org/wiki?curid=258156", "title": "Enrique Rodr\u00edguez Lafuente", "text": "Enrique Rodr\u00edguez Lafuente, finado en 1948, foi un pol\u00edtico galego.\nTraxectoria.\nFoi elixido alcalde de Vilagarc\u00eda de Arousa o 11 de abril de 1923, permanecendo no posto ata a proclamaci\u00f3n da ditadura de Primo de Rivera en setembro dese ano. Volveu ser alcalde o 29 de xaneiro de 1924, permanecendo no posto ata o final da ditadura o 3 de marzo de 1930. Foi tam\u00e9n deputado provincial. No franquismo foi fiscal da Vivenda da provincia de Pontevedra (1937), gobernador civil de Segovia (1938) e Ourense (1939)."}
{"id": "258157", "revid": "5863", "url": "https://gl.wikipedia.org/wiki?curid=258157", "title": "Vaamonde Cornide", "text": ""}
{"id": "258158", "revid": "22795", "url": "https://gl.wikipedia.org/wiki?curid=258158", "title": "Physeter", "text": ""}
{"id": "258159", "revid": "5863", "url": "https://gl.wikipedia.org/wiki?curid=258159", "title": "Requejo de Sanabria", "text": ""}
{"id": "258160", "revid": "23204", "url": "https://gl.wikipedia.org/wiki?curid=258160", "title": "Reino do Brasil", "text": "Reino do Brasil foi unha das partes constitu\u00edntes do Reino Unido de Portugal, Brasil e o Algarve. A creaci\u00f3n por decreto do 16 de decembro\u00a0de 1815, puxo fin \u00e1 antiga colonia portuguesa do Brasil. Por\u00e9n o cambio de status xa se vi\u00f1a practicando desde a chegada da familia real portuguesa e a s\u00faa Corte en 1808\u00a0trala invasi\u00f3n napole\u00f3nica\u00a0de Portugal.\nO reino portugu\u00e9s no exilio con capital en R\u00edo de Xaneiro.\nO traslado da corte portuguesa coa ra\u00ed\u00f1a Mar\u00eda I \u00aba Tola\u00bb, o pr\u00edncipe-rexente Xo\u00e1n e a maior\u00eda dos nobres, que chegaban a unhas quince mil persoas, ascend\u00eda o Brasil a igual categor\u00eda que o Reino de Portugal, o 23 de xaneiro de 1808. Trala ocupaci\u00f3n de Lisboa polas tropas francesas, R\u00edo de Xaneiro, que xa era un importante porto comercial en Am\u00e9rica, pasou a ser o centro comercial e naval m\u00e1is importante do Imperio portugu\u00e9s.\nElevaci\u00f3n a reino.\nOs monarcas portugueses introduciron varias transformaci\u00f3ns no territorio brasileiro. A culminaci\u00f3n destas chegou o\u00a016 de novembro\u00a0de 1815, na v\u00e9spera do aniversario da ra\u00ed\u00f1a Mar\u00eda, cando o pr\u00edncipe-rexente Xo\u00e1n elevou o Brasil \u00e1 categor\u00eda de reino integrado dentro do Reino Unido de Portugal, Brasil e o Algarve. Pola s\u00faa banda, R\u00edo de Xaneiro pasou a ser a sede oficial da corte portuguesa. O obxectivo destas medidas eran agradecer a hospitalidade dos brasileiros que os recibiran en 1808, as\u00ed como o de reforzar o papel de Portugal durante as negociaci\u00f3ns no Congreso de Viena. A pesar de atoparse a miles de quil\u00f3metros de Lisboa, o cambio oficial da corte a R\u00edo de Xaneiro, e a elevaci\u00f3n a reino do Brasil en uni\u00f3n con Portugal, permitiu que a coroa portuguesa ga\u00f1ase voz e dereito a voto.\nDisoluci\u00f3n.\nO 7 de setembro de 1822, o pr\u00edncipe Pedro, declarou a independencia do Brasil. O 12 de outubro dese ano, o pr\u00edncipe Pedro tornouse o primeiro emperador do pa\u00eds recentemente independente, fundando as\u00ed o Imperio do Brasil. Tras unha longa negociaci\u00f3n, Portugal asinou un tratado co Brasil o 29 de agosto de 1825 no que reco\u00f1ec\u00eda a independencia brasileira. Ag\u00e1s polo reco\u00f1ecemento de independencia, o resto de disposici\u00f3ns do tratado fac\u00edanse a conta do Brasil, inclu\u00edndo unha demanda de compensaci\u00f3ns a pagarlle a Portugal, sen ning\u00fan outro requisito para este \u00faltimo. A compensaci\u00f3n deb\u00eda pag\u00e1rselle a t\u00f3dolos cidad\u00e1ns portugueses residindo no Brasil polas perdas sufridas, como propiedades confiscadas. Xo\u00e1n VI recibiu tam\u00e9n o dereito de estilizar o seu t\u00edtulo como emperador do Brasil. Para o goberno brasileiro foi m\u00e1is humillante que o tratado implicase que a independencia se outorgaba como acto de beneficencia por parte de Xo\u00e1n VI en lugar de que fose conseguida polos propios brasileiros por medio das armas. A maiores disto, Gran Breta\u00f1a obtivo unha compensaci\u00f3n polo seu papel no avance das negociaci\u00f3ns asinando un tratado \u00e1 marxe no que se renovaban os seus dereitos comerciais favorables e asinando ademais unha convenci\u00f3n na que o Brasil acordaba abolir o tr\u00e1fico de escravos con \u00c1frica nos seguintes catro anos. \u00c1mbolos dous acordos resultaron moi prexudiciais para os intereses econ\u00f3micos do Brasil."}
{"id": "258161", "revid": "89787", "url": "https://gl.wikipedia.org/wiki?curid=258161", "title": "Fiseteroideos", "text": "Os fiseteroideos (\"Physeteroidea\") son unha superfamilia de cet\u00e1ceos odontocetos que comprende as tres especies viventes de cachalotes: o cachalote propiamente dito, no x\u00e9nero \"Physeter\", e o cachalote pigmeo e o cachalote anano, que se incl\u00faen no x\u00e9nero \"Kogia\".\nTradicionalmente (e alg\u00fans autores a\u00ednda o fan as\u00ed) estes dopus x\u00e9neros reun\u00edanse nunha mesma familia, d dos fiset\u00e9ridos, coas d\u00faas especies de \"Kogia\" na subfamilia dos \"Kogiinae\", e con \"Physeter\" como \u00fanico representante dos \"Physetyerinae\"'.\nPor\u00e9n, a tendencia actual \u00e9 a de situar o x\u00e9nero \"Kogia\" na s\u00faa propia familia, \"Kogiidae\", quedando \"Physeteridae\" como unha familia monot\u00edpica (cunha \u00fanica especie existente). Pero Wilson &amp; Reeder, por exemplo, non reco\u00f1ecen a familia \"Kogiidae\", e clasifican \"Physeter\" e \"Kogia\" na familia \"Physeteridae\".\nCaracter\u00edsticas.\nO cachalote \u00e9 a especie m\u00e1is grande dos odontocetos, con machos adultos de 15 a 18 m de lonxitude e entre 45 e 70 t de peso. Por\u00e9n, as d\u00faas especies do x\u00e9nero \"Kogia\" son moito m\u00e1is pequenas, con s\u00f3 de 2,5 a 3,5 m de lonxitude e pesos de 350 a 500\u00a0kg.\nO corpo dos cachalotes \u00e9 de robustas proporci\u00f3ns, con aletas pectorais anchas, en forma de remo. A mand\u00edbula inferior \u00e9 relativamente pequena e delgada con respecto \u00e1 superior. O \u00f3so nasal \u00e9 claramente asim\u00e9trico, co orificio nasal (espir\u00e1culo localizado no lado esquerdo da cabeza; no cachalote enc\u00f3ntrase cerca da punta da cabeza, mentres que nos integrantes do x\u00e9nero \"Kogia\" est\u00e1 bastante m\u00e1is lonxe do extremo anterior. Todas as especies te\u00f1en un gran n\u00famero de dentes simples e similares (son homodontos).No x\u00e9nero \"Kogia\" e algunhas veces tam\u00e9n en \"Physeter\", os dentes da mand\u00edbula superior non erupcionan e, en ocasi\u00f3ns est\u00e1n totalmente ausentes.\nOs ollos dos cachalotes son incapaces de xirar nas s\u00faas \u00f3rbitas, e pos\u00faen soamente unha c\u00e1mara anterior vestixial. \u00c9 m\u00e1is prob\u00e1bel que o sentido da ecolocaci\u00f3n sexa con moito m\u00e1is importante que o da visi\u00f3n.\nOutra caracter\u00edstica com\u00fan \u00e9 o espermacete ou \"esperma\" ou \"esperma de balea\", unha substancia semil\u00edquida, branca e cerosa que enche o \"mel\u00f3n\" da cabeza, que cumpre o papel dun lastre na submersi\u00f3n e no mantemento da flotabilidade, o que se consegue ao facer flu\u00edr auga fr\u00eda a trav\u00e9s do nariz, endurecendo as\u00ed o espermaceti, para mergullarse, e bombeando sangue t\u00e9pedo para derreter o espermaceti para emerxer. As tres especies som\u00e9rxense a grandes profundidades para buscar alimento; por\u00e9n, crese que o cachalote se somerxe moito m\u00e1is profundamente que as especies do x\u00e9nero \"Kogia\". As tres especies comen luras, peixes e incluso pequenos tibur\u00f3ns.\nA xestaci\u00f3n dura de nove a quince meses, dependendo da especie. As cr\u00edas \u00fanicas permanecen coa s\u00faa nai polo menos dous anos antes de seren destetadas. Os cachalotes non alcanzan a madures sexual despois dalg\u00fans anos. Todas as especies congr\u00e9ganse en mandas, constitu\u00eddas principalmente por femias, cr\u00edas e xuven\u00eds. Por\u00e9n, estes grupos son tipicamente m\u00e1is pequenos nos c\u00f3x\u00edidos.\nTaxonom\u00eda.\nEspecies actuais.\nA superfamilia dos fiseteroides foi erixida por John Edward Gray en 1868, e considerada como monofil\u00e9tica por Uhen \"et al.\" en 2008 e por Lambert \"et al.\" en 2010, estando dividida na actualidade en d\u00faas familias:\nFiloxenia.\n o Physeteroidea\n \u251c?\u2500 \u2020 \"Ferecetotherium kelloggi\"\n \u251c?\u2500 \u2020 \"Helvicetus rugosus\"\n \u251c?\u2500 \u2020 \"Ontocetus oxymycterus\"\n \u251c?\u2500 \u2020 \"Brygmophyseter shigensis\"\n \u251c\u2500\u2500o \u2020 \"Hoplocetinae\"\n \u2502 \u251c\u2500\u2500o \u2020 \"Scaldicetus\"\n \u2502 \u251c\u2500\u2500o \u2020 \"Idiorophus\"\n \u2502 \u251c\u2500\u2500o \u2020 \"Diaphorocetus poucheti\"\n \u2502 \u2514\u2500\u2500o \u2020 \"Hoplocetus\"\n \u2514\u2500\u2500o\n \u251c\u2500\u2500o\n \u2502 \u251c\u2500\u2500o \u2020 \"Zygophyseter varolai\"\n \u2502 \u2514\u2500\u2500o \u2020 \"Brygmophyseter shigensis\"\n \u2514\u2500\u2500o\n \u251c\u2500\u2500o \u2020 \"Aulophyseterinae\"\n \u2502 \u2514\u2500\u2500o \u2020 \"Aulophyseter\"\n \u2514\u2500\u2500o\n \u251c\u2500\u2500o \"Kogiinae\"\n \u2502 \u251c?\u2500o \u2020 \"Miokogia elongatus\"\n \u2502 \u251c?\u2500o \u2020 \"Kogiopsis floridana\"\n \u2502 \u251c\u2500\u2500o \u2020 \"Praekogia cedrosensis\"\n \u2502 \u251c\u2500\u2500o \u2020 \"Scaphokogia cochlearis\"\n \u2502 \u2514\u2500\u2500o \"Kogia\"\n \u2514\u2500\u2500o \"Physeterinae\"\n \u251c\u2500\u2500o \u2020 \"Placoziphius duboisii\"\n \u251c\u2500\u2500o \u2020 \"Orycterocetus\"\n \u2514\u2500\u2500o\n \u251c\u2500\u2500o \u2020 \"Idiophyseter merriami\"\n \u2514\u2500\u2500o\n \u251c\u2500\u2500o \u2020 \"Physeterula dubusii\"\n \u2514\u2500\u2500o \"Physeter\""}
{"id": "258162", "revid": "22795", "url": "https://gl.wikipedia.org/wiki?curid=258162", "title": "Physeteroidea", "text": ""}
{"id": "258163", "revid": "27155", "url": "https://gl.wikipedia.org/wiki?curid=258163", "title": "Splicing diferencial", "text": ""}
{"id": "258164", "revid": "56817", "url": "https://gl.wikipedia.org/wiki?curid=258164", "title": "Dami\u00e1n de Molokai", "text": "Dami\u00e1n de Molokai nado en Tremoloo (Flandres) o 3 de xaneiro de 1840 e finado en Molokai (Hawai) o 15 de abril de 1889, foi un misioneiro cat\u00f3lico que adicou a s\u00faa vida ao coidado e promoci\u00f3n de doentes de enfermidades marxinais.\nTraxectoria.\nFillo de labregos, entrou como novizo na Congregaci\u00f3n dos Sagrados Coraz\u00f3ns en Lovaina o 2 de febreiro de 1859. O 19 de marzo de 1864 chegou como misioneiro a Honolulu (Hawai), onde uns d\u00edas m\u00e1is tarde foi ordenado sacerdote.\nO Reino de Hawai sufr\u00eda unha crise de sa\u00fade severa por mor do contaxio por parte de mercadores estranxeiros de enfermidades desco\u00f1ecidas como a gripe ou a s\u00edfilis. Asemade proliferaba a lepra. En condici\u00f3ns inhumanas o goberno concentrou estes doentes na illa de Molokai. Dami\u00e1n acudiu a ese lugar onde a loita pola supervivencia xeraba caos, violencia e degradaci\u00f3n humana. Organizou comunidades, asistencia sanitaria, educaci\u00f3n e actividades produtivas e culturais e reclamou os dereitos dos doentes ata que el mesmo se contaxiou, morrendo de lepra tras cinco anos de padecementos e sen abandonar \u00e1s s\u00faas comunidades.\nSignificaci\u00f3n.\nA\u00ednda que padeceu incomprensi\u00f3n por parte das autoridades, o seu labor acabou sendo reco\u00f1ecido ao recibir a orde de Cabaleiro Comandante da Real Orde de Kal\u0101kaua, por parte do rei David Kal\u0101kaua.\nOs seus restos repousan en Lovaina, B\u00e9lxica. Os hawaianos, co gallo da s\u00faa incorporaci\u00f3n como estado federado aos Estados Unidos, elixiron a Dami\u00e1n de Molokai para que a s\u00faa estatua os representase no Capitolio dos Estados Unidos en Washington, D.C..\nFoi beatificado por Xo\u00e1n Paulo II o 4 de xu\u00f1o de 1995 e canonizado por Bieito XVI o 11 de outubro de 2009.\nV\u00e9xase tam\u00e9n.\nBibliograf\u00eda.\nPELLICER-CORDERO. \"Kamiano y yo\". Reinado Social. Madrid, 2009 ISBN 978-84-931393-5-3"}
{"id": "258169", "revid": "1131", "url": "https://gl.wikipedia.org/wiki?curid=258169", "title": "Mas\u00f3n", "text": ""}
{"id": "258170", "revid": "5863", "url": "https://gl.wikipedia.org/wiki?curid=258170", "title": "Hombre al agua", "text": "Hombre al agua \u00e9 un relato en lingua castel\u00e1 de Gonzalo Torrente Ballester, publicado en 1987 por Ediciones Almarabu.\nTrama.\nVer\u00e1n de 1968, durante a Primavera de Praga. Torrente Ballester vai en barco de Vigo a Nova York, logo de facer escala en Lisboa. Vai coa s\u00faa familia, e fai amizade co capit\u00e1n, un home maior que adoita ter relaci\u00f3ns pasaxeiras coas mulleres que navegan no buque, e con Mr. Morris, un profesor de Historia mas\u00f3n e bebedor que lle pregunta pola guerra civil espa\u00f1ola e polo xeneral Francisco Franco.\nFalan de viaxes no tempo na literatura, como a obra \"A Connecticut yankee in King Arthur's court\", de Mark Twain, e Mr. Morris, medio b\u00e9bedo, acaba confes\u00e1ndolle que as viaxes no tempo existen, e que os estadounidenses est\u00e1n mandando cidad\u00e1ns seus ao pasado para que sexan protagonistas da historia, comezando pola Declaraci\u00f3n de Independencia dos Estados Unidos de Am\u00e9rica. O prop\u00f3sito \u00e9 modificar a historia para conseguir un poder total; as\u00ed, env\u00edan personaxes que adopten os roles de Cristovo Col\u00f3n (para non teren a deshonra de seren descubertos por un europeo), Xes\u00fas Cristo ou Napole\u00f3n.\nO relato remata de forma abrupta, con Mr. Morris caendo pola borda ao oc\u00e9ano Atl\u00e1ntico.\nNarraci\u00f3n e publicaci\u00f3n.\nO libro est\u00e1 narrado en primeira persoa.\nAmais de como texto independente, o relato apareceu en \"Ifigenia y otros cuentos\" (Ediciones Destino, 1987)."}
{"id": "258171", "revid": "54334", "url": "https://gl.wikipedia.org/wiki?curid=258171", "title": "Edesio Fuentes Fuentes", "text": "Edesio Fuentes Fuentes, nado en Ver\u00edn en 1909 e finado en Vigo en 1987, foi un comerciante e pol\u00edtico galego.\nTraxectoria.\nComerciante en Ver\u00edn. Militante de Falange Espa\u00f1ola Tradicionalista y de las JONS, foi alcalde de Ver\u00edn de novembro de 1942 ata maio de 1953. Foi procurador en Cortes en representaci\u00f3n dos concellos de Ourense (1946-1953).\nVida persoal.\nCasou con Mar\u00eda Nieves Bordas Ma\u00f1\u00e1 en 1934, e foi pai de Fernando Fuentes Bord\u00e1s."}
{"id": "258172", "revid": "5863", "url": "https://gl.wikipedia.org/wiki?curid=258172", "title": "Gustavo Fern\u00e1ndez Arias", "text": "Gustavo Fern\u00e1ndez Arias, nado en Manzaneda en 1903 e finado na Coru\u00f1a en 1985, foi un pol\u00edtico galego.\nTraxectoria.\nMilitante de Falange Espa\u00f1ola Tradicionalista y de las JONS, foi alcalde de Ver\u00edn de maio de 1953 ata xaneiro de 1955. Foi procurador en Cortes en representaci\u00f3n dos concellos de Ourense (1953-1955). Recibiu a Cruz do M\u00e9rito Civil en xullo de 1955."}
{"id": "258173", "revid": "839", "url": "https://gl.wikipedia.org/wiki?curid=258173", "title": "W\u0142adys\u0142aw Dobrowolski", "text": "W\u0142adys\u0142aw Dobrowolski, nado en B\u0119dzin o 3 de xaneiro de 1896 e finado en Varsovia o 25 de febreiro de 1969, foi un militar, atleta, mestre de armas e tirador de esgrima polaco. Pai do actor e director Jerzy Dobrowolski\nTraxectoria.\nNado na Polonia rusa, na s\u00faa mocidade formou parte dunha organizaci\u00f3n xuvenil independentista e cando se organizou a paramilitar Uni\u00f3n de Tiradores de Rifles formou parte dela, integr\u00e1ndose despois no Partido Socialista Polaco, todas elas organizaci\u00f3ns clandestinas. Ao comezo da primeira guerra mundial integrouse na Primeira Brigada das Lexi\u00f3ns Polacas comandada por J\u00f3zef Pi\u0142sudski e formada en gran parte por xente nova da intelectualidade polaca da zona baixo dominio ruso e que como unidade das Lexi\u00f3ns Polacas era unha forza integrada, pero cun alto grao de independencia, no Ex\u00e9rcito Austro-H\u00fangaro. Tras o seu case desmantelamento en 1916 entrou na secreta Organizaci\u00f3n Militar Polaca creada por Pi\u0142sudski. Tras o reco\u00f1ecemento de facto da independencia polaca pertenceu \u00e1 Milicia Popular, organizaci\u00f3n policial creada o 5 de decembro de 1918 e xa en 1919 ao crearse o ex\u00e9rcito polaco foi transferido ao 6\u00ba Rexemento de Infanter\u00eda da Lexi\u00f3n. Loitou co grao de tenente (reco\u00f1ecido en 1922) na guerra polaco-sovi\u00e9tica (1919-1921). Pasou pola Academia Militar de Vilnius e ascendeu a capit\u00e1n en 1924 e atendeu despois \u00e1 Academia Militar de Ximnasia e Deportes de Poznan (CWSGiS), gradu\u00e1ndose en educaci\u00f3n f\u00edsica (1925) e esgrima (1926), dando clases despois al\u00ed e no Instituto Central de Educaci\u00f3n F\u00edsica de Varsovia.\nParticipou nos Xogos Ol\u00edmpicos de 1924 en atletismo nos 100 metros. Foi 11 veces campi\u00f3n nacional de Polonia en diferentes probas atl\u00e9ticas e logrou 11 r\u00e9cords nacionais. A partir dos 35 anos comezou a competir en esgrima. Nos Xogos Ol\u00edmpicos de 1932 f\u00edxose coa medalla de bronce en sabre por equipos. Nos Campionatos de Europa de 1934 repetiu medalla na mesma proba. Nos Xogos Ol\u00edmpicos de 1936 quedou quinto en sabre por equipos. Entre 1932 e 1939 presentou un programa matutino na Polskie Radio dedicado a exercicios de ximnasia, foi presidente da Asociaci\u00f3n Universitaria Deportiva de Varsovia (1929-1930) e membro do comit\u00e9 de direcci\u00f3n da Federaci\u00f3n Polaca de Atletismo.\nDurante a Invasi\u00f3n de Polonia, que deu inicio \u00e1 segunda guerra mundial, comandaba o 1\u00ba batall\u00f3n do 21\u00ba Rexemento de Infanter\u00eda acantonado en Varsovia, loitando na defensa de Varsovia. Despois da capitulaci\u00f3n polaca quedou como prisioneiro de guerra dos alem\u00e1ns, organizando no campo de prisioneiros o adestramento f\u00edsico do resto dos presos. Despois da guerra foi director dos spa de Szklarska Por\u0119ba e Karpacz, director do club de esgrima CRZZ, e desde 1957 mestre de armas do RKS Marymont (onde adestrou a Ryszard Parulski e Witold Woyda) e do Skra Warszawa. Foi autor de varios libros sobre atletismo e deporte: \"Stumetr\u00f3wka. Biegi kr\u00f3tkie i sztafetowe\" (1927 con Aleksander Szenajch), \"Lekka atletyka. Metodyka i trening\" (1933), \"15 minut gimnastyki porannej\" (1935),\"Polska na Igrzyskach Olimpijskich\" (1948) ou \"Biegi przez p\u0142otki , z przeszkodami i sztafetowe\" (1951, con Stanis\u0142aw Maszewski)."}
{"id": "258177", "revid": "5863", "url": "https://gl.wikipedia.org/wiki?curid=258177", "title": "Recaredo Romero Nieto", "text": "Recaredo Romero Nieto, nado en Ver\u00edn en 1917, foi un m\u00e9dico e pol\u00edtico galego.\nTraxectoria.\nEstudou Medicina na Universidade de Santiago de Compostela, rematando en 1941. M\u00e9dico, foi nomeado alcalde de Ver\u00edn en xaneiro de 1955, tomando posesi\u00f3n o 18 de xaneiro. Foi procurador en Cortes en representaci\u00f3n dos concellos de Ourense (1955-1958). Cesou como alcalde en 1958. Foi candidato de procurador en Cortes en 1967, pero non foi elixido.\nVida persoal.\nCasou con Elvira Cid Guerra."}
{"id": "258178", "revid": "25871", "url": "https://gl.wikipedia.org/wiki?curid=258178", "title": "Delfinoideos", "text": "A dos delfinoideos (\"Delphinoidea\") \u00e9 unha superfamilia de cet\u00e1ceos que constit\u00fae o grupo m\u00e1is grande dos odontocetos, con 66 x\u00e9neros distribu\u00eddos en 6 familias.\nA superfamilia foi institu\u00edda en 1865 por William Henry Flower, e foi considerada como monofil\u00e9tica por Geisler \"et al.\" en 2011.\nE a\u00ednda que non \u00e9 reco\u00f1ecida como tal superfamilia por todos os cet\u00f3logos, si foi admitida, entre outros, por de Muizon (1988), Dawson (1996), Fordyce e de Muizon (2001), Kazar \"et al.\" (2004), Uhen \"et al.\" (2008), Geisler \"et al.\" (2011), e Bianucci \"et al.\" (2011).\nComprende a todos os cet\u00e1ceos denominados golfi\u00f1os \"latu sensu\", \u00e9 dicir, ademais dos golfi\u00f1os propiamente ditos, outras especies semellantes como os arroaces, as toni\u00f1as, os caldeir\u00f3ns ou a candorca.\nEsta \u00faltima \u00e9 o membro m\u00e1is grande existente da superfamilia, que pode alcanzar at\u00e9 9,5 m de lonxitude (os machos) e pesar at\u00e9 6 t (as femias son menores), e que ten a maior aleta dorsal do Reino animal (pode medir at\u00e9 1,8 m de altura), mentres que \"Cephalorhynchus commersonii\", co\u00f1ecido na bibliograf\u00eda internacional como \"golfi\u00f1o de Commerson\", que vive no mar austral suramericano, cos seus 145\u00a0cm de lonxitude e entre os 40\u201350\u00a0kg de peso, \u00e9 non s\u00f3 o golfi\u00f1o, sen\u00f3n o cet\u00e1ceo m\u00e1is pequeno existente no mudo.\nTaxonom\u00eda.\nOrde \"Cetacea\"\nAdemais existen alg\u00fans x\u00e9neros, a maior\u00eda f\u00f3siles pero outros con especies viventes, \"incertae sedis\"."}
{"id": "258180", "revid": "22795", "url": "https://gl.wikipedia.org/wiki?curid=258180", "title": "Delphinoidea", "text": ""}
{"id": "258181", "revid": "56817", "url": "https://gl.wikipedia.org/wiki?curid=258181", "title": "Manuel P\u00e9rez Garc\u00eda-Sabugo", "text": "Manuel P\u00e9rez Garc\u00eda-Sabugo, finado en outubro de 1969, foi un avogado e pol\u00edtico galego.\nTraxectoria.\nFoi alcalde de Ver\u00edn de 1955 a 1963."}
{"id": "258182", "revid": "89787", "url": "https://gl.wikipedia.org/wiki?curid=258182", "title": "Trombina", "text": "A trombina ou factor IIa de coagulaci\u00f3n (N\u00famero EC: 3.4.21.5), \u00e9 un encima do tipo das serina proteases que nos humanos est\u00e1 codificado no xene \"F2\" do cromosoma 11, que interv\u00e9n na coagulaci\u00f3n do sangue. Tam\u00e9n se lle ten chamado entre outros cos seguintes nomes: \"fibrinoxenase\", \"trombase\", \"trombina-C\", \"tropostasina\", \"factor II de coagulaci\u00f3n sangu\u00ednea activado\", \"factor IIA de coagulaci\u00f3n sangu\u00ednea\", \"factor IIa\", \"trombina E\", \"beta-trombina\", \"gamma-trombina\". O precursor inmediato da trombina \u00e9 a protrombina. A protrombina (ou factor II de coagulaci\u00f3n) sofre unha clivaxe ou corte proteol\u00edtico orixinando a trombina na ferbenza da coagulaci\u00f3n sang\u00fainea, a cal finalmente det\u00e9n ou reduce a perda de sangue nas hemorraxias. A trombina \u00e1 s\u00faa vez act\u00faa como unha serina protease que converte o fibrin\u00f3xeno soluble en fibras insolubles de fibrina, e cataliza moitas outras reacci\u00f3ns relacionadas coa coagulaci\u00f3n.\nHistoria.\nDespois da descrici\u00f3n do fibrin\u00f3xeno e a fibrina, o m\u00e9dico Alexander Schmidt hipotetizou a existencia dun encima que convert\u00eda o fibrin\u00f3xeno en fibrina en 1872. El propuxo o nome de trombina para este encima, e protrombina para o seu precursor.\nFisiolox\u00eda.\nS\u00edntese.\nA trombina prod\u00facese por clivaxe encim\u00e1tico de dous sitios no seu precursor protrombina realizada polo factor X activado (Xa). A actividade do factor Xa est\u00e1 moi potenciada pola uni\u00f3n ao factor V (Va), o que se denomina o complexo protrombinase. A protrombina prod\u00facese no f\u00edgado e \u00e9 modificada postraducionalmente nunha reacci\u00f3n dependente da vitamina K que converte dez residuos de \u00e1cido glut\u00e1mico que forman parte da protrombina en \u00e1cido gamma-carboxiglut\u00e1mico (Gla). En presenza de calcio, os residuos de Gla promoven a uni\u00f3n da protrombina \u00e1s bicapas de fosfol\u00edpidos (ver a figura). A deficiencia en vitamina K ou a administraci\u00f3n do anticoagulante warfarina inhibe a produci\u00f3n de residuos de \u00e1cido gamma-carboxiglut\u00e1mico, o que fai m\u00e1is lenta a activaci\u00f3n da fervenza de coagulaci\u00f3n.\nNos humanos adultos, o nivel normal en sangue de actividade de antitrombina \u00e9 de arredor de 1,1 unidades/mL. Os niveis nos neonatos de trombina aumentan de forma constante a partir do nacemento ata atinxir os niveis do adulto, desde un nivel de arredor 0,5 unidades/mL que se ten 1 d\u00eda despois do nacemento, ata un nivel de arredor de 0,9 unidades/mL despois de 6 meses de vida.\nMecanismo de acci\u00f3n.\nNa v\u00eda de coagulaci\u00f3n do sangue, a trombina act\u00faa convertendo o factor XI en XIa, o VIII en VIIIa, o V en Va, e o fibrin\u00f3xeno en fibrina.\nO factor XIIIa \u00e9 unha transglutaminase que cataliza a formaci\u00f3n de enlaces covalentes entre residuos de lisina e glutamina da fibrina. Os enlaces covalentes incrementan a estabilidade do co\u00e1gulo de fibrina. A trombina interacciona coa trombomodulina.\nComo parte da s\u00faa actividade na fervenza de coagulaci\u00f3n, a trombina tam\u00e9n promove a activaci\u00f3n e agregaci\u00f3n das plaquetas por medio da activaci\u00f3n dos receptores activados por protease da membrana plasm\u00e1tica da plaqueta.\nRetroalimentaci\u00f3n negativa.\nA trombina unida \u00e1 trombomodulina activa a prote\u00edna C, un inhibidor da fervenza de coagulaci\u00f3n. A activaci\u00f3n da prote\u00edna C \u00e9 moi amplificada despois da uni\u00f3n da trombina \u00e1 trombomodulina. A trombomodulina \u00e9 unha prote\u00edna integral de membrana expresada polas c\u00e9lulas endoteliais. A prote\u00edna C activada inactiva os factores Va e VIIIa. A uni\u00f3n da prote\u00edna C activada \u00e1 prote\u00edna S orixina un pequeno incremento na s\u00faa actividade. A trombina \u00e9 tam\u00e9n inactivada pola antitrombina, un inhibidor de serina proteases.\nProte\u00edna.\nO peso molecular da protrombina \u00e9 de aproximadamente 72.000 Da. O dominio catal\u00edtico \u00e9 liberado do fragmento de protrombina 1.2 para crear o encima activo trombina, que ten un peso molecular de s\u00f3 36.000 Da.\nXene.\nO xene da trombina (ou m\u00e1is exactamente da protrombina) est\u00e1 localizado no cromosoma 11 humano (11p11-q12).\nHai uns 30 grupos \u00e9tnicos no mundo que presentan deficiencia conx\u00e9nita de factor II, o cal non deber\u00eda confundirse coa mutaci\u00f3n protrombina G20210A, que tam\u00e9n se chama mutaci\u00f3n do factor II. A mutaci\u00f3n protrombina G20210A \u00e9 conx\u00e9nita.\nA protrombina G20210A non est\u00e1 xeralmente acompa\u00f1ada por mutaci\u00f3ns noutros factores (o m\u00e1is com\u00fan \u00e9 o factor V de Leiden). O xene pode ser herdado en heterocigose (unha copia), ou m\u00e1is raramente, en homocigose (d\u00faas copias), e non est\u00e1 relacionado co sexo ou o tipo sangu\u00edneo. Cando a mutaci\u00f3n est\u00e1 en homocigose o risco de trombose increm\u00e9ntase m\u00e1is que cando est\u00e1 en heterocigose, pero o incremento relativo do risco non est\u00e1 ben documentado. Outros riscos potenciais de trombose, como os contraceptivos orais poden ser aditivos. A relaci\u00f3n da que unha vez se informou entre a enfermidade intestinal inflamatoria (como a enfermidade de Crohn ou a colite ulcerosa) e a mutaci\u00f3n protrombina G20210A ou factor V de Leiden foi contradita por investigaci\u00f3ns posteriores.\nPapel en enfermidades.\nA activaci\u00f3n da protrombina \u00e9 crucial na coagulaci\u00f3n fisiol\u00f3xica e na patol\u00f3xica. Describ\u00edronse varias enfermidades raras que implican \u00e1 protrombina (por exemplo, hipoprotrombinemia). Os autoanticorpos antiprotrombina en casos de autoinmunidade pode ser un factor na formaci\u00f3n do lupus anticoagulante tam\u00e9n co\u00f1ecido como (s\u00edndrome antifosfol\u00edpido). A hiperprotrombinemia pode ser causada pola mutaci\u00f3n G20210A.\nA trombina, un potente vasoconstritor e mit\u00f3xeno, est\u00e1 implicada como un importante factor no vasoespasmo nas hemorraxias subaracnoides. O sangue dun aneurisma cerebral roto coagula arredor dunha arteria cerebral, liberando trombina. Isto pode inducir un estreitamento agudo e prolongado do vaso sangu\u00edneo, que pode orixinar unha isquemia cerebral e accidente cerebrovascular.\nAl\u00e9n deste papel chave no proceso din\u00e1mico da formaci\u00f3n de trombos, a trombina ten un car\u00e1cter acusadamente proinflamatorio, o cal pode influenciar o comezo da progresi\u00f3n da aterosclerose. A trombina, actuando por medio dos seus receptores de membrana espec\u00edficos (receptores activados por protease: PAR-1, PAR-3 e PAR-4), que se expresan abundantemente na parede de todos os vasos arteriais, ten o potencial de exercer acci\u00f3ns proaterox\u00e9nicas como a inflamaci\u00f3n, recrutamento de leucocitos na placa ateroscler\u00f3tica, aumento do estr\u00e9s oxidativo, migraci\u00f3n e proliferaci\u00f3n das c\u00e9lulas musculares lisas vasculares, apoptose e anxiox\u00e9nese.\nAplicaci\u00f3ns.\nFerramenta de investigaci\u00f3n.\nDebido \u00e1 s\u00faa grande especificidade proteol\u00edtica, a trombina \u00e9 unha valiosa ferramenta bioqu\u00edmica. O sitio de clivaxe sobre o que act\u00faa a trombina (Leu-Val-Pro-Arg-Gly-Ser) incl\u00faese con frecuencia en rexi\u00f3ns espazadoras de constructos de prote\u00ednas de fusi\u00f3n recombinantes (prote\u00ednas obtidas a partir da fusi\u00f3n de dous xenes feita pola tecnolox\u00eda do ADN recombinante). Despois de purificar a prote\u00edna de fusi\u00f3n, a trombina pode utilizarse para facer unha clivaxe selectiva entre os residuos de arxinina e glicina do sitio de clivaxe, eliminando de forma efectiva a etiqueta de purificaci\u00f3n da prote\u00edna que interesa cun alto grao de especificidade.\nMedicina e cirurx\u00eda.\nO concentrado de complexo de protrombina e o plasma conxelado fresco son preparaci\u00f3ns de factores de coagulaci\u00f3n ricos en protrombina que poden utilizarse para corrixir deficiencias de protrombina (xeralmente debidas a tratamentos con medicamentos). As indicaci\u00f3ns incl\u00faen as hemorraxias intratables debidas \u00e1 warfarina.\nA manipulaci\u00f3n da protrombina \u00e9 fundamental para o modo de acci\u00f3n da maior\u00eda dos anticoagulantes. A warfarina e as drogas relacionadas inhiben a carboxilaci\u00f3n dependente de vitamina K de varios factores de coagulaci\u00f3n, como a protrombina. A heparina incrementa a afinidade da antitrombina pola trombina (igual que o factor Xa). Unha nova clase de f\u00e1rmacos chamados inhibidores da trombina directos, inhiben directamente a trombina ao unirse ao seu sitio activo.\nA trombina recombinante est\u00e1 dispo\u00f1ible en forma de po que se dil\u00fae en auga. Pode aplicarse topicamente durante a cirurx\u00eda e axuda \u00e1 hemostase. Pode ser \u00fatil para controlar hemorraxias menores en capilares e pequenas v\u00e9nulas, pero non \u00e9 efectiva nin est\u00e1 indicada para hemorraxias masivas arteriais.\nO tempo de protrombina util\u00edzase para medir o estado da v\u00eda extr\u00ednseca de coagulaci\u00f3n do sangue. \u00dasase para determinar as doses de warfarina, danos hep\u00e1ticos ou o status de vitamina K. Mide o tempo en que o plasma sangu\u00edneo tarda en coagular despois de engadir diversos aditivos (citrato, calcio, factor III).\nProduci\u00f3n de alimentos.\nComercializ\u00e1ronse preparados de trombina (marca \"Fibrimex\") que se usan como axente abrandador de carne. Esta trombina deriva de sangue bovino ou porcino. Pode utilizarse para preparar carne reconstitu\u00edda con distintas partes do m\u00fasculo ou mesturando carnes de distintos animais eficazmente, ata o punto de que o consumidor poder\u00eda non poder distinguir esta carne reconstitu\u00edda da normal."}
{"id": "258183", "revid": "27155", "url": "https://gl.wikipedia.org/wiki?curid=258183", "title": "Protrombina", "text": ""}
{"id": "258184", "revid": "54334", "url": "https://gl.wikipedia.org/wiki?curid=258184", "title": "Crism\u00f3n de Quiroga", "text": "O Crism\u00f3n de Quiroga ou Crism\u00f3n da Ermida (Quiroga) \u00e9 unha peza circular de m\u00e1rmore traballada cunha inscrici\u00f3n en lat\u00edn e iniciais en grego. Ata 1887 fixo de ara no altar maior da igrexa de Santa Mar\u00eda da Ermida (do s\u00e9culo XII) a\u00ednda que non se sabe certo dende cando; nese ano de 1887 foi retirado do altar para deter a deterioraci\u00f3n producida polos veci\u00f1os do lugar, que arrancaban fragmentos para usar como remedios m\u00e1xicos e medicinais.\nA peza foi co\u00f1ecida polo p\u00fablico en 1925 , e nese mesmo ano foi estudada polo arque\u00f3logo \u00c1ngel del Castillo. Tam\u00e9n no 1925 se produce o traslado \u00f3 Museo Diocesano e Catedralicio de Lugo onde hoxe est\u00e1 exposto e considerado como \"\"a peza estrela do museo\" .\nEn 2012 realizouse unha copia que formou parte da exposici\u00f3n \"Gallaecia Petrea\", xa que o Museo de Lugo non autorizou o traslado da peza orixinal. \u00d3 rematar a exposici\u00f3n, a r\u00e9plica foi entregada \u00f3 mosteiro da Ermida .\nDescrici\u00f3n.\nO Crism\u00f3n de Quiroga \u00e9 un disco de m\u00e1rmore gris veteado, material que poder\u00eda proceder das canteiras do Incio, non lonxe de Quiroga. Mide 95\u00a0cm de di\u00e1metro, 6\u00a0cm de grosor e pesa uns 120\u00a0kg. A cara posterior \u00e9 chaira, sen adorno alg\u00fan. A cara traballada ten do lado exterior d\u00faas circunferencias de boli\u00f1as en forma de perlas (de maior tama\u00f1o as do bordo exterior) entre as cales hai un texto en lat\u00edn. Na parte central est\u00e1 o monograma de Cristo, formado polas letras gregas khi (X) e rho (P) superpostas (iniciais en grego de Cristo, \"Christ\u00f3s\", \u03a7\u03c1\u03b9\u03c3\u03c4o\u03c2), precedidas da letra alfa e seguidas da omega, primeira e \u00faltima letras do alfabeto grego, co que se simboliza que Cristo ser\u00eda o principio e o fin de t\u00f3dalas cousas. O pau vertical do P mide 72 cm e os brazos do X 70 cm cada un. \nNa Apocalipse, dise: \"Eu son o Alfa e o Omega, di o Se\u00f1or Deus, o que \u00e9, o que era e o que est\u00e1 a vir, o que todo o sost\u00e9n\" (Apocalipse:1.8); e m\u00e1is adiante: \"E seguiu dicindo: eu son o Alfa e o Omega, o Principio e a Fin\" (Apocalipse:21.6) .\nA todo o longo da franxa que deixan as circunferencias de boli\u00f1as gravouse unha inscrici\u00f3n en lat\u00edn, en letras capitais duns 4-5 cent\u00edmetros de altura, que di o seguinte:\nCon esta frase exh\u00f3rtase o valor da felicidade cristi\u00e1 fronte \u00e1s riquezas materiais, representadas polo ouro e a prata. O rebaixe das letras fai supo\u00f1er que estaba ocupado por alg\u00fan metal nobre.\nSegundo o arque\u00f3logo alem\u00e1n Helmut Schlunk a peza ser\u00eda dos anos 420 a 450 da era actual (se ben m\u00e1is tarde afirma que debe datarse cara o ano 400), o que o fai -xunto \u00e1 tapa do sartego de Temes (Carballedo)- a representaci\u00f3n m\u00e1is antiga co\u00f1ecida do cristianismo en Galicia; outras fontes a\u00ednda o adiantan \u00f3s anos 410-425 . \nDel Castillo consideraba o Crism\u00f3n como adorno da fachada da igrexa, mentres que autores posteriores supo\u00f1en que foi creada como mesa de ofrendas ou altar . A peza testemu\u00f1a a existencia dunha comunidade cristi\u00e1 no lugar no s\u00e9culo V, de alto nivel econ\u00f3mico, cultural e teol\u00f3xico; ademais do Crism\u00f3n, atop\u00e1ronse na igrexa da Ermida outras pezas romanas que poden indicar a preexistencia dunha estrutura arquitect\u00f3nica importante.\nJaime Delgado G\u00f3mez prop\u00f3n unha explicaci\u00f3n diferente, de car\u00e1cter funerario, base\u00e1ndose en que este foi o uso do Crism\u00f3n desde a \u00e9poca paleocristi\u00e1, e na s\u00faa presenza en diferentes sarc\u00f3fagos de diferentes orixes. Segundo este autor, o Crism\u00f3n formou parte dun mausoleo erixido en honor dalg\u00fan nobre romano, un proc\u00f3nsul no noroeste espa\u00f1ol, convertido ao cristianismo e que morreu preto da actual vila de Quiroga, no lugar da Ermida. Igualmente, interpreta a inscrici\u00f3n como un epitafio.\nSuposto ritual adivi\u00f1atorio.\nOutra interpretaci\u00f3n \u00e9 que ser\u00eda unha mesa ritual dos Pont\u00edfices na Gallaecia con fins adivi\u00f1atorios. O texto cont\u00e9n t\u00f3dalas letras do alfabeto latino.\nAmiano Marcelino describiu un ritual executado no s\u00e9culo IV: a mesa situ\u00e1base sobre un tr\u00edpode met\u00e1lico para a s\u00faa nivelaci\u00f3n e os presentes situ\u00e1banse ao redor dela. Unha esfera de vidro percorr\u00eda o per\u00edmetro do taboleiro det\u00e9ndose en cada letra sinalada. A repetici\u00f3n sucesiva da operaci\u00f3n permit\u00eda a escritura da mensaxe ou resposta ."}
{"id": "258185", "revid": "89787", "url": "https://gl.wikipedia.org/wiki?curid=258185", "title": "Esgrima nos Xogos Ol\u00edmpicos de 2012", "text": "Nos Xogos Ol\u00edmpicos de 2012, celebrados en Londres realiz\u00e1ronse dez probas deesgrima, cinco en categor\u00eda masculina e cinco en categor\u00eda feminina. A competici\u00f3n disputouse entre os d\u00edas 28 de xullo e 5 de agosto nas instalaci\u00f3ns ExCeL London."}
{"id": "258186", "revid": "98629", "url": "https://gl.wikipedia.org/wiki?curid=258186", "title": "TANGO", "text": "Tango (en ingl\u00e9s \"TAco Next Generation Objects\") \u00e9 un sistema libre e aberto de control orientado a obxectos que ofrece ferramentas para o control de calquera tipo de hardware e software nun sistema SCADA. O seu uso principal \u00e9 o control de aceleradores de part\u00edculas tipo sincrotr\u00f3n e dos experimentos levados a cabo neses aceleradores, pero tam\u00e9n pode ser utilizado para outros experimentos cient\u00edficos ou, en xeral, para calquera tipo de programa e/ou maquinaria, xa que se atopa en desenvolvemento activo por un consorcio composto por diversos institutos de investigaci\u00f3n.\n\u00c9 un sistema distribu\u00eddo de control que funciona tanto nunha m\u00e1quina illada como sobre centos delas conectadas. Tango emprega dous protocolos de comunicaci\u00f3n: omniorb, como implementaci\u00f3n de CORBA como protocolo de rede, e Zeromq. A comunicaci\u00f3n b\u00e1sica segue o modelo cliente-servidor. A comunicaci\u00f3n entre clientes e servidores pode ser s\u00edncrona, as\u00edncrona ou dirixida por eventos. Omniorb empr\u00e9gase para a comunicaci\u00f3n s\u00edncrona e as\u00edncrona, mentres que Zeromq util\u00edzase para a comunicaci\u00f3n de eventos (dende a versi\u00f3n 8 de TANGO).\nEst\u00e1 baseado no concepto de orientaci\u00f3n a obxectos e orientado a servizo. O obxecto modelo soporta m\u00e9todos, atributos e propiedades. Dentro de TANGO todos os obxectos ve\u00f1en representados por dispositivos (devices).\nServidores de dispositivos.\nTango empr\u00e9gase como Middleware para proporcionar acceso remoto a maquinaria. Esta maquinaria pode ir dende bits dixitais de entrada/sa\u00edda ata sofisticados sistemas de detecci\u00f3n ou sistemas de control completos. O acceso \u00e1 maquinaria progr\u00e1mase a trav\u00e9s dun proceso chamado \"Servidor de dispositivos\". Este servidor de dispositivos pon en funcionamento clases de dispositivos que \u00f3 mesmo tempo permiten o acceso real \u00e1 m\u00e1quina. En tempo de execuci\u00f3n o servidor de dispositivos xera os dispositivos que son a representaci\u00f3n l\u00f3xica das instancias hardware. O cliente importa os dispositivos, por medio dunha base de datos, e m\u00e1ndalles petici\u00f3ns usando o protocolo TANGO. Estes dispositivos poden almacenar valores de configuraci\u00f3n nunha base de datos MySQL de forma permanente.\nLinguaxes soportadas.\nTANGO ten soporte completo en tres linguaxes: C++, Python e Java.\nDesenvolvemento.\nTANGO desenv\u00f3lvese en aberto empregando subversion e a plataforma SourceForge e Github.\nA librar\u00edas de TANGO lib\u00e9rase en dous lanzamentos e con dobre licenza libre: unha coa GPL e a LGPL. As ferramentas de servidores de dispositivos (ag\u00e1s que se especifique o contrario) at\u00f3panse baixo a licenza GPL.\nConsorcio.\nTango comezou como un proxecto xeral para controlar aceleradores e experimentaci\u00f3n cient\u00edfica. O apoio da industria plasmouse nun consorcio de desenvolvemento aberto.\nO consorcio \u00e9 o grupo de instituci\u00f3ns e empresas que participan activamente no desenvolvemento de TANGO. O obxectivo do consorcio \u00e9 garantir o desenvolvemento de TANGO. No consorcio est\u00e1n algunhas como Petra III Synchrotron (Hamburgo, Alema\u00f1a), Fonte de neutr\u00f3ns FRMII (M\u00fanic, Alema\u00f1a), sincrotr\u00f3n ANKA (Karlsruhe, Alema\u00f1a), European Synchrotron Radiation Facility (Grenoble, Francia), Soleil Synchrotron (Par\u00eds, Francia), Alba Synchrotron, (Barcelona, Espa\u00f1a), Elettra Synchrotron (Trieste, Italia), Sincrotr\u00f3n Solaris (Cracovia, Polonia), Sincrotr\u00f3n MAX-lab (Lund, Suecia).\nExemplos de uso.\nUnha breve lista de proxectos que usan Tango (ademais dos que forman parte do consorcio):"}
{"id": "258187", "revid": "5863", "url": "https://gl.wikipedia.org/wiki?curid=258187", "title": "Real Academia de San Fernando", "text": ""}
{"id": "258188", "revid": "22795", "url": "https://gl.wikipedia.org/wiki?curid=258188", "title": "Phocoenidae", "text": ""}
{"id": "258189", "revid": "98629", "url": "https://gl.wikipedia.org/wiki?curid=258189", "title": "Foc\u00e9nidos", "text": "Os foc\u00e9nidos (\"Phocoenidae\") son unha familia de cet\u00e1ceos odontocetos da superfamilia dos delfinoideos, que incl\u00fae as toni\u00f1as, touli\u00f1as ou marsopas, semellantes aos golfi\u00f1os ou delf\u00edns, pero m\u00e1is pequenas e de corpo m\u00e1is repoludo.\nSon as especies m\u00e1is pequenas da orde dos \"Cetacea\", quitando a \"Cephalorhynchus commersonii\", que pertence \u00e1 familia dos delf\u00ednidos.\nEtimolox\u00eda.\nA familia dos \"Phocoenidae\" foi establecida, e bautizada, por John Edward Gray en 1825, que derivou o seu nome do x\u00e9nero tipo, \"Phocoena\" (\u00e1s veces escrito \"Phocaena\"), coa desinencia do lat\u00edn cient\u00edfico \"-idae\", propia dos nomes das familias de animais.\nO x\u00e9nero \"Phocaena\" foi establecido ern 1816 por Cuvier, e \u00e9 unha adaptaci\u00f3n \ndo termo grego \u03c6\u03ce\u03ba\u03b1\u03b9\u03bd\u03b1 \"f\u00f3kaina\", que era o nome da toni\u00f1a com\u00fan neste idioma.\nTaxonom\u00eda.\nA familia dos foc\u00e9nidos est\u00e1 composta por 3 x\u00e9neros totalizando 6 especies.\nEn 1984, Barnes agrupou os 3 x\u00e9neros de d\u00faas subfamilias:\nFamilia \"Phocoenidae\" "}
{"id": "258190", "revid": "92340", "url": "https://gl.wikipedia.org/wiki?curid=258190", "title": "Ramiro Mascare\u00f1as Romero", "text": "Ramiro Mascare\u00f1as Romero, nado en Ver\u00edn o 2 de xaneiro de 1876, foi un pol\u00edtico galego.\nTraxectoria.\nFillo de Agust\u00edn Mascare\u00f1as Corcuera. Foi nomeado alcalde de Ver\u00edn en 1935.\nVida persoal.\nCasou con Herminia Ramos Gonz\u00e1lez, de O\u00edmbra, en abril de 1902."}
{"id": "258192", "revid": "56817", "url": "https://gl.wikipedia.org/wiki?curid=258192", "title": "S\u00edndrome de Tietze", "text": "A s\u00edndrome de Tietze, tam\u00e9n co\u00f1ecida coma costocondrite, \u00e9 unha doenza articular de orixe desco\u00f1ecida caracterizada pola inflamaci\u00f3n benigna dunha ou varias cartilaxes costais na s\u00faa zona de uni\u00f3n co esterno. Foi descrita por vez primeira en 1921 polo cirurxi\u00e1n alem\u00e1n Alexander Tietze (1864 - 1927). Adoita afectar a persoas novas de ambos sexos, sobre todo entre os 20 e os 40 anos. \u00c9 unha doenza leve, que remite en poucas semanas mesmo sen recibir tratamento m\u00e9dico de ning\u00fan tipo. O tratamento adoita consistir en repouso f\u00edsico e analx\u00e9sicos ou antiinflamatorios.\nS\u00edntomas.\nAo se tratar dunha inflamaci\u00f3n, o principal s\u00edntoma \u00e9 a dor. Caracter\u00edzase por unha dor tor\u00e1cica aguda, que adoita irradiarse cara os brazos, e nalg\u00fans casos pode causar dispnea (dificultade para respirar), pois pode chegar a afectar ao m\u00fasculos intercostais respons\u00e1beis dos movementos respitatorios. Tr\u00e1tase dunha dor mec\u00e1nica, isto \u00e9, producida polo movemento. \u00c9 por isto que a dor aumenta cos movementos da respiraci\u00f3n, a tose ou a actividade f\u00edsica, mentres que dimin\u00fae co repouso.\nDiagn\u00f3stico diferencial.\n\u00c9 habitual que alg\u00fans pacientes confundan a dor motivada pola s\u00edndrome de Tietze coa dor debida ao infarto de miocardio (ataque card\u00edaco). Isto d\u00e9bese a que as caracter\u00edsticas da dor son \u00e1s veces semellantes, sendo esta unha dor tor\u00e1cica ou mamaria aguda."}
{"id": "258193", "revid": "2520", "url": "https://gl.wikipedia.org/wiki?curid=258193", "title": "Costocondrite", "text": ""}
{"id": "258194", "revid": "23204", "url": "https://gl.wikipedia.org/wiki?curid=258194", "title": "Tadeusz Friedrich", "text": "Tadeusz Friedrich, nado en Nowy S\u0105cz o 7 de xullo de 1903 e finado en Cracovia o 10 de outubro de 1976, foi un tirador de esgrima polaco, ga\u00f1ador de d\u00faas medallas ol\u00edmpicas.\nTraxectoria.\nEstudou dereito en Lviv, foi un dos mellores esgrimistas polacos de entreguerras, ga\u00f1ou nove compionatos nacionais. Participou nos Xogos Ol\u00edmpicos de 1924 como substituto. Nos Xogos Ol\u00edmpicos de 1928 logrou a medalla de bronce en sabre por equipos, repetindo nos Xogos Ol\u00edmpicos de 1932 a mesma medalla na mesma proba. Casado coa atleta Felicja Schabi\u0144ska, durante a segunda guerra mundial tomou parte na Insurrecci\u00f3n de Varsovia. Despois da guerra foi un dos membros que recompuxeron a Federaci\u00f3n Polaca de Esgrima en 1945 e foi adestrador do Krakowski Klub Szermierzy"}
{"id": "258195", "revid": "1888", "url": "https://gl.wikipedia.org/wiki?curid=258195", "title": "Agust\u00edn Mascare\u00f1as Corcuera", "text": "Agust\u00edn Mascare\u00f1as Corcuera, nado en Burgos o 9 de xullo de 1817 e finado en Ver\u00edn o 22 de agosto de 1895, foi un pol\u00edtico galego.\nTraxectoria.\nFillo de Agust\u00edn Mascare\u00f1as de Araujo. Formou parte da Corporaci\u00f3n de Ver\u00edn e foi Alcalde de Ver\u00edn (1957). Foi tam\u00e9n deputado provincial.\nVida persoal.\nCasou en primeiras nupcias con Camila Marquina Mascare\u00f1as, de Celanova, sen descendencia. En segundas nupcias casou con Carolina Garc\u00eda Reigada, do pazo do Penedo (Sandi\u00e1s). Novamente vi\u00favo, en terceiras nupcias casou con Inocencia Romero Garc\u00eda, de Ver\u00edn, e foi pai de Ramiro Mascare\u00f1as Romero."}
{"id": "258198", "revid": "75439", "url": "https://gl.wikipedia.org/wiki?curid=258198", "title": "Phocoena", "text": "Phocoena \u00e9 un x\u00e9nero de cet\u00e1ceos odontocetos da superfamilia dos delfinoideos, que \u00e9 o tipo da familia dos foc\u00e9nidos.\nEtimolox\u00eda.\nO x\u00e9nero \"Phocaena\" foi establecido ern 1816 por Cuvier, e \u00e9 unha adaptaci\u00f3n \ndo termo grego \u03c6\u03ce\u03ba\u03b1\u03b9\u03bd\u03b1 \"f\u00f3kaina\", que \u00e9 o nome da toni\u00f1a com\u00fan neste idioma.\nTaxonom\u00eda.\nO x\u00e9nero comprende catro especies:"}
{"id": "258199", "revid": "111586", "url": "https://gl.wikipedia.org/wiki?curid=258199", "title": "S\u00edndrome complexa de dor rexional", "text": "A s\u00edndrome complexa de dor rexional (SDRC, ou CRPS polas s\u00faas siglas en ingl\u00e9s), tam\u00e9n co\u00f1ecida coma distrofia simp\u00e1tica reflexa, \u00e9 unha doenza cr\u00f3nica e progresiva, caracterizada por unha dor intensa, inchaz\u00f3n e outros cambios na pel, e asociada a disfunci\u00f3n vasomotora. A dor non \u00e9 proporcional \u00e1 causa que aparentemente a orixina.\nHistoria.\nA s\u00edndrome complexa de dor rexional (SCDR) reco\u00f1eceuse como entidade m\u00e9dica dende a metade do s\u00e9culo XIX, descrita durante a Guerra civil estadounidense, cando recib\u00eda a denominaci\u00f3n de causalxia. Silas Weir Mitchell describiu lesi\u00f3ns nerviosas espec\u00edficas en soldados que desencadeaban dor severa e desproporcionada en relaci\u00f3n \u00e1 lesi\u00f3n orixinal, acompa\u00f1ada de cambios na temperatura e na cor da pel. Mitchell acu\u00f1ou o termo \"causalxia\" (do grego \"kausos\"=calor e \"algos\"=dor) para describir ese conxunto de s\u00edntomas.\nClasificaci\u00f3n.\nA denominaci\u00f3n da enfermidade evolucionou desde o s\u00e9culo XIX. Co paso do tempo, reco\u00f1ec\u00e9ronse s\u00edntomas similares \u00e1 causalxia que non estaban necesariamente asociados a unha lesi\u00f3n nerviosa directa. A este conxunto m\u00e1is amplo de s\u00edntomas chamouse RSD (do ingl\u00e9s \"Reflex Sympathetic Dystrophy\").\nNas \u00faltimas d\u00e9cadas do s\u00e9culo XX, para reflectir mellor a natureza variada e complexa da doenza, o termo SDRC substitu\u00edu a RSD.\nEn 1994, a Asociaci\u00f3n Internacional para o Estudo da Dor (International Association for the Study of Pain, IASP) propuxo clasificar a SDRC en dous tipos, base\u00e1ndose na presenza ou ausencia de lesi\u00f3n nerviosa:\nNa cultura popular.\nO 19 de xu\u00f1o de 2023, Netflix publicou o documental \"Take care of Maya\" que trata dunha nena afectada por SCDR, Maya Kowalsky, e da s\u00faa familia. O audiovisual mostra outras familias acusadas de maltrato infantil en casos de nenos e nenas afectados pola doenza."}
{"id": "258200", "revid": "2520", "url": "https://gl.wikipedia.org/wiki?curid=258200", "title": "S\u00edndrome da dor regional complexa", "text": ""}
{"id": "258201", "revid": "2520", "url": "https://gl.wikipedia.org/wiki?curid=258201", "title": "S\u00edndrome dolorosa complexa rexional", "text": ""}
{"id": "258202", "revid": "2520", "url": "https://gl.wikipedia.org/wiki?curid=258202", "title": "Distrofia simp\u00e1tica reflexa", "text": ""}
{"id": "258203", "revid": "2520", "url": "https://gl.wikipedia.org/wiki?curid=258203", "title": "Distrofia simp\u00e1tico-reflexa", "text": ""}
{"id": "258204", "revid": "2520", "url": "https://gl.wikipedia.org/wiki?curid=258204", "title": "SDRC", "text": ""}
{"id": "258205", "revid": "2520", "url": "https://gl.wikipedia.org/wiki?curid=258205", "title": "SCDR", "text": ""}
{"id": "258207", "revid": "22570", "url": "https://gl.wikipedia.org/wiki?curid=258207", "title": "Doenza \u00f3sea", "text": "Doenza \u00f3sea \u00e9 un termo m\u00e9dico que se refire \u00e1 doenza que afecta ao \u00f3sos. Tam\u00e9n se co\u00f1ece co nome de osteopat\u00eda, mais non adoita a ser empregado pola confusi\u00f3n que xera ao recibir o mesmo nome que \u00e1 filosof\u00eda de medicina alternativa."}
{"id": "258208", "revid": "22570", "url": "https://gl.wikipedia.org/wiki?curid=258208", "title": "Oste\u00edte", "text": "A oste\u00edte \u00e9 un termo m\u00e9dico que designa a inflamaci\u00f3n do \u00f3sos. Especificamente, a oste\u00edte pode referirse a algunha destas entidades:"}
{"id": "258209", "revid": "85894", "url": "https://gl.wikipedia.org/wiki?curid=258209", "title": "Vicente Sola Regido", "text": "Vicente Sola Regido, nado en Castrelo do Val e finado en Ver\u00edn o 11 de agosto de 1918, foi un pol\u00edtico galego.\nTraxectoria.\nEmigrante retornado, ao seu regreso foi presidente do Partido Conservador de Ver\u00edn, era o representante no distrito de Luis Espada Gunt\u00edn. Foi secretario do concello de Ver\u00edn (1892). Foi nomeado alcalde de Ver\u00edn en 1899. Volveu ser alcalde en 1914. Foi asasinado no balneario de Caldeli\u00f1as o 11 de agosto de 1918. Do asasinato foron acusados Francisco N\u00fa\u00f1ez Est\u00e9vez (quen alegou que o fixera por vinganza pois Vicente Sola obrig\u00e1rao a ir ao servizo militar indebidamente, perseguiuno con cotas excesivas de consumos e vexouno publicamente) e Miguel Salgado, que foron xulgados do 5 ao 7 de abril de 1922, nun sonoro proceso en Ver\u00edn.\nVida persoal.\nCasou con Mar\u00eda Armas."}
{"id": "258210", "revid": "839", "url": "https://gl.wikipedia.org/wiki?curid=258210", "title": "Federaci\u00f3n Internacional de Esgrima", "text": "A F\u00e9d\u00e9ration Internationale d'Escrime (FIE) (en galego Federaci\u00f3n Internacional de Esgrima) \u00e9 o organismo internacional deportivo que regula a organizaci\u00f3n e a pr\u00e1ctica da esgrima. A s\u00faa sede est\u00e1 na cidade su\u00edza de Lausana e o seu actual presidente \u00e9 Alisher Usmanov. A FIE componse de 149 federaci\u00f3ns nacionais, cada unha reco\u00f1ecida polo comit\u00e9 ol\u00edmpico do seu pa\u00eds como a \u00fanica representante da esgrima de estilo ol\u00edmpico no seu pa\u00eds.\nA FIE \u00e9 a encargada de organizar o Campionato do Mundo de Esgrima e a Copa do Mundo de Esgrima\nHistoria.\nA FIE fundouse o 29 de novembro de 1913 en Par\u00eds seguindo a decisi\u00f3n que tomara anteriormente un congreso internacional de esgrima celebrado en Gante. \nOs nove pa\u00edses fundadores foron:"}
{"id": "258212", "revid": "5863", "url": "https://gl.wikipedia.org/wiki?curid=258212", "title": "Escola de Belas Artes de Madrid", "text": ""}
{"id": "258213", "revid": "5863", "url": "https://gl.wikipedia.org/wiki?curid=258213", "title": "Real de Bellas Artes de San Fernando", "text": ""}
{"id": "258214", "revid": "5863", "url": "https://gl.wikipedia.org/wiki?curid=258214", "title": "Escuela Superior de Bellas Artes de San Fernando", "text": ""}
{"id": "258215", "revid": "12452", "url": "https://gl.wikipedia.org/wiki?curid=258215", "title": "FIE", "text": ""}
{"id": "258217", "revid": "89787", "url": "https://gl.wikipedia.org/wiki?curid=258217", "title": "Condrite", "text": "A condrite \u00e9 a inflamaci\u00f3n das cartilaxes. Pode darse de diversas formas: mediante osteocondrite, costocondrite etc. \nO tecido cartilaxinoso cumpre a funci\u00f3n de protexer e dar estrutura a certos \u00f3rganos (como a larinxe ou a traquea) ou reducen o rozamento entre as superficies articulares e amortece os traumatismos sobre estas. Noutros casos dan forma a certas estruturas, coma o nariz ou o pavill\u00f3n auricular. As\u00ed, as condrites poden afectar \u00e1 integridade de moitas estruturas corporais."}
{"id": "258218", "revid": "27155", "url": "https://gl.wikipedia.org/wiki?curid=258218", "title": "Factor IIa", "text": " #REDIRECCI\u00d3N Trombina"}
{"id": "258219", "revid": "27155", "url": "https://gl.wikipedia.org/wiki?curid=258219", "title": "Factor II", "text": " #REDIRECCI\u00d3N Trombina"}
{"id": "258220", "revid": "23204", "url": "https://gl.wikipedia.org/wiki?curid=258220", "title": "Doenza \u00f3sea infecciosa", "text": "Unha doenza \u00f3sea infecciosa ou infecci\u00f3n \u00f3sea \u00e9 unha doenza \u00f3sea que se asocia de xeito primario a unha infecci\u00f3n. Un exemplo de infecci\u00f3n \u00f3sea \u00e9 a osteomielite."}
{"id": "258221", "revid": "2520", "url": "https://gl.wikipedia.org/wiki?curid=258221", "title": "Infecci\u00f3n \u00f3sea", "text": ""}
{"id": "258222", "revid": "2520", "url": "https://gl.wikipedia.org/wiki?curid=258222", "title": "Secuestro (hom\u00f3nimos)", "text": "Secuestro pode referirse a:"}
{"id": "258223", "revid": "1131", "url": "https://gl.wikipedia.org/wiki?curid=258223", "title": "Ricardo de Barreiro", "text": "Ricardo de Barreiro Calo, nado en Merelle (T\u00e1llara, Lousame) o 2 de decembro de 1974, \u00e9 un actor, pintor, poeta e creador galego.\nTraxectoria.\nEstudou na Escola de Artes e Oficios Mestre Mateo de Santiago de Compostela, formouse no Teatro do Curro en Noia e en obradoiros de Jos\u00e9 Campanari.\nComo actor traballou en pel\u00edculas como \"Lobos sucios\", \"O desco\u00f1ecido\", \"Celda 211\", \"18 comidas\", \"Encallados\", \"Os xirasoles cegos\", \"Vilamor\", \"Somos xente honrada\", \"Pradolongo\" ou \"After\", e en series como \"Matalobos\", \"Luci\", \"Amar es para siempre\", \"Doctor Mateo,\" \"Fari\u00f1a\" e \"O sabor das margaridas\".\nComo pintor expuxo as s\u00faas obras por Galicia.\nComo escritor \u00e9 co-autor xunto con Rafael G. Garc\u00eda e Xavier Est\u00e9vez Montoto de \"Merda\", un texto teatral no que exerc\u00eda como \u00fanico actor e que lle supuxo a s\u00faa entrada na escena teatral. En 2013 publicou o poemario \"Sobre o desamor e outras mariconadas\", que incl\u00fae varios cadros seus e que presentou como proposta esc\u00e9nica canda ao guitarrista Guillerme Fern\u00e1ndez. En 2018 publicou \"A+A\", con ilustraci\u00f3ns de RdeB."}
{"id": "258224", "revid": "2520", "url": "https://gl.wikipedia.org/wiki?curid=258224", "title": "Enfermidade \u00f3sea", "text": ""}
{"id": "258225", "revid": "1822", "url": "https://gl.wikipedia.org/wiki?curid=258225", "title": "Enfermidade \u00f3sea infecciosa", "text": ""}
{"id": "258226", "revid": "5863", "url": "https://gl.wikipedia.org/wiki?curid=258226", "title": "Real Academia de Belas Artes Nosa Se\u00f1ora do Rosario", "text": ""}
{"id": "258227", "revid": "3054", "url": "https://gl.wikipedia.org/wiki?curid=258227", "title": "Escuela de Bellas Artes de San Fernando de Madrid", "text": ""}
{"id": "258228", "revid": "5863", "url": "https://gl.wikipedia.org/wiki?curid=258228", "title": "Secuestro \u00f3seo", "text": "\"Para outros usos, ver:\" Secuestro (hom\u00f3nimos)\nUn secuestro \u00f3seo, tam\u00e9n co\u00f1ecido como sequestrum, pola s\u00faa denominaci\u00f3n en lat\u00edn, \u00e9 unha doenza \u00f3sea na que unha peza de \u00f3so morto queda illado do tecido \u00f3seo que o arrodea, debido a un fallo no proceso de necrose e reparaci\u00f3n do \u00f3so. Prod\u00facese ap\u00f3s unha osteomielite, sendo unha das complicaci\u00f3ns m\u00e1is frecuentes deste proceso. Tam\u00e9n, a\u00ednda que de xeito moi excepcional, o secuestro pode estar provocado por un osteoma osteoide, un tipo de tumor \u00f3seo.\nFisiopatolox\u00eda.\nO secuestro \u00f3seo case sempre \u00e9 secundario e como complicaci\u00f3n dunha oseomielite, unha infecci\u00f3n do \u00f3so. Por mor da infecci\u00f3n e os exsudados que esta fai secretar, a presi\u00f3n intramedular aumenta. Debido a este aumento de presi\u00f3n, o peri\u00f3steo deixa de estar en contacto co resto do tecido \u00f3seo. Este feito provoca unha trombose avascular, xa que o peri\u00f3steo \u00e9 a estrutura encargada de fornecer de nutrientes ao \u00f3so. Posteriormente prod\u00facese unha necrose no \u00f3so, que se se produce aberrantemente pode dar lugar ao secuestro \u00f3seo."}
{"id": "258229", "revid": "2520", "url": "https://gl.wikipedia.org/wiki?curid=258229", "title": "Sequestrum", "text": ""}
{"id": "258230", "revid": "27155", "url": "https://gl.wikipedia.org/wiki?curid=258230", "title": "Trombomodulina", "text": "A trombomodulina (TM) ou CD141 ou BDCA-3 \u00e9 unha prote\u00edna integral de membrana que se expresa na superficie das c\u00e9lulas endoteliais e funciona como cofactor para a trombina. Reduce a coagulaci\u00f3n do sangue ao converter o encima procoagulante trombina nun encima anticoagulante. A trombomodulina tam\u00e9n se expresa nas c\u00e9lulas humanas mesoteliais, monocitos e un subconxunto de c\u00e9lulas dendr\u00edticas.\nCaracterizaci\u00f3n.\nNos humanos a trombomodulina est\u00e1 codificada no xene THBD do cromosoma 20. A prote\u00edna ten unha masa molecular de 74kDa, e consta dunha soa cadea con 5 dominios distintos. Na uni\u00f3n da trombomodulina coa trombina os contactos fundamentais son interacci\u00f3ns hidrof\u00f3bicas entre as cadeas laterais dos residuos Ile 414 e Ile 424 da trombomodulina e un peto hidrof\u00f3bico na superficie da trombina.\nFunci\u00f3n.\nA trombomodulina \u00e9 unha glicoprote\u00edna da superficie das c\u00e9lulas endoteliais que funciona como un cofactor na activaci\u00f3n inducida pola trombina da prote\u00edna C na v\u00eda anticoagulante ao formar un complexo de estequiometr\u00eda 1:1 coa trombina. Isto multiplica a velocidade de activaci\u00f3n da prote\u00edna C por mil. A prote\u00edna C activada cliva os factores Va e VIIIa, que interve\u00f1en na produci\u00f3n de trombina, polo que esta produci\u00f3n dimin\u00fae. Por tanto, o sistema trombina/trombomodulina/prote\u00edna C constit\u00fae un control de retroalimentaci\u00f3n negativa da produci\u00f3n de trombina.\nA trombina unida \u00e1 trombomodulina ten \u00e1 vez un efecto inhibitorio da fibrin\u00f3lise ao clivar o inhibidor da fibrin\u00f3lise activable pola trombina (ou TAFI, tam\u00e9n chamado carboxipeptidase B2) orixinando a s\u00faa forma activa.\nAdemais de unirse \u00e1 trombina, a trombomodulina regula a inactivaci\u00f3n de C3b (do sistema do complemento) polo factor I. As mutaci\u00f3ns no xene da trombomodulina (THBD) tam\u00e9n foron asociadas coa s\u00edndrome ur\u00e9mica hemol\u00edtica at\u00edpica.\nDescubriuse que o ant\u00edxeno descrito inicialmente como BDCA-3 nas c\u00e9lulas dendr\u00edticas en realidade \u00e9 id\u00e9ntico \u00e1 trombomodulina. As\u00ed, p\u00faxose en evidencia que esta mol\u00e9cula aparece nun subconxunto moi raro (0,02%) de c\u00e9lulas dendr\u00edticas humanas chamadas MDC2. A funci\u00f3n que exerce nesas c\u00e9lulas non se co\u00f1ece.\nInteracci\u00f3ns.\nA trombomudulina interacciona coa trombina."}
{"id": "258231", "revid": "27155", "url": "https://gl.wikipedia.org/wiki?curid=258231", "title": "CD141", "text": ""}
{"id": "258232", "revid": "2520", "url": "https://gl.wikipedia.org/wiki?curid=258232", "title": "Osteopat\u00eda", "text": ""}
{"id": "258233", "revid": "27155", "url": "https://gl.wikipedia.org/wiki?curid=258233", "title": "BDCA-3", "text": ""}
{"id": "258234", "revid": "22570", "url": "https://gl.wikipedia.org/wiki?curid=258234", "title": "Osteocondropat\u00eda", "text": "Osteocondrondropat\u00eda \u00e9 o termo m\u00e9dico que engloba todas as doenzas que afectan \u00e1s articulaci\u00f3ns e aos \u00f3sos.\nPor\u00e9n, \u00e9 m\u00e1is com\u00fan referirse a elas como entidades separadas, como son:"}
{"id": "258237", "revid": "1131", "url": "https://gl.wikipedia.org/wiki?curid=258237", "title": "O proceso de Artaud", "text": "O proceso de Artaud \u00e9 unha curtametraxe de Ramiro Ledo, estreada en 2010. Participou en diferentes ciclos e festivais, como o Amalgama (Barcelona), ZINEBI, Cineuropa, Culturgal ou Antofadocs.\nCaracter\u00edsticas.\nTr\u00e1tase dunha ficci\u00f3n sobre a expulsi\u00f3n de Antonin Artaud da Internacional Surrealista na reuni\u00f3n do 23 de novembro de 1926. O texto est\u00e1 baseado no documento \"Adh\u00e9rer au parti communiste? Septembre - d\u00e9cembre 1926\", anotado por Margueritte Bonnet como parte dos \"Archives du Surr\u00e9alisme publi\u00e9es sous l'\u00e9gide d'Actual\". Incl\u00fae imaxes do filme mudo \"La Passion de Jeanne d'Arc\" (Carl Theodor Dreyer, 1928), no que participara o propio Artaud como actor.\nO papel de Xoana de Arco, interpretado no filme de Dreyer por Maria Falconetti, pasa a ser o de Artaud, acusado de contrarrevolucionario. Na asemblea tr\u00e1tanse cuesti\u00f3ns como a realidade da revoluci\u00f3n comunista como toma de poder do proletariado ou o pensamento individual. No proceso participaron, amais do propio Artaud, Andr\u00e9 Breton, Louis Aragon, Paul \u00c9luard, Pierre Unik, Paul Guitard, Benjamin P\u00e9ret, Jean Bernier e Marcel Fourrier.\nA peza est\u00e1 adicada a Peter Weiss, e incl\u00fae m\u00fasica do grupo pontevedr\u00e9s Urro."}
{"id": "258238", "revid": "27155", "url": "https://gl.wikipedia.org/wiki?curid=258238", "title": "THBD", "text": " #REDIRECCI\u00d3N Trombomodulina"}
{"id": "258240", "revid": "89787", "url": "https://gl.wikipedia.org/wiki?curid=258240", "title": "Carboxipeptidase B2", "text": "A carboxipeptidase B2 (CPB2) tam\u00e9n chamada carboxipeptidase U (CPU), carboxipeptidase B do plasma (pCPB), ou inhibidor da fibrin\u00f3lise activable pola trombina (TAFI) \u00e9 un encima que interv\u00e9n na coagulaci\u00f3n do sangue, que nos humanos est\u00e1 codificado polo xene CPB2 situado no cromosoma 13.\nFunci\u00f3n.\nO CPB2 sintet\u00edzase no f\u00edgado e circula no plasma como un cim\u00f3xeno unido ao plasmin\u00f3xeno (procarboxipeptidase B2). Cando \u00e9 activado por prote\u00f3lise no residuo Arg92 polo complexo trombina/trombomodulina, adquire actividade de carboxipeptidase. O CPB2 activado reduce a fibrin\u00f3lise ao eliminar os residuos C-terminais da fibrina que son importantes para a uni\u00f3n e activaci\u00f3n do plasmin\u00f3xeno.\nAs carboxipeptidases son encimas que hidrolizan enlaces pept\u00eddicos no extremo C-terminal. A familia das carboxipeptidases comprende metalocarboxipeptidases, serina carboxipeptidases e cisteina carboxipeptidases. Segundo a s\u00faa especificidade de substrato, estes encimas denom\u00ednanse carboxipeptidases A (que clivan residuos alif\u00e1ticos) ou carboxipeptidases B (que clivan amino\u00e1cidos b\u00e1sicos). A CPB2 \u00e9 unha metalocarboxipeptidase. A prote\u00edna codificada por este xene \u00e9 activada pola trombina e act\u00faa sobre os substratos t\u00edpicos das carboxipeptidases B. Unha vez activada pola trombina, a prote\u00edna madura regula \u00e1 baixa a fibrin\u00f3lise.\nIsocimas.\nNeste xene e na s\u00faa rexi\u00f3n promotora describ\u00edronse polimorfismos. As an\u00e1lises de datos de secuencia dispo\u00f1ibles indican que hai variantes de splicing que codifican diferentes isoformas (ver isoencima)."}
{"id": "258241", "revid": "27155", "url": "https://gl.wikipedia.org/wiki?curid=258241", "title": "CPB2", "text": ""}
{"id": "258242", "revid": "27155", "url": "https://gl.wikipedia.org/wiki?curid=258242", "title": "Inhibidor da fibrin\u00f3lise activable pola trombina", "text": ""}
{"id": "258243", "revid": "27155", "url": "https://gl.wikipedia.org/wiki?curid=258243", "title": "TAFI", "text": ""}
{"id": "258244", "revid": "85894", "url": "https://gl.wikipedia.org/wiki?curid=258244", "title": "As Robaleiras, Palmeira, Ribeira", "text": "As Robaleiras \u00e9 un lugar da parroquia de Palmeira no concello coru\u00f1\u00e9s de Ribeira, na comarca da Barbanza."}
{"id": "258245", "revid": "27155", "url": "https://gl.wikipedia.org/wiki?curid=258245", "title": "Carboxipeptidase U", "text": ""}
{"id": "258246", "revid": "5863", "url": "https://gl.wikipedia.org/wiki?curid=258246", "title": "Real Academia Galega de Belas Artes Nosa Se\u00f1ora do Rosario", "text": ""}
{"id": "258248", "revid": "1131", "url": "https://gl.wikipedia.org/wiki?curid=258248", "title": "Caldelas", "text": "O top\u00f3nimo galego Caldelas, de orixe latina, indica a existencia de augas quentes. Pode referirse a:"}
{"id": "258249", "revid": "72012", "url": "https://gl.wikipedia.org/wiki?curid=258249", "title": "Supercopa de Espa\u00f1a de F\u00fatbol 2013", "text": "A Supercopa de Espa\u00f1a de F\u00fatbol 2013 foi unha competici\u00f3n de f\u00fatbol en Espa\u00f1a que se disputou a dobre partido o 21 e 28 de agosto de 2013. Foi disputada polo FC Barcelona, campi\u00f3n da Primeira Divisi\u00f3n 2012\u201313 e o Atl\u00e9tico de Madrid, campi\u00f3n da Copa do Rei 2012\u201313. O campi\u00f3n foi o F\u00fatbol Club Barcelona, que logrou o seu und\u00e9cimo t\u00edtulo."}
{"id": "258251", "revid": "1888", "url": "https://gl.wikipedia.org/wiki?curid=258251", "title": "Eduardo Barriobero Herr\u00e1n", "text": "Eduardo Barriobero Herr\u00e1n, nado en Torrecilla en Cameros (A Rioxa) o 29 de xu\u00f1o de 1875 e finado en Barcelona o 10 de febreiro de 1939, foi un avogado e pol\u00edtico republicano federal espa\u00f1ol pr\u00f3ximo \u00e1 Confederaci\u00f3n Nacional do Traballo (CNT).\nTraxectoria.\nEstudou o Bacharelato en Logro\u00f1o e Medicina e Dereito na Universidade de Zaragoza. Cando acabou a carreira estableceuse en Madrid, onde foi membro da agrupaci\u00f3n c\u00edvica Acci\u00f3n Democr\u00e1tica de Ernesto Bark, redactor da revista \"Germinal\", que defend\u00eda unha fronte pol\u00edtica \u00fanica de republicanos, socialistas e anarquistas. Tam\u00e9n se relacionou con outros escritores bohemios como Alejandro Sawa Mart\u00ednez, Eduardo Zamacois, Emilio Carrere Moreno e Carmen de Burgos y Segu\u00ed, \"Colombine\". En 1903 ingresou na Uni\u00f3n Republicana e en 1910 formou parte do grupo de republicanos federais partidarios de participar nas elecci\u00f3ns conxuntamente co Partido Republicano Radical. En 1913 tam\u00e9n foi membro da Liga Espa\u00f1ola para la Defensa de los Derechos del Hombre e fundador da Liga Anticlerical Espa\u00f1ola.\nConseguiu as simpat\u00edas da CNT pola s\u00faa singular oratoria e porque dedicou os seus co\u00f1ecementos como avogado a defender militantes obreiros, o que lle valeu a mi\u00fado ser encarcerado e tres intentos de asasinato polo Sindicato Libre. Defendeu aos implicados nos sucesos de Cullera de 1911, aos dos sucesos de Cenicero de 1915 (unha folga que acabou coa morte dun garda civil) e aos participantes na folga xeral de 1917. Ingresou na CNT en 1912.\nFoi elixido deputado por Madrid pola Conxunci\u00f3n Republicano-Socialista nas elecci\u00f3ns de 1914, pero despois foi escollido como republicano independente por Huelva nas de 1918 e 1919, grazas \u00e1 s\u00faa fama por ter defendido en xu\u00edzo aos traballadores de R\u00edo Tinto. En 1920 foi organizador do Congreso de Democracia Republicana, que pretend\u00eda a unificaci\u00f3n de todas as forzas republicanas.\nA finais dos anos dez apareceu pola comarca de Ver\u00edn participando nalg\u00fans procesos. En 1917 conseguiu a condena para o Secretario do concello de Ri\u00f3s e o seu fillo e en 1922, no xu\u00edzo celebrado no Sal\u00f3n de Plenos do concello de Ver\u00edn, logrou que se absolvera a un dos acusados do asasinato de Vicente Sola Regido e o outro recibiu unha breve condena que significou a s\u00faa posta en liberdade pois xa a cumprira en prisi\u00f3n preventiva.\nParticipou na Sanjuanada de 1926 contra a ditadura de Primo de Rivera como enlace do comit\u00e9 da CNT en Xix\u00f3n, e en xaneiro de 1929 participou na conspiraci\u00f3n abortada de Jos\u00e9 S\u00e1nchez Guerra.\nDesde agosto de 1930 presidiu o Partido Republicano Democr\u00e1tico Federal, imprim\u00edndolle unha orientaci\u00f3n obreirista dirixida \u00e1 busca do voto anarcosindicalista, o que lle valeu obter un escano por Asturias nas elecci\u00f3ns de 1931, pero que acabou provocando unha escisi\u00f3n encabezada por Jos\u00e9 Franchy Roca. Nas Cortes Constitu\u00edntes formou un grupo que se fixo notar pola s\u00faa pol\u00edtica demag\u00f3xica e antigobernamental: os xabar\u00eds. Tam\u00e9n foi membro do Socorro Rojo Internacional, e en condici\u00f3n de tal foi avogado dos insurrectos libertarios de Arag\u00f3n e A Rioxa de decembro de 1933 e dos participantes nos sucesos de Tur\u00f3n durante a revoluci\u00f3n de Asturias de 1934.\nEn 1933 intentou a reunificaci\u00f3n do Partido Republicano Federal, pero a s\u00faa postura contraria a colaborar con Manuel Aza\u00f1a dividiu novamente o partido. En 1935 foi nomeado novamente cabeza dos federais e asinou un acordo de colaboraci\u00f3n co Partido Sindicalista de \u00c1ngel Pesta\u00f1a, pero a constituci\u00f3n da Fronte Popular rompeu o acordo.\nIniciada a Guerra Civil a finais de agosto foi enviado pola CNT \u00e1 Oficina Xur\u00eddica instalada no Palacio de Xustiza de Barcelona, que fora ocupado por milicias anarquistas, desde onde organizou tribunais populares e xustiza revolucionaria que provocaron o seu enfrontamento con Santiago Gubern, presidente do Tribunal de Casaci\u00f3n de Catalu\u00f1a, e Llu\u00eds Companys, presidente da Generalitat de Catalu\u00f1a, de tal xeito que a disolveron en novembro de 1936. O ministro de Xustiza, o anarquista Juan Garc\u00eda Oliver, prop\u00faxoo para Fiscal Xeral da Rep\u00fablica, pero o presidente Manuel Aza\u00f1a vetou o nomeamento. En setembro de 1937 o goberno republicano acusouno de apropiarse de 8 mill\u00f3ns de pesetas durante o tempo que estivo \u00e1 cabeza da Oficina Xur\u00eddica. A\u00ednda que o Tribunal Supremo absolveuno, pasou o resto da guerra en prisi\u00f3n. Cara o final da guerra enfermou e foi internado nun hospital penal.\nTrala ca\u00edda de Barcelona a mans das tropas franquistas, o 7 de febreiro de 1939 foi sometido a consello de guerra sumar\u00edsimo, condenado a morte e fusilado tres d\u00edas despois. Foi enterrado nunha fosa com\u00fan."}
{"id": "258254", "revid": "1131", "url": "https://gl.wikipedia.org/wiki?curid=258254", "title": "La Raza (Ourense)", "text": "La Raza foi un peri\u00f3dico editado en Ourense en 1918.\nHistoria e caracter\u00edsticas.\nA\u00ednda que exist\u00eda un proxecto para po\u00f1elo en marcha xa en febreiro de 1917, fundado por Luis Ant\u00f3n del Olmet, no que figuraba como director Basilio \u00c1lvarez e Antonio Buj\u00e1n como xerente; finalmente viu \u00e1 luz un ano despois, o 20 de febreiro de 1918, como defensor da candidatura de Luis Ant\u00f3n del Olmet para deputado a Cortes polo distrito de Ver\u00edn nas elecci\u00f3ns do 24 de febreiro. Dirixido por Basilio \u00c1lvarez, cesou a s\u00faa publicaci\u00f3n en agosto de 1918."}
{"id": "258255", "revid": "5749", "url": "https://gl.wikipedia.org/wiki?curid=258255", "title": "Bushid\u014d", "text": ""}
{"id": "258256", "revid": "5863", "url": "https://gl.wikipedia.org/wiki?curid=258256", "title": "Manuel Aramburu N\u00fa\u00f1ez", "text": ""}
{"id": "258257", "revid": "10599", "url": "https://gl.wikipedia.org/wiki?curid=258257", "title": "Parque Natural das B\u00e1rdenas Reais", "text": ""}
{"id": "258259", "revid": "23204", "url": "https://gl.wikipedia.org/wiki?curid=258259", "title": "R\u00edo Barc\u00e9s", "text": "O r\u00edo Barc\u00e9s \u00e9 un curso fluvial da provincia da Coru\u00f1a que nace no concello de Cerceda e desemboca no encoro de Cecebre.\nO curso alto, chamado a\u00ednda rego Barc\u00e9s, \u00e9 tributario do lago das Encrobas. Dende a\u00ed traza un percorrido en direcci\u00f3n nord\u00e9s at\u00e9 conflu\u00edr co r\u00edo Mero en Orto, Abegondo, a unha altitude de 40 metros sobre o nivel do mar, onde ambos forman o encoro de Abegondo - Cecebre, espazo declarado zona especial de conservaci\u00f3n (ZEC).\nO Barc\u00e9s \u00e9 o principal dos colectores secundarios da conca do r\u00edo Mero, e recolle as augas da aba meridional dos montes do Xalo e das terras de Cerceda.\nEcolox\u00eda: flora e fauna.\nO comezo do r\u00edo Barc\u00e9s at\u00f3pase nun bosque ripario (vexetaci\u00f3n t\u00edpica das ribeiras de r\u00edos e regatos) de salgueiros e ameneiros. Cara ao fondo do r\u00edo apr\u00e9ciase un aumento da vexetaci\u00f3n, formando un bosque de ribeira, que medra nun espazo estreito e longo estend\u00e9ndose en paralelo ao curso da auga. Nese \u00faltimo treito destaca a presenza do chopo negro.\nEste bosque de ribeira \u00e9 hoxe un enorme ecosistema de algo m\u00e1is de mil hect\u00e1reas con aproximadamente 800 000 \u00e1rbores (medio mill\u00f3n foron plantadas nos \u00faltimos anos): bosques de carballos, casti\u00f1eiros, ameneiros, salgueiros... que se reproducen polos seus extremos. Est\u00e1n catalogadas actualmente 862 especies de animais e vexetais, segundo o estudo da Estaci\u00f3n de Hidrobiolox\u00eda Encoro do Con, da Universidade de Santiago. Nunha excursi\u00f3n de pouco m\u00e1is dunha hora \u00e9 pos\u00edbel cruzarse (m\u00e1is ben cruzan eles diante) cunha manda de xabar\u00eds, varias aves rapaces, lebres... Tam\u00e9n hai lobos, raposos, coellos, troitas de gran tama\u00f1o, aves migratorias cando \u00e9 a s\u00faa \u00e9poca, e gaivotas.\nO corredor ecol\u00f3xico do r\u00edo Barc\u00e9s.\nNa actualidade, a Reserva da biosfera Mari\u00f1as Coru\u00f1esas e Terras do Mandeo e a Universidade da Coru\u00f1a, colaboran nun estudo financiado pola \"C\u00e1tedra de Desenvolvemento Sost\u00edbel Hijos de Rivera-UDC\", que ten como obxectivo que o r\u00edo Barc\u00e9s e o seu bosque de ribeira funcionen como un corredor ecol\u00f3xico que conecte o encoro de Abegondo-Cecebre co lago das Encrobas, contribu\u00edndo \u00e1 calidade da auga que se consuma na \u00e1ra da Coru\u00f1a. Neste raballo, dirixido polos doutores da UDC Mar\u00eda Jos\u00e9 Servia e Jaima Fag\u00fandez, prop\u00f3\u00f1ense medidas de mellora do bosque, inclu\u00edndo a restauraci\u00f3n pasiva por rexeneraci\u00f3n natural nas \u00e1reas cun nivel medio de degradaci\u00f3n, e medidas de reforestaci\u00f3n nas \u00e1reas moi degradadas.\nNo traballo aval\u00edase o estado ecol\u00f3xico do bosque de ribera do Barc\u00e9s sobre a base de que existe unha relaci\u00f3n directa entre o estado do bosque e o do medio fluvial, a calidade da auga e as comunidades faun\u00edsticas, empregando o concepto \u00abo bosque como indicador da sa\u00fade do r\u00edo\u00bb, establecendo indicadores espec\u00edficos, as\u00ed como unha clasificaci\u00f3n dos impactos sobre o ecosistema do bosque, definindo medidas para a s\u00faa conservaci\u00f3n. Os autores, ademais, indican que \u00aba colabroaci\u00f3n cos propietarios, a educaci\u00f3n e a implicaci\u00f3n da sociedade ser\u00e1n indispens\u00e1beis nas seguites fases do proxecto\u00bb."}
{"id": "258260", "revid": "24955", "url": "https://gl.wikipedia.org/wiki?curid=258260", "title": "Ux\u00edo-Breog\u00e1n Di\u00e9guez Cequiel", "text": "Ux\u00edo-Breog\u00e1n Di\u00e9guez Cequiel, nado en Madrid o 17 de febreiro de 1978, \u00e9 un historiador galego.\nTraxectoria.\n\u00c9 fillo de Fidel Di\u00e9guez. Naceu en Madrid, onde fixou a s\u00faa residencia parte da familia paterna a finais dos anos 40 e de onde \u00e9 a s\u00faa familia materna, e reside en Galiza desde 1992. Licenciouse en Historia pola Universidade de Santiago de Compostela e doutorouse en Historia Contempor\u00e1nea pola Universidade de Barcelona coa tese \"Nacionalismo Galego. Desarticulaci\u00f3n, resistencia e rearticulaci\u00f3n (1936-1975)\". \u00c9 profesor na Universidade da Coru\u00f1a, na que dirixe a C\u00e1tedra de Memoria Hist\u00f3rica da UDC. \u00c9 membro do Padroado da Fundaci\u00f3n Moncho Reboiras para o Estudo e a Divulgaci\u00f3n da Cuesti\u00f3n Social e Sindical en Galiza.\nOs seus temas centrais de estudo e investigaci\u00f3n son a historia do nacionalismo galego, os movementos sociais no tempo contempor\u00e1neo e a did\u00e1ctica das Ciencias Sociais. Formou parte da primeira direcci\u00f3n dos CAE, e despois foi membro dos CAF, sendo claustral na Universidade de Santiago de Compostela entre 1998 e 2002, e da xunta reitora e padroado da Fundaci\u00f3n Alexandre B\u00f3veda desde 2003, entidade da que \u00e9 presidente desde 2014 a 2016, sendo tam\u00e9n un dos cofundadores de \"Murgu\u00eda. Revista Galega de Historia\", que dirixe desde 2003. \u00c9 tam\u00e9n impulsor, xunto a Xos\u00e9 Est\u00e9vez, do \"Manifesto Galeusca: 1933-2008\" de historiadores, que deu lugar ao I \"Encontro Galeusca Historia\" (Barcelona, 2010), ao II \"Encontro Galeusca Historia\" (Bilbao, 2012) e ao III \"Encontro Galeusca Historia\" (A Coru\u00f1a, 2015), ao IV \"Encontro Galeusca Historia\" (Palma de Mallorca, 2017), ao V \"Encontro Galeusca Historia\" (Gernika, 2019) e ao VI \"Encontro Galeusca Historia\" (Tarragona, 2021).\nTen colaborado tam\u00e9n en diversas publicaci\u00f3ns, como \"Praza\", \"A Trabe de Ouro\", \"Grial\" ou \"Terra e Tempo\", as\u00ed como en xornais e emisoras de radio (\"Cadena SER\", \"Cuac FM\" e \"Radiofusi\u00f3n\")."}
{"id": "258268", "revid": "4482", "url": "https://gl.wikipedia.org/wiki?curid=258268", "title": "Modelo evolutivo r/K", "text": "O modelo evolutivo r/K \u00e9 unha teor\u00eda que explica que a evoluci\u00f3n da estratexia de reproduci\u00f3n das especies est\u00e1 ligada \u00e1s flutuaci\u00f3ns do ambiente.\nFoi proposta polos ec\u00f3logos Robert MacArthur e E. O. Wilson en 1967, a partir dos seus traballos sobre a bioxeograf\u00eda insular, que se fixeron cl\u00e1sicos e deron lugar ao nacemento dos conceptos de especie con estratexia r e especie con estratexia K (por convenci\u00f3n, util\u00edzase exclusivamente un r min\u00fasculo e un K mai\u00fasculo).\n\u00c9 unha variante m\u00e1is complexa do cl\u00e1sico modelo lox\u00edstico proposto por Pierre Fran\u00e7ois Verhulst, e permite introducir o impacto da evoluci\u00f3n do ambiente na din\u00e1mica poboacional utilizando dous par\u00e1metros (\u00abr\u00bb e \u00abK\u00bb) en lugar dun s\u00f3.\nComprende d\u00faas estratexias t\u00edpicas\u00a8:\nSelecci\u00f3n r.\nA selecci\u00f3n r ou estratexia do r (de reproduci\u00f3n) a aquelas estratexias que son propias das especies que te\u00f1en moitas cr\u00edas, \u00e1s que prodigan poucos coidados, polo que poucas delas sobreviven (a taxa de mortalidade perinatal \u00e9 moi alta) e sofren grandes descensos da poboaci\u00f3n en \u00e9pocas desfavor\u00e1beis, polo cal estas poboaci\u00f3ns te\u00f1en grandes oscilaci\u00f3ns.\nAdoitan seren especies adaptadas a colonizar medios virxes ou inest\u00e1beis, son de pequeno tama\u00f1o, de vida media moi curta e idade reprodutora temper\u00e1. Son especies oportunistas que basean a s\u00faa din\u00e1mica na s\u00faa reproduci\u00f3n alta, empregando toda a s\u00faa enerx\u00eda nun crecemento poboacional continuo. Os seus h\u00e1bitats son inest\u00e1beis, polo que a s\u00faa migraci\u00f3n \u00e9 alta.\nCaracter\u00edsticas.\nAs principais caracter\u00edsticas das especies de estratexia r son:\nXeralmente estas especies son substitu\u00eddas pronto por especies con estratexia K, a\u00ednda que existen mecanismos que permiten a perennizaci\u00f3n de bi\u00f3topos dominados polas especies de estratexia r, denominados \"de bloqueo\". Estes poden seren autox\u00e9nicos como, por exemplo, nas landas atl\u00e1nticas de \"Calluna\" (queiroas), nas que as pl\u00e1ntulas das especies de estratexia K non conseguen implantarse, ou ben alox\u00e9nicas, por exemplo de orixe antropox\u00e9nica (humana) nos cultivos.\nSelecci\u00f3n K.\nA selecci\u00f3n K ou estratexia K \u00e9 unha estratexia de desenvolvemento das poboaci\u00f3ns dos seres vivos adoptada polos animais ou os vexetais cuxas condici\u00f3ns de vida son previs\u00edbeis, con aprovisionamentos regulares de recursos e suxeitos a riscos d\u00e9biles.\nOs animais invisten gran parte da s\u00faa enerx\u00eda na supervivencia das s\u00faas cr\u00edas. A fecundidade \u00e9, por tanto, restrinxida, e p\u00f3dense ver frecuentemente as adaptaci\u00f3s fisiol\u00f3xicas entre os adultos para mellorar o desenvolvemento das cr\u00edas. (por exemplo, as bolsas dos marsupiais), e as adaptaci\u00f3ns comportamentais (por exemplo, das de animais que viven en parellas fieis apa asegurar a surpervivemcia da descendencia, como en algumnhas aves). As poboaci\u00f3ns destas especies presentan poucos individuos xuven\u00eds, pero moitos adultos, contrariamente \u00e1s especies con estratexia r.\nCaracter\u00edsticas.\nAs principais caracter\u00edsticas das especies con estratexia K son:"}
{"id": "258270", "revid": "1576", "url": "https://gl.wikipedia.org/wiki?curid=258270", "title": "Estratexia do r", "text": ""}
{"id": "258271", "revid": "1505", "url": "https://gl.wikipedia.org/wiki?curid=258271", "title": "Xo\u00e1n Xos\u00e9 Garc\u00eda", "text": "Xo\u00e1n Xos\u00e9 Garc\u00eda, nado en Ferrol en 1970, \u00e9 un poeta galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela, e doutorado na Universidade Aut\u00f3noma de Madrid."}
{"id": "258272", "revid": "23204", "url": "https://gl.wikipedia.org/wiki?curid=258272", "title": "Kazimierz Laskowski", "text": "Kazimierz Laskowski, nado en Troitsk o 7 de novembro de 1899 e finado en Varsovia o 20 de outubro de 1961, foi un militar, boxeador, tirador de esgrima e activo promotor do deporte polaco, ga\u00f1ador dunha medalla ol\u00edmpica.\nTraxectoria.\nEra o terceiro fillo do enxe\u00f1eiro de minas Wac\u0142aw Laskowski, e de Maria Joanna, desterrado en Siberia pola s\u00faa participaci\u00f3n na preparaci\u00f3n do asasinato do tsar Alexandre II realizado o 13 de marzo de 1881 por Ignacy Hryniewiecki. O seu irm\u00e1n Otton foi tam\u00e9n un militar c\u00e9lebre. Os seus primeiros estudos realizounos na casa familiar e xa os secundarios f\u00edxoos en institutos de Troitsk (1910-1911), Witebsk (1911\u20131914) e Varsovia (1914\u20131918) e era membro desde 1916 da organizaci\u00f3n xuvenil Sok\u00f3\u0142, onde realizou os rudimentos do adestramento militar e asemade practicou numerosos deportes no C\u00edrculo Deportivo de Varsovia. O 9 de novembro de 1918 entrou na Escola de Infanter\u00eda do ex\u00e9rcito polaco, tomando parte nalgunhas acci\u00f3ns que os cadetes realizaron para desarmaren os alem\u00e1ns nos d\u00edas finais da primeira guerra mundial, graduouse en 1919 como subtenente. Participou na guerra polaco-sovi\u00e9tica de 1920 primeiro ao mando dun pelot\u00f3n da 7\u00aa Compa\u00f1\u00eda do 14\u00ba Rexemento de Infanter\u00eda e despois ao mando da s\u00faa propia compa\u00f1\u00eda no 44\u00ba Rexemento de Fusileiros, distingu\u00edndose na batalla de Kuszlin (Ucra\u00edna) o que lle mereceu a Cruz ao Valor. En 1921 participou no primeiro curso para profesores de educaci\u00f3n f\u00edsica organizado pola Academia Militar de Ximnasia e Deportes (AMXD) de Poznan e o Departamento de Educaci\u00f3n F\u00edsica da Universidade de Poznan, gradu\u00e1ndose ao ano seguinte e traballando como instrutor de boxeo e esgrima na Academia Militar de Ximnasia e Deportes en 1922 e 1923. O 1 de xaneiro de 1923 foi promovido ao rango de tenente. Entre 1923 e 1926 foi instrutor, subdirector e xefe de educaci\u00f3n f\u00edsica na Escola de Infanter\u00eda de Varsovia e asemade instrutor no Instituto Central de Educaci\u00f3n F\u00edsica. Nesta \u00e9poca estivo volcado no boxeo, celebrando 27 combates oficiais (ga\u00f1ando 24) e en 1925 foi o campi\u00f3n militar polaco en peso semimedio; foi un dos fundadores da Federaci\u00f3n Polaca de Boxeo e foi secretario da s\u00faa primeira executiva e foi tam\u00e9n \u00e1rbitro de boxeo. \nNos anos 1926 e 1929 estivo de novo na AMXD como instrutor e director dos cursos de esgrima. En 1929 ensinou esgrima, boxeo e t\u00e9cnicas de combate e rescate de afogados na Universidade de Educaci\u00f3n F\u00edsica J\u00f3zef Pi\u0142sudski de Varsovia e desde 1931 ata 1939 foi o xefe do departamento de educaci\u00f3n f\u00edsica, e colaborou canda seu irm\u00e1n Otton na \"Encyklopedia Wojskowa\", enciclopedia dedicada a temas militares, escribindo tam\u00e9n artigos en diversas publicaci\u00f3ns especializadas sobre a educaci\u00f3n f\u00edsica. En 1937 ascendeu a capit\u00e1n. Ao inicio da Invasi\u00f3n de Polonia estaba ao mando da 2\u00aa Compa\u00f1\u00eda do 95 Rexemento de Infanter\u00eda, feito prisioneiro o 27 de setembro de 1939 pasando o resto da guerra nun campo de prisioneiros de guerra en Woldenberg, organizando o adestramento f\u00edsico e competici\u00f3ns de boxeo entre o resto dos prisioneiros. Liberado polas tropas estadounidenses o 2 de maio de 1945, traballou na Administraci\u00f3n das Naci\u00f3ns Unidas para o Auxilio e a Rehabilitaci\u00f3n estando ao mando en 1945 e 1946 do Campo Oxford, para refuxiados chegados \u00e1 zona brit\u00e1nica desprazados do B\u00e1ltico de etnias lituana, letoa e estoniana. En 1946 estivo na Misi\u00f3n Militar Polaca e no Consulado de Berl\u00edn como representante polaco no Consello de Control Aliado. En 1948 volveu a Polonia co rango de maior con destino na organizaci\u00f3n paramilitar xuvenil S\u0142u\u017cba Polsce. En 1949 pasou a dar clases na Universidade de Educaci\u00f3n F\u00edsica, sendo desde 1954 o xefe do departamento de esgrima, boxeo e tiro ata a s\u00faa morte en 1961, adestrando tam\u00e9n entre 1951 e 1960 a secci\u00f3n de esgrima da Asociaci\u00f3n Acad\u00e9mica Deportiva. Foi autor de numerosos libros dedicados ao deporte: \n\"Boks\" (1932) dedicado ao boxeo, \"Samoobrona w 17 chwytach\" (1934) libro de autodefensa, \"Nauczanie szermierki na szable\", (1935) libro de esgrima,\n\"Ratowanie ton\u0105cych\" (1939) sobre rescate de afogados, \"Walka wr\u0119cz \"(1939), t\u00e1cticas de combate, \"Tablice wsp\u00f3\u0142zale\u017cno\u015bci wszystkich mo\u017cliwych dzia\u0142a\u0144 szermierczych\" (1950) de esgrima, \"Definicje poj\u0119\u0107 i dzia\u0142a\u0144 szermierczych\", (1950) de esgrima, \"Sportowa szermierka na bagnety\", (1951) dedicado \u00e1 esgrima con baionetas, \"Historia Szermierki\" (1953) sobre a historia da esgrima.\nTraxectoria na esgrima.\nO primeiro \u00e9xito importante foi o primeiro lugar que logrou no Campionato Xuvenil que se realizou en Varsovia en 1917. En 1923 foi terceiro en sabre e espada nos Campionatos Acad\u00e9micos Polacos e ao ano seguinte foi terceiro en esgrima nos Campionatos Acad\u00e9micos Mundiais que se celebraron en Varsovia. Entre 1923 e 1937 foi varias veces, nas tres armas, campi\u00f3n militar polaco. Foi campi\u00f3n polaco en tres ocasi\u00f3ns (1929 en espada, 1930 en sabre e 1931 en espada). Participou nos Xogos Ol\u00edmpicos de 1928 co equipo polaco de sabre, conseguindo a medalla de bronce. En 1930 nos Campionatos de Europa foi terceiro co equipo de sabre e nos Campionatos Militares Europeos do mesmo ano foi segundo en sabre e terceiro en sabre por equipos. Foi xu\u00edz en diversas competici\u00f3ns de esgrima e organizou competici\u00f3ns de esgrima."}
{"id": "258273", "revid": "5863", "url": "https://gl.wikipedia.org/wiki?curid=258273", "title": "Armando Mart\u00ednez V\u00e1zquez", "text": ""}
{"id": "258274", "revid": "22570", "url": "https://gl.wikipedia.org/wiki?curid=258274", "title": "Antonio Buj\u00e1n", "text": "Antonio Buj\u00e1n P\u00e9rez, nado en Ribadavia en 1892, foi un avogado, agrarista e xornalista galego.\nTraxectoria.\nFillo de Gumersindo Buj\u00e1n Buj\u00e1n. Estudou Dereito na Universidade de Salamanca. Integrouse en Acci\u00f3n Gallega e participou nas s\u00faas campa\u00f1as de mobilizaci\u00f3n contra o caciquismo e os foros entre 1910 e 1914. Presidiu o Centro Republicano de Ribadavia constitu\u00eddo en 1912. Foi presidente da Sociedade de Agricultores de Ribadavia (1913-1916). Dirixiu o Comit\u00e9 Provincial Agrario de Ourense desde 1916. Proclamou a Rep\u00fablica en Francelos o 23 de agosto de 1917. Coa folga xeral de 1917 fuxiu a Portugal con Jos\u00e9 L\u00f3pez Requejo. A s\u00faa amante Angelita Ero Ruvira foi detida en Arbo en agosto de 1917 cando intentaba pasar a Portugal. Buj\u00e1n e L\u00f3pez Requejo foron detidos en Ribadavia \u00e1 s\u00faa volta en xaneiro de 1918. Foi xerente de \"La Raza\" (1918). Nas elecci\u00f3ns a Cortes de 1918 presentouse como republicano polo partido xudicial de Ribadavia contra o conservador Jos\u00e9 Est\u00e9vez Carrera e os liberais Adolfo Merelles Martel e Jos\u00e9 Mill\u00e1n Astray, non conseguiu ser elixido por escasos votos de diferenza sobre Est\u00e9vez Carrera. Volveu presentarse nas elecci\u00f3ns de 1920 pero por irregularidades na mesa electoral de Ribadavia tampouco foi elixido. Foi concelleiro de Ribadavia (1919). Difundiu o abolicionismo dos foros desde 1919, apoiado pola esquerda obreira e socialista. Foi detido e encarcerado en Ribadavia con Manuel Su\u00e1rez Castro en decembro de 1920 por participar nun mitin obreiro no Ribeiro. Organizou e presidiu a Federaci\u00f3n Provincial de Sociedades Agrarias en 1921, adher\u00edndoa \u00e1 UGT. Dirixiu \"La Zarpa\".\nVolveu ser concelleiro de Ribadavia en 1930, na \u00faltima corporaci\u00f3n municipal antes da proclamaci\u00f3n da Rep\u00fablica. Foi elixido presidente do Comit\u00e9 Republicano de Ribadavia formado en abril de 1930. O 14 de abril de 1931 encabezou a comisi\u00f3n republicana que destitu\u00edu ao alcalde mon\u00e1rquico de Ribadavia, Constantino G\u00f3mez Fern\u00e1ndez. Durante a Segunda Rep\u00fablica foi un dos pol\u00edticos m\u00e1is importantes do Partido Radical en Ourense polo seu liderado entre as organizaci\u00f3ns agrarias da provincia. Foi candidato radical pola provincia de Ourense nas elecci\u00f3ns de 1931. En 1931 dirixiu \"El Radical\". Volveu ser candidato nas elecci\u00f3ns de 1933. Tam\u00e9n foi presidente do Avia FC (1914) e do Ribadavia FC (1925)."}
{"id": "258275", "revid": "1888", "url": "https://gl.wikipedia.org/wiki?curid=258275", "title": "Antonio Buj\u00e1n P\u00e9rez", "text": ""}
{"id": "258276", "revid": "1131", "url": "https://gl.wikipedia.org/wiki?curid=258276", "title": "Friamonde", "text": "Friamonde \u00e9 un top\u00f3nimo galego de orixe xerm\u00e1nica, que fai referencia a un posesor. Pode referirse a:"}
{"id": "258277", "revid": "101134", "url": "https://gl.wikipedia.org/wiki?curid=258277", "title": "Victor Oladipo", "text": "Kehinde Babatunde Victor Oladipo, nado o 4 de maio de 1992 en Silver Spring, Maryland, \u00e9 un xogador profesional de baloncesto estadounidense que xoga nos Miami Heat da National Basketball Association (NBA).\nTraxectoria profesional.\nO 27 de xu\u00f1o de 2013, Oladipo foi elixido na 2\u00aa posici\u00f3n do Draft da NBA de 2013 polos Orlando Magic. Asinou o seu contrato de rookie cos Magic o 8 de xullo de 2013.\nO 23 de xu\u00f1o de 2016, Oladipo foi traspasado xunto a Ersan \u0130lyasova e os dereitos de Domantas Sabonis \u00f3s Oklahoma City Thunder, a cambio de Serge Ibaka.\nO 6 de xullo de 2017, Oladipo foi traspasado xunto a Domantas Sabonis \u00f3s Indiana Pacers, a cambio de Paul George.\nO 16 de xaneiro de 2021, Oladipo foi traspasado \u00f3s Houston Rockets como parte dun traspaso entre catro equipos que mandou a James Harden \u00f3s Brooklyn Nets; os Pacers fix\u00e9ronse con Caris LeVert dos Nets e unha elecci\u00f3n da segunda rolda do Draft de 2023 dos Rockets.\nO 25 de marzo de 2021, Oladipo foi traspasado \u00f3s Miami Heat a cambio de Avery Bradley, Kelly Olynyk e un intercambio de elecci\u00f3ns do Draft de 2022."}
{"id": "258278", "revid": "7523", "url": "https://gl.wikipedia.org/wiki?curid=258278", "title": "Otto Porter", "text": "Otto Porter Jr., nado o 3 de xu\u00f1o de 1993 en St. Louis, Missouri, \u00e9 un xogador de baloncesto profesional estadounidense que xoga nos Toronto Raptors da National Basketball Association (NBA).\nTraxectoria profesional.\nO 27 de xu\u00f1o de 2013, Porter foi elixido na 3\u00aa posici\u00f3n do Draft da NBA de 2013 polos Washington Wizards.\nO 6 de febreiro de 2019, Porter foi traspasado \u00f3s Chicago Bulls a cambio e Jabari Parker, Bobby Portis e unha elecci\u00f3n da segunda rolda do Draft de 2023.\nO 25 de marzo de 2021, Porter foi traspasado xunto a Wendell Carter Jr. e d\u00faas futuras elecci\u00f3ns da primeira rolda do Draft \u00f3s Orlando Magic, a cambio de Nikola Vu\u010devi\u0107 e Al-Farouq Aminu.\nO 6 de agosto de 2021, Porter asinou cos Golden State Warriors.\nO 6 de xullo de 2022, Porter asinou un contrato de dous anos cos Toronto Raptors."}
{"id": "258279", "revid": "7523", "url": "https://gl.wikipedia.org/wiki?curid=258279", "title": "Cody Zeller", "text": "Cody Allen Zeller, nado o 5 de outubro de 1992 en Washington, Indiana, \u00e9 un xogador americano de baloncesto profesional que xoga nos Miami Heat da National Basketball Association (NBA).\nTraxectoria profesional.\n\u00d3 remate da s\u00faa segunda tempada na universidade, decidiu presentarse \u00f3 Draft da NBA xunto \u00f3 seu compa\u00f1eiro de equipo Victor Oladipo. O 27 de xu\u00f1o de 2013, Zeller foi elixido na 4\u00aa posici\u00f3n do Draft de 2013 polos Charlotte Bobcats.\nO 4 de agosto de 2021, Zeller asinou cos Portland Trail Blazers. Foi cortado polos Blazers o 8 de febreiro de 2022."}
{"id": "258281", "revid": "85894", "url": "https://gl.wikipedia.org/wiki?curid=258281", "title": "San Xo\u00e1n, San Xo\u00e1n de L\u00f3uzara, Samos", "text": "San Xo\u00e1n \u00e9 unha aldea da parroquia de San Xo\u00e1n de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situada a 780 m. de altitude media. A aldea m\u00e1is pr\u00f3xima \u00e9 Campos."}
{"id": "258283", "revid": "56817", "url": "https://gl.wikipedia.org/wiki?curid=258283", "title": "Trans-Continental Hustle", "text": "Trans-Continental Hustle \u00e9 o quinto \u00e1lbum da banda de gypsy punk Gogol Bordello, editado por American Recordings o 27 de abril de 2010, e foi producido por Rick Rubin."}
{"id": "258285", "revid": "56817", "url": "https://gl.wikipedia.org/wiki?curid=258285", "title": "Pura Vida Conspiracy", "text": "Pura Vida Conspiracy \u00e9 o sexto \u00e1lbum de estudio da banda de gypsy punk Gogol Bordello, editado por ATO Records o 23 de xullo de 2013. Foi producido por Andrew Scheps."}
{"id": "258286", "revid": "1131", "url": "https://gl.wikipedia.org/wiki?curid=258286", "title": "Campos, San Cristovo de L\u00f3uzara, Samos", "text": "Campos \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo. No 2013 ten 5 casas habitadas.\nLocalizaci\u00f3n.\nEst\u00e1 situada a uns 860 m de altitude. Dista uns 250 m de San Cristovo.\nPatrimonio hist\u00f3rico e art\u00edstico.\nNo fondo da aldea \u00e1 beira da estrada est\u00e1 o antigo priorado de Campos, que dependeu do mosteiro de Samos. Tr\u00e1tase dun edificio de planta rectangular, constru\u00eddo en cachotar\u00eda, con cuberta a d\u00faas augas. Pos\u00fae varios balc\u00f3ns en forxa de ferro. Algunhas dependencias utiliz\u00e1ronse como escola a finais do s\u00e9culo XX."}
{"id": "258288", "revid": "1131", "url": "https://gl.wikipedia.org/wiki?curid=258288", "title": "Frexulfe, San Cristovo de L\u00f3uzara, Samos", "text": "Frexulfe \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situada a uns 800 m de altitude, \u00e1 beira do rego que baixa de Airapadr\u00f3n. Nas casas do pico mana unha fonte \u00e1 beira do cami\u00f1o."}
{"id": "258289", "revid": "5863", "url": "https://gl.wikipedia.org/wiki?curid=258289", "title": "Gumersindo Buj\u00e1n Buj\u00e1n", "text": "Gumersindo Buj\u00e1n Buj\u00e1n, nado en Ribadavia en 1850 e finado en Barcelona o 4 de decembro de 1911, foi un avogado e xu\u00edz galego.\nTraxectoria.\nFoi xu\u00edz de Primeira Instancia e Instruci\u00f3n de Corcubi\u00f3n (1886), Viana do Bolo (1887), Celanova (1893), Tui (1897) e Vigo (1898). Interveu como xu\u00edz especial na causa que se seguiu polo asasinato de Domingo Barja, alcalde e cacique de Laza, en 1900. En 1901 foi tenente fiscal da Audiencia de Ourense e presentouse \u00e1s elecci\u00f3ns para deputado a Cortes polo distrito de Ribadavia, pero foi derrotado por Adolfo Merelles Caula. Como fiscal da Audiencia de Ourense interveu nos conflitos campesi\u00f1os da comarca de Valdeorras. Despois foi maxistrado da Audiencia de Salamanca e Barcelona.\nFoi un te\u00f3rico das instituci\u00f3ns xur\u00eddicas galegas. Publicou as s\u00faas opini\u00f3ns sobre os foros no folleto \"Redenci\u00f3n forzosa de los foros al dominio directo\" que apareceu en \"El Mi\u00f1o\" en 1900. A s\u00faa obra fundamental \u00e9 \"De la propiedad y los foros. Estudio jur\u00eddico-social\" (1902), na que sinala un cami\u00f1o espec\u00edfico para acabar cos foros.\nVida persoal.\nCasou con Contemplaci\u00f3n P\u00e9rez L. Mill\u00e1n e foi pai de Antonio Buj\u00e1n P\u00e9rez."}
{"id": "258291", "revid": "1576", "url": "https://gl.wikipedia.org/wiki?curid=258291", "title": "Estratexia r", "text": ""}
{"id": "258292", "revid": "1576", "url": "https://gl.wikipedia.org/wiki?curid=258292", "title": "Estratexia K", "text": ""}
{"id": "258294", "revid": "1131", "url": "https://gl.wikipedia.org/wiki?curid=258294", "title": "Arz\u00faa (hom\u00f3nimos)", "text": ""}
{"id": "258296", "revid": "5863", "url": "https://gl.wikipedia.org/wiki?curid=258296", "title": "Jos\u00e9 L\u00f3pez Requejo", "text": "Jos\u00e9 L\u00f3pez Requejo, foi un xornalista e pol\u00edtico galego.\nTraxectoria.\nFormou parte como secretario do Comit\u00e9 Provincial Agrario de Ourense desde 1916 e despois da Federaci\u00f3n Agraria Provincial. Coa folga xeral de 1917 fuxiu a Portugal con Antonio Buj\u00e1n P\u00e9rez e foron detidos en Ribadavia \u00e1 s\u00faa volta en xaneiro de 1918. Colaborou en \"La Raza\" (1918) e dirixiu \"La Zarpa\" (abandonou a direcci\u00f3n en 1926 por motivos de sa\u00fade, pero volveu dirixilo en 1928). Foi denunciado por inxurias por Marcial Ginzo Soto. Foi vicepresidente da Asociaci\u00f3n da prensa de Ourense (1931)."}
{"id": "258297", "revid": "1888", "url": "https://gl.wikipedia.org/wiki?curid=258297", "title": "Ulloa", "text": ""}
{"id": "258298", "revid": "25871", "url": "https://gl.wikipedia.org/wiki?curid=258298", "title": "Juanjo Serrano", "text": "Juan Jos\u00e9 Serrano Mac\u00edas, co\u00f1ecido como Juanjo, nado o 3 de outubro de 1981 en Calamonte (Badaxoz, Estremadura), \u00e9 un futbolista profesional espa\u00f1ol que actualmente xoga de dianteiro no Mirand\u00e9s da Segunda Divisi\u00f3n B espa\u00f1ola.\nTraxectoria.\nJuanjo naceu en Calamonte, Badaxoz, en 1981. Despois do seu debut como s\u00e9nior no segundo equipo do M\u00e9rida, pasou unha d\u00e9cada enteira en distintos clubs da Segunda Divisi\u00f3n B: primeiro no Atl\u00e9tico de Madrid B, para continuar no AD Alcorc\u00f3n, CD D\u00edter Zafra, Real Ja\u00e9n, UD Lanzarote, Mazarr\u00f3n CF, UB Conquense, CF Villanovense e CD Guadalajara. No ano 2011, tras d\u00faas tempadas consecutivas anotando m\u00e1is de 20 goles, asinar\u00eda co club da Primeira Divisi\u00f3n Granada CF, a\u00ednda que nunca chegou a debutar en partido oficial, xa que foi cedido ao C\u00e1diz CF e ao SD Logro\u00f1\u00e9s. O 20 de xaneiro de 2013 rescinde o seu contrato co club e regresa ao Guadalajara, cun contrato de medio ano.\nAs\u00ed, con 31 anos, far\u00eda o seu debut na Segunda Divisi\u00f3n o 26 de xaneiro dese mesmo ano, sendo titular na derrota por 0\u20132 ante o Girona FC. O seu primeiro tanto no f\u00fatbol profesional chegar\u00eda co solitario gol dos alcarre\u00f1os ante a UD Las Palmas o 30 de marzo, volvendo a anotar outro na seguinte xornada contribu\u00edndo \u00e1 vitoria local ante o C\u00f3rdoba CF. Tras marcar outros dous tantos co Guadalajara, o descenso administrativo do club fai que Juanjo te\u00f1a que buscar un novo equipo, asinando finalmente polo Club Deportivo Lugo. Tras un ano no Lugo no que non goza de moitos minutos de xogo, asina polo CD Mirand\u00e9s, equipo recentemente descendido \u00e1 Segunda Divisi\u00f3n B."}
{"id": "258300", "revid": "23204", "url": "https://gl.wikipedia.org/wiki?curid=258300", "title": "Trypanosoma cruzi", "text": "Trypanosoma cruzi \u00e9 unha especie de protozoo parasito euglenozoo que causa tripanosom\u00edases en humanos e animais en Am\u00e9rica, como a enfermidade de Chagas humana. A transmisi\u00f3n real\u00edzana insectos hem\u00edpteros triatominae cando depositan as s\u00faas feces na superficie da pel dos seus h\u00f3spedes e despois pican. Cando o h\u00f3spede humano ou animal se ra\u00f1a na zona irritada pola picadura, a penetraci\u00f3n na ferida de feces co parasito vese facilitada.\nA tripanosom\u00edase humana americana ou enfermidade de Chagas ten d\u00faas formas, a forma aguda xeralmente pasa desapercibida e pode manifestarse como un inchamento localizado no sitio de entrada; a forma cr\u00f3nica pode presentarse 10 ou 20 anos despois da infecci\u00f3n e afectar a \u00f3rganos internos, como o coraz\u00f3n, es\u00f3fago, colon, e o sistema nervioso perif\u00e9rico). As persoas afectadas poden morrer de insuficiencia card\u00edaca. O parasito pode estar en forma de tripomastigota no sangue humano ou de amastigota nos tecidos e de epimastigota nos insectos.\nOs casos agudos tr\u00e1tanse con nifurtimox e benznidazole, pero non hai actualmente ningunha terapia efectiva contra os casos cr\u00f3nicos.\nMorfolox\u00eda.\nO \"T. cruzi\" pode presentar tres formas distintas: amastigota, epimastigota e tripomastigota.\nCiclo vital.\nO ciclo de vida de \"T. cruzi\" empeza nun animal que serve de reservorio, xeralmente un mam\u00edfero salvaxe ou dom\u00e9stico ou un ser humano. Un insecto Triatominae serve como vector.\nXen\u00e9tica.\n\"T. cruzi\" div\u00eddese en dous grandes grupos: \"T. cruzi\" I e \"T. cruzi\" II. Este \u00faltimo \u00e1 s\u00faa vez div\u00eddese en cinco grupos menores: \"T. cruzi\" IIa, IIb, IIc, IId e IIe. T. cruzi II est\u00e1 moito m\u00e1is asociado aos casos cr\u00f3nicos da enfermidade de Chagas, polo menos no cono sur de Suram\u00e9rica.\nCultivo.\n\"Trypanosoma cruzi\" pode ser cultivado doadamente co medio NNN."}
{"id": "258301", "revid": "1888", "url": "https://gl.wikipedia.org/wiki?curid=258301", "title": "Galicia. Diario de la ma\u00f1ana", "text": "Galicia foi un xornal que se editou en Ourense entre 1930 e 1937.\nHistoria e caracter\u00edsticas.\nSubtitulado \"Diario de la ma\u00f1ana\", apareceu o 15 de xu\u00f1o de 1930. Fundado por Marcial Ginzo Soto, ao que o suceden na direcci\u00f3n Ricardo Outeiri\u00f1o Rodr\u00edguez, Antonio L\u00f3pez S\u00e1nchez (1934-1935) e Jos\u00e9 Rodr\u00edguez de Dios (1936). Xornal de orientaci\u00f3n calvosotelista, nos comezos baixo as instruci\u00f3ns de Marcial Ginzo Soto, e logo baixo as de Ricardo Outeiri\u00f1o. Foron os seus redactores Antonio Couceiro Freijomil, Emilio Amor Rol\u00e1n, Antonio L\u00f3pez S\u00e1nchez, Celso Cend\u00f3n, Jos\u00e9 Gonz\u00e1lez Viso, Xavier Prado Lameiro e Alfonso Carballo. Entre os seus colaboradores figuraron Vicente Risco, Florentino L\u00f3pez Cuevillas, Manuel Lu\u00eds Acu\u00f1a, Noriega Varela, Jos\u00e9 Adrio Men\u00e9ndez e Xos\u00e9 Ram\u00f3n Fern\u00e1ndez-Oxea. Cesou a s\u00faa publicaci\u00f3n en maio de 1937."}
{"id": "258302", "revid": "1888", "url": "https://gl.wikipedia.org/wiki?curid=258302", "title": "Ricardo Outeiri\u00f1o Rodr\u00edguez", "text": ""}
{"id": "258303", "revid": "1888", "url": "https://gl.wikipedia.org/wiki?curid=258303", "title": "Marcial Ginzo Soto", "text": "Marcial Ginzo Soto, nado en Ourense en 1885 e finado na mesma cidade o 22 de outubro de 1974, foi un avogado, xornalista e pol\u00edtico galego.\nTraxectoria.\nLicenciado en Dereito pola Universidade de Santiago de Compostela en 1915. Foi director de \"El Radical\" (1910-1913) e colaborou en \"Ecos de Orense\". Despois pasou a ser redactor de \"La Regi\u00f3n\", do que chegou a ser director (1915-1926). Foi presidente do C\u00edrculo Tradicionalista de Ourense en 1917 e 1918. Durante a ditadura de Primo de Rivera foi nomeado alcalde de Ourense (1926-1929) e en 1927 foi elixido representante dos concellos de Ourense na Asemblea Nacional Consultiva. Volveu exercer como alcalde nun breve per\u00edodo en 1930. Nese momento fundou o peri\u00f3dico \"Galicia\", cunha orientaci\u00f3n calvosotelista.\nVida persoal.\nCasou en Ribadavia con Aurora Cend\u00f3n Rey en 1916."}
{"id": "258305", "revid": "3054", "url": "https://gl.wikipedia.org/wiki?curid=258305", "title": "Marsopa", "text": ""}
{"id": "258306", "revid": "74806", "url": "https://gl.wikipedia.org/wiki?curid=258306", "title": "Proxecto Mercury", "text": "O proxecto Mercury foi o primeiro proxecto dos Estados Unidos para po\u00f1er un home no espazo. Foi seguido polo programa Gemini e o proxecto Apollo e xa m\u00e1is tarde polo programa do transbordador espacial.\nO contratista elixido para constru\u00edr a c\u00e1psula Mercury, dese\u00f1ada por Max Faget, foi a McDonnell Aircraft. O tama\u00f1o e masa da c\u00e1psula eran o m\u00ednimo imprescindible para levar a un home a \u00f3rbita dadas as limitaci\u00f3ns do foguete elixido para lanzala tripulada, o Atlas LV-3B, e de feito as c\u00e1psulas ti\u00f1an un peso dun terzo das c\u00e1psulas Vostok sovi\u00e9ticas, e mentres as Vostok eran capaces de misi\u00f3ns de ata unha semana, as Mercury ti\u00f1an unha capacidade de ata 24 horas.\nInclu\u00edndo voos de proba e voos orbitais, lanz\u00e1ronse ou intent\u00e1ronse lanzar 25 c\u00e1psulas Mercury. T\u00f3dolos lanzamentos tripulados tiveron \u00e9xito, a\u00ednda que nalg\u00fans momentos con perigo para o astronauta.\nAstronautas.\nOs sete astronautas do proxecto Mercury (co\u00f1ecidos popularmente como \"os sete de Mercury\") foron os primeiros astronautas estadounidenses, elixidos mediante rigorosas probas. Foron os seguintes:"}
{"id": "258308", "revid": "3054", "url": "https://gl.wikipedia.org/wiki?curid=258308", "title": "Ziphioidea", "text": ""}
{"id": "258309", "revid": "4817", "url": "https://gl.wikipedia.org/wiki?curid=258309", "title": "Programa Mercury", "text": ""}
{"id": "258311", "revid": "1131", "url": "https://gl.wikipedia.org/wiki?curid=258311", "title": "Quique \u00c1lvarez Sanju\u00e1n", "text": ""}
{"id": "258319", "revid": "98629", "url": "https://gl.wikipedia.org/wiki?curid=258319", "title": "Operaci\u00f3n E", "text": "Operaci\u00f3n E \u00e9 un filme franco-galego dirixido por Miguel Courtois Paternina que se estreou no 2012. \u00c9 unha produci\u00f3n de ZircoZine, Tormenta Films e A.J.Ou.Z. Films (Francia), co apoio de TVE e Canal + Francia e a distribuci\u00f3n de DeAPlaneta en Espa\u00f1a e a nivel internacional e de EuropaCorp en Francia. \u00c9 a primeira produci\u00f3n internacional da produtora galega independente ZircoZine, e foi rodada en Colombia. Est\u00e1 protagonizado por Lu\u00eds Tosar, que interpreta o campesi\u00f1o colombiano Jos\u00e9 Crisanto e Martina Garc\u00eda no papel de Liliana, a s\u00faa muller.\nA historia do filme est\u00e1 baseada en feitos reais, na operaci\u00f3n humanitaria co\u00f1ecida como Operaci\u00f3n Emmanuel (2007-2008), que consistiu no rescate de Clara Rojas, o seu fillo Emmanuel, que naceu en cativerio, e Consuelo Gonz\u00e1lez de Perdomo, os cales permaneceron m\u00e1is de seis anos en poder das FARC nas selvas colombianas.\nSinopse.\nUnha muller secuestrada polas FARC d\u00e1 a luz un neno no medio da selva colombiana. No momento do parto, a guerrilla arreb\u00e1talle o beb\u00e9 \u00e1 s\u00faa nai e entr\u00e9gallo a Crisanto, un modesto agricultor que sobrevive na xungla coa s\u00faa muller, os seus cinco fillos e o seu sogro, un curandeiro ind\u00edxena. Crisanto deber\u00e1 facerse cargo do neno baixo ameaza de morte, pero o pequeno est\u00e1 gravemente enfermo. Toda a familia trata de salvarlle a vida, que \u00e9 tam\u00e9n a s\u00faa. A s\u00faa loita sen descanso levaralles r\u00edo abaixo sorteando toda clase de adversidades, desco\u00f1ecendo que se esconde tras o interese da guerrilla polo pequeno."}
{"id": "258325", "revid": "22795", "url": "https://gl.wikipedia.org/wiki?curid=258325", "title": "Zifioideos", "text": ""}
{"id": "258326", "revid": "5312", "url": "https://gl.wikipedia.org/wiki?curid=258326", "title": "Benz Velo", "text": "O Benz Patent-Motorwagen Velo (ou Benz Velo para abreviar) foi un dos primeiros autom\u00f3biles. Karl Benz patentou o Benz Patent-Motorwagen de tres rodas o 29 de xaneiro de 1886 producido como o primeiro autom\u00f3bil dispo\u00f1ible no mercado desde 1886 ata 1893. A este \u00e9xito inicial seguiuno o modelo Benz Velo en 1894. O Velo e o Duryea Motor Wagon, patentado en 1895, acred\u00edtanse como os primeiros coches estandarizados.\nMec\u00e1nica.\nO primeiro Benz Velo estaba equipado cun motor de cilindro \u00fanico na parte traseira, con 1045 cc (1 L) e 1,5\u00a0HP, e alcanzaba unha velocidade de 20\u00a0km/h. En 1897 a potencia creceu ata 2,5 HP, en 1900 foise a 3\u00a0HP, e en 1901 os cabalos subiron a 3,5 HP. Tam\u00e9n mellorou o rendemento; a versi\u00f3n m\u00e1is potente lograba unha velocidade m\u00e1xima de 30\u00a0km/h.\nEn 1896 ofreceuse o carburador de flotador e o acendido por bater\u00eda. A partir deste momento tam\u00e9n dispo\u00f1\u00eda dunha manivela para arrincar o motor.\nUnha caixa de cambios de d\u00faas velocidades transmit\u00eda a potencia do motor \u00e1s rodas traseiras, a partir de 1896 tam\u00e9n ofreceuse unha terceira velocidade opcional e marcha atr\u00e1s. Dende 1900 ambas foron inclu\u00eddas de serie.\nProduci\u00f3n.\nForon constru\u00eddas 67 unidades do Benz Velo en 1894 e 134 en 1895. O Velo permaneceu en produci\u00f3n at\u00e9 1902, cun reconto final de m\u00e1is de 1200 coches fabricados.\nR\u00e9plicas.\nO Velo inspirou numerosas copias, inclu\u00edndo o Marshall (logo Belsize) en Manchester, o Star (Wolverhampton) e o Arnold (Paddock Wood, ao final s\u00f3 foron constru\u00eddos doce coches)."}
{"id": "258328", "revid": "1131", "url": "https://gl.wikipedia.org/wiki?curid=258328", "title": "Quint\u00e1, San Cristovo de L\u00f3uzara, Samos", "text": "Quint\u00e1 \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situado a uns 850 m de altitude."}
{"id": "258330", "revid": "1131", "url": "https://gl.wikipedia.org/wiki?curid=258330", "title": "Chelo, San Cristovo de L\u00f3uzara, Samos", "text": "Chelo \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situado a uns 950 m de altitude."}
{"id": "258333", "revid": "1131", "url": "https://gl.wikipedia.org/wiki?curid=258333", "title": "Chaos, San Cristovo de L\u00f3uzara, Samos", "text": "Chaos \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situado a uns 915 m de altitude."}
{"id": "258334", "revid": "56817", "url": "https://gl.wikipedia.org/wiki?curid=258334", "title": "Rumille, Carcac\u00eda, Padr\u00f3n", "text": "Rumille \u00e9 un lugar da parroquia de Carcac\u00eda no concello coru\u00f1\u00e9s de Padr\u00f3n, na comarca do Sar. Segundo o padr\u00f3n municipal (INE 2013) ten 60 habitantes, o que sup\u00f3n unha diminuci\u00f3n respecto do ano 1999 cando ti\u00f1a 66 habitantes.\nRumille era parroquia ata 1836, e pertenc\u00eda ao concello de Teo, que a perdeu para pasar ao de Padr\u00f3n, para compensalo pola creaci\u00f3n do concello de Dodro."}
{"id": "258335", "revid": "56817", "url": "https://gl.wikipedia.org/wiki?curid=258335", "title": "Trypanosoma vivax", "text": "Trypanosoma vivax \u00e9 unha especie de protozoos parasitos, que causa a tripanosiom\u00edase animal chamada en \u00c1frica nagana, que afecta ao gando bovino e a alg\u00fans animais salvaxes. D\u00e1se maiormente en \u00c1frica occidental, a\u00ednda que ultimamente se espallou tam\u00e9n a Suram\u00e9rica. Outras especies de tripanosomas poden producir tam\u00e9n tripanosom\u00edases animais, como \"T. brucei brucei\".\nNo \"T. vivax\" descubriuse unha nova prolina racemase de importancia m\u00e9dica e veterinaria .\nEn \"T. vivax\" atopouse a glicoprote\u00edna de superficie variable m\u00e1is pequena (40 kDa) descuberta ata agora, que cont\u00e9n poucos carbohidratos.\nA especie tam\u00e9n produce vivapa\u00edna, unha ciste\u00edna peptidase."}
{"id": "258337", "revid": "1131", "url": "https://gl.wikipedia.org/wiki?curid=258337", "title": "A Lama, Fisteus, Quiroga", "text": "A Lama \u00e9 un lugar da parroquia de Fisteus, no concello lucense de Quiroga na comarca de Quiroga.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo.\nLocalizaci\u00f3n.\nEst\u00e1 situada a 490 m de altitude a 100 m da aldea de San Cristovo."}
{"id": "258340", "revid": "89787", "url": "https://gl.wikipedia.org/wiki?curid=258340", "title": "Arnold (autom\u00f3bil)", "text": "O Arnold foi un dos primeiros autom\u00f3biles fabricado no Reino Unido. Foi producido en East Peckham, Kent entre 1896 e 1898.\nHistoria.\nWilliam Arnold &amp; Sons de East Peckham, Kent, foi unha empresa de enxe\u00f1er\u00eda agr\u00edcola fundada aproximadamente en 1844.\nEn 1895 adquiriron unha licenza para constru\u00edr coches Benz. Como Arnold Motor Carriage Co. desde 1896 a 1898 a empresa constru\u00edu doce coches co dese\u00f1o da Benz, pero cos seus propios motores Dous Arnolds foron expostos no Crystal Palace en 1896.\nUn Arnold de 1896 estaba equipado co primeiro arranque autom\u00e1tico do mundo, do enxe\u00f1eiro el\u00e9ctrico H.J. Dowsing. Era un dynamotor xunto ao volante, dese\u00f1ado para axudar aos coches a subir os outeiros e para arrincar o motor.\nCons\u00e9rvanse dous coches Arnold."}
{"id": "258342", "revid": "56817", "url": "https://gl.wikipedia.org/wiki?curid=258342", "title": "El Radical (1910)", "text": "El Radical foi un semanario editado en Ourense entre 1910 e 1913.\nTraxectoria.\nSubtitulado \"Semanario tradicionalista\", apareceu o 27 de xullo de 1910. Fundado por Jos\u00e9 Fern\u00e1ndez Gallego e dirixido primeiro polo seu fundador e despois por Marcial Ginzo Soto, foi un semanario xaimista. Entre os seus colaboradores figuraron Carolino Costa M\u00e1rquez, Jos\u00e9 Bello Gonz\u00e1lez, Carlos M. S\u00e1nchez de Bou, Carlos Balboa Pajar\u00f3n e Alejandro Rodr\u00edguez Veiras. Cesou a s\u00faa edici\u00f3n en 1913."}
{"id": "258344", "revid": "89787", "url": "https://gl.wikipedia.org/wiki?curid=258344", "title": "Egg (autom\u00f3bil)", "text": "Egg ou Egg &amp; Egli foi unha marca de coche su\u00edza, activa entre 1896 e 1919. Foi unha das marcas de coches m\u00e1is lonxevas do pa\u00eds. Apareceu en numerosos sal\u00f3ns do autom\u00f3bil e competiu no derby anual Smash-up de Francia.\nHistoria.\nRudolf Egg, un enxe\u00f1eiro automotriz, constru\u00edu un coche para o seu uso en 1893. M\u00e1is tarde en 1896 fundou a compa\u00f1\u00eda do mesmo nome en Z\u00fcrich cos fondos dun banqueiro su\u00edzo chamado Egli. En 1904, a empresa trasladouse a Wollishofen, operando baixo o nome de Motorwagenfabrik Excelsior. A compa\u00f1\u00eda Egg produciu m\u00e1is tarde alg\u00fans dos primeiros motores de avi\u00f3ns su\u00edzos. Logo da guerra as dificultades financeiras obrigaron \u00f3 peche da empresa en 1919. M\u00e1is tarde o mesmo Egg converteuse nun distribuidor de Renault.\nModelos.\nAo principio, todos os modelos eran triciclos. Chamado triciclo Egg &amp; Egli antes de 1900, logo comercializ\u00e1ronse como Egg &amp; Egli Rapid. Os primeiros coches de catro rodas produc\u00edronse en 1899, cun forte parecido co Oldsmobile Curved Dash. Os modelos Egg consider\u00e1banse de alta calidade en Su\u00edza, e moitas empresas su\u00edzas os produciron baixo licenza."}
{"id": "258345", "revid": "6334465", "url": "https://gl.wikipedia.org/wiki?curid=258345", "title": "Zif\u00edidos", "text": "A dos zif\u00edidos (\"Ziphiidae\") \u00e9 unha familia de mam\u00edferos cet\u00e1ceos odontocetos, a \u00fanica da superfamilia dos zifioideos, que incl\u00fae os zifios.\nTr\u00e1tase da familia de grandes mam\u00edferos menos co\u00f1ecida: varias das s\u00faas especies non se descubriron at\u00e9 as d\u00faas \u00faltimas d\u00e9cadas do s\u00e9culo XX.\nOs zifios son o segundo grupo de cet\u00e1ceos en canto a n\u00famero de especies, despois da familia dos golfi\u00f1os, e foron un dos primeiros que diverxeron da li\u00f1axe ancestral.\nOs f\u00f3siles m\u00e1is antigos encontr\u00e1ronse en sedimentos do mioceno, de hai uns 20 mill\u00f3ns de anos.\nCaracter\u00edsticas.\nOs membros desta familia te\u00f1en un tama\u00f1o medio (para cet\u00e1ceos), comprendido entre os 2 e os 14 m de lonxitude, e un peso que vai desde 1 a 15 t. A s\u00faa principal caracter\u00edstica distintiva \u00e9 a presenza dun foci\u00f1o fino, similar ao de moitos golfi\u00f1os, pero a\u00ednda m\u00e1is estreito e dous sucos que converxen na garganta. Tam\u00e9n se caracter\u00edzan por teren a aleta caudal sen incisura, as pectorais e a dorsal pequenas, e esta \u00faltima situada nunha posici\u00f3n moi posterior.\nA\u00ednda que \"Tasmacetus shepherdi\" \u00e9 unha excepci\u00f3n, a maior\u00eda das especies desta familia s\u00f3 te\u00f1en un ou dous pares de dentes, e incluso estes poden faltar nas femias. A mi\u00fado presentan dimorfismo sexual marcado.\nCo\u00f1\u00e9cese moi pouco sobre a vida destes cet\u00e1ceos, e mesmo algunhas especies, estudadas a partir de exemplares mortos, nunca se observaron en vida, probabelmente debido a que os seus h\u00e1bitats est\u00e1n en augas oce\u00e1nicas, moi afastadas das costas. Actualmente co\u00f1\u00e9cense unhas 20 especies, pero poder\u00eda haber outras a\u00ednda desco\u00f1ecidas.\nTaxonom\u00eda.\nDescrici\u00f3n.\nA familia foi descrita polo naturalista ingl\u00e9s John Edward Gray \u2014segundo os autores\u2014 en 1850, en \" Catalogue of the Mammalia in the collection of the British Museum, with descriptions of all the species and figures of the genera. Part I. Cetacea\", ou en 1865, en \"Proc. Zool. Soc. Lond\"., 1865: 528.\nEtimolox\u00eda.\nO nome da familia, \"Ziphiidae\", foi cu\u00f1ado por Gray e est\u00e1 formado, como \u00e9 obrigatorio, sobre a base da ra\u00edz do nome do x\u00e9nero elixido como tipo, \"Ziphius, -is\", en xenitivo, \u00e9 dicir, \"Ziphi-\", engad\u00edndolle a desinencia \"-\u01d0dae\", propia das familias dos animais.\nSinonimia.\nAo longo do tempo, a familia dos \"Ziphiidae\" co\u00f1eceuse tam\u00e9n polos sin\u00f3nimos:\nClasificaci\u00f3n da familia dentro dos cet\u00e1ceos.\nA familia dos zif\u00edidos comprende unha superfamilia con 6 x\u00e9neros actuais cun total de 21 especies.\nOrde \"Cetacea\"\nSubfamilia dos zifiinos.\nAlg\u00fans autotes consideran, ademais, a subfamilia dos zifiinos, que incluir\u00eda, entre os taxons con especies actuais, ademais do x\u00e9nero \"Ziphius\", o x\u00e9nero \"Tasmacetus\", ambos monoespec\u00edficos. Por\u00e9n, a maior\u00eda das bases de datos de especies non reco\u00f1ecen esta subfamilia, integrando ambas as especies na familia dos zif\u00edidos."}
{"id": "258346", "revid": "22795", "url": "https://gl.wikipedia.org/wiki?curid=258346", "title": "Ziphoidea", "text": ""}
{"id": "258347", "revid": "22795", "url": "https://gl.wikipedia.org/wiki?curid=258347", "title": "Zifoideos", "text": ""}
{"id": "258349", "revid": "22795", "url": "https://gl.wikipedia.org/wiki?curid=258349", "title": "Zifio", "text": ""}
{"id": "258350", "revid": "98629", "url": "https://gl.wikipedia.org/wiki?curid=258350", "title": "Plasmodium vivax", "text": "Plasmodium vivax \u00e9 unha especie de protozoos parasitos pat\u00f3xenos dos humanos, que \u00e9 o axente causante m\u00e1is frecuente e amplamente distribu\u00eddo da malaria (concretamente as febres terz\u00e1s benignas). \"P. vivax\" \u00e9 unha das especies de plasmodios que poden producir a malaria en humanos, pero a malaria que causa \u00e9 m\u00e1is benigna que a causada por \"Plasmodium falciparum\" (a m\u00e1is grave e letal), a\u00ednda que \"P. vivax\" pode tam\u00e9n en certos casos producir malarias graves e mortais. \"P. vivax\" \u00e9 transmitido pola femia do mosquito \"Anopheles\" (o macho non pica).\nTaxonom\u00eda.\n\"P. vivax\" pode dividirse en dous clados, un que parece terse orixinado no Vello Mundo, e outro que se orixinou no Novo Mundo. A distinci\u00f3n pode facerse base\u00e1ndose na estrutura das formas A e S do ARNr. Parece que ocorreu unha conversi\u00f3n x\u00e9nica nas cepas do Vello Mundo que deu lugar \u00e1s do Novo Mundo. O momento en que isto ocorreu a\u00ednda non foi determinado.\nActualmente os dous tipos de \"P. vivax\" circulan en Am\u00e9rica do N e do S. O parasito dos monos \"Plasmodium simium\", est\u00e1 m\u00e1is relacionado coas cepas do Vello Mundo.\nPara as cepas do Novo Mundo prop\u00faxose o nome espec\u00edfico \"Plasmodium collinsi\", pero polo momento isto non foi aceptado.\nEnfermidade.\nEpidemiolox\u00eda.\n\"P. vivax\" enc\u00f3ntrase sobre todo en Am\u00e9rica, algunhas partes de \u00c1frica, e en Asia. \"P. vivax\" pode causar a morte por esplenomegalia (agrandamento patol\u00f3xico do bazo), pero o m\u00e1is frecuente \u00e9 que cause s\u00edntomas debilitantes pero non mortais. En conxunto a esta especie d\u00e9bese o 65% dos casos de malaria en Asia e Suram\u00e9rica.\nEst\u00edmase que 2500 mill\u00f3ns de persoas est\u00e1n en risco de infecci\u00f3n por este organismo. A\u00ednda que Am\u00e9rica (do N e do S) contrib\u00fae co 22% da \u00e1rea xeogr\u00e1fica global de risco, as maiores \u00e1reas end\u00e9micas al\u00ed est\u00e1n xeralmente pouco poboadas, polo que a rexi\u00f3n contrib\u00fae s\u00f3 co 6% da poboaci\u00f3n en risco. En \u00c1frica, o estendida que est\u00e1 a carencia do ant\u00edxeno Duffy na poboaci\u00f3n asegura que as \u00e1reas de transmisi\u00f3n estable estean restrinxidas a Madagascar e partes de corno de \u00c1frica, que contrib\u00faen co 3,5% da poboaci\u00f3n global en risco. Asia central \u00e9 responsable do 82% da poboaci\u00f3n global en risco con \u00e1reas moi end\u00e9micas coincidindo con altas densidades de poboaci\u00f3n especialmente na India e Birmania. O Sueste asi\u00e1tico ten \u00e1reas de alta endemicidade en Indonesia e Pap\u00faa Nova Guinea e en total contrib\u00fae co 9% da poboaci\u00f3n global en risco. \"P. vivax\" \u00e9 a \u00fanica especie ind\u00edxena que produce malaria na pen\u00ednsula de Corea; despois da Guerra de Corea quedou practicamente erradicada, mais reapareceu a finais da d\u00e9cada de 1990.\nTratamento.\nA cloroquina \u00e9 o principal tratamento para a malaria \"vivax\", excepto na parte occidental de Nova Guinea (a provincia indonesia de Irian Jaya), que fai fronteira con Pap\u00faa Nova Guinea, onde a resistencia \u00e1 cloroquina \u00e9 com\u00fan (ata no 20% dos casos). A resistencia \u00e1 cloroquina \u00e9 un problema crecente tam\u00e9n noutras partes do mundo, como Corea e a India.\nCando \u00e9 com\u00fan a resistencia \u00e1 cloroquina ou cando a cloroquina est\u00e1 contraindicada, ent\u00f3n o f\u00e1rmaco utilizado \u00e9 a artesunate, excepto en EEUU, onde non se aprobou o seu uso. Nos lugares onde se adoptou unha terapia de combinaci\u00f3n baseada na artemisinina como tratamento de primeira li\u00f1a contra a malaria por \"P. falciparum\", tam\u00e9n pode usarse contra a malaria por \"P. vivax\" en combinaci\u00f3n con primaquina para unha cura radical. Unha excepci\u00f3n \u00e9 o uso de artesunate xunto con sulfadoxina-pirimetamina (AS+SP), que non \u00e9 efectivo contra o \"P. vivax\" en moitos lugares. A mefloquina \u00e9 unha boa alternativa e nalg\u00fans pa\u00edses pode dispo\u00f1erse m\u00e1is facilmente dela. A atovaquone-proguanil \u00e9 unha alternativa efectiva en pacientes que non toleran a cloroquina. A quinina pode utilizarse para tratar a malaria \"vivax\", pero ten rendementos inferiores.\nSe non se fai unha cura radical (erradicaci\u00f3n das formas hep\u00e1ticas do parasito), o 32% dos pacientes recaen a pesar de que foron tratados aparentemente con \u00e9xito da infecci\u00f3n por \"P. vivax\". A erradicaci\u00f3n dos estadios hep\u00e1ticos pode conseguirse administrando primaquina, despois de comprobar o estado do encima G6PD nos pacientes para reducir o risco de hem\u00f3lise. Non obstante, en casos de deficiencia grave de G6PD a primaquina est\u00e1 contraindicada e non se deber\u00eda usar. Recentemente, isto adquiriu especial importancia polo incremento da incidencia da malaria \"vivax\" entre viaxeiros. Polo menos, c\u00f3mpre un tratamento de 14 d\u00edas con primaquina para unha cura radical da infecci\u00f3n por \"P. vivax\".\nBiolox\u00eda.\n\"P. vivax\" pode reproducirse asexual ou sexualmente, dependendo da fase do seu ciclo de vida.\nFormas asexuais:\nFormas sexuais: Gametocitos redondos. Os gametocitos de \"P. vivax\" enc\u00f3ntranse normalmente no sangue perif\u00e9rico ao final da primeira semana de parasitemia.\nIndicouse que \"P. vivax\" adquiriu por transferencia horizontal de xenes material xen\u00e9tico procedente dos humanos.\nCiclo de vida.\nO per\u00edodo de incubaci\u00f3n da infecci\u00f3n xeralmente vai de dez a dezaseis d\u00edas e \u00e1s veces chega ata un ano. Os estadios hep\u00e1ticos persistentes poden causar unha reca\u00edda ata cinco anos despois da eliminaci\u00f3n dos estadios eritroc\u00edticos e de obter unha curaci\u00f3n cl\u00ednica.\nInfecci\u00f3n en humanos.\nA infecci\u00f3n por \"Plasmodium vivax\" ten lugar nos humanos cando unha femia infectada do mosquito \"Anopheles\" chucha sangue dunha persoa sa. Cando o mosquito se alimenta inxecta saliva para impedir a coagulaci\u00f3n do sangue e xunto con ela entran os esporozoites (miles) no sangue humano. En s\u00f3 media hora os esporozo\u00edtos chegan ao f\u00edgado, e al\u00ed entran nas c\u00e9lulas hep\u00e1ticas, transf\u00f3rmanse en trofozo\u00edtos, alim\u00e9ntanse das c\u00e9lulas hep\u00e1ticas, e reprod\u00facense sexualmente. Este proceso d\u00e1 lugar a miles de merozo\u00edtos (c\u00e9lulas fillas dos plasmodios), que est\u00e1n presentes no sistema circulatorio e no f\u00edgado.\nFase hep\u00e1tica.\nO esporozo\u00edto de \"P. vivax\" entra nun hepatocito e empeza a s\u00faa fase esquizog\u00f3nica exoeritroc\u00edtica. Esta caracter\u00edzase porque se producen moitas roldas de divisi\u00f3ns celulares sen que haxa segmentaci\u00f3n da c\u00e9lua. Despois dun certo n\u00famero de divisi\u00f3ns nucleares, a c\u00e9lula do parasito segm\u00e9ntase por fin e f\u00f3rmanse os merozo\u00edtos.\nHai situaci\u00f3ns nas que alg\u00fans dos esporozo\u00edtos non empezan inmediatamente a crecer e dividirse despois de entrar nos hepatocitos, sen\u00f3n que permanecen nun estado dormente ou hipnozo\u00edto durante semanas ou meses. A duraci\u00f3n desta latencia var\u00eda dun hipnozo\u00edto a outro e os factores que finalmente disparan a crecemento non se co\u00f1ecen; isto explica como unha soa infecci\u00f3n pode ser responsable de toda unha serie de ondas de parasitemia ou reca\u00eddas nun individuo. As distintas cepas de \"P. vivax\" te\u00f1en o seu propio patr\u00f3n caracter\u00edstico de reca\u00eddas e temporizaci\u00f3n.\nA fase inicial \u00e9 a xeraci\u00f3n exoeritroc\u00edtica.\nCiclo eritroc\u00edtico.\n\"P. vivax\" penetra preferentemente en eritrocitos inmaturos (reticulocitos). Para facelo, os merozo\u00edtos te\u00f1en d\u00faas prote\u00ednas no seu polo apical chamadas PvRBP-1 e PvRBP-2. O parasito utiliza o ant\u00edxeno de grupo sangu\u00edneo Duffy (Fy6) para penetrar no eritrocito. Este ant\u00edxeno est\u00e1 ausente na maior\u00eda das persoas nativas de \u00c1frica occidental [fenotipo Fy (a-b-)]. Como resultado, as infecci\u00f3ns por \"P. vivax\" son menos frecuentes en \u00c1frica occidental.\nOs eritrocitos parasitados son d\u00faas veces m\u00e1is grandes do normal e presentan puntos de Sch\u00fcffner (tam\u00e9n chamados punteado de Sch\u00fcffner ou gr\u00e1nulos de Sch\u00fcffner) na s\u00faa superficie; o aspecto manchado das c\u00e9lulas var\u00eda en cor desde un rosa claro ao vermello ou amarelo avermellado, cando se colorea coa tinguidura Romanovsky. O paasito que est\u00e1 no interior da c\u00e9lula \u00e9 xeralmente de forma moi irregular (descrito como \"ameboide\"). Os esquizontes de \"P. vivax\" te\u00f1en no seu interior ata vinte merozo\u00edtos. \u00c9 raro ver c\u00e9lulas que conte\u00f1an m\u00e1is dun parasito. Como os merozo\u00edtos s\u00f3 se unen a eritrocitos inmaturos (reticulocitos) \u00e9 raro que os eritrocitos parasitados sexan m\u00e1is do 3%.\nFase sexual.\nA fase sexual comprende os seguintes procesos:\nFase no mosquito.\nO ciclo de vida nos mosquitos comprende:\nFormaci\u00f3n de gametos.\nO desenvolvemento de gametos a partir dos gametocitos denominase gametogonia. Cando unha femia do mosquito \"Anopheles\" pica a unha persoa infectada, os gametocitos e outros estadios do parasito transf\u00edrense ao seu est\u00f3mago onde ten lugar o desenvolvemento posterior.\nOs microgametocitos fanse moi activos e o seu n\u00facleo sofre fisi\u00f3n para dar de 6-8 n\u00facleos fillos, que se colocan na periferia. O citoplasma orixina flaxelos longos e finos como proxecci\u00f3ns, despois entra un n\u00facleo en cada unha desas extensi\u00f3ns. Despois, estas extensi\u00f3ns citoplasm\u00e1ticas rompen e constit\u00faen os gametos masculinos maduros (microgametos). Este proceso de formaci\u00f3n de flaxelos que dan lugar a microgametos ou gametos masculinos denom\u00ednase exflaxelaci\u00f3n. \nOs macrogametocitos mostran moi poucos cambios. Desenvolven un cono de recepci\u00f3n a un lado e maduran dando os gametos femininos ou macrogametocitos.\nFecundaci\u00f3n.\nOs gametos masculinos m\u00f3vense activamente no est\u00f3mago do mosquito na procura do gameto feminino. O gameto masculino despois entra no feminino (singamia) a trav\u00e9s do cono de recepci\u00f3n deste, e a completa fusi\u00f3n dos gametos d\u00e1 lugar ao cigoto (sincarion). A fusi\u00f3n (singamia) de dous gametos que te\u00f1en formas diferentes, como neste caso, denom\u00ednase anisogamia. \nO cigoto permanece inactivo durante alg\u00fan tempo, pero pouco despois al\u00f3ngase, faise vermiforme e m\u00f3bil e denom\u00ednase oocineto. Os extremos bicudos do oocineto penetran a parede do est\u00f3mago, o oocineto entra e queda debaixo da capa epitelial externa. Al\u00ed fanse esf\u00e9ricos e desenvolven unha parede de quiste arredor. Esta parede deriva parcialmente dos tecidos estomacais e en parte \u00e9 producida polo propio cigoto. Neste estadio, denom\u00ednase ooquiste. O ooquiste absorbe nutrientes e crece en tama\u00f1o. Estes ooquistes fan protrusi\u00f3n (asoman) na superficie do est\u00f3mago d\u00e1ndolle a este unha aparencia vesiculosa. Nun mosquito moi infectado poden verse ata 1000 ooquistes.\nEsporogonia.\nO n\u00facleo do ooquiste div\u00eddese repetidamente para formar un gran n\u00famero de n\u00facleos fillos. Ao mesmo tempo, no citoplasma orix\u00ednanse grandes vac\u00faolos e f\u00f3rmanse numerosas masas citopl\u00e1smicas. Estas masas citopl\u00e1smicas despois al\u00f3nganse e migra un n\u00facleo fillo a cada unha delas. Os corpos con forma de fouce resultantes son os esporozo\u00edtos. Esta fase da multiplicaci\u00f3n asexual ch\u00e1mase esporogonia e compl\u00e9tase en 10\u201321 d\u00edas. O ooquiste despois estoupa e lib\u00e9ranse os esporozo\u00edtos na cavidade corporal do mosquito, desde onde, a trav\u00e9s do sangue, acaban chegando \u00e1s gl\u00e1ndulas salivares do mosquito. O mosquito agora \u00e9 infectivo. As gl\u00e1ndulas salivares dun s\u00f3 mosquito infectado poden conter ata 200.000 esporozo\u00edtos. \nCando o mosquito pica a unha persoa sa, introduce coa saliva no sangue miles de esporozo\u00edtos e o ciclo empeza outra vez.\nConsideraci\u00f3ns de laboratorio.\n\"P. vivax\" e \"P. ovale\" despois de estar en EDTA durante m\u00e1is de media hora antes de que se faga o frotis de sangue te\u00f1en unha aparencia moi similar a \"P. malariae\", o cal \u00e9 unha importante raz\u00f3n para que no laboratorio se procese a mostra tan axi\u00f1a como chegue. Os frotis de sangue fanse preferiblemente nun per\u00edodo de media hora despois da extracci\u00f3n do sangue e nunca despois dunha hora.\nA diagnose pode facerse cunha tira de probas r\u00e1pida de anticorpos."}
{"id": "258385", "revid": "85894", "url": "https://gl.wikipedia.org/wiki?curid=258385", "title": "P\u00edo Pr\u00edncipe", "text": "P\u00edo Pr\u00edncipe Garc\u00eda de Romero, nado en Jaca en 1866 e finado en Ourense o 14 de xaneiro de 1933, foi un pol\u00edtico galego.\nTraxectoria.\nEstudou no Colexio San Ildefonso do Escorial. Tenente de Carabineiros. Foi destinado a Ourense en 1914, onde se xubilou. Ao retirarse dedicouse \u00e1 actividade industrial. Integrouse no grupo republicano de Ourense do que formou parte da s\u00faa directiva xa en 1918. O 26 de marzo de 1930 foi un dos asinantes do Pacto de Lestrobe. Despois da escisi\u00f3n da Federaci\u00f3n Republicana, organizou o Partido Radical con Lu\u00eds F\u00e1brega Coello, Fern\u00e1ndez P\u00e9rez, Santos Fern\u00e1ndez Fueyo e Antonio Buj\u00e1n P\u00e9rez; foi presidente do Partido e administrador de \"El Radical\" (1931). Foi nomeado secretario xeral do Partido Radical de Ourense o 8 de xaneiro de 1933.\nVida persoal.\nCasou con Mar\u00eda Brunet Berta."}
{"id": "258386", "revid": "1888", "url": "https://gl.wikipedia.org/wiki?curid=258386", "title": "P\u00edo Pr\u00edncipe Garc\u00eda", "text": ""}
{"id": "258387", "revid": "98629", "url": "https://gl.wikipedia.org/wiki?curid=258387", "title": "Harry o sucio na lista negra", "text": "Harry o sucio na lista negra (en ) \u00e9 un filme estadounidense dirixido por Buddy Van Horn que se estreou en 1998. Quinta e \u00faltima entrega da serie policial iniciada con \"Harry o sucio\". Estreouse en galego na TVG o 24 de agosto de 2013.\nSinopse.\nO protagonista volve a ser Harry Callahan, un controvertido inspector da polic\u00eda de San Francisco. Unha lista de oito persoas c\u00e9lebres circula pola cidade e fanse macabras poxas sobre cal delas morrer\u00e1 primeiro. Un dos nomes que figura na lista \u00e9 precisamente o do inspector Callahan, que \u00e9 precisamente quen est\u00e1 investigando o caso."}
{"id": "258388", "revid": "23204", "url": "https://gl.wikipedia.org/wiki?curid=258388", "title": "The Dead Pool", "text": ""}
{"id": "258390", "revid": "22795", "url": "https://gl.wikipedia.org/wiki?curid=258390", "title": "Hyperoodontinae", "text": ""}
{"id": "258391", "revid": "22795", "url": "https://gl.wikipedia.org/wiki?curid=258391", "title": "Ziphiidae", "text": ""}
{"id": "258392", "revid": "89787", "url": "https://gl.wikipedia.org/wiki?curid=258392", "title": "Mesoplodon", "text": " \nMesoplodon \u00e9 un x\u00e9nero de cet\u00e1ceos odontocetos da familia dos zif\u00edidos que re\u00fane quince especies, co\u00f1ecidos como zifios, o que fai del o m\u00e1is numeroso x\u00e9nero de cet\u00e1ceos.\nOs cient\u00edficos cren que a\u00ednda se van encontrar m\u00e1is especies, pois os animais da familia dos zif\u00edidos son moi pouco co\u00f1ecidos.\nTampouco non se sabe o estado de conservaci\u00f3n das especies co\u00f1ecidas.\nTaxonom\u00eda.\nDescrici\u00f3n.\nO x\u00e9nero foi establecido en 1850 polo paleont\u00f3logo franc\u00e9s Paul Gervais, en \"Ann. Sci. Nat. Zool.\" (Par\u00eds), ser. 3, 14: 16.\nEtimolox\u00eda.\nO nome \"Mesoplodon\", est\u00e1 composto de tres elementos do lat\u00edn cient\u00edfico tirados do grego antigo:&lt;br&gt; \u2014 \"mes-\", de \u03bc\u03ad\u03c3\u03bf\u03c2 \"m\u00e9sos\", \"medio\", \"que est\u00e1 no medio\";&lt;br&gt; \u2014 \"-oplo-\", de \u1f45\u03c0\u03bb\u03bf\u03bd \"h\u00f3plon\", \"arma\", e&lt;br&gt; \u2014 \"-odon\", de \u03bf\u03b4\u03bf\u03cd\u03c2, \u03bf\u03b4\u03cc\u03bd\u03c4\u03bf\u03c2 \"odo\u00fas\", \"od\u00f3ntos\", \"dente\", &lt;br&gt; e que podemos traducir como \"armados con dentes no medio (da mand\u00edbula)\".\nSinonimia.\nAdemais de polo nome cu\u00f1ado por Gervais, e actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos seguintes:\nClasificaci\u00f3n.\nA sistem\u00e1tica do x\u00e9nero bas\u00e9ase na forma e disposici\u00f3n dos dentes dos machos adultos.&lt;br&gt;Segundo o SIIT, e m\u00e1is a EOL, comprende as seguintes 15 especies:\nX\u00e9nero \"Mesoplodon\" \nNotas: \n1. Os nomes vulgares galegos das especies arriba relacionadas son os propostos por Lahuerta e V\u00e1zquez, no seu \"Vocabulario multiling\u00fce\" (os escritos en letra grosa), e por D\u00edaz d'a Silva e Cartelle (os escritos en letra normal).&lt;br&gt;\n2. Dado que a Real Academia Galega d\u00e1 para o nome da familia o de zif\u00edidos, e a\u00ednda que non rexistra a entrada \"zifio\", por l\u00f3xica estes nomes deben escribirse con z inicial.&lt;/small&gt;\nEn Galicia.\nSegundo D\u00edaz d'a Silva e Caretelle, rex\u00edstranse en augas pr\u00f3ximas a Galicia as especies \"Mesoplodon bidens\", \"M. densirostris\", \"M. europaeus\" e \"M. mirus\", a\u00ednda que a s\u00faa presenza \u00e9 accidental."}
{"id": "258393", "revid": "89787", "url": "https://gl.wikipedia.org/wiki?curid=258393", "title": "Ziphius", "text": "Ziphius \u00e9 un x\u00e9nero de mam\u00edferos cet\u00e1ceos odontocetos da superfamilia dos zifioideos o tipo da s\u00faa \u00fanica familia, a dos zif\u00edidos.\nNa actualidade o x\u00e9nero non comprende m\u00e1is que unha \u00fanica especie, o zifio de Cuvier (\"Ziphius cavirostris\"), a\u00ednda que se co\u00f1ece tam\u00e9n unha especie extinta.\nTaxonom\u00eda.\nDescrici\u00f3n.\nO x\u00e9nero \"Ziphius\" foi descrito en 1823 polo naturalista franc\u00e9s Georges Cuvier na s\u00faa obra \"Recherches sur les ossements fossiles\". Nouv. \u00e9d., 5 (1): 1-352.\nEtimolox\u00eda.\nO nome cient\u00edfico \"Ziphius\" foi cu\u00f1ado por Georges Cuvier, que parece que o derivou dunha adaptaci\u00f3n do grego antigo \u03be\u03af\u03c6\u03bf\u03c2 \"x\u00edphos\" \"espada\", en alusi\u00f3n ao estreito bico destes animais.\nSin\u00f3nimos.\nAdemais de polo nome de \"Ziphius\" que lle adxudicou Cuvier, e actualmente v\u00e1lido, o x\u00e9nero foi co\u00f1ecido tam\u00e9n polos seguintes sin\u00f3nimos:\nClasificaci\u00f3n.\nA \u00fanica especie actual do x\u00e9nero \u00e9 o zifio de Cuvier, de xeito que \"Ziphius\" foi considerado tradicionalmente como un x\u00e9nero monoespec\u00edfico. Pero comprende tam\u00e9n unha especie f\u00f3sil, \"Ziphius compressus\" , que viviu desde hai 2 588 mill\u00f3ns de anos (Ma) at\u00e9 hai 1 806 Ma, e cuxos restos se encontraron no leste do Reino Unido.\nDistribuci\u00f3n.\nZifio de Cuivier.\nO zifio de Cuvier enc\u00f3ntrase en todos is oc\u00e9anos do mundo, incu\u00edndo o mar Mediterr\u00e1neo, e exceptuando as moi fr\u00edas latitudes dos oc\u00e9anos Glaciais \u00c1rtico e Ant\u00e1rtico, o mar B\u00e1ltico e o mar Negro.\nEn Galicia.\nA presenza do zifio de Cuvier en augas pr\u00f3ximas a Galicia \u00e9 escasa.\n\"Ziphius compressus\".\nA especie f\u00f3sil \"Ziphius compressus\" foi descuberta no Reino Unido, onde viviu no plistoceno."}
{"id": "258394", "revid": "98629", "url": "https://gl.wikipedia.org/wiki?curid=258394", "title": "Mel\u00f3n (cet\u00e1ceos)", "text": "O mel\u00f3n \u00e9 un \u00f3rgano de forma ovalada formado por unha substancia de natureza lip\u00eddica que se encontra na fronte da maior\u00eda dos odontocetos e que se cre que se utiliza para a ecolocaci\u00f3n.\nFunci\u00f3n.\nEstruturalmente, o mel\u00f3n forma parte do aparato nasal e comprende a maior parte do tecido entre o espir\u00e1culo e a punta do nariz. \u00c9 un \u00f3rgano ovoide que se encontra na rexi\u00f3n facial dos odontocetos. Normalmente \u00e9 asim\u00e9trico, lixeiramente desviado cara ao lado dereito. Enc\u00f3ntrase sobre unha almofadi\u00f1aa de tecido conectivo denso, sobre as turbinas \u00f3seas do cranio.\nO tama\u00f1o do mel\u00f3n non se relaciona coa m\u00e1xima profundidade alcanzada nas inmersi\u00f3ns dos cet\u00e1ceos. A s\u00faa funci\u00f3n a\u00ednda non foi aclarada totalmente, pero se cre que \u00e9 un compo\u00f1ente bioac\u00fastico, como un medio de enfocar os sons utilizados na ecolocaci\u00f3n e adaptador de impedancia.&lt;br&gt;A funci\u00f3n como adaptador de impedancia implica a creaci\u00f3n dunha similitude entre as caracter\u00edsticas deste tecido e a auga circundante, de tal modo que a enerx\u00eda ac\u00fastica pode flu\u00edr cara ao exterior da cabeza e penetrar no medio acuoso cunha m\u00ednima perda de enerx\u00eda.&lt;br&gt;Alg\u00fans cient\u00edficos cr\u00edan erroneamente que o mel\u00f3n se utilizaba para somerxerse e como flotador. Pero estas ideas foron descartadas nos \u00faltimos 40 anos e deixaron de ser consideradas v\u00e1lidas polos cet\u00f3logos.\nOs l\u00edpidos (graxas, aceites e ceras) dentro da cabeza dos odontocetos son quimicamente distintos. Estes te\u00f1en a caracter\u00edstica infrecuente de que trasmiten os sons a diferente velocidade dependendo da composici\u00f3n qu\u00edmica e que son t\u00f3xicos para o metabolismo. Parece como se esta estrutura lip\u00eddica especializada evolucionou como compo\u00f1ente da m\u00e1quina bioac\u00fastica dos odontocetos. O mel\u00f3n e os tecidos l\u00edpidicos mandibulares que est\u00e1n involucrados na produci\u00f3n e recepci\u00f3n do son est\u00e1n compostos de \u00e1cidos graxos ricos en \u00e1cido isoval\u00e9rico.&lt;br&gt;A composici\u00f3n bioqu\u00edmica dos l\u00edpidos en varios odontocetos cambia segundo a idade do individuo, o que suxire que a ecolocaci\u00f3n non est\u00e1 completamente desenvolvida cando estes animais nacen."}
{"id": "258395", "revid": "56817", "url": "https://gl.wikipedia.org/wiki?curid=258395", "title": "Latitude (hom\u00f3nimos)", "text": "O termo latitude pode ter os seguintes significados:"}
{"id": "258396", "revid": "22795", "url": "https://gl.wikipedia.org/wiki?curid=258396", "title": "Ziphiinae", "text": ""}
{"id": "258397", "revid": "98629", "url": "https://gl.wikipedia.org/wiki?curid=258397", "title": "Zifio de Cuvier", "text": "O zifio de Cuvier, ou cifio de Cuvier, \"Ziphius cavirostris\", \u00e9 unha especie de cet\u00e1ceo odontoceto da superfamilia dos zifioideos, familia dos zif\u00edidos, unha das d\u00faas especies viventes da subfamilia dos zifiinos, e \u00fanico representante do x\u00e9nero \"Ziphius\".\n\u00c9 o zifio de maior distribuci\u00f3n co\u00f1ecida. O seu estudo moderno iniciouno en 1823 Georges Cuvier a partir dun cranio encontrado anos antes nas costas de Francia.\nTaxonom\u00eda.\nDescrici\u00f3n.\nA especie foi descrita en 1823 polo naturalista franc\u00e9s Georges Cuvier na s\u00faa obra \"Recherches sur les ossements fossiles\". Nouv. \u00e9d., 5 (1): 1-352.\nEtimolox\u00edas.\nO nome cient\u00edfico \"Ziphius\" foi cu\u00f1ado por Georges Cuvier, que parece que o derivou dunha adaptaci\u00f3n do grego antigo \u03be\u03af\u03c6\u03bf\u03c2 \"x\u00edphos\" \"espada\", en alusi\u00f3n ao estreito bico destes animais.\nO ep\u00edteto espec\u00edfico, \"cavirostris\", as\u00ed mesmo debido a Cuvier, est\u00e1 formado polos elementos do lat\u00edn cient\u00edfico \"cavi-\", da ra\u00edz do adxectivo latino \"cavus, -a, -um\", \"oco\", \"baleiro\", e \"-rostris\", do lat\u00edn \"rostrum, -i\", \"foci\u00f1o\", \"bico\", aludindo ao seu \"bico\" oco (no mel\u00f3n).\nSinonimia.\nAo longo do tempo, ademais do nome que lle deu Cuvier, e que \u00e9 o actualmente v\u00e1lido, a especie co\u00f1eceuse tam\u00e9n polos numeros\u00edsimos sin\u00f3nimos seguintes: \nCaracter\u00edsticas.\nAs principais caracter\u00edsticas que permiten distinguir o zifio de Cuvier doutras especies de cet\u00e1ceos semellantes son as seguintes:\nH\u00e1bitat e distribuci\u00f3n.\nH\u00e1bitat.\n\"Ziphius cavirostris\" \u00e9 unha especie que habita en augas temperadas dos oc\u00e9anos e mares de todo o mundo, desde os tr\u00f3picos at\u00e9 \u00e1s rexi\u00f3ns polares, entre os 90\u00b0 N e os 90\u00b0 S, e entre os 180\u00b0 W e os 180\u00b0 E.\nDistribuci\u00f3n.\nA distribuci\u00f3n do zifio de Cuvier co\u00f1\u00e9cese sobre todo en base ao gran n\u00famero de varamentos, e a algunhas observaci\u00f3ns. Parece ser un dos zifios de distribuci\u00f3n m\u00e1is cosmopolita, cun \u00e1mbito moi extenso nos oc\u00e9anos Atl\u00e1ntico, Pac\u00edfico e \u00cdndico, encontr\u00e1ndose individuos desde as illas Shetland a m\u00e1is de 60\u00ba N at\u00e9 o arquip\u00e9lago da Tierra do Fogo, a 55\u00ba S, non estando presentes, por tanto, tan s\u00f3 nas augas polares de ambos os hemisferios.\nEnc\u00f3ntrase en torno a moitas illas oce\u00e1nicas, e son bastante com\u00fans en mares pechados, como o Mediterr\u00e1neo ou o do Xap\u00f3n. Reside todo o ano en augas de Hawai e outras zonas, e non se co\u00f1ecen migraci\u00f3ns.\nNas costas europeas as poboaci\u00f3ns m\u00e1is importantes est\u00e1n no golfo de Biscaia e na conca occidental do Mediterr\u00e1neo (costas de Espa\u00f1a, Francia e Italia, pero sinal\u00e1ronse alg\u00fans varamentos en Grecia).&lt;br&gt; Non se viu no canal da Mancha, e s\u00f3 penetra excepcionalmente no mar do Norte. Raros animais err\u00e1ticos foron observados nas costas de Suecia e no mar B\u00e1ltico. A s\u00faa presenza en augas pr\u00f3ximas a Galicia \u00e9 pouco frecuente.\nPoucas veces se acerca \u00e1 costa, excepto en can\u00f3ns submarinos ou en zonas onde a plataforma continental \u00e9 estreita e as augas costeiras son profundas.\nComportamento.\nO zifio de Cuvier \u00e9 unha especie pel\u00e1xica, gregaria, ocean\u00f3dromo, que nada a profundidades entre os 0 e os 8 000 m, usualmente entre os 1 000 e os 4 000 m, que se despraza en pequenos grupos de at\u00e9 25 individuos. Polo xeral evita os barcos, pero \u00e1s veces \u00e9 curioso e amig\u00e1bel, sobre todo en Hawai. Alg\u00fans animais puid\u00e9ronse observar no momento de saltar por completo f\u00f3ra da auga, cousa que parece pouco frecuente; no salto sae da auga case verticalmente, e cae cara a atr\u00e1s de forma torpe.\nO sopro respiratorio est\u00e1 dirixido lixeiramente cara a diante e \u00e1 esquerda, pero \u00e9 baixo e pouco conspicuo; pode verse mellor tras unha inmersi\u00f3n longa. Na inmersi\u00f3n profunda, arqu\u00e9ase e saca a aleta cuadal por riba da auga para mergullarse verticalmente. As inmersi\u00f3ns adoitan duraren entre 20 e 40 min, seguramente con de 2 a 3 sopros cada 10 ou 20 seg. A profundidade alcanzada nos seus mergullos parece ser da orde dos 300 m (informaci\u00f3n obtida a partir das especies encontradas nos contidos estomacais), e a duraci\u00f3n da inmersi\u00f3n pode durar at\u00e9 30 min.\nParece dar tombos na auga, e pode asomar a cabeza cando nada velozmente, e coa aleta dorsal vis\u00edbel.\nBiolox\u00eda.\nPouco \u00e9 o que se sabe da vida do zifio de Cuvier. A madurez sexual alc\u00e1nzase, en ambos os sexos, cando chegan medir 5,5 m. Non se co\u00f1ece ning\u00fan dato sobre a \u00e9poca do emparellamento nin da duraci\u00f3n da xestaci\u00f3n, pero o per\u00edodo de nacementos parece ser, no golfo de Biscaia, en primavera. As cr\u00edas miden, ao naceren, de 2 a 3 m.\nO seu r\u00e9xime alimenticio componse fundamentalmente de cefal\u00f3podos de augas profundas, pero tam\u00e9n pode comer pequenos peixes e alg\u00fans crust\u00e1ceos.\nRelaci\u00f3n cos humanos.\nCada ano, uns 20 individuos son capturados por baleeiros xaponeses. Este \u00e9 un n\u00famero relativamente pequeno e non son cazados regularmente.\nEstado de conservaci\u00f3n.\nEn 2008 a UICN catalogou o estado do zifio de Cuvier na s\u00faa \"Lista vermella\" como \"puco preocupante\" (LC). A\u00ednda que non se disp\u00f3n de estimaci\u00f3ns globais sobre a poboaci\u00f3n total deste cet\u00e1ceo, consid\u00e9rase que non \u00e9 inferior aos 100 000 individuos.\nA especie ten unha \u00e1rea de distribuci\u00f3n moi ampla, e as principais ameazas son os altos niveis de ru\u00eddos causado polos humanos, en especial os sonares militares, e as capturas accidentais. A combinaci\u00f3n da s\u00faa ampla distribuci\u00f3n e da s\u00faa abundancia relativa, \u00e9 suficiente para que non ocorra unha diminuci\u00f3n global maior do 30 % en tres xeraci\u00f3ns."}
{"id": "258399", "revid": "89787", "url": "https://gl.wikipedia.org/wiki?curid=258399", "title": "R\u00edo Gobia", "text": "O r\u00edo Gobia \u00e9 un curso fluvial da provincia da Coru\u00f1a que nace e morre no concello de Abegondo desenvocando no r\u00edo Mero. Nace na parroquia de Folgoso, pasa por Montouto, Cabanas, Cerneda, Abegondo, Meangos, Cos e en Limi\u00f1\u00f3n serve de afluente ao Mero, xa preto do encoro de Cecebre."}
{"id": "258400", "revid": "89787", "url": "https://gl.wikipedia.org/wiki?curid=258400", "title": "Manuel Luis Casalderrey", "text": "Manuel Luis Casalderrey Garc\u00eda nado na Coru\u00f1a o 12 de marzo de 1941, \u00e9 un qu\u00edmico galego. En 1966 licenciouse en Ciencias Qu\u00edmicas pola Universidade de Santiago de Compostela, doutor\u00e1ndos vinte anos despois. Foi catedr\u00e1tico de F\u00edsica e Qu\u00edmica no IES S\u00e1nchez Cant\u00f3n de Pontevedra at\u00e9 a s\u00faa xubilaci\u00f3n.\nTraxectoria.\nPasou a s\u00faa infancia en Maside, Ourense, logo estudou o bacharelato no IES Otero Pedraio en Ourense e finalmente rematou os seus estudos en Ciencicas Qu\u00edmicas na Universidade de Santiago de Compostela. A s\u00faa tese de doutoramento \"Interpretaci\u00f3n te\u00f3rica del espectro electr\u00f3nico de la benzofenona\" foi dirixida polo profesor Miguel \u00c1ngel R\u00edos Fern\u00e1ndez e presentada en 1986\".\"\nNo plano docente traballou en diferentes lugares e \u00e1reas: entre 1966 e 1968 foi profesor no Instituto Ib\u00e1\u00f1ez Mart\u00edn de Teruel. De 1968 a 1971 foi profesor agregado de F\u00edsica e Qu\u00edmica no IES Agra do Orz\u00e1n da Coru\u00f1a. No curso seguinte traballou no Instituto Virgen de la Luz de Avil\u00e9s. En 1973 pasu ao Instituto Mixto de Carballo, e en 1975 estableceuse no Instituto Sanchez Cant\u00f3n de Pontevedra ata a s\u00faa xubilaci\u00f3n en 2011. Amais, foi director adxunto do Instituto de Ciencias da Educaci\u00f3n da USC.\nImpartiu cursos dirixidos \u00e1 formaci\u00f3n e perfeccionamiento de profesores e ten realizado investigaci\u00f3ns no campo da did\u00e1ctica de F\u00edsica e Qu\u00edmica e da educaci\u00f3n do consumidor.\nDesde 1989 \u00e9 un columnista con artigos de alto interese cient\u00edfico e divulgativo no xornal \"La Voz de Galicia\"."}
{"id": "258401", "revid": "98629", "url": "https://gl.wikipedia.org/wiki?curid=258401", "title": "ARN polimerase I", "text": "A ARN polimerase I ou RNA polimerase I (abreviada como ARN pol I ou RNAP I ou \u00e1s veces Pol I, a\u00ednda que este nome tam\u00e9n se lle d\u00e1 \u00e1 ADN pol I) \u00e9 un encima dos eucariotas superiores que realiza a transcrici\u00f3n do ARN ribos\u00f3mico exclusivamente, excepto a do ARNr 5S, o cal o sintetiza a ARN polimerase III. O ARNr sup\u00f3n aproximadamente o 50% de todo o ARN sintetizado pola c\u00e9lula.\nA ARN polimerase I consta de 14 subunidades proteicas. Estas subunidades son similares a outras id\u00e9nticas ou relacionadas presentes na ARN polimerase II e na ARN polimerase III. A transcrici\u00f3n do ADNr (o ADN que leva os xenes dos ARNr) est\u00e1 confinada no nucl\u00e9olo, onde se encontran varios centos de copias dos xenes de ARNr, colocados como repetici\u00f3ns en t\u00e1ndem. A ARN polimerase I transcribe repetidamente un gran transcrito de ARN de 45S do xene ADNr. Este xene codifica os ARN de 18S, 5,8S, e 28S que forman os ribosomas eucariotas (xunto co de 5S, que se sintetiza f\u00f3ra do nucl\u00e9olo, noutro xene, pola ARN polimerase III). Estes grandes transcritos conte\u00f1en dous espazadores internos e al\u00ed son cortados polo ARN nucleolar pequeno (que ten ribonucleoprote\u00ednas asociadas), orixinando os tres ARNr mencionados. Debido ao simple que \u00e9 a transcrici\u00f3n da ARN polimerase I, \u00e9 a polimerase que act\u00faa con m\u00e1is rapidez.\nRegulaci\u00f3n da transcrici\u00f3n do ARNr.\nA taxa de crecemento da c\u00e9lula depende directamente da taxa de s\u00edntese proteica, a cal, \u00e1 s\u00faa vez, est\u00e1 ligada \u00e1 s\u00edntese de ribosomas e de ARNr. A s\u00edntese de ARNr debe estar coordinada por sinais intracelulares coa doutros compo\u00f1entes da traduci\u00f3n de prote\u00ednas. Identific\u00e1ronse dous mecanismos espec\u00edficos, que aseguran o control da s\u00edntese de ARNr: control da activaci\u00f3n dos xenes ADNr, e control na taxa de transcrici\u00f3n da ARN polimerase I.\nComo hai un gran n\u00famero de xenes ADNr (varios centos) que poden ser transcritos, o primeiro mecanismo de control consiste en axustar o n\u00famero de xenes que son transcritos nun momento dado. Nas c\u00e9lulas de mam\u00edferos, o n\u00famero de xenes de ADNr activos var\u00eda entre tipos celulares e niveis de diferenciaci\u00f3n celular. En xeral, conforme a c\u00e9lula est\u00e1 m\u00e1is diferenciada, require un menor crecemento e, por tanto, decrece a s\u00faa s\u00edntese de ARNr e o n\u00famero de xenes de ADNr que se transcriben. Cando se estimula a s\u00edntese de ARN, o factor de selectividade 1 (SL1) \u00fanese aos promotores dos xenes ADNr que antes estaban silenciosos, e recrutan un complexo de preiniciaci\u00f3n ao cal se une a ARN polimerase I e empeza a transcrici\u00f3n do ARNr.\nOs cambios na transcrici\u00f3n de ARNr tam\u00e9n poden ocorrer por medio de cambios na taxa de transcrici\u00f3n. Non se co\u00f1ece o mecanismo exacto pola cal a ARN polimerase I incrementa a s\u00faa taxa de transcrici\u00f3n, pero hai probas que indican que a s\u00edntese de ARNr pode incrementarse ou diminu\u00edr sen que cambie o n\u00famero de xenes ADNr activos para a transcrici\u00f3n.\nCiclo de transcrici\u00f3n da ARN pol I.\nNo proceso da transcrici\u00f3n (por calquera polimerase), dist\u00ednguense tres grandes fases:\nIniciaci\u00f3n.\nF\u00f3rmase o complexo da polimerase no promotor. A ARN pol I non require unha caixa TATA no promotor, sen\u00f3n que depende dunha \"secuencia de control augas arriba\"\" ou UCS (\"Upstream Control Sequence\"), que, como o seu nome indica, est\u00e1 situada augas arriba do xene.\nElongaci\u00f3n.\nA ARN pol I sae e deixa libre o promotor, o UBF e SL1 permanecen unidos ao promotor, listos para recrutar outra mol\u00e9cula de ARN pol I. Cada xene ADNr activo pode ser transcrito moitas veces simultaneamente, a diferenza dos xenes transcritos pola ARN pol II, que se asocian s\u00f3 cun complexo \u00e1 vez. A\u00ednda que in vitro a elongaci\u00f3n procede sen obst\u00e1culos, non est\u00e1 tan claro que isto ocorra tam\u00e9n na c\u00e9lula, dada a presenzsa de nucleosomas. A ARN pol I non parece transcribir a trav\u00e9s dos nucleosomas, e ou ben os salta ou os distorsiona, quizais asistido por actividades de remodelaci\u00f3n da cromatina. Ademais, o UBF poder\u00eda tam\u00e9n actuar como unha retroalimentaci\u00f3n positiva, potenciando a elongaci\u00f3n realizada pola ARN pol I por medio dunha funci\u00f3n anti-represor. Un factor adicional, o TIF-IC, pode tam\u00e9n estimular a taxa global de transcrici\u00f3n e suprimir a pausa da ARN pol I. A medida que a ARN pol I avanza ao longo do ADNr, f\u00f3rmanse superenrolamentos por diante e detr\u00e1s do complexo. Estes son desenrolados pola topoisomerase I ou II a intervalos regulares, o que \u00e9 similar ao visto na transcrici\u00f3n mediada pola ARN pol II.\nA elongaci\u00f3n probablemente \u00e9 interrompida en sitios onde hai danos no ADN. A reparaci\u00f3n acoplada \u00e1 transcrici\u00f3n ten lugar de xeito similar \u00e1 dos xenes transcritos pola ARN pol II e require a presenza de varias prote\u00ednas de reparaci\u00f3n do ADN, como TFIIH, CSB, e XPG.\nTerminaci\u00f3n.\nNos eucariotas superiores, o TTF-I \u00fanese e dobra o sitio de terminaci\u00f3n no extremo 3' da rexi\u00f3n transcrita. Isto forzar\u00e1 \u00e1 ARN pol I a parar. O TTF-I, coa axuda do factor de liberaci\u00f3n do transcrito PTRF e unha rexi\u00f3n rica en T, induce \u00e1 ARN pol I a terminar a transcrici\u00f3n e disociarse do ADN e do novo transcrito. Hai evidencias que indican que a terminaci\u00f3n poder\u00eda ser o factor limitante en casos de alta produci\u00f3n de ARNr. O TTF-I e o PTRF despois estimulan indirectamente a reiniciaci\u00f3n da transcrici\u00f3n pola ARN pol I no mesmo xene ADNr.\nEn organismos como os l\u00e9vedos o proceso parece ser moito m\u00e1is complicado e a\u00ednda non foi totalmente esclarecido."}
{"id": "258403", "revid": "22795", "url": "https://gl.wikipedia.org/wiki?curid=258403", "title": "Hiperoodontinos", "text": ""}
{"id": "258404", "revid": "27155", "url": "https://gl.wikipedia.org/wiki?curid=258404", "title": "ARN pol I", "text": ""}
{"id": "258405", "revid": "27155", "url": "https://gl.wikipedia.org/wiki?curid=258405", "title": "RNA polimerase I", "text": ""}
{"id": "258406", "revid": "27155", "url": "https://gl.wikipedia.org/wiki?curid=258406", "title": "RNA pol I", "text": ""}
{"id": "258407", "revid": "56817", "url": "https://gl.wikipedia.org/wiki?curid=258407", "title": "Codex Wallerstein", "text": "O Codex Wallerstein \u00e9 un manuscrito iluminado conservado na Biblioteca da Universidade de Augsburgo coa signatura ou c\u00f3digo de catalogaci\u00f3n I.6.4.2. \u00c9 un manual alem\u00e1n de artes marciais de 108 folios numerados, que suman 221 p\u00e1xinas datado en 1549 que leva o t\u00edtulo Vonn Baumanns Fechtbuch\nCaracter\u00edsticas.\nDe autor ou autores an\u00f3nimos e escrito en antigo alto alem\u00e1n non \u00e9 un texto homox\u00e9neo, tradicionalmente consider\u00e1base que consist\u00eda en tres partes diferencidas , unha primeira parte que se corresponde propiamente cun Fechtbuch, unha segunda parte que ser\u00eda m\u00e1is ben un \"Ringbuch\" (manual de loita corpo a corpo) e unha terceira parte no que se mesturan varias artes marciais. Hans- Peter Hils en \"Meister Johann Liechtenauers Kunst des langen Schwertes \" obra de 1985 divide o manuscrito en d\u00faas partes , unha Parte A datada na segunda metade do s\u00e9culo XV, subdividida en d\u00faas subpartes unha dedicada \u00e1 espada longa principalmente e \u00e1 outra \u00e1 sobre todo \u00e1 loita corpo a corpo e \u00e1 daga e unha Parte B de dataci\u00f3n m\u00e1is antiga, de arredor de fin do s\u00e9culo XV ou principios do XV, e que s\u00f3 cont\u00e9n ilustraci\u00f3ns, sen explicaci\u00f3n nin comentario ning\u00fan. Segundo se testemu\u00f1a na primeira folla ser\u00eda unha persoa de apelido Von Bauman (\"Vonn Baumanns\") quen uniu os textos no ano 1549, numer\u00e1ndoos e encadern\u00e1ndoos deixando constancia da data. No ano 1556 o c\u00f3dice pasou a propiedade de Paulus Hector Mair quen estribiu na \u00faltima folla un sumario do contido. Tr\u00e1tase dun texto fundamental para o estudo da esgrima tradicional alem\u00e1. "}
{"id": "258408", "revid": "5312", "url": "https://gl.wikipedia.org/wiki?curid=258408", "title": "Bugatti Type 57", "text": "O Bugatti Type 57 e as variantes posteriores (inclu\u00edndo os famosos Atlantic e Atalante) foi un dese\u00f1o completamente novo de Jean Bugatti, fillo do fundador Ettore. Os Tipo 57 foron constru\u00eddos desde 1934 ata 1940, cun total de 710 unidades producidas.\nA maior\u00eda dos Tipo 57 utilizaron un motor con dobre \u00e1rbore de levas (twin-cam) de 3.257 cc baseado no do Tipo 49, pero moi modificado por Jean Bugatti. A diferenza dos motores de accionamento por cadea de dobre leva do Tipo 50 e 51, o motor do 57 utilizaba engrenaxes para transmitir potencia desde o veo de manivelas.\nHab\u00eda d\u00faas variantes b\u00e1sicas do Tipo 57:\nO chasis do Type 57 e o motor foron recuperados en 1951 no Bugatti Type 101 para unha curta produci\u00f3n.\nUn Tipo 57 redescuberto vendeuse por 3\u00b44 mill\u00f3ns de euros nunha poxa o 7 de febreiro de 2009 no sal\u00f3n do autom\u00f3bil de Par\u00eds.\nType 57G Tank.\nO famoso Tipo 57G Tank de carreiras con carrozar\u00eda tipo tanque usou o chasis do 57S en 1936 e 1937 e a do 57C de 1939.\nProducironse tres unidades do Type 57G Tank. O chasis n\u00famero 57335, o ga\u00f1ador de Le Mans, \u00e9 o \u00fanico que a\u00ednda existe e actualmente at\u00f3pase en exhibici\u00f3n no Museo Automotriz da Fundaci\u00f3n Simeone en Filadelfia (Estados Unidos).\nType 57.\nO Tipo 57 orixinal foi un modelo de turismo producido desde 1934 ata 1940. Utilizaba o motor de 3\u00b43 L (3257 cc) dos coches de Gran Premio Tipo 59, produc\u00eda 135 cabalos de forza ( 100\u00a0kW). A velocidade m\u00e1xima era de 153\u00a0km/h.\nTi\u00f1a unha distancia entre eixes de 3.302\u00a0mm e unha anchura de 1.349\u00a0mm. As versi\u00f3ns de estrada pesaban sobre 950\u00a0kg.. En 1938 os freos hidr\u00e1ulicos substitu\u00edron as unidades que funcionan con cable, unha modificaci\u00f3n de Ettore Bugatti moi discutida. Produc\u00edronse 630 unidades.\nO Tipo 57 orixinal de estrada inclu\u00eda unha versi\u00f3n m\u00e1is pequena da grella en forma de ferradura do Royale. Os lados do compartimento do motor cubr\u00edronse con obturadores controlados por term\u00f3statos. Era un coche alto, en contra dos gustos da \u00e9poca.\nDimensi\u00f3ns:\nType 57T.\nO mellorado Tipo 57T aumentou o rendemento do tipo 57 b\u00e1sico. Era capaz de alcanzar 185\u00a0km/h.\nType 57C.\nO Tipo 57C foi unha versi\u00f3n de carreiras constru\u00eddo desde 1937 ata 1940, con preto de 750 unidades producidas. Compartiu o motor 3\u00b43 L do Tipo 57 de estrada pero produc\u00eda 160 cabalos de forza (119\u00a0kW) equipado cun sobrealimentador tipo Roots.\nType 57C Tank.\nO famoso Tipo 57C Tank ga\u00f1ou o Gran Premio de Francia de 1936, as\u00ed como as 24 Horas de Le Mans de 1937. Utilizaba un motor diferente de 4\u00b47 L (4743 cc).\nType 57S.\nO Tipo 57S/SC \u00e9 un dos coches m\u00e1is co\u00f1ecidos Bugatti. O \"S\" significaba \"surbaiss\u00e9\" (\"baixo\"). Que inclu\u00eda unha ca\u00edda en forma de V na parte inferior do radiador e grellas de malla a cada lado do compartimento do motor.\nBaixar o coche foi unha empresa importante. O eixe traseiro pasaba agora a trav\u00e9s do bastidor traseiro en lugar de montarse debaixo del, e foi necesario un sistema de lubricaci\u00f3n de c\u00e1rter seco para encaixar o motor baixo o novo cap\u00f3. O 57S ti\u00f1a practicamente unha suspensi\u00f3n independente diante, a\u00ednda que Ettore desprezaba esa noci\u00f3n.\nS\u00f3 foron constru\u00eddos 43 coches \"surbaiss\u00e9\".\nDimensi\u00f3ns:\nType 57SC.\nS\u00f3 dous coches Tipo 57SC sobrealimentados foron constru\u00eddos novos, pero a maior\u00eda dos propietarios de 57S quer\u00edan a potencia adicional proporcionada polo compresor. Polo tanto, a maior parte dos coches orixinais Tipo 57S volveron a Molsheim para a instalaci\u00f3n dun compresor, elevando os 175 cabalos de forza (130\u00a0kW) iniciais a 200 cabalos de forza (150\u00a0kW) e 190\u00a0km/h.\nO Atlantic e o coche de aliaxe \"A\u00e9rolithe\".\nA carrozar\u00eda Atlantic do Tipo 57S presentaba as flu\u00eddas li\u00f1as dun cup\u00e9 cunha pronunciada costura dorsal correndo de diante a atr\u00e1s. Base\u00e1base no prototipo \"A\u00e9rolithe\" de 1935. Do mesmo xeito que o Tipo 59 Grand Prix, o A\u00e9rolithe utilizaba Elektron (unha aliaxe de magnesio) ou duraluminio (unha aliaxe de aluminio) para os seus paneis da carrozar\u00eda. Polo tanto, os paneis da carrozar\u00eda estaban cravados externamente, creando a caracter\u00edstica costura.\nNa produci\u00f3n dos Atlantic (s\u00f3 fix\u00e9ronse catro) utilizaron aluminio liso. Pero as costuras dorsais foron mantidas por estilo, e provocaron \u00e1 actual fama do coche.\nActualmente cons\u00e9rvanse s\u00f3 dous coches. Un at\u00f3pase na colecci\u00f3n de Ralph Lauren, o segundo era propiedade do Dr. Peter Williamson. O coche de Williamson (# 57374) foi vendido por entre 30 e 40 mill\u00f3ns de d\u00f3lares nunha poxa en maio de 2010 para o Mullin Automotive Museum de Oxnard, California.\nType 57 S45.\nUn especial Tipo 57 S45 utilizou un motor de 4.743 cc como o tank.\nType 57S Tank.\nOutro Tank, esta vez sobre a base do Tipo 57S \"surbaiss\u00e9\", ga\u00f1ou de novo Le Mans en 1939. Pouco despois, Jean Bugatti colleu o coche ga\u00f1ador para unha proba na estrada Molsheim - Estrasburgo. Desviouse para evitar un ciclista ebrio na estrada pechada, Bugatti estrelouse co coche e morreu aos 30 anos.\nAtalante.\nO Atalante era unha carrozar\u00eda estilo cup\u00e9 de d\u00faas portas similar e constru\u00eddo logo do Atlantic, constru\u00eddo tanto sobre o Tipo 57 como no 57S, pero cun parabrisas dunha soa peza. S\u00f3 fix\u00e9ronse 17 modelos Atalante, catro dos cales at\u00f3panse no museo Cit\u00e9 de l'Automobile en Mulhouse, Francia (anteriormente co\u00f1ecido como \"Musee Nationale de L'Automobile de Mulhouse\"). O nome Atalante deriva da hero\u00edna da mitolox\u00eda grega, Atalanta.\nType 57S Atalante redescuberto.\nEn 2008 un Bugatti Tipo 57S co chasis n\u00famero 57.502 do ano 1937 con carrocer\u00eda Atalante foi descuberto por Francis Curzon, quinto Conde de Howe nun garaxe privado en Newcastle upon Tyne, logo de estar gardado sen tocar durante 48 anos e co\u00f1ecido unicamente por un selecto grupo de persoas.\nFoi poxado en febreiro de 2009 no Sal\u00f3n Retromobile en Par\u00eds, Francia, vendeuse por 3\u00b44 mill\u00f3ns de euros, convert\u00e9ndose nun dos coches m\u00e1is valiosos da historia do autom\u00f3bil, debido en gran parte ao seu extremadamente baixo quilometraxe, ao seu estado orixinal e \u00f3 pedigree da propiedade."}
{"id": "258409", "revid": "22570", "url": "https://gl.wikipedia.org/wiki?curid=258409", "title": "Can\u00f3n submarino", "text": "Un can\u00f3n submarino \u00e9 un val de ladeiras inclinadas situado no noiro continental e cuxa formaci\u00f3n est\u00e1 frecuentemente relacionada cun r\u00edo actual ou antigo no continente lindeiro, como se se tratara dun prolongamento do val dese r\u00edo precursor.\nNa maior\u00eda dos casos, a plataforma continental cobre unha parte do can\u00f3n, sobre todo cando dita plataforma \u00e9 bastante extensa e cunha pendente escasa, tal como se ve no caso dos can\u00f3ns submarinos ao oeste dos \u00c1nxeles.\nNoutras ocasi\u00f3ns, o can\u00f3n submarino tam\u00e9n corta \u00e1 plataforma continental, polo que chega practicamente \u00e1 desembocadura do r\u00edo que lle deu orixe, como son os casos do r\u00edo Hudson (Nova York) e o r\u00edo Congo, no oeste de \u00c1frica.\nA formaci\u00f3n dos can\u00f3ns submarinos \u00e9 un proceso xeol\u00f3xico que require unha enorme cantidade de tempo e que pon de manifesto a eterna oposici\u00f3n entre os movementos construtores e destrutores do relevo terrestre."}
{"id": "258410", "revid": "1131", "url": "https://gl.wikipedia.org/wiki?curid=258410", "title": "Jos\u00e9 Caama\u00f1o Caama\u00f1o", "text": "Jos\u00e9 Caama\u00f1o Caama\u00f1o, nado en Negreira e finado en Santiago de Compostela o 20 de abril de 1970, foi un avogado e pol\u00edtico galego.\nTraxectoria.\nFoi secretario do Centro Republicano de Santiago de Compostela. O 26 de marzo de 1930 foi un dos asinantes do Pacto de Lestrobe. Co golpe de Estado do 18 de xullo de 1936 estivo fuxido at\u00e9 o remate da guerra. Entregouse e foi xulgado na Coru\u00f1a por rebeli\u00f3n, sendo absolto. Foille incoado un expediente de investigaci\u00f3n por deserci\u00f3n polo Consello Supremo de Xustiza Militar de Madrid."}
{"id": "258411", "revid": "5863", "url": "https://gl.wikipedia.org/wiki?curid=258411", "title": "Academia de Bellas Artes de San Fernando", "text": ""}
{"id": "258413", "revid": "89787", "url": "https://gl.wikipedia.org/wiki?curid=258413", "title": "Manuel Caama\u00f1o Ferreiro", "text": "Manuel Caama\u00f1o Ferreiro foi un pol\u00edtico galego.\nTraxectoria.\nCu\u00f1ado de Victoriano Fabeiro. Foi nomeado alcalde de Negreira en 1906."}
{"id": "258414", "revid": "1131", "url": "https://gl.wikipedia.org/wiki?curid=258414", "title": "NTC", "text": ""}
{"id": "258416", "revid": "5863", "url": "https://gl.wikipedia.org/wiki?curid=258416", "title": "Manuel L\u00f3pez Gonz\u00e1lez", "text": ""}
{"id": "258418", "revid": "22795", "url": "https://gl.wikipedia.org/wiki?curid=258418", "title": "Zifios", "text": ""}
{"id": "258419", "revid": "5863", "url": "https://gl.wikipedia.org/wiki?curid=258419", "title": "Castro Arines", "text": ""}
{"id": "258420", "revid": "5312", "url": "https://gl.wikipedia.org/wiki?curid=258420", "title": "Bugatti Type 35", "text": "O Bugatti Type 35 foi o modelo con m\u00e1is \u00e9xito dos Bugatti de carreiras. Destaca pola \"finura e elegancia do seu dese\u00f1o\", a s\u00faa versi\u00f3n co radiador en forma de arco que evolucionou a partir dos Bugatti Type 13 Brescia, se converter\u00eda na marca da casa m\u00e1is co\u00f1ecida a\u00ednda que nas versi\u00f3ns dos distintos Tipo 35 houbo variaci\u00f3ns sobre o tema.\nO Tipo 35 foi un \u00e9xito fenomenal, ga\u00f1ou m\u00e1is de 1.000 carreiras no seu tempo. Logrou Campionato do Mundo de Grandes Premios en 1926 logo de ga\u00f1ar 351 carreiras e establecer 47 rexistros nos dous anos anteriores. No seu apoxeo, os Tipo 35 promediaron 14 vitorias por semana. Bugatti ga\u00f1ou a Targa Florio durante cinco anos consecutivos, desde 1925 ata 1929, co Tipo 35.\nType 35.\nO modelo orixinal, presentado no Gran Premio de Li\u00f3n o 3 de agosto de 1924, utilizaba unha evoluci\u00f3n do motor 3 v\u00e1lvulas 2.0 L (1991 cc) \u00e1rbore de levas e 8 en li\u00f1a visto por primeira vez no Tipo 29. Produc\u00edronse 96 unidades.\nEste novo motor co veo de manivelas montado sobre coxinetes e \u00e1rbore de levas en cabeza, permitiu un motor fiable que proporcionaba 6000 rpm, e 90 CV (67\u00a0kW). Utilizaba Eixe r\u00edxidos con b\u00e9stas diante e detr\u00e1s, e freo de tambor na parte posterior, accionado por cables. Os discos da roda de aliaxe foron unha novidade, para reducir o peso non suspendido. Unha segunda caracter\u00edstica do Tipo 35, que se converter\u00eda nunha marca Bugatti era que os resortes pasaban a trav\u00e9s do eixe dianteiro en lugar de entre os pernos en U como se fac\u00eda nos seus coches anteriores.\nF\u00edxose unha versi\u00f3n rara cun desprazamento total de 1\u00b45 L (1494 cc). Hai dous destes coches raros en Nova Zelandia.\nDimensi\u00f3ns:\nType 35A.\n&lt;- Esta secci\u00f3n est\u00e1 enlazada desde Bugatti -&gt;\nUnha versi\u00f3n menos custosa do Tipo 35 apareceu en maio de 1925. Chamado Tipo 35A na f\u00e1brica o nome foi ignorado polo p\u00fablico, \u00e9 foi alcumado \"Tecla\" como un famoso fabricante de imitaci\u00f3ns de xoier\u00eda. O motor do Tecla utilizaba tres casquetes de fricci\u00f3n, v\u00e1lvulas m\u00e1is pequenas, e a bobina de encendido como o Type 30. Non s\u00f3 diminu\u00edron os requisitos de mantemento, sen\u00f3n que tam\u00e9n reduciuse a produci\u00f3n. Foron vendidos 139 unidades do tipo 35A.\nType 35C.\nO Tipo 35C contou cun compresor Roots, malia o desd\u00e9n de Ettore Bugatti pola induci\u00f3n forzada. O motor daba case 128 CV (95\u00a0kW) cun s\u00f3 carburador Zenith. O Tipo 35C ga\u00f1ou o Gran Premio de Francia de 1928 e 1930. Cincuenta unidades sa\u00edron da f\u00e1brica.\nType 35T.\nPara 1926, Bugatti presentou un modelo especial para a nova carreira Targa Florio. Chamado oficialmente Tipo 35T, pronto se fixo co\u00f1ecido como o Targa Florio. O desprazamento do motor era de 2.3 L (2262 cc). Os cambios de regras nos Grandes Premios que limitaron a capacidade a 2\u00b40 L limitaron o atractivo deste modelo con s\u00f3 trece producidos.\nType 35B.\n&lt;- Esta secci\u00f3n est\u00e1 enlazada desde Bugatti -&gt;\nA versi\u00f3n final da serie Type 35 foi o Tipo 35B de 1927. Orixinalmente chamado Tipo 35TC, compartiu o motor 2.3 L do Tipo 35T pero engadiu un gran compresor como o tipo 35C. A potencia era de 138 cabalos de forza (102\u00a0kW), e realiz\u00e1ronse 45 unidades. O Tipo 35B ga\u00f1ou o Gran Premio de Francia de 1929.\nType 37.\n&lt;- Esta secci\u00f3n est\u00e1 enlazada desde Bugatti -&gt;\nO chasis do Type 35 e a carrozar\u00eda foron reutilizados no deportivo Tipo 37. Equipado cun novo motor de 1\u00b45 L (1496 cc) 4 en li\u00f1a, foron constru\u00eddas 290 unidades do Tipo 37. Este motor era un dese\u00f1o SOHC de 3 v\u00e1lvulas e produc\u00eda 60\u00a0hp (44\u00a0kW). O mesmo motor pasou a ser utilizado no Tipo 40.\nType 37A.\nO Tipo 37A sobrealimentado representaron 67 das unidades producidas do Tipo 37. A potencia do motor era de ata 80 - 90 CV. Tam\u00e9n ti\u00f1a tambores de freo m\u00e1is grandes.\nType 39.\n&lt;- Esta secci\u00f3n est\u00e1 enlazada desde Bugatti -&gt;\nO Tipo 39 era basicamente id\u00e9ntico \u00e1 do Tipo 35C ag\u00e1s do seu motor. Este foi modificado para ser m\u00e1is pequeno de 1\u00b45 L (1493 cc) cun veo de manivelas curto. Produc\u00edronse dez unidades.\nTam\u00e9n existe unha estra\u00f1a versi\u00f3n de 1\u00b41 L (1092 cc).\nActividade deportiva.\nO \"Tipo 35\" en todas as s\u00faas formas tivo unha gloriosa carreira deportiva, convert\u00e9ndose nun dos coches deportivos m\u00e1is exitosos de todos os tempos. Non se co\u00f1ece o n\u00famero exacto de vitorias, arredor de d\u00faas mil documentadas. O debut non foi feliz, no Gran Premio de Francia de 1924, en Lyon, Bugatti levou o seu grupo de 5 pilotos, entre os mellores da \u00e9poca: Meo Costantini, Jean Chassagne , Ernest Friderich, Leonce Garnier e Pierre de Vizcaya, alg\u00fans dos cales xa eran m\u00faltiples ga\u00f1adores co \"Tipo 13\". Pero a mala sorte tocoulle aos Bugatti, de Vizcaya restirouse por un accidente, Costantini abandonou por un fallo na direcci\u00f3n e os outros tres picaronospneum\u00e1ticos, non se produciu ning\u00fan accidente pero foron s\u00e9timo, oitavo e und\u00e9cimo. Pero a partir do Gran Premio de San Sebasti\u00e1n xurdiu a turrada do \"Tipo 35\".\nEntre as faza\u00f1as m\u00e1is memorables hai que mencionar sen d\u00fabida as 5 vitorias consecutivas na Targa Florio, entre 1925 e 1929, pero tam\u00e9n o t\u00edtulo mundial de Jules Goux en 1926, nun Bugatti \"Tipo 39A\". Tam\u00e9n houbo traxedias, como a morte de Pietro Bordino. O 15 de abril de 1928 quixo probar un \"Tipo 35C\" en Alessandria, antes dunha carreira, pero sa\u00eduse da estrada, un can cruzou de s\u00fapeto a estrada, e tras o envorco do coche nun torrente o piloto morreu afogado e o copiloto, ferido grave, faleceu pouco despois.\nEstas son s\u00f3 algunhas das principais vitorias do \"Tipo 35\":"}
{"id": "258421", "revid": "5863", "url": "https://gl.wikipedia.org/wiki?curid=258421", "title": "Fernando Mon", "text": ""}
{"id": "258422", "revid": "89787", "url": "https://gl.wikipedia.org/wiki?curid=258422", "title": "Jos\u00e9 Frau", "text": "Jos\u00e9 Mar\u00eda Isidro Frau y Ruiz, nado o 15 de maio de 1898 en Vigo e finado o 24 de marzo de 1976 en Madrid, foi un pintor de orixe galega.\nTraxectoria.\nFillo dunha andaluza e un mallorquino, carabineiro destinado en Vigo, con tres anos abandonou Galicia.\nEstudou na Academia de Bellas Artes de San Fernando de Madrid, sendo disc\u00edpulo de Antonio Mu\u00f1oz Degrain.\nExpuxo en Pittsburgh e viaxou a Buenos Aires e Montevideo. En 1950 foi a vivir a M\u00e9xico onde exp\u00f3n, as\u00ed coma en Nova York. Fixou a s\u00faa residencia definitiva en Espa\u00f1a, na provincia de Guadalajara, en 1966.\nP\u00f3dese apreciar obra de Frau no Museo Municipal Qui\u00f1ones de Le\u00f3n (sala monogr\u00e1fica con nove cadros doados polo autor), na Colecci\u00f3n Afundaci\u00f3n, no Museo Provincial de Pontevedra, no Museo de Belas Artes da Coru\u00f1a, e no Museo Galego de Arte Contempor\u00e1nea Carlos Maside. Amais diso, ten obra no Museo Nacional Centro de Arte Reina Sof\u00eda e en pinacotecas de Par\u00eds, Pittsburgh, Moscova, Nova York, Buenos Aires, California e Alema\u00f1a.\nEn Vigo, unha r\u00faa, entre as r\u00faas \u00c1lvaro Cunqueiro e L\u00f3pez Mora, leva o nome do pintor."}
{"id": "258423", "revid": "5863", "url": "https://gl.wikipedia.org/wiki?curid=258423", "title": "Jos\u00e9 Frau Ruiz", "text": ""}
{"id": "258427", "revid": "6279", "url": "https://gl.wikipedia.org/wiki?curid=258427", "title": "Gibraltar", "text": ""}
{"id": "258430", "revid": "72012", "url": "https://gl.wikipedia.org/wiki?curid=258430", "title": "OpenStreetMap", "text": "OpenStreetMap (tam\u00e9n co\u00f1ecido polas s\u00faas siglas OSM) \u00e9 un proxecto aberto e colaborativo para crear mapas libres, gratu\u00edtos e editables. As trazas dos mapas cr\u00e9anse empregando informaci\u00f3n obtida de dispositivos GPS ou empregando fotograf\u00edas a\u00e9reas ou de sat\u00e9lites e outras fontes como bases de datos da administraci\u00f3n. Dende 2016 OSM emprega en Espa\u00f1a cartograf\u00eda PNOA para mapeado e edici\u00f3n.\nDescrici\u00f3n.\nOs inicios do proxecto est\u00e1n en xullo de 2004 por Steve Coast en protesta polos altos prezos que Ordnance Survey, a axencia cartogr\u00e1fica de Gran Breta\u00f1a, cobraba pola s\u00faa informaci\u00f3n. O 9 de agosto de 2004 pediu o dominio openstreetmap.org. En 2006 o proxecto OSM pasou a estar organizado baixo unha fundaci\u00f3n internacional con apoios para aloxar a s\u00faa base de datos. O proxecto foi ampli\u00e1ndose a m\u00e1is pa\u00edses do mundo e en abril de 2009 iniciouse a colaboraci\u00f3n con Wikipedia para empregar os seus mapas xeoreferenciados. Dende ent\u00f3n Wikipedia ofrece ligaz\u00f3ns aos mapas de OSM, entre outros.\nO proxecto bas\u00e9ase en edici\u00f3ns feitas por colaboradores rexistrados. Os usuarios crean unha conta rexistr\u00e1ndose na p\u00e1xina do proxecto OSM. Poden editar directamente os mapas na p\u00e1xina web do proxecto sen necesidade de instalar programa alg\u00fan no seu ordenador. Unha vez rexistrado e acceso \u00e1 p\u00e1xina de edici\u00f3n am\u00f3sanse imaxes de distintas zonas. Cada usuario pode elixir a zona ou lugar que desexa mapear. Converter esas fotos en datos que se incorporar\u00e1n \u00e1 base de OSM. As\u00ed p\u00f3dense trazar estradas, edificios, terreos, zonas segundo o seu uso ou calquera outro dato. Todo ser\u00e1 incorporado aos mapas de OSM. Existen programas alleos a OSM que permiten baixar partes dos mapas do proxecto chamadas \"teselas\". Estes anacos permiten ser editados de xeito completo podendo engadir datos doutras aplicaci\u00f3ns como receptores GPS, trazas completas. Toda esa informaci\u00f3n pode ser subida posteriormente \u00e1 base de datos de OSM. Terceiras empresas e usuarios desenvolven programas que empregar\u00e1n a base de datos OSM. Algunhas fan uso comercial deses datos. O proxecto OSM fomenta o uso comercial. Cada empresa decide o nivel de liberdade que da ao seu proxecto. As\u00ed algunhas deixan empregar parte do seu software de xeito libre e cobran por algunhas funci\u00f3ns.\nOSM en Galiza.\nNa ampliaci\u00f3n de OSM chegou a ofrecer algunhas imaxes de sat\u00e9lite das principais cidades de Galiza non estando dispo\u00f1ible no resto de xeito que as vilas m\u00e1is pequenas e as estradas entre elas non ti\u00f1an presenza no proxecto. Hoxe en d\u00eda as imaxes xa est\u00e1n dispo\u00f1ibles para todo o territorio a\u00ednda que faltan moitas estradas secundarias por trazar."}
{"id": "258431", "revid": "27249", "url": "https://gl.wikipedia.org/wiki?curid=258431", "title": "Lobeiro", "text": "O top\u00f3nimo galego Lobeiro pode referirse a:"}
{"id": "258434", "revid": "6279", "url": "https://gl.wikipedia.org/wiki?curid=258434", "title": "Ponteceso (hom\u00f3nimos)", "text": ""}
{"id": "258435", "revid": "88215", "url": "https://gl.wikipedia.org/wiki?curid=258435", "title": "Leszek Lubicz-Nycz", "text": "Leszek W\u0142adys\u0142aw Lubicz-Nycz, nado en Brzesko o 20 de agosto de 1899 e finado en Burak\u00f3w ou en \u0141omianki o 22 de setembro de 1939, foi un militar e tirador de esgrima polaco, ga\u00f1ador dunha medalla ol\u00edmpica.\nTraxectoria.\nDurante a primeira guerra mundial serviu nas Lexi\u00f3ns Polacas, incorpor\u00e1ndose ao ex\u00e9rcito polaco tras a s\u00faa formaci\u00f3n en 1918, loitou na guerra polaco-sovi\u00e9tica recibindo polas s\u00faas acci\u00f3ns a Cruz de Prata da Orde Virtute Militari. Durante o per\u00edodo de entreguerra serviu en artiller\u00eda e en diversas academias militares, as\u00ed como instrutor de esgrima e esqu\u00ed no Instituto Nacional de Educaci\u00f3n F\u00edsica en Varsovia. Esgrimista de sona, foi dos grandes especialistas polacos de sabre, campi\u00f3n desa especialidade no campionato polaco de 1931. Competiu nos Xogos Ol\u00edmpicos de 1932 co equipo polaco de sabre, logrando a medalla de bronce. En 1936 publicou o libro \"Wytyczne nauczania i zasady jazdy na nartach\", dedicado ao esqu\u00ed. Ao comezo da segunda guerra mundial combateu co rango de maior na defensa de Polonia morrendo preto de Varsovia no decurso da batalla de \u0141omianki. Promovido postumamente ao grao de tenente coronel, inicialmente soterrado no cemiterio de Kie\u0142pin os seus restos traslad\u00e1ronse o 19 de marzo de 1940 ao Cemiterio Militar de Pow\u0105zki."}
{"id": "258436", "revid": "46634", "url": "https://gl.wikipedia.org/wiki?curid=258436", "title": "Leszek Lubicz", "text": ""}
{"id": "258437", "revid": "5899816", "url": "https://gl.wikipedia.org/wiki?curid=258437", "title": "Victoriano Fabeiro", "text": "Victoriano Fabeiro Garc\u00eda, nado en 1879 e finado en Negreira o 25 de outubro de 1951, foi un m\u00e9dico e pol\u00edtico galego.\nTraxectoria.\nMembro da m\u00e1is importante familia dos conservadores de Negreira, casou con Teresa Caama\u00f1o Ferreiro, dona do Pazo do Cot\u00f3n e a m\u00e1is importante vinculeira da familia liberal dos Caama\u00f1o.\nT\u00edo de Jos\u00e9 Reino Caama\u00f1o. Presidente do Sindicato cat\u00f3lico de Negreira, foi nomeade alcalde de Negreira en abril de 1920, volveu ser elixido en abril de 1922, en 1930 e dende 1931 polo Partido Republicano Conservador cando a s\u00faa candidatura acadou nas elecci\u00f3ns a totalidade de concelleiros da Corporaci\u00f3n. En 1934, despois da vitoria dos partidos conservadores nas elecci\u00f3ns xerais e a disoluci\u00f3n das deputaci\u00f3ns provinciais de esquerdas, ocupou a presidencia da Deputaci\u00f3n da Coru\u00f1a durante uns meses. Foi destitu\u00eddo como alcalde polo gobernador civil en outubro de 1936, e substitu\u00eddo por Jes\u00fas Magari\u00f1os Pastoriza, novo alcalde franquista. Foi conselleiro de FINSA.\nReco\u00f1ecementos.\nUnha comisi\u00f3n veci\u00f1al erixiu un busto por subscrici\u00f3n popular na entrada do Colexio P\u00fablico, obra do escultor Andr\u00e9s Barbaz\u00e1n."}
{"id": "258438", "revid": "1888", "url": "https://gl.wikipedia.org/wiki?curid=258438", "title": "Victoriano Fabeiro Garc\u00eda", "text": ""}
{"id": "258439", "revid": "1888", "url": "https://gl.wikipedia.org/wiki?curid=258439", "title": "Alfredo Caama\u00f1o Pato", "text": "Jos\u00e9 Alfredo Manuel Caama\u00f1o Pato, co\u00f1ecido como Alfredito, nado en Negreira en 1897 e finado en Venezuela en 1970, foi un avogado e pol\u00edtico galego.\nTraxectoria.\nFillo de Alfredo Caama\u00f1o Ferreiro e sobri\u00f1o de Manuel Caama\u00f1o Ferreiro. Foi presidente de Izquierda Republicana de Negreira. Co golpe de Estado do 18 de xullo de 1936 presidiu o Comit\u00e9 de Defensa da Rep\u00fablica de Negreira. Agochouse no Pazo de Cot\u00f3n; co seu irm\u00e1n Manuel pasou a Portugal, e por Francia chegou \u00e1 zona republicana. Xulgado en Compostela por rebeli\u00f3n, foi declarado en rebeld\u00eda. Os franquistas detiveron e condenaron \u00e1 s\u00faa muller Elena Su\u00e1rez Su\u00e1rez. Foi xu\u00edz de Belchite e ao caer Belchite estivo en Barcelona como xefe de armamento. Ao rematar a guerra marchou \u00e1 Rep\u00fablica Dominicana en decembro de 1939. Despois exiliouse en M\u00e9xico e finalmente en Venezuela."}
{"id": "258440", "revid": "98629", "url": "https://gl.wikipedia.org/wiki?curid=258440", "title": "Discograf\u00eda de Tristan und Isolde", "text": "Esta \u00e9 unha discograf\u00eda de v\u00eddeo e son de Tristan und Isolde, unha \u00f3pera de Richard Wagner que foi representada por primeira vez o 10 de xu\u00f1o de 1865 en M\u00fanic.\nHistoria das gravaci\u00f3ns.\n\"Tristan und Isolde\" ten unha longa historia de gravaci\u00f3ns. Nos anos anteriores \u00e1 segunda guerra mundial, Kirsten Flagstad e Lauritz Melchior foron considerados os int\u00e9rpretes principais dos papeis protagonistas, polo que existen numerosas gravaci\u00f3ns mono da parella en interpretaci\u00f3ns en directo dirixidas por directores como Thomas Beecham, Fritz Reiner, Artur Bodanzky ou Erich Leinsdorf. Flagstad gravou a parte comercial xa cerca da fin da s\u00faa carreira en 1952, coa direcci\u00f3n de Wilhelm Furtw\u00e4ngler para EMI, producindo unha versi\u00f3n completa que \u00e9 considerada unha gravaci\u00f3n hist\u00f3rica. Despois da guerra, as representaci\u00f3ns no Festival de Bayreuth con Martha M\u00f6dl e Ramon Vinay baixo a direcci\u00f3n de Herbert von Karajan (1952) foron moi apreciadas, e as s\u00faas gravaci\u00f3ns est\u00e1n a\u00ednda agora dispo\u00f1ibles. Nos anos '60, a soprano Birgit Nilsson foi considerada a mellor Isolde, e actuou con frecuencia con Wolfgang Windgassen no papel de Tristan. A s\u00faa representaci\u00f3n en Bayreuth en 1966 baixo a batuta de Karl B\u00f6hm foi capturada por Deutsche Grammophon, nunha gravaci\u00f3n que \u00e9 frecuentemente denominada como unha das mellores gravaci\u00f3ns de \"Tristan\". Alg\u00fans coleccionistas prefiren o emparellamento de Nilsson co tenor canadense Jon Vickers, dispo\u00f1ible en gravaci\u00f3n \"non oficiais\" de representaci\u00f3ns en Viena ou Orange.\nDo mesmo xeito, existen numerosas produci\u00f3ns da \u00f3pera en DVD, inclu\u00edndo a de G\u00f6tz Friedrich na Deutsche Oper Berlin cos experimentados cantantes wagnerianos Ren\u00e9 Kollo e Gwyneth Jones nos papeis principais. Deutsche Grammophon realizou un DVD dunha representaci\u00f3n na Metropolitan Opera con Jane Eaglen e Ben Heppner, dirixida por James Levine, nunha produci\u00f3n posta en escena por J\u00fcrgen Rose e un DVD da produci\u00f3n de 1993 no Festival de Bayreuth baixo a direcci\u00f3n de Daniel Barenboim e con Waltraud Meier encarnando a Isolde e Siegfried Jerusalem no papel de Tristan, sendo a posta en escena de Heiner Mueller."}
{"id": "258441", "revid": "98629", "url": "https://gl.wikipedia.org/wiki?curid=258441", "title": "ADN polimerase I", "text": "A ADN polimerase I ou DNA polimerase I (abreviada como ADN pol I ou Pol I, a\u00ednda que este nome tam\u00e9n se lle d\u00e1 \u00e1 ARN pol I) \u00e9 un encima procari\u00f3tico que participa no proceso da replicaci\u00f3n do ADN no que elimina o ARN dos fragmentos de Okazaki substitu\u00edndoo por ADN, entre outras actividades. Foi descuberta por Arthur Kornberg en 1956, e foi a primeira ADN polimerase que se descubriu (e a tam\u00e9n a primeira de todas as polimerases). Caracterizouse inicialmente na bacteria \"E. coli\", pero \u00e9 com\u00fan nos procariotas. En \"E. coli\" e moitas outras bacterias, o xene que codifica a ADN pol I denom\u00ednase polA. A forma do encima que aparece en \"E.\u00a0coli\" est\u00e1 composta por 928 amino\u00e1cidos nunha soa cadea polipept\u00eddica.\nA ADN pol I pos\u00fae catro actividades encim\u00e1ticas:\nNo proceso de replicaci\u00f3n f\u00f3rmanse uns curtos fragmentos de ARN chamados fragmentos de Okazaki, que funcionan como cebadores ou \"primers\", que despois ser\u00e1n eliminados (ver \"replicaci\u00f3n do ADN\"). A ADN polimerase I \u00e9 a que se encarga de eliminar ese cebador de ARN (creado polo encima primase) na cadea descontinua ou retardada do ADN en replicaci\u00f3n, e enche o espazo cos nucle\u00f3tidos necesarios entre os fragmentos de Okazaki en direcci\u00f3n 5' \u2192 3', facendo a correcci\u00f3n de probas para eliminar os posibles erros a medida que avanza. \u00c9 un encima dependente de molde, xa que s\u00f3 engade os nucle\u00f3tidos que establecen os apareamentos de bases correctos coa cadea existente de ADN que act\u00faa como molde. Os fragmentos de Okazaki son unidos despois pola ADN ligase, orixinando unha cadea continua.\nMalia que foi a primeira polimerase que foi caracterizada, axi\u00f1a quedou claro que a ADN polimerase I non era o encima responsable da maior\u00eda da s\u00edntese do ADN. A replicaci\u00f3n do ADN en \"E. coli\" avanza a aproximadamente 1.000 nucle\u00f3tidos por segundo, mentres que a taxa de s\u00edntese de pares de bases da ADN polimerase I como media \u00e9 de s\u00f3 de 10 a 20 nucle\u00f3tidos por segundo. Ademais, a s\u00faa abundancia na c\u00e9lula \u00e9 de aproximadamente 400 mol\u00e9culas por c\u00e9lula, o que non se correlaciona co feito de que s\u00f3 hai d\u00faas forquitas de replicaci\u00f3n en \"E. coli\". Ademais, non \u00e9 un encima suficientemente procesivo para copiar todo o xenoma, xa que se desprende do ADN despois de ter incorporado s\u00f3 25-50 nucle\u00f3tidos. O seu papel concreto na replicaci\u00f3n probouse en 1969, cando John Cairns illou un mutante viable da ADN polimerase I que carec\u00eda de actividade de polimerase. A axudante de laboratorio de Cairns Paula De Lucia preparou miles de extractos libres de c\u00e9lulas de colonias de \"E. coli\" e probou a s\u00faa actividade de ADN polimerase. O clon 3.478 conti\u00f1a o mutante polA, que foi nomeado por Cairns en honor de \"Paula\" [De Lucia]. Cando se descubriu a ADN polimerase III s\u00f3ubose que era ese o principal encima replicativo do ADN.\nAplicaci\u00f3ns en investigaci\u00f3n.\nA ADN polimerase I de \"E. coli\" util\u00edzase moito en investigaci\u00f3n na biolox\u00eda molecular. Por\u00e9n, a s\u00faa actividade exonuclease 5' \u2192 3' fai que non sexa axeitada para moitas aplicaci\u00f3ns. Afortunadamente esta actividade encim\u00e1tica non desexada pode ser eliminada do holoencima de modo que quede s\u00f3 unha mol\u00e9cula \u00fatil m\u00e1is pequena chamada fragmento de Klenow, moi usada en biolox\u00eda molecular. Este fragmento obtense expo\u00f1endo a ADN polimerase I \u00e1 acci\u00f3n da protease subtilisina; esta cliva a mol\u00e9cula orixinando un fragmento m\u00e1is pequeno (de Klenow), que mant\u00e9n s\u00f3 as actividades de ADN polimerase e de correcci\u00f3n de probas."}
{"id": "258443", "revid": "27155", "url": "https://gl.wikipedia.org/wiki?curid=258443", "title": "DNA polimerase I", "text": ""}
{"id": "258444", "revid": "27155", "url": "https://gl.wikipedia.org/wiki?curid=258444", "title": "ADN pol I", "text": ""}
{"id": "258445", "revid": "27155", "url": "https://gl.wikipedia.org/wiki?curid=258445", "title": "DNA pol I", "text": ""}
{"id": "258463", "revid": "22570", "url": "https://gl.wikipedia.org/wiki?curid=258463", "title": "Involucrum", "text": "En traumatolox\u00eda, Involucrum \u00e9 unha capa de \u00f3so de nova formaci\u00f3n que medra f\u00f3ra do lugar que lle corresponde no propio \u00f3so. \u00c9 unha complicaci\u00f3n da osteomielite. Resulta da descamaci\u00f3n do peri\u00f3steo por mor da acumulaci\u00f3n de pus, e \u00f3so novo medrando do peri\u00f3steo.\nPode ser diagnosticado mediante probas de imaxe, como radiograf\u00edas, m\u00e1is \u00e9 extremadamente pouco habitual en pa\u00edses desenvolvidos, xa que a osteomielite tr\u00e1tase antes de se producir complicaci\u00f3ns coma o involucrum ou o secuestro."}
{"id": "258464", "revid": "23204", "url": "https://gl.wikipedia.org/wiki?curid=258464", "title": "Sesamoidite", "text": "A sesamoidite \u00e9 a inflamaci\u00f3n dos \u00f3sos sesamoides. Nos seres humanos adoita producirse na parte inferior do p\u00e9, tras do dedo polgar do p\u00e9. Normalmente hai dous \u00f3sos sesamoides en cada p\u00e9, \u00e1s veces poden ser sesamoides bipartitos, isto \u00e9, cada un deles consta de d\u00faas pezas independentes. Os \u00f3sos sesamoides miden varios mil\u00edmetros, sendo do tama\u00f1o de caramelos. \nNa sesamoidite prod\u00facese inflamaci\u00f3n e dor, polo xeral producida por un aumento na actividade f\u00edsica que soporta o p\u00e9. \u00c1s veces o \u00f3so pode at\u00e9 mesmo fracturarse, e pode ser complicado de diagnosticar nunha radiograf\u00eda."}
{"id": "258465", "revid": "27155", "url": "https://gl.wikipedia.org/wiki?curid=258465", "title": "Fragmento de Klenow", "text": "O fragmento de Klenow \u00e9 un gran fragmento proteico con actividade encim\u00e1tica da ADN polimerase I da bacteria \"E. coli\". Orix\u00ednase cando esta ADN polimerase I \u00e9 clivada pola protease subtilisina, que elimina unha porci\u00f3n, e o que queda \u00e9 o fragmento de Klenow. Obt\u00edvose en 1970 por H. Klenow et al. Con respecto ao encima completo, o fragmento de Klenow mant\u00e9n a actividade de polimerase 5' \u2192 3' e a de exonuclease 3\u2019 \u2192 5\u2019 para eliminar nucle\u00f3tidos precodificados e a correcci\u00f3n de probas, pero perdeu a actividade de exonuclease 5' \u2192 3' que ademais ti\u00f1a o encima completo.\nO outro pequeno fragmento orixinado na clivaxe desta polimerase mant\u00e9n a actividade de exonuclease 5' \u2192 3', pero non ten as outras d\u00faas actividades que presenta o fragmento de Klenow.\nInvestigaci\u00f3n.\nComo a actividade exonuclease 5' \u2192 3' da ADN polimerase I de \"E. coli\" fai que este encima sexa pouco axeitado para moitas aplicaci\u00f3ns, o fragmento de Klenow, que non ten esa actividade, ten moitas aplicaci\u00f3ns en investigaci\u00f3n. O fragmento de Klenow \u00e9 moi \u00fatil en tarefas de investigaci\u00f3n que impliquen o seguinte:\nO fragmento de Klenow foi tam\u00e9n o encima utilizado inicialmente para a amplificaci\u00f3n de segmentos de ADN na reacci\u00f3n en cadea da polimerase (PCR), pero despois foi substitu\u00eddo nesta t\u00e9cnica por encimas termoestables como a Taq polimerase, que daban mellor resultado.\nO fragmento de Klenow exo\u2212.\nIgual que para certas tarefas a actividade exonuclease 5' \u2192 3' da ADN polimerase I de \"E. coli\" era un inconveniente, para certas aplicaci\u00f3ns tampouco \u00e9 desexable a actividade de exonuclease 3' \u2192 5' que mant\u00e9n o fragmento de Klenow. Este problema pode solucionarse introducindo mutaci\u00f3ns no xene que o codifica. Como resultado, expr\u00e9sanse formas do encima que presentan a actividade de polimerase 5' \u2192 3', pero que carecen de actividade de exonuclease, xa que o sitio activo correspondente se ve afectado. Esta forma do encima denom\u00ednase fragmento de Klenow exo- ou fragmento de Klenow exo menos.\nO fragmento de Klenow exo- util\u00edzase nalgunhas reacci\u00f3ns de marcaxe fluorescente para micromatrices, entre outras."}
{"id": "258466", "revid": "75439", "url": "https://gl.wikipedia.org/wiki?curid=258466", "title": "A Coru\u00f1a (hom\u00f3nimos)", "text": ""}
{"id": "258467", "revid": "89787", "url": "https://gl.wikipedia.org/wiki?curid=258467", "title": "ARN polimerase II", "text": "A ARN polimerase II ou RNA polimerase II (abreviada como RNAP II, ARN pol II e Pol II) \u00e9 un encima que se encontra nas c\u00e9lulas eucari\u00f3ticas que cataliza a transcrici\u00f3n do ADN para sintetizar os precursores dos ARNm e a maior\u00eda dos ARN nucleares pequenos e microARNs. O complexo de 550 kDa de 12 subunidades da RNAP II \u00e9 o tipo m\u00e1is estudado de ARN polimerase. Son necesarios numerosos factores de transcrici\u00f3n para que este encima se una ao promotor do xene situado augas arriba e empece a transcrici\u00f3n.\nA ARN polimerase II \u00e9 inhibida pola \u03b1-amanitina.\nSubunidades.\nO n\u00facleo central da ARN pol II eucari\u00f3tica purificouse primeiro utilizando ensaios de transcrici\u00f3n. O encima purificado ten tipicamente 10-12 subunidades (12 en humanos e l\u00e9vedos) e non pode reco\u00f1ecer un promotor espec\u00edfico. Co\u00f1\u00e9cense moitas interacci\u00f3ns subunidade-subunidade.\nEnsamblaxe.\nA RPB3 est\u00e1 implicada na ensamblaxe da ARN polimerase II. pouco despois da s\u00edntese desta subunidade aparece un subcomplexo de RPB2 e RPB3. Este complexo posteriormente interacciona con RPB1. RPB3, RPB5, e RPB7 interaccionan con outras mol\u00e9culas iguais para formar homod\u00edmeros, e RPB3 e RPB5 xuntos poden contactar con todas as outras subunidades RPB, excepto con RPB9. S\u00f3 RPB1 se pode unir fortemente con RPB5. A subunidade RPB1 tam\u00e9n contacta con RPB7, RPB10, e m\u00e1is feblemente pero moi eficientemente con RPB8. Unha vez que RPB1 entra no complexo, outras subunidades como RPB5 e RPB7 poden tam\u00e9n entrar, onde RPB5 se une a RPB6 e RPB8, e RPB3 trae a RPB10, RPB 11, e RPB12. As subunidades RPB4 e RPB9 poden entrar unha vez que a maior\u00eda do complexo est\u00e1 xa ensamblado. RPB4 forma un complexo con RPB7.\nHoloencima.\nO holoencima ARN polimerase II \u00e9 unha forma de ARN polimerase II eucari\u00f3tica unida a outros elementos que \u00e9 recrutada nos promotores de xenes que codifican prote\u00ednas nas c\u00e9lulas vivas, necesario para a transcrici\u00f3n. Consta da ARN polimerase II, un subconxunto de factores de transcrici\u00f3n xerais, e prote\u00ednas regulatorias chamadas prote\u00ednas SRB.\nParte da ensamblaxe deste holoencima denom\u00ednase complexo de preiniciaci\u00f3n, porque a s\u00faa ensamblaxe ten lugar sobre o promotor do xene antes de que se inicie a transcrici\u00f3n. O complexo mediador act\u00faa como unha ponte entre a ARN polimerase II e os factores de transcrici\u00f3n."}
{"id": "258469", "revid": "27155", "url": "https://gl.wikipedia.org/wiki?curid=258469", "title": "RNA polimerase II", "text": ""}
{"id": "258470", "revid": "27155", "url": "https://gl.wikipedia.org/wiki?curid=258470", "title": "ARN pol II", "text": ""}
{"id": "258471", "revid": "27155", "url": "https://gl.wikipedia.org/wiki?curid=258471", "title": "RNAP II", "text": ""}
{"id": "258472", "revid": "27155", "url": "https://gl.wikipedia.org/wiki?curid=258472", "title": "RNA pol II", "text": ""}
{"id": "258474", "revid": "75439", "url": "https://gl.wikipedia.org/wiki?curid=258474", "title": "Berardius", "text": "Berardius \u00e9 un x\u00e9nero de cet\u00e1ceos odontocetos da familia dos zif\u00edidos que incl\u00fae os zifios de maior tama\u00f1o.\nEtimolox\u00eda.\nO x\u00e9nero \"Berardius\" foi establecido polo m\u00e9dico e zo\u00f3logo franc\u00e9s Louis Georges Duvernoy, quen lle puxo este nome na honra do mari\u00f1o Auguste B\u00e9rard, capit\u00e1n da corveta \"Le Rhin\", que lle enviara a Duvernoy, desde Nova Zelandia, o primeiro cranio descrito.\nDescrici\u00f3n.\nTe\u00f1en un bico particularmente longo e prominente en relaci\u00f3n cos outros zifios. A mand\u00edbula inferior \u00e9 m\u00e1is longa que a superior e os dentes dianteiros son vis\u00edbei mesmo coa boca pechada. O corpo \u00e9 esvelto, coa secci\u00f3n m\u00e1xima s\u00f3 dun 50 % da lonxitude total. A fronte \u00e9 empenada, debido \u00e1 presenza do mel\u00f3n na cabeza. A coloraci\u00f3n \u00e9 uniforme, pero podo variar segundo os individuos desde a gris clara \u00e1 negra. As aletas pectorais son pequenas e arredondadas e est\u00e1n situadas cara \u00e1 parte dianteira do corpo. A aleta dorsal, as\u00ed mesmo pequena e arrondada, sit\u00faase ao comezo do \u00faltimo terzo do corpo. Levan en toda a superficie do corpo numerosas cicatrices brancas que poden ser un bo indicador da idade do animal. O dimorfismo sexual \u00e9 escaso.\nEspecies.\nO x\u00e9nero comprende tan s\u00f3 d\u00faas especies:\nAs d\u00faas especies son tan parecidas que alg\u00fans cient\u00edficos consideraron a s\u00faa separaci\u00f3n como unha anomal\u00eda hist\u00f3rica. Ser\u00edan indistingu\u00edbeis no mar se as s\u00faas \u00e1reas de distribuci\u00f3n non foran completamente diferentes.\nD\u00faas especies.\nPero a falta de diferenzas morfol\u00f3xicas co\u00f1ecidas pode ser simplemente debido ao escaso n\u00famero de esp\u00e9cimes examinados (especialmente do zifio de Arnoux), e an\u00e1lises de datos da secuencia dos intr\u00f3ns mitocondrial e nuclear revelaron diferenzas xen\u00e9ticas, confirmando que estas especies son entidades taxon\u00f3micas reprodutivamente illadas e v\u00e1lidas.\nEstado de conservaci\u00f3n.\nPara a IUCN, o estado de conservaci\u00f3n de ambas as especies \u00e9 \"sen datos suficientes\" (CC)."}
{"id": "258475", "revid": "22795", "url": "https://gl.wikipedia.org/wiki?curid=258475", "title": "Berardiinae", "text": ""}
{"id": "258476", "revid": "1131", "url": "https://gl.wikipedia.org/wiki?curid=258476", "title": "Castro de Mallou", "text": "O Castro de Mallou \u00e9 un poboado castrexo situado no concello de Carnota, nun outeiro preto da praia de Carnota.\nDescrici\u00f3n.\nO castro est\u00e1 situado nun outeiro duns 120 metros de altitude. O lugar est\u00e1 ligado co aproveitamento do agro e do mar. O cumio do outeiro foi feito chan para o mellor aproveitamento quedando unha planta rectangular. O castro ten unha soa croa percorrida por un s\u00f3 foxo e unha segunda muralla. Hai outra muralla no acceso a xeito de parapeto. Mide de norte a sur uns 110 metros por uns 60 de leste a oeste.\nNo acceso \u00e1 croa hai d\u00faas torres defensivas. Dentro da croa hai vivendas e/ou construci\u00f3ns auxiliares de dous tipos morfol\u00f3xicos:\nEste castro foi escavado nos anos 2006 e 2007 nos campos de traballo organizados pola Direcci\u00f3n Xeral de Xuventude da Xunta de Galicia. Posteriormente no ano 2013 limpouse o castro e fix\u00e9ronse m\u00e1is escavaci\u00f3ns nunha acci\u00f3n de arqueolox\u00eda p\u00fablica dirixida por Ant\u00f3n Malde e Manuel Gago Mari\u00f1o."}
{"id": "258477", "revid": "98629", "url": "https://gl.wikipedia.org/wiki?curid=258477", "title": "G20", "text": "O Grupo dos 20, co\u00f1ecido habitualmente como G20 ou G-20, \u00e9 un foro de 19 estados, m\u00e1is a Uni\u00f3n Europea, onde se re\u00fanen regularmente, dende 1999, xefes de Estado, gobernadores de bancos centrais e ministros de finanzas. Est\u00e1 constitu\u00eddo por sete dos pa\u00edses m\u00e1is industrializados -Alema\u00f1a, Canad\u00e1, Estados Unidos, Francia, Italia, o Reino Unido e o Xap\u00f3n (G7), m\u00e1is Rusia (G8), m\u00e1is once pa\u00edses recentemente industrializados de todas as rexi\u00f3ns do mundo, as\u00ed como a Uni\u00f3n Europea. Dende 2009, o G20 desprazou ao G8 e ao G8+5 como foro de discusi\u00f3n da econom\u00eda mundial.\nFunci\u00f3n.\n\u00c9 un foro de cooperaci\u00f3n e consultas entre os pa\u00edses en temas relacionados co sistema financeiro internacional. Estuda, revisa e promove discusi\u00f3ns sobre temas relacionados cos pa\u00edses industrializados e as econom\u00edas emerxentes, co obxectivo de manter a estabilidade financeira internacional, e de encargarse de temas que estean m\u00e1is al\u00f3 do \u00e1mbito de acci\u00f3n doutras organizaci\u00f3ns de menor xerarqu\u00eda.\nHistoria.\nO Grupo dos Vinte (G20) de Ministros de Finanzas e Gobernadores de bancos centrais estabeleceuse en 1999, para reunir \u00e1s econom\u00edas industrializadas e en desenvolvemento m\u00e1is relevantes e debater cuesti\u00f3ns clave na econom\u00eda mundial. A conferencia inaugural do G20 levouse a cabo en Berl\u00edn do 15 ao 16 de decembro de 1999, organizada polos ministros de finanzas de Alema\u00f1a e o Canad\u00e1.\nO Cume de Washington celebrado o 15 de novembro de 2008 na capital estadounidense, \u00e9 considerado como unha das reuni\u00f3ns m\u00e1is importantes do G20, xa que tratou da reforma do sistema financeiro mundial. Foi proposto pola Uni\u00f3n Europea e organizado polos Estados Unidos. O 2 de abril de 2009 celebrouse o chamado Cume de Londres. En setembro de 2009 tivo lugar a reuni\u00f3n de Pittsburgh, Estados Unidos, onde formalmente se decidiu que o G-20 substitu\u00edse ao G8 ou ao G8+5 de a\u00ed en diante no concernente aos plans de desenvolvemento mundial en conxunto. O 26 de xu\u00f1o de 2010 celebrouse o cuarto cume do G-20 de Toronto, Canad\u00e1. A conferencia do G-20 en Se\u00fal, Corea do Sur, tivo lugar en novembro de 2010. Dende ese ano, o n\u00famero de invitados ser\u00eda de cinco."}
{"id": "258478", "revid": "1131", "url": "https://gl.wikipedia.org/wiki?curid=258478", "title": "Airapadr\u00f3n, San Cristovo de L\u00f3uzara, Samos", "text": "Airapadr\u00f3n \u00e9 unha aldea da parroquia de San Cristovo de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situado nunha encrucillada a 1110 m de altitude por onde pasa o l\u00edmite entre os concellos do Incio e Samos."}
{"id": "258479", "revid": "25871", "url": "https://gl.wikipedia.org/wiki?curid=258479", "title": "Gran Premio de Italia de 2013", "text": "O Gran Premio de Italia de 2013, formalmente co\u00f1ecido como o 2013 Gran Premio Santander d'Italia \u00e9 unha carreira de F\u00f3rmula Un, que se celebrou o 8 de setembro de 2013, no Aut\u00f3dromo Nazionale Monza en Italia. Foi a d\u00e9cimo segunda carreira do campionato de 2013, e o sesax\u00e9simo segundo Gran Premio de Italia celebrado en Monza.\nClasificaci\u00f3n.\nO provedor de pneum\u00e1ticos Pirelli levou os seus dous compostos m\u00e1is duros. A mesma asignaci\u00f3n de pneum\u00e1tico que en Gran Premio de Italia de 2012. Sebastian Vettel e Red Bull mostr\u00e1ronse moi fortes nas tres sesi\u00f3ns de pr\u00e1ctica antes da cualificaci\u00f3n. As d\u00faas maiores ameazas para a pole Vettel , ademais do seu compa\u00f1eiro de equipo Mark Webber, eran Lewis Hamilton e, sorprendentemente, Fernando Alonso de Ferrari, que ti\u00f1a bo ritmo a unha volta o s\u00e1bado pola ma\u00f1\u00e1. O tres veces ganador da pole en 2013 Nico Rosberg ti\u00f1a pouco quilometraxe na sesi\u00f3n de pr\u00e1ctica final debido a un sobrequecemento, e era pouco probable que loitara pola pole debido a isto.\nQ1.\nForon eliminados na primeira sesi\u00f3n de clasificaci\u00f3n os pilotos de Caterham e Marussia, Valtteri Bottas de Williams e Esteban Guti\u00e9rrez de Sauber. Varios pilotos sa\u00edron \u00e1 pista desde o principio con pneum\u00e1ticos brandos, como o campi\u00f3n de Kimi R\u00e4ikk\u00f6nen e Jean-Eric Vergne.\nQ2.\nA segunda sesi\u00f3n de cualificaci\u00f3n foi o escenario dalgunhas sorpresas. En primeiro lugar, os dous pilotos de Lotus foron eliminados ao final da sesi\u00f3n de 15 minutos. A clasificaci\u00f3n nunca foi o forte do E21 esta tempada, sobre todo na pista de carga aerodin\u00e1mica m\u00e1is baixa da tempada. A maior decepci\u00f3n da sesi\u00f3n foi a eliminaci\u00f3n de Hamilton no Mercedes. O cinco veces ga\u00f1ador da pole na tempada foi obstaculizado por Adrian Sutil na curva Parab\u00f3lica. O alem\u00e1n foi m\u00e1is tarde sancionado cunha penalizaci\u00f3n de tres posici\u00f3ns para a carreira foi a primeira vez que Hamilton non puido clasificar para a Q3 desde o Gran Premio de Malaisia de 2010. Como resultado, Hamilton rompeu a racha de 66 clasificaci\u00f3ns consecutivas na Q3.\nQ3.\nVettel foi o m\u00e1is r\u00e1pido dese grupo cun tempo de 1:23.859. Webber quedou segundo detr\u00e1s de Vettel. Nico H\u00fclkenberg acadou un impresionante terceiro lugar, especialmente comparado co seu compa\u00f1eiro de equipo, que quedou eliminado na Q1. A t\u00e1ctica do rebufo de Ferrari non fixo ning\u00fan ben aos coches vermellos que s\u00f3 puideron ser cuarto e quinto, con Felipe Massa diante de Alonso. Rosberg foi sexto, tendo en conta a s\u00faa desgraza da ma\u00f1\u00e1 do s\u00e1bado. Ricciardo volveu mostrar un bo ritmo de clasificaci\u00f3n quedando s\u00e9timo. O d\u00fao McLaren s\u00f3 puido ser oitavo e noveno, con Sergio P\u00e9rez Mendoza diante, mentres que Vergne tivo que conformarse co d\u00e9cimo posto.\nCarreira.\nO Red Bull de Sebastian Vettel liderou a carreira desde a pole position con Massa na segunda posici\u00f3n por diante de Webber e Alonso. O Lotus de Kimi Raikkonen tocou \u00e1 parte traseira do McLaren de Sergio P\u00e9rez na Variante de Rettifilo. Raikkonen viuse obrigado a entrar en boxes para cambiar o aler\u00f3n dianteiro. O Force India Paul di Resta bloqueou os freos na Variante della Roggia e quedou f\u00f3ra da carreira cunha roda dianteira rota.\nAlonso pasou a Webber e Massa para desafiar a Vettel no liderado. O Mercedes de Lewis Hamilton tivo problemas de radio e o equipo necesitou para usar as carteis de boxes para dicirlle que parara por unha picada lenta. Vergne de Toro Rosso retirar\u00edase cun fallo de motor.\nO Red Bull de Sebastian Vettel ga\u00f1ou o Gran Premio de Italia por diante do Ferrari de Fernando Alonso e do Red Bull de Mark Webber."}
{"id": "258480", "revid": "98629", "url": "https://gl.wikipedia.org/wiki?curid=258480", "title": "Manuel Silva Ferreiro", "text": "Manuel Silva Ferreiro, nado en Santa Cruz de Ribadulla (Vedra) en 1896 e finado en Santiago de Compostela en 1969, foi un sacerdote e escritor galego.\nTraxectoria.\nDoutorouse en Teolox\u00eda e Dereito can\u00f3nico pola Universidade Pontificia Compostel\u00e1, na que desempe\u00f1ou as c\u00e1tedras de Cosmolox\u00eda, Psicolox\u00eda e \u00c9tica. Foi c\u00f3engo da catedral de Santiago de Compostela. Exerceu os cargos de fiscal xeral do arcebispado e consiliario da Escola Nocturna de Obreiros e das Xuventudes Universitarias de Acci\u00f3n Cat\u00f3lica. Colaborou na prensa galega e revistas diocesanas e estatais sobre temas de car\u00e1cter hist\u00f3rico, \u00e9 co\u00f1ecido polo seu libro \"Galicia y el Movimiento Nacional\"."}
{"id": "258481", "revid": "27155", "url": "https://gl.wikipedia.org/wiki?curid=258481", "title": "RNAP I", "text": ""}
{"id": "258484", "revid": "1131", "url": "https://gl.wikipedia.org/wiki?curid=258484", "title": "A Ponte, San Xo\u00e1n de L\u00f3uzara, Samos", "text": "A Ponte \u00e9 unha aldea da parroquia de San Xo\u00e1n de L\u00f3uzara, no concello de Samos, provincia de Lugo.\nLocalizaci\u00f3n.\nEst\u00e1 situada \u00e1 beira do r\u00edo L\u00f3uzara (afluente do r\u00edo Lor), entre 650 e 700 m de altitude.\nHistoria.\nO d\u00eda 17 de cada mes celebr\u00e1base neste lugar a \u00fanica feira do Val de L\u00f3uzara, que desapareceu polos anos 1970. Unha das m\u00e1is concorridas era a do 17 de xaneiro, pois vi\u00f1an os chamados \"de abaixo\", expresi\u00f3n para referirse \u00f3s do concello de Quiroga, a comprar parellas de bois para arar as vi\u00f1as. En case t\u00f3dalas casas hab\u00eda tendas. Tam\u00e9n hab\u00eda un mu\u00ed\u00f1o e unha escola. No ano 2008 o 17 de agosto, onde era a antiga feira, organizouse a primeira edici\u00f3n dunha feira de artesan\u00eda e produtos naturais da zona. No ano 2013 foi a 6\u00aa edici\u00f3n."}
{"id": "258485", "revid": "98629", "url": "https://gl.wikipedia.org/wiki?curid=258485", "title": "Zifio de Arnoux", "text": "O zifio de Arnoux, \"Berardius arnuxii\", \u00e9 unha especie de cet\u00e1ceo odontoceto da familia dos zif\u00edidos. Xunto co seu conx\u00e9nere \"Berardius bairdii\", \u00e9 o zifio de maior tama\u00f1o.\nA especie foi descrita en 1851 polo m\u00e9dico e zo\u00f3logo franc\u00e9s Louis Georges Duvernoy, a partir dun cranio encontrado en Nova Zelandia e que lle fora enviado polo mari\u00f1o Auguste B\u00e9rard, capit\u00e1n da corveta \"Le Rhin\", na que, desde 1842, fixo unha viaxe de circunnavegaci\u00f3n, polo que Duvernoy bautizou ao x\u00e9nero como \"Berardius\", na honra do capit\u00e1n. O ep\u00edteto espec\u00edfico, \"arnouxii\", dedicoullo a Louis Arnoux, mari\u00f1o, cirurxi\u00e1n (e despois m\u00e9dico) e viaxeiro naturalista, que era o cirurxi\u00e1n maior da corveta.\nDescrici\u00f3n.\nTen un corpo longo e robusto, pero esvelto, coa secci\u00f3n m\u00e1xima s\u00f3 dun 50 % da lonxitude total, que pode alcanzar cerca dos 10 m de lonxitude. O peso pode oscilar entre as 7 e as 10 t. As femias son algo maiores que os machos.\nA cabeza presenta a rexi\u00f3n frontal globosa debido \u00e1 presenza do mel\u00f3n. O foci\u00f1o \u00e9 un bico longo e prominente, arredondade, e maior en relaci\u00f3n co doutros zifios (ag\u00e1s \"B. bairdii\"). Ten a mand\u00edbula superior m\u00e1is curta que a inferior, e os dentes dianteiros son vis\u00edbeis mesmo coa boca totalmente pechada.\nAs aletas pectorais son pequenas e arredondadas, e est\u00e1n inseridas moi anteriormente. A dorsal \u00e9 tam\u00e9n pequena, lixeiramente falciforme e co extremo arredondado, e est\u00e1 situada ao comezo do \u00faltimo terzo do corpo.\nA coloraci\u00f3n \u00e9 uniforme, e pode ir, segundo os individuos, desde a gris escura \u00e1 parda, na rexi\u00f3n dorsal, coa rexi\u00f3n cef\u00e1lica m\u00e1is clara, sendo de cor gris clara na ventral. Os adultos presentan en toda a superficie do corpo numerosas cicatrices brancas, que poden ser un bo indicador da idade do animal. Os xuven\u00eds son de cor gris lousa.\nO dimorfismo sexual \u00e9 pouco acentuado.\nDistribuci\u00f3n.\nOs zifios de Arnoux habitan na rexi\u00f3n circumpolar austral (augas de Suram\u00e9rica, Nova Zelandia e Sur\u00e1frica), entre os 78\u00ba e os 34\u00ba S, aproximadamente, no Pac\u00edfico sur. Icluso poden alcanzar latitudes tan norte\u00f1as como os 24\u00ba S no Atl\u00e1ntico na zona de Suram\u00e9rica. Por\u00e9n, en ningunha destas zonas son ben co\u00f1ecidos ou consdiderados como com\u00fans. A maior\u00eda dos avistamentos produc\u00edronse no mar de Tasmania e nos arredores dalgunhas illas do Pac\u00edfico sur. A abafadora maior\u00eda dos varamentos foron rexistrados en Nova Zelandia. Os rexistros m\u00e1is ao norte foron alg\u00fans varamentos no Brasil, Arxentina, Sur\u00e1frica e Australia.\nPoboaci\u00f3n.\nNon existen datos fidedignos para a estimaci\u00f3n da s\u00faa poboaci\u00f3n, e por iso a UICN cualificou a especie como \"sen datos co\u00f1ecidos\" (CC).)."}
{"id": "258486", "revid": "22795", "url": "https://gl.wikipedia.org/wiki?curid=258486", "title": "Berardius arnouxii", "text": ""}
{"id": "258487", "revid": "22795", "url": "https://gl.wikipedia.org/wiki?curid=258487", "title": "Zifioidea", "text": ""}
{"id": "258488", "revid": "1888", "url": "https://gl.wikipedia.org/wiki?curid=258488", "title": "Federico P\u00e9rez Lago", "text": "Federico P\u00e9rez Lago, nado en Ferrol cara a 1873 e finado na mesma cidade o 14 de novembro de 1961, foi un comerciante e pol\u00edtico galego.\nTraxectoria.\nComerciante en Ferrol. Concelleiro republicano de Ferrol, foi nomeado alcalde de Ferrol por Real Orde en outubro de 1913. O 26 de marzo de 1930 foi un dos asinantes do Pacto de Lestrobe. Concelleiro republicano e pai dun tenente de Artiller\u00eda destinado en Ferrol. Co golpe de Estado do 18 de xullo de 1936 foi detido e xulgado en Ferrol por traiz\u00f3n, sendo condenado a cadea perpetua."}
{"id": "258489", "revid": "22795", "url": "https://gl.wikipedia.org/wiki?curid=258489", "title": "Kogiinae", "text": ""}
{"id": "258490", "revid": "56817", "url": "https://gl.wikipedia.org/wiki?curid=258490", "title": "\u00dcber die Fechtkunst und den Ringkampf", "text": "\u00dcber die Fechtkunst und den Ringkampf \u00e9 un manuscrito de artes marciais ou de esgrima tradicional, seguindo as t\u00e9cnicas de Johannes Liecthtenauer, realizado por Hans Czynner en Passau en 1538 que se conserva na biblioteca da Universidade de Graz coa signatura ou c\u00f3digo de catalogaci\u00f3n Ms.963. O manuscrito, que non foi acabado, amosa d\u00faas partes ben diferenciadas, a primeira cont\u00e9n 96 ilustraci\u00f3ns con instruci\u00f3ns para a loita de espada e daga con armadura, nesta primeira parte incl\u00faese unha secci\u00f3n de corpo a corpo con s\u00f3 texto pero con espazo para debuxos que nunca se realizaron. A segunda parte pola contra s\u00f3 incl\u00fae texto e non \u00e9 texto orixinal sen\u00f3n copias de tratados atribu\u00eddos a Jud Lew, Martin Huntfeltz, Andre Liegniczer que tratan sobre a esgrima de a cabalo, a esgrima con armadura e a loita corpo a corpo con armadura. E moitas p\u00e1xinas en branco rematando cun sumario da autor\u00eda de Hans Czynner.\nV\u00e9xase tam\u00e9n.\nLigaz\u00f3ns externas.\nV\u00eddeo onde se recrean algunhas das t\u00e9cnicas do manuscrito"}
{"id": "258492", "revid": "98629", "url": "https://gl.wikipedia.org/wiki?curid=258492", "title": "Lipotes vexillifer", "text": "Lipotes vexillifer \u00e9 unha especie de cet\u00e1ceo odontoceto, \u00fanico membro da familia dos lip\u00f3tidos.\n\u00c9 un golfi\u00f1o de r\u00edo end\u00e9mico do r\u00edo Yangtz\u00e9 (China). O seu nome chin\u00e9s \u00e9 \"baiji\" (\u767d\u9c40\u8c5a) ou \"baijitun\" (en pinyin, b\u00e1ij\u00ect\u00fan), que quere dicir \"golfi\u00f1o de auga doce branco\".\nCo\u00f1ecido como \"a deusa do Yangtz\u00e9\" (\u9577\u6c5f\u5973\u795e) na China, creuse que se extinguira a finais do ano 2006, despois de que unha expedici\u00f3n non puido encontrar exemplares no r\u00edo.\nPor\u00e9n, en 2007, foi avistado un por un veci\u00f1o da provincia chinesa de Anhui, chamado Zeng Yujiang. As imaxes tomadas por el foron revisadas no Instituto de Hidrobiolox\u00eda da Academia de Ciencias Chinesa, que confirmou a s\u00faa autenticidade.\nEtimolox\u00eda.\nO nome do x\u00e9nero, \"Lipotes\", deriva do grego antigo \u03bb\u03b5\u03b9\u03c0\u03bf\u03c4\u03ae\u03c3 \"leipot\u00e9s\", do verbo \u03bb\u03b5\u03af\u03c0\u03c9 \"le\u00edpo\", \"deixar\" (a vida), \"abandonar\", \"ser abandonado\", \"subsistir\", en referencia \u00e1 moi restrinxida zona onde viv\u00eda o animal.\nEn canto ao nome espec\u00edfico, \"vexillifer\", significa \"abandeirado\" (do lat\u00edn \"vexillum\", \"-i\", \"estandarte\", \"bandeira\", e \"fer\", imperativo de \"ferre\", \"levar\".\nDescrici\u00f3n.\nAs principais caracter\u00edsticas de \"Lipotes vexillifer\" son as seguintes:\nDistribuci\u00f3n.\nHistoricamente viv\u00eda ao longo de 1 700\u00a0km nos cursos medio e inferior do r\u00edo Yangtz\u00e9(China), at\u00e9 a desembocadura do r\u00edo, cerca de Shanghai, a\u00ednda que a s\u00faa presenza era rara m\u00e1is arriba de Zhicheng e m\u00e1is abaixo de Nanjing, sendo m\u00e1is com\u00fan desde Loushan a Xintankou e de Anqing a Heishazhou. Aparec\u00eda al\u00ed onde os afluentes desembocaban no r\u00edo principal, sobre todo antes e despois de enseadas e bancos de area. Antes, viv\u00eda tam\u00e9n nos lagos Dongting e Poyang, durante as inundaci\u00f3ns de primavera, pero os niveis da auga actuais xa non son suficientes para iso.\nAproximadamente o 12 % da poboaci\u00f3n humana do mundo vive e traballa nas beiras do r\u00edo Yangtz\u00e9, exercendo presi\u00f3n sobre o r\u00edo. A construci\u00f3n do encoro das Tres Gargantas tam\u00e9n deu lugar a perda de h\u00e1bitat.\nComportamento.\nPouco se sabe do comportamento deste golfi\u00f1o, xa que moi poucos exemplares puideron identificarse e \u00e9 un animal dif\u00edcil de estudar en liberdade (o \u00fanico macho cativo, \"Qi Qi\", foi unha fonte crucial de informaci\u00f3n desde 1980 at\u00e9 que morreu en 2002). Vive en pequenos grupos, de at\u00e9 6 individuos (en zonas de abundante alimento poden reunirse m\u00e1is). Nos per\u00edodos de actividade nada con rapidez, variando con frecuencia a direcci\u00f3n e o estilo (moitas veces, sobre o dorso ou os flancos), con inmersi\u00f3ns frecuentes e curtas. Pero tam\u00e9n pode nadar lentamente, polo xeral na mesma direcci\u00f3n, e con inmersi\u00f3ns escasas e prolongadas. Habitualmente repousa en remansos de augas profundas durante 5 ou 6 horas.\nHistoria antiga.\nOs achados f\u00f3siles indican que este golfi\u00f1o migrou desde o Pac\u00edfico cara ao r\u00edo Yangtz\u00e9 hai 20.000 anos.\nEstes golfi\u00f1os foron xa descritos na \u00e9poca da dinast\u00eda Han, nunha enciclopedia biol\u00f3xica, \"Erya\". Est\u00edmase que nesa \u00e9poca a s\u00faa poboaci\u00f3n era duns 5.000 individuos.\nConservaci\u00f3n.\nTan pronto como a China decidiu modernizarse reco\u00f1eceu o estado precario do seu golfi\u00f1o de r\u00edo.\nEn 1978, a Academia Chinsesa de Ciencias creou unha rama do Instituto de Hidrobiolox\u00eda de Wuhan, o Centro de Investigaci\u00f3n do Golfi\u00f1o de auga doce.. De todos modos os esforzos deste instituto para salvar a estes mam\u00edferos foron moi poucos e chegaron demasiado tarde.\nA primeira organizaci\u00f3n de protecci\u00f3n de especies acu\u00e1ticas chinesas, a Fundaci\u00f3n de Conservaci\u00f3n de Wuhan \"Golfi\u00f1o baiji\", fundouse en decembro de 1996. Recadou 1\u00a0383\u00a0924,35 iuans (ao redor de 100 000 d\u00f3lares) e usou eses fondos para a preservaci\u00f3n de c\u00e9lulas \"in vitro\" e para manter as instalaci\u00f3ns do \"golfi\u00f1o de r\u00edo chin\u00e9s\", inclu\u00edndo o \"santuario de Shishou\", que foi inundado en 1998.\nDouglas Adams e Mark Carwardine documentaron os seus encontros cos animais en perigo nas s\u00faas viaxes de conservaci\u00f3n para o programa da BBC \"A \u00faltima oportunidade para ver\" (\"Last Chance to See\"). O libro do mesmo nome, publicado en 1990, inclu\u00edu fotos dun exemplar en catividade, un macho chamado \"Qi Qi\", que viviu no delfinario do Instituto Wuhan de Hidrobiolox\u00eda desde 1980 at\u00e9 o 14 de xullo de 2002. Este golfi\u00f1o, descuberto por un pescador no lago Dongting, converteuse no \u00fanico residente do \"delfinario de Baiji\", ao lado do lago do Leste. Outro delf\u00edn capturado faleceu despois dun ano (de 1996 a 1997), na Reserva Seminatural de Shishou Tian-e-Zhou, que conti\u00f1a soamente toni\u00f1as da especie \"Neophocaena phocaenoides\" desde 1990. Outro golfi\u00f1o, unha femia achada na illa de Chongming cerca de Shangai en 1998, faleceu de fame despois dun mes, xa que non aceptou a comida que se lle daba.\nA especie de cet\u00e1ceo en maior perigo no mundo, segundo o Libro Guinness dos R\u00e9cords, foi avistada por \u00faltima vez no mes de setembro de 2004. A axencia de noticias Xinhua anunciou o 4 de decembro de 2006 que ning\u00fan golfi\u00f1o de r\u00edo chin\u00e9s fora detectado tras unha busca visual e ac\u00fastica realizada por 30 investigadores durante seis semanas no r\u00edo Yangtz\u00e9. O fracaso da \"Expedici\u00f3n do golfi\u00f1o de auga doce do r\u00edo Yangtz\u00e9\" levantou sospeitas sobre a inequ\u00edvoca extinci\u00f3n dunha especie de cet\u00e1ceo debido \u00e1 acci\u00f3n humana. A escasa visibilidade da auga e as condici\u00f3ns clim\u00e1ticas poder\u00edan dificultar os avistamentos, pero de todos os modos alg\u00fans cient\u00edficos declararon a especie \"funcionalmente extinta\" o 13 de decembro de 2006.\nA poboaci\u00f3n actual deste golfi\u00f1o \u00e9 dif\u00edcil de calcular, pero se pensa que son menos dos que se necesitan para a propagaci\u00f3n da especie.\nCausas da extinci\u00f3n.\nAs causas da pos\u00edbel extinci\u00f3n do \"Lipotes vexillifer\" son moi diversas, a\u00ednda que concretamente o fin da especie se atrib\u00fae \u00e1 sobrepesca, \u00e1 construci\u00f3n de encoros, \u00e1 degradaci\u00f3n ambiental e \u00e1s colisi\u00f3ns de embarcaci\u00f3ns con estes animais.\nO encoro das Tres Gargantas alterou de maneira irrecuper\u00e1bel o h\u00e1bitat deste golfi\u00f1o. Alg\u00fans cient\u00edficos esperaban poder salvar aos \u00faltimos individuos traslad\u00e1ndoos a un lago pr\u00f3ximo, para logo reintroducilos novamente no r\u00edo cando as s\u00faas oportunidades de supervivencia foran maiores."}
{"id": "258493", "revid": "22795", "url": "https://gl.wikipedia.org/wiki?curid=258493", "title": "Lipotidae", "text": ""}
{"id": "258494", "revid": "22795", "url": "https://gl.wikipedia.org/wiki?curid=258494", "title": "Lipotes", "text": ""}
{"id": "258495", "revid": "22795", "url": "https://gl.wikipedia.org/wiki?curid=258495", "title": "Lipotoidea", "text": ""}
{"id": "258496", "revid": "23204", "url": "https://gl.wikipedia.org/wiki?curid=258496", "title": "Orde sacerdotal", "text": "A Orde sacerdotal, na Igrexa ortodoxa, na Igrexa cat\u00f3lica e na Comu\u00f1\u00f3n Anglicana \u00e9 un sacramento mediante o cal un var\u00f3n recibe a trav\u00e9s da Igrexa un don do Esp\u00edrito Santo ao servizo da comunidade eclesial e de todos os homes consistente na funci\u00f3n de ensino, a entrega da vida aos demais en plenitude e, moi particularmente, a consagraci\u00f3n da Eucarist\u00eda e a administraci\u00f3n do sacramento da reconciliaci\u00f3n ou penitencia mediante o cal Deus perdoa o pecado a trav\u00e9s da asemblea (\"ecclesia\") de crentes.\nEste sacramento \u00e9 un don e un servizo que implica un cargo e unha funci\u00f3n: o sacerdocio especial fronte ao sacerdocio xeral de todo bautizado. Como tal don, o sacerdocio non act\u00faa en virtude dun poder propio do sacerdote ou da s\u00faa perfecci\u00f3n moral ou virtude persoal, sen\u00f3n como servidor a trav\u00e9s do cal, dun xeito singular, se transmite o poder curador e transformador de Cristo. O sacerdote non \u00e9 un mediador, pois s\u00f3 Cristo o \u00e9, pero representa a Cristo nas celebraci\u00f3ns lit\u00farxicas, facendo patente a presenza deste no medio da asemblea. Segundo Tom\u00e9 de Aquino s\u00f3 Cristo \u00e9 o verdadeiro sacerdote, os demais son ministros seus.\nGraos da Orde sacerdotal.\nDiaconado.\nO Di\u00e1cono est\u00e1 ao servizo da Palabra, da \"caritas\" (amor) e da liturxia. \u00c9 unha vocaci\u00f3n independente para c\u00e9libes e casados.\nPresbiterado.\nO Presbiterado fai ao sacerdote colaborador especial do Bispo anunciando a Boa Nova do amor curador de Deus (Evanxeo), administrando os sacramentos e especialmente os sacramentos que s\u00f3 pode ser celebrados por un presb\u00edtero: a Eucarist\u00eda e a penitencia ou reconciliaci\u00f3n. Na Igrexa cat\u00f3lica de rito latino, s\u00f3 pode ser presb\u00edtero un ceibe (c\u00e9libe). A maior\u00eda das igrexas cat\u00f3licas orientais, as igrexas ortodoxas, as igrexas anglicanas e o luteranismo admiten ao presbiterado tam\u00e9n a var\u00f3ns casados.\nEpiscopado.\n\u00c9 a plasmaci\u00f3n da sucesi\u00f3n apost\u00f3lica. Rec\u00edbese doutros bispos en canto que sucesores dos ap\u00f3stolos mediante a imposici\u00f3n das mans continuando unha cadea ininterrompida. Nel un presb\u00edtero constit\u00faese en principio visible e fundamento dunha Igrexa Local. Nas Igrexas Ortodoxas, por riba dun bispo s\u00f3 est\u00e1 un Patriarca, na Igrexa Cat\u00f3lica s\u00f3 est\u00e1 o Bispo de Roma en canto que sucesor de San Pedro Ap\u00f3stolo, que preside o colexio episcopal.\nA\u00ednda que Paulo de Tarso s\u00f3 esix\u00eda que o bispo fora home \"dunha soa muller\", a praxe de elixir o pobo bispos de entre os monxes consolidou a norma de que todos sexan ceibes.\nA muller e o sacerdocio.\nA muller, en virtude do bautismo \u00e9 sacerdote pois, ao igual que o var\u00f3n, participa no sacerdocio universal dos fieis. Por\u00e9n, ag\u00e1s na Igrexa Anglicana, onde avanza con pol\u00e9mica a s\u00faa incorporaci\u00f3n ao sacerdocio singular, nas demais igrexas onde existe este sacramento \u00e9 marxinada e se lle nega o reco\u00f1ecemento deste carisma. Argum\u00e9ntase que, entre os ap\u00f3stolos escollidos por Xes\u00fas de Nazaret, s\u00f3 hab\u00eda var\u00f3ns e que o sacerdocio non \u00e9 un poder sen\u00f3n un servizo, polo que non existe discriminaci\u00f3n. Tal posici\u00f3n suscita debates teol\u00f3xicos, particularmente na Igrexa Cat\u00f3lica, cuxa xerarqu\u00eda \u00e9 acusada de perpetuar unha estrutura machista e patriarcal contraria \u00e1 relaci\u00f3n aberta que Xes\u00fas tivo coas mulleres segundo os Evanxeos."}
{"id": "258506", "revid": "5132", "url": "https://gl.wikipedia.org/wiki?curid=258506", "title": "G-20", "text": ""}
{"id": "258507", "revid": "5132", "url": "https://gl.wikipedia.org/wiki?curid=258507", "title": "Grupo dos 20", "text": ""}
{"id": "258508", "revid": "5132", "url": "https://gl.wikipedia.org/wiki?curid=258508", "title": "Grupo dos 20 (pa\u00edses industrializados e emerxentes)", "text": ""}
{"id": "258509", "revid": "5132", "url": "https://gl.wikipedia.org/wiki?curid=258509", "title": "Grupo dos 20 (pa\u00edses industrializados)", "text": ""}
{"id": "258510", "revid": "5132", "url": "https://gl.wikipedia.org/wiki?curid=258510", "title": "G22", "text": ""}
{"id": "258511", "revid": "5132", "url": "https://gl.wikipedia.org/wiki?curid=258511", "title": "G 20", "text": ""}
{"id": "258512", "revid": "5132", "url": "https://gl.wikipedia.org/wiki?curid=258512", "title": "G20 principais econom\u00edas", "text": ""}
{"id": "258514", "revid": "98629", "url": "https://gl.wikipedia.org/wiki?curid=258514", "title": "Invasor", "text": "Invasor \u00e9 un filme galego dirixido por Daniel Calparsoro que se estreou no 2012. Bas\u00e9ase na novela hom\u00f3nima de Fernando Mar\u00edas. O filme foi rodado en Madrid, nas Illas Canarias e a cidade da Coru\u00f1a.\nSinopse.\nPablo \u00e9 un m\u00e9dico militar enviado en misi\u00f3n de paz a Iraq durante a guerra de 2003. Nunha sa\u00edda rutineira, o seu convoi \u00e9 atacado no deserto. El e o seu amigo Diego logran salvarse refuxi\u00e1ndose nunha casa deshabitada. Convalecente, \u00e9 devolto \u00e1 casa xunto coa s\u00faa muller e filla. \u00d3 ir recuperando as lembranzas comeza a sospeitar que lle ocultan informaci\u00f3n e n\u00e9gase a secundar a versi\u00f3n oficial dos feitos. Comeza para ent\u00f3n un pesadelo para el e a s\u00faa familia."}
{"id": "258515", "revid": "98629", "url": "https://gl.wikipedia.org/wiki?curid=258515", "title": "Eloxio da distancia", "text": "Eloxio da distancia \u00e9 unha longametraxe de car\u00e1cter documental galega estrada en 2007, dirixida por Felipe Vega e Julio Llamazares sobre unha idea orixinal de Mario Crecente.\nSinopse.\nO filme narra a vida diaria dos habitantes da Fonsagrada. O paso das estaci\u00f3ns empr\u00e9gase para mostrar imaxes e paisaxes da rexi\u00f3n, e ver coma os habitantes destas vilas desenvolven as s\u00faas vidas en relaci\u00f3n \u00f3 medio que os rodea (recolecci\u00f3n de cogomelos no outono, a auga da primavera proveniente do desxeo ou o nacemento dun becerro) e a relaci\u00f3n cos propios veci\u00f1os e demais habitantes da zona (a xuntanza dos amigos \u00e1 mesa, a visita a un vello petrucio, os enterros, as clases de baile, a escola, ou a obra de teatro feita polos nenos). A pel\u00edcula mostra unha forma de vida marcada polas distancias espaciais tanto internas coma externas, e pon en valor estes xeitos de vida m\u00e1is tradicionais, fronte \u00e1s formas de vidas modernas propias das grandes vilas e cidades.\nCaracter\u00edsticas.\nA pel\u00edcula rodouse con actores non profesionais. Div\u00eddese en catro secci\u00f3ns de acordo a cada unha das estaci\u00f3ns:"}
{"id": "258516", "revid": "27155", "url": "https://gl.wikipedia.org/wiki?curid=258516", "title": "ADN polimerase II", "text": "A ADN polimerase II ou DNA polimerase II (abreviada como ADN pol II ou Pol II) \u00e9 un encima procari\u00f3tico que polimeriza o ADN e est\u00e1 implicado na reparaci\u00f3n do ADN.\nA ADN polimerase II non \u00e9 esencial para a replicaci\u00f3n do ADN. A s\u00faa acci\u00f3n est\u00e1 inducida por danos no ADN. Ten actividade de polimerase 5'\u21923' e pode facer unha \"correcci\u00f3n de probas\" das bases mal apareadas na replicaci\u00f3n do ADN, e non precisa un cebador ou \"primer\" de ARN.\nCaracter\u00edsticas e funci\u00f3ns.\nO encima ten 90 kDa e est\u00e1 codificado no xene polB. A ADN pol II pode sintetizar novos pares de bases de ADN a unha velocidade media entre 40 e 50 nucle\u00f3tidos/segundo. As cepas que carecen do xene polB non mostran defectos significativos na replicaci\u00f3n do ADN. A s\u00edntese de ADN pol II \u00e9 inducida durante a fase estacionaria do crecemento celular. Nesta fase ten lugar moi pouco crecemento e pouca s\u00edntese de ADN. Tam\u00e9n \u00e9 a fase na que se poden acumular mutaci\u00f3ns por danos no ADN, como curtas lagoas (\"gaps\") que act\u00faan como como puntos de bloqueo para a ADN pol III. Nesas circunstancias, a ADN pol II axuda a superar ese problema porque pode reiniciar a s\u00edntese de ADN augas abaixo despois deses puntos. A ADN pol II ten unha baixa taxa de erros, pero \u00e9 demasiado lenta como para ser \u00fatil na s\u00edntese normal do ADN.\nAdemais de na correcci\u00f3n de erros introducidos pola ADN pol III, a ADN pol II pode estar implicada en diversos procesos celulares relacionados coa reparaci\u00f3n de alteraci\u00f3ns no ADN causadas por mut\u00e1xenos como a radiaci\u00f3n UV, oxidaci\u00f3n etc., bypass de lesi\u00f3ns, ou mutax\u00e9nese adaptativa. In vitro demostrouse que interacciona con prote\u00ednas accesorias da ADN pol III, e protexe os extremos 3' mal apareados da acci\u00f3n da ADN pol IV."}
{"id": "258517", "revid": "89787", "url": "https://gl.wikipedia.org/wiki?curid=258517", "title": "Guerra de Iraq", "text": "A Guerra de Iraq, tam\u00e9n co\u00f1ecida como Segunda Guerra do Golfo ou Operaci\u00f3n Liberdade Iraqu\u00ed nos Estados Unidos, Operaci\u00f3n Telic no Reino Unido e, noutros \u00e1mbitos, ocupaci\u00f3n de Iraq, foi un conflito que comezou o xoves 20 de marzo de 2003 e rematou o domingo 18 de decembro de 2011. Tras finalizala guerra, deuse paso a unha operaci\u00f3n de adestramento das tropas iraqu\u00eds para combater a insurxencia e o terrorismo. Esta operaci\u00f3n deuse a co\u00f1ecer como Operaci\u00f3n Novo Amencer, e representa a continuaci\u00f3n da guerra de Iraq, que se inicia \u00f3 organizar os Estados Unidos unha coalici\u00f3n multinacional para a invasi\u00f3n de Iraq, estando composta por unidades das forzas armadas dos propios Estados Unidos, o Reino Unido e continxentes menores de Espa\u00f1a, Australia, Dinamarca, Polonia e outros Estados.\nA principal xustificaci\u00f3n para esta operaci\u00f3n que ofreceron o Presidente dos Estados Unidos, George W. Bush e os seus aliados na coalici\u00f3n, foi a falsa afirmaci\u00f3n de que Iraq posu\u00eda e estaba desenvolvendo armas de destruci\u00f3n masiva (ADM), violando un convenio de 1991. Funcionarios dos Estados Unidos sostiveron, dun modo interesado e tendencioso, que Iraq representaba unha inminente, urxente e inmediata ameaza \u00f3s Estados Unidos, \u00f3 seu pobo e \u00f3s seus aliados, as\u00ed como \u00f3s seus intereses. Criticouse amplamente \u00f3s servizos de informaci\u00f3n, e os inspectores designados \u00f3 efecto non atoparon probas de que existiran as pretendidas armas de destruci\u00f3n masiva. Despois da invasi\u00f3n, o Grupo de Investigaci\u00f3n en Iraq chegou \u00e1 conclusi\u00f3n de que Iraq acabara cos seus programas para desenvolver as devanditas armas en 1991 e non hab\u00eda ningunha no momento da invasi\u00f3n, pero que ti\u00f1an a intenci\u00f3n de retomar a produci\u00f3n sempre e cando se levantaran as sanci\u00f3ns. Alg\u00fans funcionarios dos Estados Unidos alegaron que Saddam Hussein e Al Qaeda estiveran cooperando, pero non hai probas de que existise unha relaci\u00f3n de colaboraci\u00f3n. Outras raz\u00f3ns para a invasi\u00f3n por parte dos funcionarios inclu\u00edan as preocupaci\u00f3ns sobre o apoio financeiro de Iraq para as familias de terroristas suicidas palestinos, violaci\u00f3ns dos dereitos humanos por parte do goberno iraqu\u00ed, propagaci\u00f3n da democracia, as reservas de petr\u00f3leo de Iraq, a\u00ednda que este \u00faltimo foi negado por outros funcionarios.\nA invasi\u00f3n levou \u00e1 r\u00e1pida derrota das forzas iraqu\u00eds, o derrocamento do Presidente Saddam Hussein, a s\u00faa captura en decembro de 2003 e a s\u00faa execuci\u00f3n en decembro de 2006. A coalici\u00f3n dirixida polos Estados Unidos no Iraq ocupado tratou de establecer un novo goberno democr\u00e1tico. Por\u00e9n, pouco despois da invasi\u00f3n inicial, a violencia contra as forzas da coalici\u00f3n e entre os diversos grupos \u00e9tnicos deu lugar a unha guerra asim\u00e9trica coa insurxencia iraqu\u00ed, a guerra civil entre sunn\u00eds e xi\u00edtas iraqu\u00eds, e as operaci\u00f3ns de Al-Qaeda en Iraq. As estimaci\u00f3ns do n\u00famero de persoas mortas var\u00edan entre m\u00e1is de 150.000 a m\u00e1is de 1 mill\u00f3n de persoas, segundo a fonte. O custo financeiro da guerra estimouse en m\u00e1is de \u00a34.500 mill\u00f3ns ($9.000 mill\u00f3ns) para o Reino Unido, e m\u00e1is de $845.000 mill\u00f3ns \u00f3s Estados Unidos, cun custo total para a econom\u00eda deste \u00faltimo estimada en $ 3 a 5 bill\u00f3ns. Algunhas das naci\u00f3ns que integraron a coalici\u00f3n comezaron a retirar as s\u00faas forzas como consecuencia dunha opini\u00f3n p\u00fablica desfavorable e \u00f3 progresivo aumento de efectivos iraqu\u00eds para asumir a responsabilidade da seguridade no pa\u00eds. Por\u00e9n, Iraq, non chegou a desenvolver armas nucleares, grazas \u00e1 Operaci\u00f3n \u00d3pera de Israel, acontecida uns anos antes."}
{"id": "258520", "revid": "98629", "url": "https://gl.wikipedia.org/wiki?curid=258520", "title": "Berardius bairdii", "text": "Berardius bairdii \u00e9 unha especie de cet\u00e1ceo odontoceto da familia dos zif\u00edidos.\nA especie foi descrita por Leonhard Hess Stejneger en 1883 grazas a un exemplar encontrado no mar de Bering. Stejneger denominouna as\u00ed na honra de Spencer Fullerton Baird, un antigo secretario da Smithsonian Institution.\n\u00c9 moi similar ao seu conx\u00e9nere o zifio de Arnoux (\"Berardius arnouxii\"), at\u00e9 o pnto que alg\u00fas autores consideran que \u00e9 unha subespecie deste, \"Berardius arnouxii bairdii\", a\u00ednda que \u00e9 lixeiramente maior, cunha lonxitude que pode chegar at\u00e9 os 13 m.\nPero a falta de diferenzas morfol\u00f3xicas co\u00f1ecidas pode ser simplemente debido ao escaso n\u00famero de esp\u00e9cimes examinados (especialmente do zifio de Arnoux), e an\u00e1lises de datos da secuencia dos intr\u00f3ns mitocondrial e nuclear revelaron diferenzas xen\u00e9ticas, confirmando que estas especies son entidades taxon\u00f3micas reprodutivamente illadas e v\u00e1lidas.\nNa prefectura de Chiba (Xap\u00f3n) \u00e9 moi apreciado pola s\u00faa carne.\nDescrici\u00f3n.\nAs principais caracter\u00edsticas do \"Berardius bairdii\" son:\nDistribuci\u00f3n e poboaci\u00f3n.\nDistribuci\u00f3n.\nHabita no oc\u00e9ano Pac\u00edfico Norte, no mar do Xap\u00f3n e na parte meridional do mar de Okhotsk. A\u00ednda que poden verse cerca da costa en augas profundas, parecen preferir os mares cos fondos m\u00e1is abruptos ao bordo da plataforma continental, en auuas oce\u00e1nicas temperadas entre os 1 000 e os 3 000 m de profundidade. Alg\u00fans esp\u00e9cimes se rexistraron tan ao norte como o mar de Bering, e tan ao sur como nas costas da pen\u00ednsula de Baixa California.\nNas costas do Xap\u00f3n rexistr\u00e1ronse en augas a temperaturas que oscilan entre os 23\u00a0\u00b0C e os 29\u00a0\u00b0C, cun l\u00edmite meridional na isoterma de 15\u00a0\u00b0C a 100 m de profundidade. No norte do mar de Okhotsk, a especie encontrouse a menos de 500 m de profundidade, o que poder\u00eda explicarse pola dispo\u00f1ibilidade de especies presa en augas pouco profundas en latitudes m\u00e1is altas..\nPoboaci\u00f3n.\nEst\u00edmase que a poboaci\u00f3n total mundial para esta especie \u00e9 da orde dos 30 000 individuos.\nCo\u00f1\u00e9cense tres poboaci\u00f3ns de \"Berardius bairdii\" no noroeste do Pac\u00edfico (mar do Xap\u00f3n, mar de Okhotsk e oc\u00e9ano Pac\u00edfico), onde os cet\u00e1ceos foron explotados durante s\u00e9culos.\nA poboaci\u00f3n do Pac\u00edfico Norte oriental est\u00edmase nuns 1 100 individuos, inclu\u00edndo uns 228 Baird no Pac\u00edfico norte oriental, inclu\u00edndo uns 228 fronte \u00e1 costa oeste dos Estados Unidos.\nA a s\u00faa abundancia en augas xaponesas estimouse nuns 7 000 individuos (5 029 fronte \u00e1s costas do Pac\u00edfico, 1 260 no mar do leste do Xap\u00f3n e 660 ao sur do mar de Okhotsk, pero estas poboaci\u00f3ns probabelmente estean subestimadas porque moitas veces os m\u00e9todos de mostraxe visual non contan co feito de que estes animais est\u00e1n mergullados durante longos per\u00edodos de tempo e que son moi discretas cando siben \u00e1 superficie.\nNon hai informaci\u00f3n sobre as tendencias da evoluci\u00f3n da poboaci\u00f3n global desta especie.\nBiolox\u00eda.\nComportamento.\nAdoitan desprazarse en grupos compactos de at\u00e9 dez animais, cun m\u00e1ximo de 30. Cando os perseguen, todos os membros do grupo foxen conxuntamente, somerx\u00e9ndose e sa\u00edndo \u00e1 superficie sincronicamente. A pesar de que esta especie cazouse durante moito tempo, a composici\u00f3n das mandas non se estudou en profundidade. Sorprende o feito de que m\u00e1is de dous terzos dos esp\u00e9cimes capturados sexan machos, a pesar de que as femias son m\u00e1is voluminosas, o que deber\u00eda convertelas nunha presa m\u00e1is desexada. Os varamentos en masa son pouco habituais; por\u00e9n, nunha ocasi\u00f3n varou un grupo integrado por sete animais, tres femias e catro machos maduros.\nSon animais moi discretos. \u00c1s veces saltan e golpean a superficie da auga coas aletas pectorais ou a cola. De todos os xeitos pasan a maior parte do tempo lonxe da superficie, mergullados en augas profundas. Tipicamente permanecen somerxidos unha media hora, pero \u00e1s veces unha hora ou m\u00e1is, e xeralmente non pasan m\u00e1is de cinco minutos na superficie entre inmersi\u00f3ns consecutivas. Pero esta habilidade non parece mantelos a salvo dos depredadores: encontr\u00e1ronse restos deles no est\u00f3mago de varias candorcas, e alg\u00fans dos exemplares capturados en augas xaponesas presentan as cicatrices lineais caracter\u00edsticas das feridas producidas por candorcas.\nAlimentaci\u00f3n.\nAlim\u00e9ntanse principalmente de peixes, cefal\u00f3podos e crust\u00e1ceos que viven en augas profundas, cerca do fondo, entre os 1 000 ew os 3 000 m de profundidade, as\u00ed como dalg\u00fans peixes pel\u00e1xicos (gadiformes, xarda, sardi\u00f1as).\nA dieta na costa do Xap\u00f3n componse nun 82 % de cefal\u00f3podos e un 18 % de peixes, mentres que no sur do mar de Okhotsk as proporci\u00f3ns son do 13 % e o 87 %, respectivamente.\nFronte \u00e1s costas xaponesas esta especie ten unha importante \u00e1rea de alimentaci\u00f3n durante o ver\u00e1n e o outono, o que probabelmente est\u00e1 relacionado coa corrente fr\u00eda subsuperficial de Oyashio, asociada a unha gran produtividade.\nReproduci\u00f3n.\nExiste unha grande incerteza en torno \u00e1 reproduci\u00f3n do \"Berardius bairdii\". Os estudos dos animais capturados nas costas xaponesas indican que a xestaci\u00f3n poder\u00eda durar entre 10 e 17 meses. Probabelmente as femias paren cada tres anos. Esta especie representa unha excepci\u00f3n entre os cet\u00e1ceos polo feito de que os machos maduran antes e parecen vivir moito m\u00e1is que as femias, polo que sempre hai m\u00e1is machos sexualmente maduros que femias na poboaci\u00f3n. Os machos de m\u00e1is idade probabelmente desempe\u00f1an un papel social importante. Alg\u00fans investigadores especularon que os machos talvez colaboren no coidado das cr\u00edas destetadas, o que permitir\u00eda que as femias deran a luz m\u00e1is a mi\u00fado.\nStatus e conservaci\u00f3n.\nNon existe ningunha estimaci\u00f3n sobre a poboaci\u00f3n mundial destes zifios, pero \u00e9 prob\u00e1bel que sexan m\u00e1is dunhas poucas decenas de miles. S\u00f3 se sabe que na costa occidental dos EEUU hai uns 4 000 (exclu\u00edndo os de Alasca). Os censos do Xap\u00f3n permitiron facer unha estimaci\u00f3n duns 6 000 animais, dous terzos dos cales residir\u00edan na costa pac\u00edfica. Nos \u00faltimos anos o goberno xapon\u00e9s estableceu un cota anual de capturas dun m\u00e1ximo de 54 esp\u00e9cimes.\nEstes zifios explot\u00e1ronse m\u00e1is no pasado. Entre 1948 e 1986 mat\u00e1ronse case 4 000 (con m\u00e1is de 300 no ano 1952). Ademais, os baleeiros rusos informaron ter capturado 176 entre 1933 e 1974, e os que faenaban nas costas norteamericanas mataron uns 60 entre 1912 e 1966. Cada ano morren alg\u00fans a causa das artes de pesca, sobre todo cando quedan atrapados en redes de deriva colocadas en augas profundas. Na actualidade esta especie est\u00e1 cualificada pola IUCN como \"sen datos suficientes\" (CC) para dar unha informaci\u00f3n sobre a s\u00faa situaci\u00f3n."}
{"id": "258521", "revid": "27155", "url": "https://gl.wikipedia.org/wiki?curid=258521", "title": "DNA polimerase II", "text": ""}
{"id": "258522", "revid": "27155", "url": "https://gl.wikipedia.org/wiki?curid=258522", "title": "ADN pol II", "text": ""}
{"id": "258523", "revid": "27155", "url": "https://gl.wikipedia.org/wiki?curid=258523", "title": "DNA pol II", "text": ""}
{"id": "258524", "revid": "23204", "url": "https://gl.wikipedia.org/wiki?curid=258524", "title": "Segunda Guerra do Golfo", "text": ""}
{"id": "258525", "revid": "23204", "url": "https://gl.wikipedia.org/wiki?curid=258525", "title": "Operaci\u00f3n Liberdade Iraqu\u00ed", "text": ""}
{"id": "258526", "revid": "23204", "url": "https://gl.wikipedia.org/wiki?curid=258526", "title": "Operaci\u00f3n Telic", "text": ""}
{"id": "258527", "revid": "23204", "url": "https://gl.wikipedia.org/wiki?curid=258527", "title": "Ocupaci\u00f3n de Iraq", "text": ""}
{"id": "258528", "revid": "1131", "url": "https://gl.wikipedia.org/wiki?curid=258528", "title": "Ra\u00fal Soutelo V\u00e1zquez", "text": "Ra\u00fal Soutelo V\u00e1zquez, nado en Amoeiro en 1968, \u00e9 un profesor e historiador galego. D\u00e1 clase no IES Porto do Son.\nTraxectoria.\nDoutor en Historia pola Universidade de Vigo, profesor de ensino secundario e de did\u00e1ctica das ciencias sociais na Universidade de Santiago de Compostela. Est\u00e1 especializado en historia social contempor\u00e1nea."}
{"id": "258531", "revid": "5110", "url": "https://gl.wikipedia.org/wiki?curid=258531", "title": "Arma de destruci\u00f3n masiva", "text": "As armas de destruci\u00f3n masiva (ADM, en ingl\u00e9s WMD, \"weapons of mass destruction\") son armas capaces de eliminar a un n\u00famero moi elevado de persoas de xeito indiscriminado e causar grandes danos econ\u00f3micos.\nConsid\u00e9ranse armas de destruci\u00f3n masiva as nucleares, biol\u00f3xicas e qu\u00edmicas. A expresi\u00f3n foi acu\u00f1ada en 1937, e refer\u00edase \u00f3 bombardeo a\u00e9reo por parte da Luftwaffe nazi en apoio do ex\u00e9rcito sublevado na Guerra Civil Espa\u00f1ola, sendo o caso m\u00e1is co\u00f1ecido o de Guernica e os bombardeos sobre a poboaci\u00f3n civil desarmada de Barcelona.\nO uso actual desta expresi\u00f3n como sin\u00f3nimo de armas nucleares, biol\u00f3xicas ou qu\u00edmicas foi creado na resoluci\u00f3n 687 de Naci\u00f3ns Unidas en 1991. Esta resoluci\u00f3n ref\u00edrese \u00e1 \u00abameaza que todas as armas de destruci\u00f3n masiva supo\u00f1en para a paz e seguridade\u00bb, e menciona en particular as nucleares, biol\u00f3xicas e qu\u00edmicas, as\u00ed como os tres tratados relevantes \u00e1s mesmas:\nO uso desta expresi\u00f3n \u00e9 motivo de controversia. Popularizouse sobre todo durante a crise de desarme iraqu\u00ed en 2002 e serviu como pretexto para a Guerra de Iraq."}
{"id": "258536", "revid": "23204", "url": "https://gl.wikipedia.org/wiki?curid=258536", "title": "Absceso de Brodie", "text": "O absceso de Brodie \u00e9 unha doenza \u00f3sea infecciosa. \u00c9 unha complicaci\u00f3n subaguda da osteomielite, que pode persistir durante anos at\u00e9 facerse cr\u00f3nica. O organismo que m\u00e1is adoita causalo \u00e9 o \"Staphylococcus aureus\". Fisiopatoloxicamente, esta doenza \u00e9 o resultado da formaci\u00f3n dun absceso infeccioso que posteriormente queda arrodeado de \u00f3so de nova formaci\u00f3n. O \u00f3sos do organismo m\u00e1is frecuentemente afectados por esta doenza son as met\u00e1fises dos \u00f3sos longos, e de entre eles o m\u00e1is afectado \u00e9 a tibia, por ser ademais o \u00f3so m\u00e1is afectado pola osteomielite. Deste xeito, o material pi\u00f3xeno queda encerrado, como acontece en todos os abscesos.\nO termo prov\u00e9n do nome do cirurxi\u00e1n ingl\u00e9s Benjamin Collins Brodie.\nS\u00edntomas.\nO principal s\u00edntoma \u00e9 a dor, que adoita ser localizada no lugar da lesi\u00f3n. \u00c9 unha dor nocturna, que se alivia coa administraci\u00f3n de aspirina. \u00c1s veces, os s\u00edntomas poden ser semellantes aos do osteoma osteoide, o cal \u00e9 t\u00edpicamente menor de 1 cm de di\u00e1metro.\nDiagn\u00f3stico.\nO m\u00e9todo m\u00e1is eficaz para diagnosticar un absceso de Brodie \u00e9 a radiograf\u00eda simple, por ser unha t\u00e9cnica barata e efectiva. Radiol\u00f3xicamente obs\u00e9rvase unha zona radiolucente (branca) ovalada ou el\u00edptica, de m\u00e1is dun cent\u00edmetro de di\u00e1metro, con tecido de granulaci\u00f3n e certa esclerose. Outras t\u00e9cnicas de imaxe, coma a TAC ou a resonancia magn\u00e9tica son tam\u00e9n \u00fatiles para o diagn\u00f3stico desta enfermidade.\nDiagn\u00f3stico diferencial.\nO absceso de Brodie pode ser confundido con outras doenzas:\nTratamento.\nO tratamento principal para esta doenza \u00e9 a cirurx\u00eda. O tipo de cirurx\u00eda depender\u00e1 do tama\u00f1o do absceso. Se este \u00e9 pequeno, a cirurx\u00eda consiste na ex\u00e9rese do absceso, con posterior curetaxe e tratamento antibi\u00f3tico. Se o absceso e de gran tama\u00f1o, haber\u00e1 de fixarse o \u00f3so con enclavaxes endomedulares ou outros dispositivos cir\u00farxicos, tratamento semellante a unha fractura."}
{"id": "258537", "revid": "98629", "url": "https://gl.wikipedia.org/wiki?curid=258537", "title": "Iron Monkey", "text": "Iron Monkey \u00e9 un filme producido en Hong Kong dirixido por Yuen Woo-ping que se estreou en 1993. Est\u00e1 protagonizado por Donnie Yen, Yu Rongguang, Jean Wang, Angie Tsang e Yuen Shun-yi\nSinopse.\nO doutor Yang s\u00f3 atopa un m\u00e9todo para facer triunfar a xustiza na provincia dun malvado gobernador: roubar \u00f3s ricos durante as s\u00faas nocturnas incursiones como o enmascarado xusticeiro \"Mono de ferro\", para d\u00e1rllelo \u00f3s pobres."}
{"id": "258540", "revid": "22570", "url": "https://gl.wikipedia.org/wiki?curid=258540", "title": "Gaiola", "text": "Unha gaiola \u00e9 un recept\u00e1culo pechado con paredes feitas de reixas de arame de metal, madeira, vime ou outro material resistente, que se emprega para manter animais cativos, especialmente os paxaros. A forma e o tama\u00f1o depende do animal ao que se mant\u00e9n capturado, e adoitan ter no seu interior caixas para a comida e bebedoiros para a auga."}
{"id": "258542", "revid": "98629", "url": "https://gl.wikipedia.org/wiki?curid=258542", "title": "Cloverfield", "text": "Cloverfield \u00e9 un filme estadounidense dirixido por Matt Reeves que se estreou no 2008.\nSinopse.\nMentres un grupo de mozos neoiorquinos celebran a festa de despedida dun amigo en Manhattan, un monstro do tama\u00f1o dun ra\u00f1aceos ataca a cidade. Contada dende o punto de vista da videoc\u00e1mara dun deles, este \u00e9 o documento sobre os seus intentos por sobrevivir durante a cat\u00e1strofe."}
{"id": "258544", "revid": "98629", "url": "https://gl.wikipedia.org/wiki?curid=258544", "title": "Aleksander Ma\u0142ecki", "text": "Aleksander Antoni W\u0142odzimierz Ma\u0142ecki, nado en Zarubyntsi o 4 de setembro de 1901 e finado en lugar desco\u00f1ecido en 1939, foi un militar e tirador de esgrima polaco, ga\u00f1ador dunha medalla ol\u00edmpica.\nTraxectoria.\nEstudante en Lviv, membro dos co\u00f1ecidos como aguiachos de Lviv, mozos que durante a Guerra Polaco-Ucra\u00edna (1918-1919) defenderon a cidade de Lvov contra os ucra\u00ednos, pretendendo a anexi\u00f3n a Polonia da Galitsia Oriental tras a proclamaci\u00f3n de independencia de Ucra\u00edna. Tras a guerra estableceuse en Cracovia, entrando no ex\u00e9rcito como voluntario, tras a desmobilizaci\u00f3n en novembro de 1920 estudou na Academia de Belas Artes desa cidade, gradu\u00e1ndose en 1927 e pouco despois realizou un curso militar para converterse en oficial de cabaler\u00eda na reserva. Un dos pioneiros da esgrima en Polonia, foi d\u00faas veces campi\u00f3n nacional de espada (1924 e 1928). Participou nos Xogos Ol\u00edmpicos de 1924 e 1928, levando nestes \u00faltimos a medalla de bronce en sabre por equipos. En 1931 recibiu a promoci\u00f3n a subtenente da reserva e en 1936 a tenente. Ao inicio da segunda guerra mundial incorporouse ao servizo activo combatendo na defensa de Polonia e morrendo no decurso da conflagraci\u00f3n."}
{"id": "258545", "revid": "54334", "url": "https://gl.wikipedia.org/wiki?curid=258545", "title": "Pazo de Lanz\u00f3s", "text": "O Pazo de Lanz\u00f3s \u00e9 unha casa grande situada na r\u00faa Lanz\u00f3s de Betanzos, fronte \u00e1 igrexa de Santiago. Actualmente \u00e9 un establecemento de hostaler\u00eda.\nDescrici\u00f3n.\nFoi constru\u00eddo no s\u00e9culo XVII entre 1620 e 1625. Na fachada hai un balc\u00f3n, alongado ao exterior suxeito por tres canz\u00f3ns. Ten porta principal rectil\u00ednea, que remata un front\u00f3n partido polo bras\u00f3n do primeiro conde de Maceda.\nO edificio mant\u00e9n a s\u00faa estrutura inicial, con pequenas modificaci\u00f3ns. Na torre, chamada torre de Lanz\u00f3s, substitu\u00edron as ameas por tellado, taponaron seteiras e abriron novos vans. A cachoter\u00eda est\u00e1 recuberta de cemento."}
{"id": "258548", "revid": "75439", "url": "https://gl.wikipedia.org/wiki?curid=258548", "title": "Eva Almaz\u00e1n", "text": "Eva Almaz\u00e1n Garc\u00eda, nada en Pontevedra en 1976, \u00e9 unha tradutora galega.\nTraxectoria.\nLicenciouse en 1998 en Traduci\u00f3n e Interpretaci\u00f3n na Universidade de Vigo. En 2000, na mesma universidade, completou os cursos de doutoramento, e en 2002 obtivo unha bolsa de estudos promovida pola Fundaci\u00f3n Barri\u00e9 e o British Council. Fixo un m\u00e1ster sobre Pragm\u00e1tica e Traduci\u00f3n na Universidade de Salford. En 2002, cofundou a empresa Rosetta Traduci\u00f3n. Dende 2007 ded\u00edcase en exclusiva \u00e1 traduci\u00f3n editorial e literaria. Traduciu para diversas editoriais galegas, como por exemplo a editorial Galaxia ou Rinoceronte, e de f\u00f3ra, como Vicens Vives; e destacan as s\u00faas versi\u00f3ns en lingua galega dalgunhas obras de autores tales de fala inglesa, como Paul Auster, Jim Thompson, Martin Amis, Doris Lessing ou Edgar Allan Poe.\n\u00c9 membro da Asociaci\u00f3n de Tradutores Galegos.\nDistinci\u00f3ns.\nRecibiu o Premio de Traduci\u00f3n da Universidade de Vigo (2004), o Certificado de Honra IBBY (2006), o Premio da Asociaci\u00f3n de Escritores en Lingua Galega (2007), o Premio Lois Tob\u00edo da Asociaci\u00f3n Galega de Editores (2009), o Premio Fervenzas Literarias ao mellor libro traducido en 2013, por \"Ulises\" de James Joyce (obra cotraducida con m\u00e1is autores), libro polo que tam\u00e9n recibiu o Premio \u00c1nxel Casal da Asociaci\u00f3n Galega de Editores ao mellor libro traducido en 2013, o Premio Irmandade do Libro da Federaci\u00f3n de Librar\u00edas de Galicia ao mellor libro do 2013, o Premio da AELG \u00e1 mellor traduci\u00f3n do 2013 e o Premio Nacional de Traduci\u00f3n de Espa\u00f1a en 2014.\nObras traducidas.\nTraduciu dende o ingl\u00e9s, o italiano e o alem\u00e1n unha gran cantidade de obras \u00f3 galego:"}
{"id": "258549", "revid": "5863", "url": "https://gl.wikipedia.org/wiki?curid=258549", "title": "Frau", "text": ""}
{"id": "258550", "revid": "1131", "url": "https://gl.wikipedia.org/wiki?curid=258550", "title": "Psicof\u00f3nica de Conxo", "text": "Psicof\u00f3nica de Conxo foi un proxecto musical e creativo xurdido en Compostela e activo entre 1998 e 2005. Fixo montaxes relacionadas coa m\u00fasica esc\u00e9nica, \"performances\", produci\u00f3ns multimedia e colaboraci\u00f3ns con artistas de Galiza, Espa\u00f1a e Portugal.\nDescrici\u00f3n.\nPsicof\u00f3nica de Conxo estivo ligada \u00e1 compa\u00f1\u00eda de teatro independente Ch\u00e9vere. Xunto con Ch\u00e9vere participaron na creaci\u00f3n da Sala Nasa (Nave de Servicios Art\u00edsticos) en Compostela, onde fixeron concertos, edici\u00f3n de discos, festivais, fanzines, obradoiros e cursos."}
{"id": "258551", "revid": "1888", "url": "https://gl.wikipedia.org/wiki?curid=258551", "title": "Rodrigo Garc\u00eda Rey", "text": "Rodrigo Patricio Garc\u00eda Rey, nado en Santiago de Compostela o 17 de marzo de 1893 e finado na mesma cidade o 11 de xaneiro de 1969, foi un practicante e pol\u00edtico galego.\nTraxectoria.\nPracticante en medicina. Mas\u00f3n. O 26 de marzo de 1930 foi un dos asinantes do Pacto de Lestrobe. Foi directivo de Uni\u00f3n Republicana na provincia da Coru\u00f1a. Practicante do Gran Hospital de Santiago, co golpe de Estado do 18 de xullo de 1936, foi destitu\u00eddo. Foi procesado pola Xurisdici\u00f3n militar e estivo preso do 21 de xullo de 1937 ao 10 de abril de 1940. O Tribunal Especial para a Represi\u00f3n da Masoner\u00eda e o Comunismo condenouno a 12 anos e 1 d\u00eda de prisi\u00f3n, que foi conmutada a 6 anos e 1 d\u00eda o 1 de xullo de 1943. Ingresou novamente en prisi\u00f3n en novembro de 1941, e sa\u00edu en liberdade vixiada e confinado en Reus en xu\u00f1o de 1943. En abril de 1945 autorizaron o seu traslado a La\u00ed\u00f1o e o 26 de xu\u00f1o dese ano cumpriu definitivamente a pena."}
{"id": "258552", "revid": "1888", "url": "https://gl.wikipedia.org/wiki?curid=258552", "title": "Rodrigo Patricio Garc\u00eda Rey", "text": ""}
{"id": "258553", "revid": "89787", "url": "https://gl.wikipedia.org/wiki?curid=258553", "title": "ARN polimerase III", "text": "A ARN polimerase III ou RNA polimerase III (abreviada como ARN pol III, RNAP III ou Pol III) \u00e9 un encima das c\u00e9lulas eucari\u00f3ticas, encargado de realizar a transcrici\u00f3n do ARN transferente, o ARN ribos\u00f3mico de 5S e alg\u00fans outros ARNs pequenos a partir dun molde de ADN. Na transcrici\u00f3n dos ARNr, este encima s\u00f3 transcribe o de 5S, xa que os demais ARNr son transcritos pola ARN pol I.\nOs xenes transcritos pola ARN polimerase III son xenes de mantemento, que se deben expresar en todo tipo de c\u00e9lulas eucariotas e na maior\u00eda das condici\u00f3ns ambientais. Por tanto, a regulaci\u00f3n da transcrici\u00f3n da ARN polimerase III est\u00e1 ligada principalmente \u00e1 regulaci\u00f3n do crecemento da c\u00e9lula e do ciclo celular, polo que require menos prote\u00ednas regulatorias espec\u00edficas que a ARN polimerase II.\nNo proceso de transcrici\u00f3n (de calquera ARN polimerase) hai sempre tres grandes fases:\nVeremos as peculiaridades das fases de iniciaci\u00f3n e terminaci\u00f3n para este encima.\nIniciaci\u00f3n.\nA ARN polimerase III, a diferenza da ARN polimerase II, normalmente non require secuencias de control situadas augas arriba do xene, e no seu lugar utiliza secuencias de control internas, \u00e9 dicir, secuencias que est\u00e1n dentro da secci\u00f3n transcrita do xene. A \u00fanica excepci\u00f3n \u00e9 que en certos casos poden utilizarse secuencias situadas augas ariba, como as do xene do ARN nuclear pequeno, que ten unha caixa TATA augas ariba como a que te\u00f1en os promotores da ARN polimerase II. Distinguiremos tres clases de iniciaci\u00f3n da transcrici\u00f3n.\nClase I.\n\"Fases t\u00edpicas da iniciaci\u00f3n da transcrici\u00f3n dos xenes do ARNr 5S (tam\u00e9n chamada inciciaci\u00f3n de clase I):\"\nClase II.\n\"Fases t\u00edpicas da iniciaci\u00f3n da transcrici\u00f3n dos xenes de ARNt (tam\u00e9n chamada iniciaci\u00f3n de clase II):\"\nO TFIIIB permanece unido ao ADN despois da iniciaci\u00f3n da transcrici\u00f3n pola ARN pol III (a diferenza dos factores bacterianos \u03c3 e da maior\u00eda dos factores de transcrici\u00f3n xerais para a transcrici\u00f3n pola ARN pol II). Isto orixina unha alta velocidade de reiniciaci\u00f3n transcricional dos xenes transcritos pola ARN pol III.\nClase III.\n\"Fases t\u00edpicas da iniciaci\u00f3n da transcrici\u00f3n dos xenes do ARN nuclear pequeno U6 (tam\u00e9n chamada iniciaci\u00f3n de clase III ; documentada s\u00f3 en vertebrados):\"\nTerminaci\u00f3n.\nA ARN polimerase III remata a transcrici\u00f3n nun pequeno tramo polyTs (5-6). En eucariotas, non se require unha estrutura en bucle en forquita, como en procariotas.\nARNs transcritos.\nOs tipos de ARNs transcritos pola ARN polimerase III son:"}
{"id": "258555", "revid": "1987", "url": "https://gl.wikipedia.org/wiki?curid=258555", "title": "R\u00edo Carri\u00f3n", "text": "O Carri\u00f3n \u00e9 un r\u00edo de Espa\u00f1a, que discorre integramente pola provincia de Palencia. \u00c9 afluente do r\u00edo Pisuerga, que \u00e1 s\u00faa vez fl\u00fae pola marxe esquerda ao r\u00edo Douro, e que discorre pola comunidade aut\u00f3noma de Castela e Le\u00f3n. Nace en Fontes Carrionas, pertencente \u00e1 rede de Espazos Naturais dentro do Parque Natural das Fontes Carrionas e Fonte Cobre-Monta\u00f1a Palentina e pasa por Velilla del R\u00edo Carri\u00f3n, Guardo, Salda\u00f1a, La Serna, Carri\u00f3n de los Condes, Monz\u00f3n de Campos, Palencia, e Villamuriel de Cerrato. Ao final da s\u00faa traxectoria \u00fanese co r\u00edo Pisuerga no termo municipal de Due\u00f1as.\nNa s\u00faa conca constru\u00edronse o encoro de Camporredondo e o encoro de Compuerto. A s\u00faa principal curiosidade \u00e9 que a pesar dos seus 179\u00a0km de lonxitude todo o seu percorrido forma parte da provincia de Palencia."}
{"id": "258556", "revid": "98629", "url": "https://gl.wikipedia.org/wiki?curid=258556", "title": "Guerra das Galias", "text": "A guerra das Galias foi un conflito militar librado entre o proc\u00f3nsul romano Xulio C\u00e9sar e as tribos galas entre o ano -58 e -51. No curso destas, a Rep\u00fablica romana someteu \u00e1 Galia, extenso pa\u00eds que abrangu\u00eda dende o Mediterr\u00e1neo ata a Canle da Mancha. Os romanos tam\u00e9n realizaron incursi\u00f3ns a Britania e Xermania, pero estas expedici\u00f3ns non chegaron a transformarse en invasi\u00f3ns en grande escala. A Guerra das Galias culminou na Batalla de Alesia en -52, onde os romanos puxeron fin \u00e1 resistencia organizada dos galos. Esta decisiva vitoria romana supuxo a expansi\u00f3n da Rep\u00fablica romana sobre todo o territorio galo. As tropas empregadas durante esta campa\u00f1a conformaron o ex\u00e9rcito co que o xeneral marchou sobre a capital da Rep\u00fablica.\nPese a que C\u00e9sar xustificou esta invasi\u00f3n como unha acci\u00f3n defensiva preventiva, a maior\u00eda dos historiadores coinciden en que o principal motivo da campa\u00f1a foi potenciar a carreira pol\u00edtica do xeneral e cancelar as s\u00faas grandes d\u00e9bedas. Por\u00e9n, ningu\u00e9n pode obviar a importancia militar deste territorio para os romanos, que ti\u00f1an sufrido varios ataques por parte de tribos b\u00e1rbaras que chegaron tanto da Galia como do norte franc\u00e9s. A conquista destes territorios permitiu a Roma asegurar a fronteira natural do r\u00edo Rin.\nEsta campa\u00f1a militar \u00e9 descrita extensamente polo propio Xulio C\u00e9sar na s\u00faa obra \"De bello Gallico\" (traducida \u00f3 galego no 2019 por Alfonso Blanco Quintela baixo o t\u00edtulo \"A guerra da Galia\", fonte hist\u00f3rica de maior importancia sobre esta campa\u00f1a e obra m\u00e1is importante do xeneral. O libro \u00e9 tam\u00e9n unha obra mestra de propaganda pol\u00edtica, xa que C\u00e9sar estaba sumamente interesado en influ\u00edr \u00f3s seus lectores en Roma.\nContexto pol\u00edtico.\nNo ano -58, Xulio C\u00e9sar rematou o seu consulado en Roma. O ex-c\u00f3nsul estaba moi endebedado desde o seu edilato, mais, sendo membro do Primeiro Triunvirato (a alianza pol\u00edtica composta por el mesmo, Marco Licinio Craso e Pompeio) obtivera o goberno de d\u00faas provincias: Galia Cisalpina e Il\u00edrico. Cando Quinto Cecilio Metelo C\u00e9ler, gobernador da Galia Transalpina, morreu de forma inesperada, C\u00e9sar foi nomeado tam\u00e9n gobernador desta provincia. Mediante votaci\u00f3n, levada a cabo no Senado, ditaminouse que C\u00e9sar gobernara sobre estes territorios durante o sorprendente per\u00edodo dun lustro.\nInicialmente, C\u00e9sar contaba con catro lexi\u00f3ns veteranas baixo o seu mando directo: Legio VII, Legio VIII, Legio IX Hispana e Legio X. C\u00e9sar co\u00f1ec\u00eda persoalmente a maior\u00eda (talvez a todas) esas lexi\u00f3ns, posto que fora gobernador da Hispania Ulterior en -61 e xunto a elas fixera magas nunha campa\u00f1a contra os lusitanos. Entre os seus legados encontr\u00e1banse seus curm\u00e1ns Lucio Xulio C\u00e9sar e Marco Antonio, Tito Labieno, D\u00e9cimo Xunio Bruto Albino, Caio Trebonio, Aulo Hircio e Quinto Tulio Cicer\u00f3n (irm\u00e1n m\u00e1is novo de Marco Tulio Cicer\u00f3n). Ademais, C\u00e9sar ti\u00f1a a autoridade legal para recrutar m\u00e1is lexi\u00f3ns e tropas auxiliares se as\u00ed o cr\u00eda conveniente.\nProbablemente, a ambici\u00f3n de C\u00e9sar era realizar unha campa\u00f1a que o enxalzara e aliviara a s\u00faa situaci\u00f3n econ\u00f3mica, pero \u00e9 discutible que elixira os galos como obxectivo inicial. O m\u00e1is probable \u00e9 que C\u00e9sar estivese planeando unha campa\u00f1a contra o reino de Dacia, nos Balc\u00e1ns.\nPor outra parte, as tribos galas eran civilizadas, ricas e atop\u00e1banse completamente divididas. Moitas delas comerciaban con mercadores romanos e foran xa influ\u00eddas pola cultura romana. Algunhas incluso mudaran os seus sistemas pol\u00edticos, abandonando a monarqu\u00eda tribal para instalar rep\u00fablicas inspiradas na romana.\nOs romanos respectaban e tem\u00edan os galos e as tribos xerm\u00e1nicas. Hab\u00eda s\u00f3 45 anos, no ano -109, que Italia fora invadida por unha gran migraci\u00f3n xermana e rescatada tras varias sanguentas e custosas batallas lideradas polo xeneral Caio Mario. Hab\u00eda pouco tempo, a tribo xerm\u00e1nica dos suevos migrara ao territorio da Galia encabezada polo seu l\u00edder, Ariovisto. Parec\u00eda que as tribos volveran po\u00f1erse en movemento, e iso ameazaba de novo a existencia da Rep\u00fablica.\nO transcurso da campa\u00f1a.\nGuerra contra os Helvecios.\nMigraci\u00f3n helvecia.\nNo ano -61, instigados por Orx\u00e9torix, os helvecios comezaron a planificar e organizar unha migraci\u00f3n masiva. Os l\u00edderes dos helvecios non estaban satisfeitos coa extensi\u00f3n do seu territorio, cercados polas tribos xerm\u00e1nicas, os s\u00e9cuanos celtas e os romanos da Galia Narbonense. En materia diplom\u00e1tica, Orx\u00e9torix negociou cos s\u00e9cuanos e os heduos, e estableceu tam\u00e9n contactos persoais e unha alianza con C\u00e1stico e D\u00famnorix, chegando incluso a casar coa filla do \u00faltimo. C\u00e9sar acusou os tres homes de ansiar ser coroados reis. Durante tres anos, os helvecios prepar\u00e1ronse para a guerra, trazando plans e enviando emisarios a varias tribos galas para procurarse salvocondutos e alianzas.\nNo -58 a tribo de Orx\u00e9torix deuse conta da s\u00faa ambici\u00f3n e xulgaron o seu l\u00edder. A\u00ednda que conseguiu escapar, acabou morrendo e sospeitouse que incluso puidera terse suicidado. Non obstante, todo este asunto non evitou que os helvecios continuaran adiante cos seus plans. Debido \u00e1s s\u00faas loitas constantes e distancia, os helvecios eran unha tribo guerreira e o seu gran n\u00famero de habitantes representaba unha grande ameaza para calquera que se lles opuxese. Cando se puxeron en marcha, o 28 de marzo segundo os datos que achega C\u00e9sar, incendiaron todas as s\u00faas aldeas e vilas para eliminar calquera tentativa de retirada. Tam\u00e9n se uniron a eles outras tribos veci\u00f1as: os r\u00e1uracos, os tulingos, os latobicos e os boios. Ante eles, hab\u00eda d\u00faas rutas posibles: a primeira era a trav\u00e9s do perigoso e complicado Pas de l'Ecluse, situado entre a cordilleira do Xura e o r\u00edo R\u00f3dano; a segunda, que era moito m\u00e1is simple, levar\u00edaos \u00e1 vila de Xenebra, onde o lago L\u00e9man desemboca no R\u00f3dano e unha ponte permit\u00eda o cruzamento do r\u00edo. Estas terras pertenc\u00edan aos al\u00f3broxes, unha tribo que fora sometida por Roma e, polo tanto cuxo territorio se encontraba baixo a esfera de influencia da Rep\u00fablica romana.\nNo Lago L\u00e9man.\nPor aquelas, C\u00e9sar atop\u00e1base en Roma, deixando unha \u00fanica lexi\u00f3n na Galia Transalpina encontr\u00e1ndose esta en perigo. Ao ser informado destes acontecementos, inmediatamente apresurou a s\u00faa marcha cara a Xenebra e, ademais de ordenar a leva de varias tropas auxiliares, ordenou a destruci\u00f3n da ponte. Os helvecios enviaron unha embaixada baixo o mando de Nameio e Veruclecio para negociar o paso do seu pobo polo seu territorio, prometendo non provocar ning\u00fan dano. C\u00e9sar estancou as negociaci\u00f3ns, tratando de ga\u00f1ar tempo para que as s\u00faas tropas fortificasen as s\u00faas posici\u00f3ns ao outro lado do r\u00edo mediante unha muralla de case cinco metros de alto e unha gabia que corr\u00eda paralela a esta.\nCando a embaixada regresou, C\u00e9sar rexeitou de maneira oficial a s\u00faa petici\u00f3n e advertiunos de que calquera intento de cruzar o r\u00edo pola forza ser\u00eda contrarrestado. Rexeit\u00e1ronse inmediatamente varios intentos. Os helvecios regresaron sobre os seus pasos e iniciaron negociaci\u00f3ns cos s\u00e9cuanos para que os deixasen pasar pacificamente. Tras deixar a s\u00faa \u00fanica lexi\u00f3n baixo a direcci\u00f3n do seu segundo ao mando, Tito Labieno, C\u00e9sar dirixiuse rapidamente cara \u00e1 Galia Cisalpina. Al\u00ed asumiu o mando das tres lexi\u00f3ns situadas en Aquileia e recrutou outras d\u00faas novas lexi\u00f3ns, a Legio XI e a Legio XII. \u00c1 fronte destas cinco lexi\u00f3ns, C\u00e9sar cruzou os Alpes polo cami\u00f1o m\u00e1is curto, atravesando territorios host\u00eds e enfront\u00e1ndose ao seu paso a varias tribos.\nPersecuci\u00f3n dos helvecios.\nMentres tanto, os helvecios xa cruzaran o territorio dos s\u00e9cuanos e saqueaban as terras dos heduos, ambarros e al\u00f3broxes. Estas tribos, incapaces de enfrontarse a eles, solicitaron axuda a C\u00e9sar como aliadas de Roma. C\u00e9sar accedeu e sorprendeu os helvecios cando atravesaban o r\u00edo Arar (o actual r\u00edo Saona). Tres cuartas partes dos helvecios xa cruzaran, pero o outro cuarto, os tigurinos (un clan helvecio), permanec\u00eda na marxe oriental. Tres lexi\u00f3ns, baixo o mando de C\u00e9sar, emboscaron e derrotaron os tigurinos na Batalla do Arar, caus\u00e1ndolles grandes perdas. Os tigurinos superviventes fuxiron ao bosque pr\u00f3ximo.\nTras a batalla, os romanos constru\u00edron unha ponte sobre o Arar para perseguir os demais helvecios, estes enviaron unha embaixada liderada por Divic\u00f3n, pero as negociaci\u00f3ns fracasaron. Os romanos mantiveron a s\u00faa persecuci\u00f3n durante quince d\u00edas ata que tiveron problemas de subministraci\u00f3n. Aparentemente, D\u00famnorix estaba facento todo o posible por atrasar a chegada desta subministraci\u00f3n, polo que os romanos abandonaron a persecuci\u00f3n e dirix\u00edronse para a fortaleza hedua de Bibracte. A sorte cambiou e os helvecios comezaron a perseguir os romanos, fustrigando a s\u00faa retagarda. C\u00e9sar escolleu un alto pr\u00f3ximo para plantar batalla e as lexi\u00f3ns romanas detiv\u00e9ronse para enfrontarse aos seus inimigos.\nNa Batalla de Bibracte as lexi\u00f3ns venceron os seus opo\u00f1entes e os helvecios, derrotados, ofreceron a s\u00faa rendici\u00f3n, ao que C\u00e9sar accedeu. Non obstante, 6.000 homes do clan helvecio dos verbixenos fuxiron para evitar ser capturados. Baixo ordes de C\u00e9sar, outras tribos galas capturaron e trouxeron os fuxitivos, que foron executados. Os que se renderan recibiron a orde de regresar \u00e1 s\u00faa terra para reconstru\u00edla e organizar a provisi\u00f3n de subministraci\u00f3n para alimentar as lexi\u00f3ns, posto que eran un recurso moi \u00fatil como tap\u00f3n entre os romanos e outras tribos do norte para permitir que migrasen a outra parte. No campamento helvecio capturado encontrouse un censo escrito en grego: dun total de 368.000 helvecios, dos cales 92.000 eran homes sen discapacidades, s\u00f3 110.000 sobreviviron para regresar ao seus fogares.\nA guerra contra os suevos.\nChegada dos suevos.\nTras a vitoriosa campa\u00f1a, varios arist\u00f3cratas galos de case todas as tribos acudiron a felicitar a C\u00e9sar pola s\u00faa vitoria. Reunidos nun consello galo para discutir certas cuesti\u00f3ns, invitaron a Xulio C\u00e9sar.\nNesta reuni\u00f3n os delegados queix\u00e1ronse de que, debido \u00e1s loitas entre os heduos e os arvernos, estes \u00faltimos contrataran un gran n\u00famero de mercenarios xerm\u00e1nicos. Os mercenarios, liderados por Ariovisto, rei dos suevos, traizoaran os arvernos e tomaran como ref\u00e9ns varios dos fillos dos arist\u00f3cratas galos. Ademais, ga\u00f1aran distintas batallas, recibindo moitos reforzos, co que a situaci\u00f3n estaba descontrolada.\nAs negociaci\u00f3ns.\nEnt\u00f3n, C\u00e9sar mandou emisarios a Ariovisto, propo\u00f1\u00e9ndolle unha reuni\u00f3n, para discutir o asunto, pero Ariovisto negouse, dicindo que non confiaba en C\u00e9sar, e era moi custoso trasladar o seu ex\u00e9rcito ao sur. C\u00e9sar respondeulle dic\u00edndolle, que ent\u00f3n el pasar\u00eda a ser o seu inimigo, debido aos agravios que fixeran aos aliados de Roma, e terse negado a entrevistarse cos seus aliados.\nC\u00e9sar soubo de que Ariovisto ameazaba con tomar Vesontio, a principal cidade dos secuanos, que ademais era unha praza fortificada f\u00e1cil de defender, polo que este marchou coas s\u00faas lexi\u00f3ns e impediu que fose tomada. En Vesontio, os soldados de C\u00e9sar empezaron a temer os xermanos, a excepci\u00f3n da d\u00e9cima, lexi\u00f3n na que C\u00e9sar confiaba, pero este temor esfumouse cando Ariovisto lle pediu a C\u00e9sar unha entrevista baixo a condici\u00f3n de que ambos bandos levaran unicamente xinetes, de maneira que era dif\u00edcil tender unha emboscada.\nAo chegar o d\u00eda sinalado, C\u00e9sar e Ariovisto entrevist\u00e1ronse, pero a reuni\u00f3n foi in\u00fatil, xa que a cabalar\u00eda de Ariovisto atacou a romana no medio da entrevista, polo que C\u00e9sar retirouse, orden\u00e1ndolle aos seus cabaleiros que non atacasen para que despois non circulase o rumor de que el fora quen comezara coa batalla. Uns d\u00edas despois, Ariovisto pediulle a C\u00e9sar que mandara emisarios para seguir negociando, pero, \u00e1 chegada do emisario romano, este foi arrestado por Ariovisto.\nBatalla dos Vosgos.\nTras o fracaso das negociaci\u00f3ns, C\u00e9sar situou as s\u00faas lexi\u00f3ns en dous campamentos, un dos cales foi atacado sen \u00e9xito pola cabalar\u00eda de Ariovisto, tanto ao constru\u00edrse como ao instalarse as tropas. C\u00e9sar preguntou aos prisioneiros por que Ariovisto non atacaba o campamento central con todo o seu ex\u00e9rcito, e estes responderon que era porque a s\u00faa relixi\u00f3n non lles permit\u00eda combater antes da l\u00faa chea.\nAproveitando a desvantaxe psicol\u00f3xica dos xermanos, C\u00e9sar marchou coas s\u00faas lexi\u00f3ns cara ao campamento inimigo, conseguindo o seu flanco esquerdo impo\u00f1erse con celeridade, o flanco dereito en cambio tivo que ser reforzado para alzarse coa vitoria. Cando souberon o resultado da batalla ao outro lado do Rin, os suevos desistiron de cruzar o r\u00edo e seguir conquistando a Galia.\nConflito cos belgas.\nNo -57, C\u00e9sar volveu intervir nun conflito entre as tribos galas cando marchou contra os belgas, que habitaban a zona que hoxe en d\u00eda conforma aproximadamente o territorio de B\u00e9lxica e ademais atacaran unha tribo aliada con Roma. O seu ex\u00e9rcito sufriu un ataque por sorpresa mentres acampaba preto do r\u00edo Sambre e estivo a punto de ser derrotado, pero logrou rearmarse grazas \u00e1 s\u00faa disciplina e \u00e1 intervenci\u00f3n de C\u00e9sar en persoa durante o conflito. Os belgas sufriron grandes perdas e finalmente rend\u00e9ronse cando viron imposible lograr a vitoria.\nExpedici\u00f3ns punitivas.\nO ano seguinte, -56, C\u00e9sar centrou a s\u00faa atenci\u00f3n nas tribos da costa atl\u00e1ntica, principalmente na tribo dos v\u00e9netos, que habitaban na rexi\u00f3n de Arm\u00f3rica (a actual Breta\u00f1a). Esta tribo reunira unha confederaci\u00f3n de tribos para combater a Roma. Os v\u00e9netos eran un pobo mar\u00edtimo e constur\u00edran unha frota no golfo de Morbihan, polo que os romanos deberon constru\u00edr galeras e realizar unha campa\u00f1a pouco convencional por terra e mar. Unha vez m\u00e1is, C\u00e9sar venceu os galos na batalla do Golfo de Morbihan, saqueando o territorio dos derrotados.\nEntre o -56 e o -55, as tribos xermanas dos us\u00edpetes e os t\u00e9ncteros (que sumaban de 150 a 180 mil persoas, a\u00ednda que segundo C\u00e9sar eran 400 mil) cruzaron o Rin, establecendo o seu campamento no Mosa. Desde al\u00ed, a cabalar\u00eda xermana atacou un campamento romano e matou uns 6000 romanos. C\u00e9sar reuniu o seu ex\u00e9rcito e comezou as negociaci\u00f3ns cos xermanos; pero cando a cabalar\u00eda destes se afastou para pacer, o romano atacou o campamento inimigo, matando ou capturando 100.000 deles, na s\u00faa maior\u00eda mulleres, nenos e anci\u00e1ns. En consecuencia, ambas tribos xermanas volveron ao seu pa\u00eds cos sobreviventes.\nC\u00e9sar conduciu as s\u00faas forzas ao outro lado do Rin no -55 para levar a cabo unha expedici\u00f3n punitiva contra os xermanos. Con cerca de 40 mil homes constru\u00edu unha ponte e cruzou o r\u00edo, os xermanos retir\u00e1ronse ante o avance romano e non presentaron batalla. O propio C\u00e9sar estimaba en 430 mil guerreiros xermanos a forza a combater a\u00ednda que hoxe se considera unha esaxeraci\u00f3n. Non obstante, os suevos, contra quen principalmente se dirixira a expedici\u00f3n, xamais chegaron a ser atacados.\nPosteriormente, C\u00e9sar cruzou o Canal da Mancha \u00e1 cabeza de d\u00faas lexi\u00f3ns para realizar unha expedici\u00f3n similar contra os britanos. A incursi\u00f3n en Britania case finalizou en desastre cando o mal clima destru\u00edu gran parte da s\u00faa frota e a infrecuente visi\u00f3n dunha inmensa cantidade de carros de guerra provocou confusi\u00f3n entre as s\u00faas tropas. C\u00e9sar logrou desembarcar e venceu en d\u00faas batallas os britanos, pero ao non ter a s\u00faa cabalar\u00eda como reforzo e ante a proximidade do inverno, decidiu retirarse do solo britano para reorganizar as s\u00faas forzas e planear unha segunda expedici\u00f3n. Dos britanos asegurouse unha promesa de ref\u00e9ns, a\u00ednda que s\u00f3 d\u00faas tribos cumpriron co acordado. Tras retirarse, regresou o ano seguinte cun ex\u00e9rcito moito maior que venceu os poderosos catuvelaunos e forzounos a pagar tributo a Roma. O efecto das expedici\u00f3ns non durou moito, pero foron unha gran propaganda das vitorias de C\u00e9sar. O pobo de Roma consideraba este xeneral que vencera os estra\u00f1os britanos e os belicosos galos e xerm\u00e1nicos como o mellor xeneral da historia, ensombrecendo a Pompeio Magno, algo que finalmente virar\u00eda en contra de C\u00e9sar.\nAs campa\u00f1as do ano -55 e principios do -54 causaron gran controversia durante moitos s\u00e9culos. Foron incluso controvertidas na \u00e9poca dos contempor\u00e1neos de C\u00e9sar, e en especial entre os seus opositores pol\u00edticos, que as censuraron como un custoso exercicio destinado ao engrandecemento persoal. En \u00e9pocas modernas, os expertos divid\u00edronse entre quen critican o claro plan imperialista de C\u00e9sar e quen defenden os beneficios xerados na Galia por medio desta expansi\u00f3n do poder\u00edo romano.\nConsolidaci\u00f3n e revoltas.\nNo invierno do -54 ao -53, o descontento entre os galos subxugados provocou un gran levantamento, cando os ebur\u00f3ns do nordeste da Galia se rebelaron baixo o seu l\u00edder, Ambi\u00f3rix. Quince cohortes romanas foron aniquiladas en Atu\u00e1tuca (\"Atuatuca Tungrorum\", a actual Tongeren en B\u00e9lxica) e unha gornici\u00f3n comandada por Quinto Tulio Cicer\u00f3n logrou sobrevivir ao ser socorrida por C\u00e9sar xusto a tempo. O resto do -53, ocupouse cunha campa\u00f1a punitiva contra os ebur\u00f3ns e os seus aliados, de quen se di foron practicamente exterminados polos romanos.\nRevolta de Vercinxet\u00f3rix.\nNo ano -52, o xefe averno Vercinxet\u00f3rix rebelouse unindo todos os pobos galos baixo o seu mando, a excepci\u00f3n dos heduos, a quen o seu maxistrado Divic\u00edaco manti\u00f1a aliados a Roma. Vercinxet\u00f3rix e os seus galos decidiron non facer enfrontamentos directos, sen\u00f3n utilizar a t\u00e1ctica de terra queimada. Xulio C\u00e9sar, que se encontraba na Cisalpina, ao sabelo cruzou os Alpes, para encontrarse con que Vercinxet\u00f3rix invad\u00eda a Galia transalpina, mentres que os habitantes romanos da Galia sometida por C\u00e9sar eran asasinados. Xulio C\u00e9sar marchou con d\u00faas lexi\u00f3ns a Narbona, capital da transalpina, e enviou o legado Tito Labieno ao norte para someter os rebeldes da rexi\u00f3n. Os que \u00edan invadir a transalpina, comandados por Lucrecio, ao ver que C\u00e9sar os atacar\u00eda, retrocederon en busca de Vercinxet\u00f3rix. Xulio C\u00e9sar aproveitou isto tomando as cidades das tribos rebeldes do sur da Galia, principalmente as dos carnutes e alobogres. Ent\u00f3n, Vercinxet\u00f3rix decidiu queimar todas as cidades galas que foran dif\u00edciles de defender para privar as\u00ed de subministraci\u00f3ns a C\u00e9sar. O xefe galo ordenoulle \u00e1 tribo dos biturigues que abandonasen e queimasen a s\u00faa capital, Av\u00e1rico. Mais estes confiaban nas s\u00faas murallas e neg\u00e1ronse. Ante isto, Vercinxet\u00f3rix acampou fora da poboaci\u00f3n, pero non puido impedir o sitio dos romanos. Os romanos constru\u00edron murallas ao longo do seu campamento, mentres que os biturigues alzaban as s\u00faas murallas a medida de que as torres de asedio romanas eran constru\u00eddas. Un d\u00eda chuvioso, cando os biturigues menos o esperaban, Xulio C\u00e9sar atacou a cidade, tom\u00e1ndoa tras unhas horas de combate. Este triunfo, permitiulle recoller todas as provisi\u00f3ns que necesitaba.\nTras a batalla de Av\u00e1rico, Vercinxet\u00f3rix, que estaba a uns cantos miles de pasos da cidade retirouse \u00e1 capital dos avernos, Xergovia, unha cidade situada nun alto de dif\u00edcil acceso, e protexida por un muro e douscentos mil soldados galos. C\u00e9sar tomou seis lexi\u00f3ns e marchou cara a Xergovia, pero encontrouse con que Vercinxet\u00f3rix queimara todos as pontes que hab\u00eda sobre o r\u00edo Liger (r\u00edo Loira), polo que se lle dificultaba o acceso a Xergovia, xa que en caso de querer constru\u00edr unha ponte, ser\u00eda destru\u00edda polas tropas galas que estaban ao outro lado do r\u00edo, cerca de Gorgobina. Ent\u00f3n, Xulio C\u00e9sar, enviou a metade do seu ex\u00e9rcito cara ao sur, para que o inimigo pensase que se estaba retirando. Ao ver isto, os galos marcharon cara ao sur para impedir que se constru\u00edra unha ponte al\u00ed. Entre tanto, Xulio C\u00e9sar e a outra metade do ex\u00e9rcito constru\u00edron unha ponte e cruzaron o r\u00edo. Ao d\u00eda seguinte, cando os galos se decataron, foron atacalo, deixando pasar polo r\u00edo a outra metade dos romanos. Ao saber que estes tam\u00e9n estaban dese lado do r\u00edo, os galos fuxiron a Xergovia. Cando Xulio C\u00e9sar chegou a Xergovia, instalou dous campamentos, un ao p\u00e9 da costa e outro na metade desta. Xulio C\u00e9sar esperaba recibir axuda dos seus aliados heduos, pero resultou que o seu maxistrado Divic\u00edaco morrera e que o novo non era moi capaz. Os inimigos pol\u00edticos do novo maxistrado decidiron aliarse con Vercinxet\u00f3rix e inventaron que Xulio C\u00e9sar asasinara alg\u00fans nobres heduos, e dixeron aos reforzos que deb\u00edan levarlle a Vercinxet\u00f3rix a cabeza de C\u00e9sar, pero cando os heduos se achegaban, Xulio C\u00e9sar, a trav\u00e9s de esp\u00edas sab\u00eda o planeado, e marchou cara ao campamento heduo cos nobres que segundo dic\u00edan alg\u00fans, asasinara. Ao ver que estes estaban vivos, desculp\u00e1ronse ante Xulio C\u00e9sar e un\u00edronse a el.\nTras isto, C\u00e9sar observou que non ser\u00eda dif\u00edcil tomar unha posici\u00f3n vantaxosa m\u00e1is pr\u00f3xima \u00e1 cidade. Ent\u00f3n, ordenou atacar a pequena gornici\u00f3n gala que se encontraba al\u00ed. Vencida esta, ordenoulle aos seus soldados retirarse para non facelos combater en terreos desvantaxosos, pero s\u00f3 a cabalar\u00eda e a lexi\u00f3n d\u00e9cima o obedeceron, xa que o resto, ansiando unha vitoria r\u00e1pida, cargaron ata as propias murallas da cidade. O groso do ex\u00e9rcito galo sa\u00edu ao seu encontro e pouco a pouco os romanos foron caendo. Vendo isto, Xulio C\u00e9sar, enviou a lexi\u00f3n que deixara de reserva no seu campamento a colocarse cerca dos galos, para protexer as lexi\u00f3ns que desobedeceran o xeneral romano, e facilitarlles a retirada. Finalmente, Xulio C\u00e9sar logrou retirar da zona de combate o ex\u00e9rcito que atacara por si s\u00f3, ao que, ao d\u00eda seguinte lle explicar\u00eda que se desobedec\u00edan nunca poder\u00edan derrotar os galos de Vercinxet\u00f3rix. Nos d\u00edas seguintes, s\u00f3 houbo escaramuzas de xinetes, pero, no pa\u00eds dos heduos, o seu maxistrado decidiu aliarse con Vercinxet\u00f3rix. Logo, C\u00e9sar, tras un combate favorable da cabalar\u00eda, retirouse cara ao pa\u00eds dos heduos, pero non puido evitar que entraran na confederaci\u00f3n gala de Vercinxet\u00f3rix. Os galos eran poderosos debido \u00e1 s\u00faa inmensa cabalar\u00eda, polo que C\u00e9sar pediu aos seus aliados xermanos que colaborasen con alg\u00fans cabalos, xa que pod\u00eda usar lexionarios como xinetes de cabalar\u00eda. As\u00ed, Xulio C\u00e9sar logrou obter unha inmensa cabalar\u00eda, e colocou as s\u00faas tropas nunha planicie cerca da cidade fortificada de Alesia. Os galos posicionaron a s\u00faa cabalar\u00eda nun outeiro pr\u00f3ximo, e C\u00e9sar decidiu atacalos, marchando coa s\u00faa cabalar\u00eda, as\u00ed como cunha lexi\u00f3n oculta. Cando os xinetes inimigos atacaron, os lexionarios deix\u00e1ronse ver, e cos seus arqueiros mataron moitos dos galos, que fuxiron en desbandada ao campamento da infantar\u00eda de Vercinxet\u00f3rix. Este, vendo a derrota dos seus xinetes, decidiu refuxiarse en Alesia, esperando que pasara o mesmo que en Xergovia.\nCando Vercinxet\u00f3rix chegou a Alesia, enviou uns soldados seus pedirlle reforzos aos galos, xa que s\u00f3 ti\u00f1a 80 mil homes. C\u00e9sar, que o estaba perseguindo, ao ver as fortificaci\u00f3ns da cidade gala, deixou de lado a idea de atacala e optou por sitiala. Para iso, constru\u00edu sete campamentos fortificados, apoiados por redutos nos puntos claves. Logo, constru\u00edu un foso de seis pasos de profundidade sobre toda a circunferencia de Alesia para impedir a fuxida dos sitiados e ao lado do foso, constru\u00edu unha muralla de tres pasos de altura. Para impedir a chegada de reforzos aos sitiados, constru\u00edu, a cen pasos da outra muralla, tres fosos de seis pasos de profundidade, e unha muralla de tres pasos de altura, situada arriba dun terrapl\u00e9n de catro pasos de altura. \u00c1s murallas, colocoulles unha torre cada vinte pasos e de dez pasos de altura. A muralla interior, aproximadamente, med\u00eda dezaseis mil pasos de lonxitude, mentres que a exterior med\u00eda vinte e seis mil. Debido \u00e1 escaseza de v\u00edveres, os sitiados expulsaron as mulleres e os nenos, para aforrar provisi\u00f3ns. Tras varias semanas, chegaron catrocentos mil galos de reforzo comandados por Comio, un aliado de Vercinxet\u00f3rix, tam\u00e9n de orixe averna. Comio realizou algunhas escaramuzas de cabalar\u00eda, que fracasaron, as\u00ed que decidiu utilizar a s\u00faa inmensa infantar\u00eda para atacar a C\u00e9sar. A media noite, avanzaron os catrocentos mil homes de Comio ata a muralla que gornec\u00eda os cincuenta mil homes de C\u00e9sar. Ao chegar, fixeron ru\u00eddo, para que os sitiados sa\u00edsen de Alesia e atacasen. As\u00ed se fixo, pero, despois de reencher o foso, retir\u00e1ronse.\nAo d\u00eda seguinte, Comio, dividiu o seu ex\u00e9rcito en dous, para que un atacase a muralla romana, e o outro marchou cara a unha parte da circunferencia que, pola natureza do terreo, os romanos non a puideran fortificar, mentres que Vercinxet\u00f3rix sa\u00eda da cidade, obrigando a Xulio C\u00e9sar a combater, non s\u00f3 quintuplicado en n\u00famero, sen\u00f3n a facelo por ambos flancos. O forte romano non protexido estaba defendido por d\u00faas lexi\u00f3ns comandadas polo legado Labieno. Con todo, cando a muralla foi queimada polos galos, Xulio C\u00e9sar tivo que loitar en desvantaxe, e decidiu ir en axuda de Labieno, quen estaba sendo atacado por varios flancos. Ent\u00f3n, C\u00e9sar, enviou o legado Marco Antonio coa cabalar\u00eda e d\u00faas lexi\u00f3ns a sa\u00edr do campamento pola parte que non estaba sendo atacada, e que atacara pola retagarda os galos de Comio, quen, ao ver a Antonio e os seus xinetes, fuxiron en desbandada, e os sitiados rend\u00e9ronse, xunto co seu xefe, que foi arrestado.\nNo ano seguinte, -51, produc\u00edronse campa\u00f1as de pacificaci\u00f3n contra os carnutes e os bel\u00f3vacos. No -50 persistiu a resistencia, en Uxeloduno, que foi rendida por C\u00e9sar despois de cortar o seu abastecemento de auga. Trat\u00e1banse de tarefas de \"limpeza\" e rebeli\u00f3ns menores, pero o control de Roma sobre a Galia non se viu comprometido seriamente ata o s\u00e9culo II.\nResultado da contenda.\nAdemais, segundo Plutarco, os resultados da guerra foron 800 cidades conquistadas, 300 tribos sometidas, un tributo de m\u00e1is de 40 mill\u00f3ns de sestercios para C\u00e9sar, un mill\u00f3n de prisioneiros vendidos como escravos e outros tres mill\u00f3ns mortos en batalla (est\u00edmase que a poboaci\u00f3n gala era duns 3 a 15 mill\u00f3ns de habitantes antes da guerra). A\u00ednda que os historiadores antigos son co\u00f1ecidos por esaxeraci\u00f3ns deste tipo, certamente a conquista da Galia por parte de Xulio C\u00e9sar foi a maior xesta militar desde as campa\u00f1as de Alexandre Magno.\nAn\u00e1lise da estratexia.\nO triunfo romano na Guerra das Galias debeuse a unha combinaci\u00f3n de astucia pol\u00edtica, a campa\u00f1as efectivas e a unha maior capacidade militar que os seus opo\u00f1entes galos. C\u00e9sar levou a cabo unha pol\u00edtica de \"divide e conquista\" para acabar cos seus inimigos, po\u00f1\u00e9ndose do lado de tribos individuais durante as s\u00faas disputas con opo\u00f1entes locais. Reuniu de forma sistem\u00e1tica informaci\u00f3n sobre as tribos galas para identificar as s\u00faas caracter\u00edsticas, debilidades e divisi\u00f3ns, o que \u00e1 s\u00faa vez lle permit\u00eda poder librarse delas.\nMoitos soldados das tropas de C\u00e9sar eran galos, as\u00ed que o conflito non foi simplemente unha guerra entre romanos e galos. Certamente o seu ex\u00e9rcito era unha entidade cosmopolita en extremo. O seu n\u00facleo constaba de seis, m\u00e1is tarde dez, lexi\u00f3ns de infantar\u00eda pesada, co apoio do equivalente a d\u00faas m\u00e1is en campa\u00f1as posteriores. Depend\u00eda de aliados estranxeiros para a s\u00faa cabalar\u00eda e infantar\u00eda lixeira, recrut\u00e1ndoos entre as tribos numidias, cretenses, hispanas, xerm\u00e1nicas e galas. C\u00e9sar empregaba as s\u00faas forzas de maneira sumamente efectiva, estimulando o orgullo das unidades individuais para que realizasen un maior esforzo.\nOs opo\u00f1entes galos de C\u00e9sar eran considerablemente menos h\u00e1biles que os romanos en termos militares. Pod\u00edan dispo\u00f1er de inmensos ex\u00e9rcitos pero sufr\u00edan falta de flexibilidade e disciplina. Os guerreiros galos eran opo\u00f1entes feroces e isto era admirado polos romanos (v\u00e9xase o \"Galo moribundo\"), pero carec\u00edan de disciplina no campo de batalla. As s\u00faas t\u00e1cticas estaban restrinxidas a cargar en masa sobre os seus inimigos, e a s\u00faa falta de cohesi\u00f3n torn\u00e1baos incapaces de ser sofisticados durante os enfrontamentos. Tampouco ti\u00f1an un apoio lox\u00edstico e non pod\u00edan permanecer no campo tanto tempo como os romanos.\nPor outro lado, tam\u00e9n \u00e9 posible que a derrota gala se debese \u00e1 enorme debilitaci\u00f3n sufrida por varias das s\u00faas xeraci\u00f3ns a causa da constante guerra contra os invasores xerm\u00e1nicos, quen eran sometidos \u00e1 custa da perda de grandes cantidades de guerreiros.\nA Guerra das Galias na literatura e a cultura.\nA principal fonte hist\u00f3rica acerca da Guerra das Galias son os \"Comentarios sobre a guerra das Galias\" do propio Xulio C\u00e9sar, un dos mellores exemplos que a\u00ednda se conservan de prosa en lat\u00edn sen adornos. Co paso do tempo, converteuse en obxecto de intenso estudo por parte dos latinistas e unha das fontes cl\u00e1sicas en prosa que se utilizan tradicionalmente como textos para a ensinanza do lat\u00edn moderno.\nA Guerra das Galias transform\u00e1ronse nun contexto popular para a ficci\u00f3n hist\u00f3rica moderna, en especial en Francia e Italia. Claude Cueni escribiu unha novela semihist\u00f3rica, \"Il druido di Cesare\", sobre un dru\u00edda ficticio, servente de C\u00e9sar, que gardaba o rexistro das campa\u00f1as de C\u00e9sar. Ademais, o c\u00f3mic \"Ast\u00e9rix\" transcorre pouco despois da Guerra das Galias.\nXulio C\u00e9sar s\u00f3 menciona dous militares de baixa graduaci\u00f3n, dous \u00abcenturi\u00f3ns excepcionalmente valentes\u00bb, Tito Pul\u00f3n e Lucio Voreno (libro V, cap. 44). Estes dous personaxes protagonizan a serie de televisi\u00f3n \"Rome\", da HBO, que se desenvolve xusto tras a batalla de Alesia."}
{"id": "258557", "revid": "27155", "url": "https://gl.wikipedia.org/wiki?curid=258557", "title": "RNA polimerase III", "text": ""}
{"id": "258558", "revid": "27155", "url": "https://gl.wikipedia.org/wiki?curid=258558", "title": "ARN pol III", "text": ""}
{"id": "258559", "revid": "27155", "url": "https://gl.wikipedia.org/wiki?curid=258559", "title": "RNA pol III", "text": ""}
{"id": "258560", "revid": "27155", "url": "https://gl.wikipedia.org/wiki?curid=258560", "title": "RNAP III", "text": ""}
{"id": "258561", "revid": "98629", "url": "https://gl.wikipedia.org/wiki?curid=258561", "title": "Esquim\u00f3", "text": "Esquim\u00f3 \u00e9 un nome com\u00fan para os individuos de distintos pobos ind\u00edxenas que habitan as rexi\u00f3ns \u00e1rticas de Groenlandia, Am\u00e9rica e parte de Siberia. Denom\u00ednase as\u00ed dous grupos \u00e9tnicos relacionados:\nA palabra \"esquim\u00f3\" (en ingl\u00e9s \"eskimo\"; en franc\u00e9s \"eskimo\" (ou, m\u00e1is raramente, en plural, \"eskimau\" ou \"esquimaux\") caeu en desuso no Canad\u00e1, pois se considera despectiva e, oficialmente, s\u00f3 se utiliza \"inuit\" que significa \"o pobo\" (en inuktitut, \u1403\u14c4\u1403\u1466 \"inuit\"). En Groenlandia \u00fasanse ambos os termos. Pero en Alasca e Siberia os poboadores iupik seguen cham\u00e1ndose esquim\u00f3s. En galego, a palabra \"inuit\" non figura no dicionario da RAG.\nAos grupos inuit e iupik haber\u00eda que engadir o dos \"sadlermiut\", da ba\u00eda de Hudson, \u00faltimos relictos da cultura Dorset, cuxa pequena poboaci\u00f3n se extinguiu en 1902 ao contraeren enfermidades \"novas\" polo contacto con occidentais.\nEtimolox\u00eda.\n\"Esquim\u00f3\" \u00e9 un termo algonquino que poder\u00eda significar \"devoradores de carne cr\u00faa\". Por\u00e9n outras versi\u00f3ns indican que poder\u00eda significar \"o cazador (ou pescador) de zapatos de neve\", ou o \"pobo que usa outra lingua\".\nOrixes e migraci\u00f3n.\nOs esquim\u00f3s te\u00f1en as s\u00faas orixes en Siberia, ao nordeste de Asia. Os seus antepasados esquim\u00f3-aleutianos cruzaron o estreito de Bering e asent\u00e1ronse tam\u00e9n en Norteam\u00e9rica (inclu\u00edda Groenlandia). Encontr\u00e1ronse restos humanos en Saqqaq (Groenlandia), de hai 4 000 anos, cuxa an\u00e1lise xen\u00e9tica deu como resultado o seu parentesco cos pobos esquim\u00f3-aleutianos, a\u00ednda que non necesariamente cos actuais pobos de Groenlandia.\n\u00c1 parte da orixe siberiana, demostrouse, a trav\u00e9s de an\u00e1lises xen\u00e9ticas, que estes pobos te\u00f1en tam\u00e9n antepasados amerindios.\nPobos inuit.\nInuit \u00e9 o nome xen\u00e9rico dos grupos humanos que habitan o \u00c1rtico, que pos\u00faen caracter\u00edsticas f\u00edsicas que os axudan a sobrevivir no fr\u00edo. As pestanas son pesadas, para protexer os ollos do resplandor do Sol que se reflicte no xeo, e o seu corpo \u00e9 xeralmente baixo e robusto para reter mellor a calor. Falan linguas inuit.\nSoportaron a vida do \u00c1rtico durante miles de anos e te\u00f1en unha grande experiencia para poder sobrevivir no xeo.\nOs inuit viven nas tundras do norte do Canad\u00e1, Alasca e Groenlandia ademais de na conca do \"Rhavbrok\" \u00e1 beira do mar Bers\u00e1tico. Calc\u00falase que viven nesta rexi\u00f3n unhas 100 000 persoas. Desenvolven unha vida n\u00f3made, seguindo as migraci\u00f3ns dos animais que cazan, entre os cales poden destacarse os carib\u00faes, osos, cet\u00e1ceos e focas. Destes e outros animais aproveitan todas as partes pos\u00edbeis para alimentarse, abrigarse e constru\u00edr vivendas e ferramientas para cazar. A caza de focas e a pesca perm\u00edtenlles conseguir alimentos incluso no cru e longo inverno do \u00c1rtico.\nOs husky (cans de zorra) te\u00f1en un papel moi importante na vida inuit. Sobre a neve ou o xeo, un equipo de cans arrastran o \"qamutik\", unha zorra feita de madeira, \u00f3sos de animais, barbas de balea e mesmo peixe conxelado.\nOs pobos inuit en base aos seus dialectos poden subdividirse en 16 grupos, os cales se incl\u00faen nos 4 grupos principais seguintes:\nPobos iupik.\nDesde o punto de vista ling\u00fc\u00edstico, consid\u00e9rase aos falantes de linguas iupik como unha rama esquim\u00f3 separada dos inuit. A\u00ednda que hai unha relaci\u00f3n xen\u00e9tica achegada dos iupik cos inuit e os aleutianos. Habitan a rexi\u00f3n suroeste de Alasca e en Siberia, nas costas da pen\u00ednsula de Chukchi. A econom\u00eda iupik baseouse tradicionalmente na caza de mam\u00edferos mari\u00f1os, como focas, morsas e cet\u00e1ceos.\nIupik alasquianos.\nOs pobos iupik de Alasca est\u00e1n conformados por dous grupos:\nEsquim\u00f3-siberianos.\nTam\u00e9n chamados iupik siberianos, iupik do estreito de Bering ou yuit, este \u00faltimo \u00e9 o nome oficial que lles deu a Uni\u00f3n Sovi\u00e9tica en 1931. Son pequenas poboaci\u00f3ns que habitan nas costas da pen\u00ednsula de Chukchi, no Extremo Oriente ruso, distrito de Chukotka. Son 3 grupos:"}
{"id": "258562", "revid": "56817", "url": "https://gl.wikipedia.org/wiki?curid=258562", "title": "Churchkhela", "text": "Churchkhela (tam\u00e9n escrito \"churchkhella\", en xeorxiano: \u10e9\u10e3\u10e0\u10e9\u10ee\u10d4\u10da\u10d0) \u00e9 un doce t\u00edpico de Xeorxia, moi popular en pa\u00edses como: Xeorxia, Armenia, Grecia, Turqu\u00eda, Casaquist\u00e1n e Chipre.\nOs principais ingredientes son mosto de uva, noces e fari\u00f1a. Am\u00e9ndoas, noces, e \u00e1s veces pasas son introducidas nunha corda, mollanse en mosto espesado con fari\u00f1a nun caldeiro, sacase con forma de salchicha e d\u00e9ixase secar."}
{"id": "258563", "revid": "22795", "url": "https://gl.wikipedia.org/wiki?curid=258563", "title": "Esquim\u00f3s", "text": ""}
{"id": "258564", "revid": "22570", "url": "https://gl.wikipedia.org/wiki?curid=258564", "title": "Chanakhi", "text": "O chanakhi (en ) \u00e9 un estufado de carne (xeralmente de carne de cordeiro) tradicional da coci\u00f1a de Xeorxia. S\u00e9rvese nunha ola de barro xunto con arroz.\nPreparaci\u00f3n.\nTr\u00e1tase dun prato de cocci\u00f3n lenta (case unha hora), as verduras inclu\u00eddas no estufado son: cebolas, berenxenas, allo e patacas."}
{"id": "258566", "revid": "22570", "url": "https://gl.wikipedia.org/wiki?curid=258566", "title": "Shoti", "text": "Shoti (en xeorxiano: \u10e8\u10dd\u10d7\u10d8) \u00e9 un pan xeorxiano tradicional feito de fari\u00f1a branca con forma de canoa ou b\u00famerang."}
{"id": "258567", "revid": "56817", "url": "https://gl.wikipedia.org/wiki?curid=258567", "title": "Tonis puri", "text": "O tonis puri (en xeorxiano: \u10d7\u10dd\u10dc\u10d8\u10e1 \u10de\u10e3\u10e0\u10d8) \u00e9 un tipo de pan de Xeorxia que se fai nun tipo concreto de panadar\u00eda chamada \"tone\". O tonis puri s\u00e9rvese como calquera outro pan, pero tende a ser m\u00e1is popular en celebraci\u00f3ns especiais como Semana Santa, Nadal, Ano Novo e aniversario e vodas."}
{"id": "258568", "revid": "22570", "url": "https://gl.wikipedia.org/wiki?curid=258568", "title": "Chacha (licor)", "text": "Chacha (xeorxiano: \u10ed\u10d0\u10ed\u10d0), \u00e9 un licor tradicional de Xeorxia, popularmente chamado \"vodka de vi\u00f1o\", \"vodka de uva\" ou \"vodka xeorxiano\". Est\u00e1 feito de bagazo de uva. O termo \"chacha\" \u00e9 utilizado en Xeorxia para referirse a calquera tipo de licor feito de froitas, a\u00ednda que m\u00e1is comunmente ref\u00edrese ao destilado de uvas. Prod\u00faceno tam\u00e9n con uvas verdes. Outras froitas com\u00fans que se utilizan son figos, mandarinas, laranxas, ou amoras.\nOrixinalmente soamente era unha bebida caseira de granxeiros xeorxianos, pero hoxe prod\u00faceno destiladores profesionais. Unha das marcas de \"chacha\" m\u00e1is famosas \u00e9 o \"Binekhi Estragon\", que obtivo a medalla de prata nos premios \"Mundus Vini\" 2007.\nA torre Chacha.\nO 18 de outubro de 2012 abriu en Batumi a fonte de \"Torre Chacha\", onde cada noite \u00e1s 7pm, fl\u00fae \"chacha\" gratis durante 10 minutos."}
{"id": "258569", "revid": "25871", "url": "https://gl.wikipedia.org/wiki?curid=258569", "title": "Khachapuri", "text": "Khachapuri ou Xachapuri (en xeorxiano \u10ee\u10d0\u10ed\u10d0\u10de\u10e3\u10e0\u10d8 xa\u010d\u2019ap\u2019uri ou \"pan de queixo\") \u00e9 un pan recheo de queixo procedente da coci\u00f1a de Xeorxia. O pan elab\u00f3rase con l\u00e9vedo para que creza de tama\u00f1o durante a s\u00faa elaboraci\u00f3n e pode ter diversas formas. O recheo cont\u00e9n por regra xeral queixo (fresco ou curado), ovo e outros ingredientes diversos.\nVariantes.\nDiversas rexi\u00f3ns de Xeorxia pos\u00faen o seu propio e distintivo \"khachapuri\". O m\u00e1is com\u00fan \u00e9 probablemente o \"Imeretian Khachapuri\" da provincia occidental de Imereti.\nPola s\u00faa orixe existen diversos tipos de \"khachapuri\" na gastronom\u00eda de Xeorxia:"}
{"id": "258570", "revid": "56817", "url": "https://gl.wikipedia.org/wiki?curid=258570", "title": "Badridschani", "text": "Badridschani (en ) \u00e9 un prato xeorxiano feito con berenxena frita rechea de pasta de noz condimentada."}
{"id": "258573", "revid": "1888", "url": "https://gl.wikipedia.org/wiki?curid=258573", "title": "Arturo Cervig\u00f3n D\u00edaz", "text": "Arturo Cervig\u00f3n D\u00edaz, nado en Buenos Aires en 1895 e finado na Coru\u00f1a o 13 de xaneiro de 1973, foi un m\u00e9dico e pol\u00edtico galego.\nTraxectoria.\nM\u00e9dico e profesor axudante de lingua inglesa na Facultade de Medicina da Universidade de Santiago de Compostela. Mas\u00f3n. Estivo afiliado ao Partido Radical Socialista, despois ao Partido Radical e finalmente a Uni\u00f3n Republicana, sendo concelleiro en Santiago de Compostela en representaci\u00f3n deste partido. Cando se produciu o golpe de Estado do 18 de xullo de 1936 era director do Balneario de Villar del Pozo en Cidade Real. Foi destitu\u00eddo en novembro do seu posto na Universidade e sufriu multas e inhabilitaci\u00f3n polo Tribunal de Responsabilidades Pol\u00edticas. Exerceu de m\u00e9dico en varios balnearios de Castela e deixou a profesi\u00f3n para dedicarse a administrar os bens familiares. Publicou alg\u00fans artigos sobre a historia do uso da auga na revista \"Galicia Cl\u00ednica\" en 1963."}
{"id": "258574", "revid": "1888", "url": "https://gl.wikipedia.org/wiki?curid=258574", "title": "Emilio Fole Otero", "text": "Emilio Fole Otero, nado en 1942 e finado en Madrid o 16 de decembro de 2013, foi un pol\u00edtico galego do PSdeG-PSOE\nTraxectoria.\nSobri\u00f1o de \u00c1nxel Fole. Estudou o bacharelato en Lugo. Foi profesor. Nas municipais de 1983 presentouse como cabeza de lista do PSdeG-PSOE \u00e1 alcald\u00eda de Baralla, o seu grupo obtivo dous concelleiros, pero foi elixido alcalde grazas ao apoio dos catro concelleiros da Coalici\u00f3n Popular. Finou en Madrid en 2013 aos 71 anos."}
{"id": "258576", "revid": "1888", "url": "https://gl.wikipedia.org/wiki?curid=258576", "title": "Faustino Cela", "text": "Faustino Cela Sanmartino, co\u00f1ecido como Cuco, nado en San Mart\u00edn de Neira de Rei (concello de Neira de Xus\u00e1) cara a 1898 e finado nos anos oitenta, foi un avogado e pol\u00edtico galego.\nTraxectoria.\nEstudou o bacharelato no Instituto de Lugo. Organizou con Evaristo Correa Calder\u00f3n, Paulino Pardo Neira e Casiano D\u00edaz Moreno a Irmandade da Fala de Baralla en 1917. Licenciouse en Dereito en 1923. Foi cabo do Somat\u00e9n de Neira de Xus\u00e1 (1924), e secretario do Concello de Neira de Xus\u00e1 dende 1925, cesando no posto en 1927 por traslado a Becerre\u00e1. Foi un dos asinantes do manifesto anticaciquil dirixido ao distrito de Becerre\u00e1 en maio de 1930 con Mauro Fern\u00e1ndez, Jos\u00e9 de Boado e Octavio Garc\u00eda. Participou no mitin agrario de Becerre\u00e1 do 28 de marzo de 1931. Na Rep\u00fablica militou na ORGA, foi elixido vogal do Comit\u00e9 provincial do Partido Republicano Gallego polo partido de Becerre\u00e1 en maio de 1932, e despois foi directivo de Izquierda Republicana en Neira de Xus\u00e1. Foi secretario interino do Concello de Neira de Xus\u00e1. Co golpe de Estado do 18 de xullo de 1936 fuxiu. Encartado na causa 190/37 por rebeli\u00f3n militar, foi reclamado polo Xulgado Militar de Lugo en agosto de 1937. Foi xulgado en Lugo por rebeli\u00f3n e declarado en rebeld\u00eda. Foi sancionado con multa polo Tribunal de Responsabilidades Pol\u00edticas en 1940. Despois de estar fuxido, agochado no mosteiro de Samos e exiliado, volveu en 1949. Retomouse o proceso polo delito de auxilio \u00e1 rebeli\u00f3n e foi sobresido. Colaborou coa guerrilla antifranquista. Volveu exercer como avogado a partir dos anos cincuenta.\nVida persoal.\nCasou en Lugo con Rosal\u00eda Iglesias Rodr\u00edguez, filla de Manuel Iglesias Chaos, en xaneiro de 1930, e foi pai de Manuel Cela Iglesias."}
{"id": "258577", "revid": "1888", "url": "https://gl.wikipedia.org/wiki?curid=258577", "title": "Francisco Amado Hermida", "text": "Francisco Amado Hermida, nado en Baralla, foi un pol\u00edtico galego.\nTraxectoria.\nFillo de Ram\u00f3n Amado \u00c1lvarez e Vicenta Hermida Fern\u00e1ndez. Resid\u00eda en Vilachambre. Foi alcalde de Neira de Xus\u00e1 durante a ditadura de Primo de Rivera. Volveu ser alcalde de Neira de Xus\u00e1 na Segunda Rep\u00fablica. Co golpe de Estado do 18 de xullo de 1936 foi detido o 1 de agosto e internado no c\u00e1rcere de Becerre\u00e1. Trasladado ao C\u00e1rcere de Lugo, foi xulgado en Lugo por rebeli\u00f3n militar, o seu caso foi sobresido, pero foi condenado a unha multa de 10.000 pesetas. O 22 de outubro de 1938 sa\u00edu da prisi\u00f3n.\nVida persoal.\nCasou con Concepci\u00f3n Hervella Goyanes."}
{"id": "258578", "revid": "5863", "url": "https://gl.wikipedia.org/wiki?curid=258578", "title": "Jos\u00e9 Arias Crecente", "text": "Jos\u00e9 Arias Crecente, nado en Baralla cara a 1889, foi un pol\u00edtico galego.\nTraxectoria.\nPresidente Sociedad de Labradores de Santiago de Covas. Co golpe de Estado do 18 de xullo de 1936 foi detido o 24 de agosto. Ingresado no dep\u00f3sito de Sarria e despois no C\u00e1rcere de Lugo sen procesamento xudicial, sa\u00edu en liberdade o 24 de decembro de 1938."}
{"id": "258579", "revid": "22570", "url": "https://gl.wikipedia.org/wiki?curid=258579", "title": "Valent\u00edn M\u00e9ndez Rodr\u00edguez", "text": "Valent\u00edn M\u00e9ndez Rodr\u00edguez, nado en Baralla, foi un pol\u00edtico galego.\nTraxectoria.\nPertenceu \u00e1 Agrupaci\u00f3n Socialista de Neira de Xus\u00e1, da que foi elixido secretario-contador en 1931. Na Segunda Rep\u00fablica foi oficial do concello de Neira de Xus\u00e1. Co golpe de Estado do 18 de xullo de 1936 foi detido o 4 de febreiro de 1937. Ingresou no C\u00e1rcere de Lugo, logo foi trasladado ao Dep\u00f3sito de Mondo\u00f1edo. O 15 de marzo de 1940 foi conducido ao c\u00e1rcere de \u00c1vila."}
{"id": "258580", "revid": "98629", "url": "https://gl.wikipedia.org/wiki?curid=258580", "title": "Holoencima ADN polimerase III", "text": "O holoencima ADN polimerase III ou holoenzima DNA polimerase III \u00e9 o principal complexo encim\u00e1tico que interv\u00e9n na replicaci\u00f3n do ADN procari\u00f3tica. O complexo est\u00e1 formado pola ADN polimerase III e outras varias prote\u00ednas, que se denominan subunidades. Foi descuberto por Thomas Kornberg (fillo de Arthur Kornberg) e Malcolm Gefter en 1970 na bacteria \"E.coli\". O complexo ten unha alta procesividade (\u00e9 dicir, o n\u00famero de nucle\u00f3tidos engadidos cada vez que se une o encima ao ADN \u00e9 alto) e, funciona en conxunci\u00f3n con outras ADN polimerases (ADN pol I, ADN pol II, ADN pol IV, e ADN pol V). Ademais da s\u00faa capacidade de polimerizar o ADN, que o fai o principal holoencima implicado na replicaci\u00f3n do ADN, este holoencima ten tam\u00e9n actividade de \"correcci\u00f3n de probas\" para corrixir erros de replicaci\u00f3n por medio dunha actividade de exonuclease 3'\u21925'. A ADN pol III \u00e9 un compo\u00f1ente do replisoma, que est\u00e1 localizado na forquita de replicaci\u00f3n.\nCompo\u00f1entes.\nO replisoma est\u00e1 composto polos seguintes elementos:\nTodas estas subunidades agr\u00fapanse ou subens\u00e1mblanse da seguinte maneira: hai un n\u00facleo ou \"core\" do complexo (formado polas subunidades alfa, epsilon, theta), unha subunidade tau, un complexo gamma ou cargador de grampas (formado polas subunidades gamma, delta, delta prima, khi e psi), e unha grampa escorregante (formada pola subunidade beta).\nActividade.\nA ADN polimerase III sintetiza pares de bases a unha velocidade de aproximadamente 1000 nucle\u00f3tidos por segundo. A actividade da ADN pol III empeza despois da separaci\u00f3n das cadeas na orixe de replicaci\u00f3n. A s\u00edntese de ADN con este encima non pode empezar \"de novo\", \u00e9 dicir, se non hai xa unha cadea formada \u00e1 cal unir os novos nucle\u00f3tiso (non pode coller o primeiro nucle\u00f3tido e unilo ao segundo, empezando as\u00ed unha nova cadea). Para solucionar isto sintet\u00edzase un cebador de ARN, complementario a unha porci\u00f3n dunha das cadeas do ADN, que \u00e9 sintetizado polo encima primase (unha ARN polimerase), que si pode sintetizar partindo de cero, e a ese cebador uniranse os novos desoxirribonucle\u00f3tidos:\n * * * *\n ! ! ! ! _ _ _ _ \n _ _ _ _ | ARN | &lt;--esqueleto ribosa-fosfato da mol\u00e9cula\n G U A U | pol | &lt;--cebador de ARN\n * * * * |_ _ _ _| &lt;--pontes de hidr\u00f3xeno\n C A T A G C A T C C &lt;--molde de ADN monocatenario (ssDNA)\n _ _ _ _ _ _ _ _ _ _ &lt;--esqueleto desoxirribosa-fosfato\nAdici\u00f3n no 3'OH.\nA medida que progresa a replicaci\u00f3n e o replisoma se move cara a adiante, a ADN polimerase III chega ao cebador de ARN e empeza a replicar o ADN, engadindo nucle\u00f3tidos ao gupo 3'OH do extremo do cebador:\n ! ! ! ! _ _ _ _\n _ _ _ _ | ADN | &lt;--esqueleto ribosa-fosfato da mol\u00e9cula\n G U A U | Pol | &lt;--cebador de ARN\n * * * * |_III_ _| &lt;--pontes de hidr\u00f3xeno\n C A T A G C A T C C &lt;--molde de ADN monocatenario (ssDNA)\n _ _ _ _ _ _ _ _ _ _ &lt;--esqueleto desoxirribosa-fosfato\nS\u00edntese do ADN.\nA ADN polimerase III sintetiza despois as fibras continua e descontinua do ADN, dependendo de sobre que cadea do ADN est\u00e1 (a descontinua ou retardada est\u00e1 formada polos fragmentos de Okazaki). A ADN polimerase III ten unha alta procesividade e, por tanto, sintetiza o ADN moi rapidamente. Esta alta procesividade d\u00e9bese en parte \u00e1s abrazadeiras \u03b2 que \"agarran\" as d\u00faas cadeas do ADN.\n * * * *\n ! ! ! ! $ $ $ $ $ $ _ _ _ _\n _ _ _ _ _ _ _ _ _ _| ADN | &lt;--esqueleto desoxirribosa-fosfato (parte dereita)\n G U A U C G T A G G| pol | &lt;--cebador de ARN + ADN\n * * * * * * * * * *|_III_ _| &lt;--pontes de hidr\u00f3xeno\n C A T A G C A T C C &lt;--molde de ADN monocatenario (ssDNA)\n _ _ _ _ _ _ _ _ _ _ &lt;--esqueleto desoxirribosa-fosfato\nEliminaci\u00f3n de cebadores.\nDespos da replicaci\u00f3n da rexi\u00f3n desexada, o cebador de ARN \u00e9 eliminado pola ADN polimerase I por un proceso chamado \"nick translation\" (traslaci\u00f3n de amosega). Ao eliminar o cebador de ARN a propia ADN pol I enche o oco con desoxirribonucle\u00f3tidos, e despois a ADN ligase liga a amosega ADN-ADN entre o novo fragmento de Okazaki e a cadea anterior. Son necesarios as ADN polimerases I e III, e moitos outros encimas para que se produza a replicaci\u00f3n do ADN con alta fidelidade e procesividade."}
{"id": "258581", "revid": "5863", "url": "https://gl.wikipedia.org/wiki?curid=258581", "title": "Qostanay", "text": "Qostanay () \u00e9 unha cidade do norte de Casaquist\u00e1n no r\u00edo Tobol. Qostanay \u00e9 a capital da provincia de Qostanay.\nDemograf\u00eda.\nComposici\u00f3n da cidade (2010):\nInstituci\u00f3ns p\u00fablicas.\nEn Qostanai hai 8 instituci\u00f3ns educativas superiores. O ministerio de cultura de Casaquist\u00e1n suma 380 bibliotecas, 8 museos e 2 teatros. Hai numerosas instalaci\u00f3ns atl\u00e9ticas: dous estadios deportivos, 26 estadios, 10 complexos de deportes e 567 salas de deportes.\nHai 15 instituci\u00f3ns funcionais na provincia de Qostanai, 5 delas son do estado e 10 non son do estado. Unha das instituci\u00f3ns destacadas na provincia \u00e9 a Universidade Estatal de Qostanai. Hai tam\u00e9n 23 colexios e 715 escolas secundarias na provincia de Qostanai.\nMonumentos.\nKostanay \u00e9 rico en obxectos con patrimonio hist\u00f3rico cultural. O centro rexional incl\u00fae a mesquita musulm\u00e1 sunn\u00ed, o Edificio de Administraci\u00f3n Rexional, a Universidade Estatal de Qostanai, o Teatro \"Drama casaco\", a Praza do centro, e a estaci\u00f3n de ferrocarril.\nTransporte e comunicaci\u00f3ns.\nTransporte.\nAs estradas de tr\u00e1nsito principais relacionan Qostani coas seguintes cidades de Rusia: Chelyabinsk, Magnitogorsk, Troitsk, Yekaterinburg, Kurgan e Tyumen. Tam\u00e9n conectan con Astana e Almaty, en Casaquist\u00e1n, e \u00e1s provicias fronteirizas.\nNo Aeroporto Internacional de Qostanai, hai viaxes regulares a moitas cidades de Casaquist\u00e1n, Rusia, Ucra\u00edna, Alema\u00f1a (Frankfurt e Hannover), os Emiratos \u00c1rabes Unidos, Turqu\u00eda, e outros.\nComunicaci\u00f3ns.\nO monopolio de telecomunicaci\u00f3ns na provincia de Qostanai \u00e9 de \"KazakhTelecom\".\nDeporte.\nQostanai \u00e9 a sede do FC Tobol, equipo local da cidade, que xoga na Liga Premiere de Casaquist\u00e1n. Xogan no Estadio central de Qostanai.\nQostanai disp\u00f3n dunha pista de xeo."}
{"id": "258582", "revid": "23204", "url": "https://gl.wikipedia.org/wiki?curid=258582", "title": "Kattama", "text": "Texto en negra\nKattama (en casaco: \u049b\u0430\u0442\u0442\u0430\u043c\u0430, en kirgu\u00eds: \u043a\u0430\u0442\u0442\u0430\u043c\u0430), Katlama, Katmer (en turco: katmer), o gambir (en mongol: \u0433\u0430\u043c\u0431\u0438\u0440) \u00e9 un tipo de pan frito en capas propio das gastronom\u00edas de Casaquist\u00e1n, Kirguizist\u00e1n, Turqu\u00eda e Mongolia."}
{"id": "258583", "revid": "89787", "url": "https://gl.wikipedia.org/wiki?curid=258583", "title": "Shalgam", "text": "A Shalgam \u00e9 unha ensalada tradicional do Casaquist\u00e1n, preparada con ravo, pemento doce b\u00falgaro, cenorias, cebolas, allo e condimentos."}
{"id": "258593", "revid": "6495900", "url": "https://gl.wikipedia.org/wiki?curid=258593", "title": "Dastarkh\u0101n", "text": "Dastarkh\u0101n (en casaco: \u0434\u0430\u0441\u0442\u0430\u0440\u049b\u0430\u043d, en persa \u062f\u0633\u062a\u0631\u062e\u0648\u0627\u0646 e en Urdu \u062f\u0633\u062a\u0631\u062e\u0648\u0627\u0646), dastorqon (en kirguiz: \u0434\u0430\u0441\u0442\u043e\u0440\u043a\u043e\u043d) ou \u0434\u0430\u0441\u0442\u0443\u0440\u0445\u043e\u043d (en uzbeko: \u0434\u0430\u0441\u0442\u0443\u0440\u0445\u043e\u043d) \u00e9 o nome que se emprega en Asia Central para designar ao espazo onde se xanta. O termo p\u00f3dese referir ao mantel estendido no chan, piso ou t\u00e1boa empregado para manter a comida limpa, a\u00ednda que tam\u00e9n se pode referir a todo o conxunto da comida.\nO \"dastarkhan\" pos\u00fae un importante significado cultural segundo os diferentes grupos \u00e9tnicos, tanto que existen numerosas tradici\u00f3ns, costumes e normas acerca do uso do dastarkhan. Entre elas, a de que sempre haxa nel un dispensador de bebida (normalmente t\u00e9) ou a de que ningu\u00e9n debe pisar as esquinas do \"dastarkahn\"."}
{"id": "258595", "revid": "23204", "url": "https://gl.wikipedia.org/wiki?curid=258595", "title": "Pan do Tandoor", "text": "Pan do Tandoor (Acerbaixano: T\u0259ndir \u00e7\u00f6r\u0259yi, Turco: Tand\u0131r ekme\u011fi, Persa: \u0646\u0627\u0646 \u062a\u0646\u0648\u0631\u06cc\u200e naan-e-tanuri, Taxiquistano: \u043d\u043e\u043d\u0438 \u0442\u0430\u043d\u0443\u0440\u0439 noni tanuri, Kirgu\u00eds: \u0442\u0430\u043d\u0434\u044b\u0440 \u043d\u0430\u043d tandyr nan, uzbeko: tandir non, Casaco: \u0442\u0430\u043d\u0434\u044b\u0440 \u043d\u0430\u043d tandyr nan\u200e) \u00e9 un tipo de pan coci\u00f1ado nun forno de arxila chamado tandoor.\nEn Paquist\u00e1n, os pans de tandoor son populares especialmente no Khyber Pakhtunkhwa e a rexi\u00f3n Punjab."}
{"id": "258598", "revid": "43749", "url": "https://gl.wikipedia.org/wiki?curid=258598", "title": "Orden sacerdotal", "text": ""}
{"id": "258599", "revid": "98629", "url": "https://gl.wikipedia.org/wiki?curid=258599", "title": "Adam Pap\u00e9e", "text": "Adam Stanis\u0142aw Pap\u00e9e, nado en Lviv o 21 de xullo de 1895 e finado en Bydgoszcz o 6 de marzo de 1990, foi un tirador de esgrima polaco, ga\u00f1ador de d\u00faas medallas ol\u00edmpicas.\nTraxectoria.\nEducado en Cracovia, uniuse \u00e1s Lexi\u00f3ns Polacas en 1914 ao comezo da primeira guerra mundial, ferido na batalla de Konary (1915) recibiu d\u00faas veces a Cruz ao Valor. Despois da guerra estudou econ\u00f3micas e dereito (1918-1923). Pap\u00e9e foi un dos pioneiros da esgrima en Polonia, un dos fundadores da Asociaci\u00f3n de Esgrima Polaca en 1922, e o seu presidente entre 1926 e 1930. Foi catro veces campi\u00f3n nacional polaco de sabre (1926, 1927, 1929 e 1932) e estivo en catro olimpiadas entre 1924 e 1936 logrando d\u00faas medallas de bronce en sabre por equipos nos Xogos Ol\u00edmpicos de 1928 e 1936. Foi tam\u00e9n xu\u00edz de esgrima desde 1923 (internacional desde 1930). Durante a segunda guerra mundial loitou na Insurrecci\u00f3n de Varsovia (1944). Despois da guerra participou na reconstruci\u00f3n do tecido deportivo polaco, foi o primeiro vicepresidente da reconstru\u00edda Federaci\u00f3n Polaca de Esgrima (1945) de retirarse da alta competici\u00f3n foi adestrador de varios clubs e publicou dous libros de memorias: \"Na planszach czterech olimpiad \" en 1957 e \"Na bia\u0142\u0105 bro\u0144\" en 1987."}
{"id": "258600", "revid": "23204", "url": "https://gl.wikipedia.org/wiki?curid=258600", "title": "Guerra anglo-persa", "text": "A guerra anglo-persa foi un conflito militar que enfrontou \u00f3 Reino Unido de Gran Breta\u00f1a e Irlanda e Persia (que era nese momento gobernada pola dinast\u00eda Qajar), que durou dende o 1 de novembro de 1856 at\u00e9 o 4 de abril de 1857. Durante a guerra, os brit\u00e1nicos opux\u00e9ronse a un intento de Persia de rescatar a cidade de Herat. A pesar de que Herat era parte de Persia baixo a dinast\u00eda Qajar, no intre en que estourou a guerra era parte do oeste de Afganist\u00e1n (Afganist\u00e1n era daquela unha entidade moi feble). A campa\u00f1a levouse a cabo con \u00e9xito para os brit\u00e1nicos, baixo a direcci\u00f3n do xeneral sir James Outram en dous escenarios: a costa sur de Persia, preto de Bushehr e o sur de Mesopotamia (o nome antigo para a rexi\u00f3n e anterior \u00e1 formaci\u00f3n da naci\u00f3n de Iraq). Como resultado da guerra, Persia retirouse de Herat e asinou un novo tratado no que rendeu as s\u00faas pretensi\u00f3ns sobre a cidade."}
{"id": "258602", "revid": "98629", "url": "https://gl.wikipedia.org/wiki?curid=258602", "title": "Batalla de Bibracte", "text": "A Batalla de Bibracte librouse o ano -58 no marco da Guerra das Galias e enfrontou \u00e1s tropas romanas comandadas por Xulio C\u00e9sar e \u00f3s helvecios, unha confederaci\u00f3n de tribos celtas liderada polo seu caudillo Divic\u00f3n.\nAntecedentes.\nOs helvecios pretend\u00edan emigrar dende os seus territorios situados \u00f3 norte dos Alpes ata a costa oeste da Galia escapando da presi\u00f3n que os pobos xermanos exerc\u00edan sobre eles, o que significaba transitar e establecerse en territorios baixo influencia directa de Roma. Os helvecios trataron de chegar \u00e1 zona da moderna Xenebra, pero C\u00e9sar xa cruzara os Alpes con s\u00f3 unha lexi\u00f3n (marcharon 1\u00a0160 quil\u00f3metros en oito d\u00edas) e constru\u00edron unha muralla de 25 quil\u00f3metros de longo e 5 metros de alto entre o r\u00edo R\u00f3dano e a Cordilleira do Xura. Os galos detiv\u00e9ronse e buscaron outro cami\u00f1o, mentres C\u00e9sar tra\u00eda de Italia cinco lexi\u00f3ns de reforzo. O enfrontamento deveu na batalla do Arar na que a vitoria das lexi\u00f3ns romanas e os seus aliados foi definitiva. Os helvecios decidiron retroceder e intentar cruzar polo territorio dos eduos, aliados dos romanos.\nC\u00e9sar, tras perseguir e derrotar a emigraci\u00f3n dos helvecios en Arar, desprazouse ata Bibracte, a uns dezaoito quil\u00f3metros de distancia, a fin de obter as subministraci\u00f3ns prometidas polos seus aliados eduos. Nese intre, unha parte das forzas que ata ent\u00f3n eran aliadas de C\u00e9sar desertaron para informar da retirada romana. Os helvecios viron isto como un sinal de debilidade e aproveitaron para lanzar un ataque contra as lexi\u00f3ns romanas, acos\u00e1ndoas dende a retagarda.\nA batalla.\nO xeneral romano despregou as s\u00faas tropas cun outeiro \u00e1s s\u00faas costas. As catro lexi\u00f3ns veteranas, as VII, VIII, IX e X, en tres filas (\"triplex acies\") na zona baixa da ladeira, mentres que no cumio dispux\u00e9ronse as d\u00faas lexi\u00f3ns acabadas de recrutar, as XI e XII, xunto coas tropas auxiliares. A cabaler\u00eda, na s\u00faa maior\u00eda aliados eduos, flanqueaba a formaci\u00f3n.\nOs helvecios atacaron o outeiro dende abaixo, primeiro a cabaler\u00eda polos flancos e despois a infanter\u00eda polo centro, pero tralo ataque dos lexionarios coas s\u00faas xavelinas \"pilum\", os galos foron contidos e sufriron grandes baixas. Despois do primeiro ataque, os guerreiros helvecios comezaron a retroceder; ante o cal C\u00e9sar ordenou \u00e1s s\u00faas catro lexi\u00f3ns veteranas que avanzaran. A continuaci\u00f3n, unha forza gala atacou o flanco romano, pero a terceira fila de lexionarios sa\u00edu axi\u00f1a \u00f3 seu encontro e derrotounos.\nConsecuencias.\nTrala batalla, os helvecios foron masacrados e os sobreviventes chegaron como puideron \u00f3 territorio dos ling\u00f3ns. As lexi\u00f3ns permaneceron na zona de Bibracte, recollendo subministraci\u00f3ns, tras saber cara onde fuxiron os helvecios, C\u00e9sar mandou mensaxeiros \u00f3s xefes ling\u00f3ns dic\u00edndolles que non axudaran \u00f3s seus inimigos. C\u00e9sar decidiu ent\u00f3n perseguilos, pero os helvecios pediron a paz e volveron \u00f3 seu pa\u00eds.\nA batalla foi o principal xustificativo para a intervenci\u00f3n de tropas romanas na Galia, pero C\u00e9sar ti\u00f1a pensado quedar, ent\u00f3n decidiu eliminar \u00f3s xermanos de Ariovisto que estaban invadindo tam\u00e9n a rexi\u00f3n."}
{"id": "258604", "revid": "27155", "url": "https://gl.wikipedia.org/wiki?curid=258604", "title": "Primase", "text": "A primase \u00e9 un encima implicado na replicaci\u00f3n do ADN, que orixina os cebadores ou \"primers\" necesarios para replicar o ADN. A primase \u00e9 un tipo de ARN polimerase, xa que polimeriza ARN formando un curto segmento que funciona como cebador para que act\u00faen as ADN polimerases. Os cebadores de ARN son eliminados despois pola actividade exonuclease 5'-3' dunha ADN polimerase, e despois o ARN do cebador \u00e9 substitu\u00eddo por ADN.\nA actividade case universal da primase \u00e9 que catalice a s\u00edntese de curtos fragmentos de ARN, que son complementarios dun tramo de ADN de cadea simple, pero en certos microorganismos, como na arquea \"Pyrococcus furiosus\", a primase Pfup41 sintetiza fragmentos de ADN bastante longos sen necesidade de cebador (\u00fanica ADN pol co\u00f1ecida que o pode facer).. En \"Escherichia coli\", a ADN primase (DnaG) \u00e9 un mon\u00f3mero. En eucariotas, a actividade de primase real\u00edzaa o complexo da ADN polimerase \u03b1-primase (Pol \u03b1-pri) na s\u00faa subunidade p48.\nA primase ten unha importancia fundamental na replicaci\u00f3n do ADN porque, ag\u00e1s a polimerase de \"Pyrococcus\" mencionada, ningunha outra ADN polimerase co\u00f1ecida pode iniciar a s\u00edntese de ADN partindo de cero (\u00e9 dicir, non poden colocar o primeiro nucle\u00f3tido dunha cadea e unilo ao segundo, iniciando unha cadea), e s\u00f3 poden engadir nucle\u00f3tidos a unha cadea xa formada. A primase si pode formar os cebadores desde o primeiro nucle\u00f3tido, polo que proporciona un fragmento de \u00e1cido nucleico xa formado cun extremo 3'-OH libre ao que despois as ADN polimerases poden engadir m\u00e1is nucle\u00f3tidos.\nFunci\u00f3n.\nNas bacterias a primase \u00fanese \u00e1 ADN helicase formando un complexo chamado o primosoma. A primase \u00e9 activada pola ADN helicase, e sintetiza un curto cebador de ARN de aproximadamente 11 \u00b11 nucle\u00f3tidos de longo, ao cal se lle poder\u00e1n engadir m\u00e1is desoxirribonucle\u00f3tidos pola ADN polimerase. Despois a ADN polimerase forma un complexo proteico con d\u00faas unidades de primase para formar o complexo ADN polimerase alfa-primase. A primase \u00e9 unha das polimerases que ten unha maior tendencia a cometer erros e \u00e9 moi lenta. As primases en organismos como a bacteria \"E. coli\", sintetizan uns 2000 a 3000 cebadores cunha velocidade dun cebador por segundo.\nA primase tam\u00e9n act\u00faa como un mecanismo de detenci\u00f3n para impedir que a cadea l\u00edder do ADN en formaci\u00f3n se forme moi r\u00e1pido e deixe atr\u00e1s \u00e1 cadea retardada, e faino parando a progresi\u00f3n da forquita de replicaci\u00f3n. O paso que determina a velocidade na primase \u00e9 a formaci\u00f3n do primeiro enlace fosfodi\u00e9ster co ADN monocatenario.\nA estrutura cristalina da primase en \"E. coli\" cunha parte central ou \"core\" que cont\u00e9n a prote\u00edna DnaG determinouse en 2000. A DnaG e o complexo da primase te\u00f1en forma de anacardo e conte\u00f1en tres subdominios. O subdominio central forma un pregamento de tipo TOPRIM que est\u00e1 constitu\u00eddo por unha mestura de cinco follas beta e seis h\u00e9lices alfa. Este pregamento util\u00edzase para que se unan a el reguladores e metais. A primase usa un dominio fosfodi\u00e9ster para a coordinaci\u00f3n de transferencia de metais, que a fai distinta doutras polimerases. As subunidades laterais conte\u00f1en os extremos C- e N-terminais feitos de h\u00e9lices alfa e follas beta. O extremo N-terminal interacciona cun dominio de uni\u00f3n ao cinc e a rexi\u00f3n C-terminal, que interacciona con DnaB-ID.\nOs mecanismos de replicaci\u00f3n son difiren entre distintas especies de bacterias e virus, xa que a primase est\u00e1 enlazada covalentemente coa helicase en virus como o bacteri\u00f3fago T7. En virus como o Virus Herpes Simplex (HSV-1), a primase pode formar complexos coa helicase. Este complexo primase-helicase util\u00edzase para desenrolar a h\u00e9lice do ADN bicatenario e sintetizar a cadea retardada usando cebadores de ARN."}
{"id": "258605", "revid": "98629", "url": "https://gl.wikipedia.org/wiki?curid=258605", "title": "Batalla de Vercellae", "text": "A Batalla de Vercellae, tam\u00e9n co\u00f1ecida como a batalla da chaira de Raudine, tivo lugar no ano -101 e nela enfront\u00e1ronse a Rep\u00fablica Romana, dirixida polo c\u00f3nsul Caio Mario e unha gran forza de invasi\u00f3n da tribo xerm\u00e1nica dos cimbros, preto da asentamento de Vercellae, na Galia Cisalpina.\nOs cimbros foron virtualmente varridos, con m\u00e1is de 140.000 mortos e 60.000 capturados, inclu\u00edndo un gran n\u00famero de mulleres e nenos. Tam\u00e9n se lle deu gran parte do m\u00e9rito desta vitoria \u00f3 ent\u00f3n legado de Quinto Lutacio Catulo C\u00e9sar, Lucio Cornelio Sila, que dirixiu a cabaler\u00eda romana e italiana."}
{"id": "258606", "revid": "98293", "url": "https://gl.wikipedia.org/wiki?curid=258606", "title": "Platan\u00edstidos", "text": "Os platan\u00edstidos (\"Platanistidae\") son unha familia de cet\u00e1ceos odontocetos, a \u00fanica da superfamilia dos platanistoideos (\"Platanistoidea\"), que incl\u00fae un s\u00f3 x\u00e9nero, \"Platanista\", con d\u00faas especies de golfi\u00f1os de auga doce propios do subcontinente indio.\nPor\u00e9n, alg\u00fans autores incl\u00faen nela aos membros doutras tres familias, as dos \"Iniidae\", \"Pontoporiidae\" e \"Lipotidae\" (ver taxonom\u00eda dos odontocetos).\nEtimolox\u00eda.\nO nome da familia, \"Platanistidae\", foi cu\u00f1ado en 1846 por John Edward Gray, que o formou engadindo ao nome do x\u00e9nero tipo, e \u00fanico, da familia, \"Platanistes\", a desinencia \"-idae\", propia dos nomes das familias dos animais.\nO x\u00e9nero \"Platanista\" fund\u00e1rao Wagler dezaseis anos antes (1830) e o tomou do lat\u00edn \"platanista\" nome dun \"peixe\" do r\u00edo Ganxes, \u00e1 s\u00faa vez derivado do grego antigo \u03c0\u03bb\u03b1\u03c4\u03b1\u03bd\u03b9\u03c3\u03c4\u03ae\u03c2 \"platanist\u00e9s\", de \u03c0\u03bb\u03ac\u03c4\u03b7 \"pl\u00e1te\", \"remo\", \"pa do remo\", derivado de \u03c0\u03bb\u03b1\u03c4\u03cd\u03c2 \"plat\u00fds\", \"plano\", \"ancho\".\nTaxonom\u00eda.\nA agrupaci\u00f3n en familias dos golfi\u00f1os de r\u00edo desde antigo foi un problema. Por\u00e9n, utilizando datos moleculares, Aranson e Gullberg non encontraron ningunha relaci\u00f3n directa entre \"Platanista\" e os outros golfi\u00f1os de auga doce.\nMessenger e McGuire propuxeron unha \u00e1rbore filoxen\u00e9tica sustentando a idea de que os golfi\u00f1os de r\u00edo non son monofil\u00e9ticos.\nNunha recente an\u00e1lise das principais li\u00f1axes dos cet\u00e1ceos estes autores encontraron que platanistidos, golfi\u00f1os e zifios diverxeron, por esta orde, dos cachalotes.\nOs outros tres x\u00e9neros de golfi\u00f1os de r\u00edo forman, segundo parece, un grupo monofil\u00e9tico, a\u00ednda que non todos os autores concordan.\nHamilton \"et al.\", base\u00e1ndose en estudos do citocromo \"b\", tam\u00e9n opinan que a dos platan\u00edstidos \u00e9 unha familia separada.\nO \u00fanico desacordo restante \u00e1 a colocaci\u00f3n dos outros tres x\u00e9neros. Yang \"et al.\" e Rice situaron o x\u00e9nero \"Lipotes\" nunha familia separada, e Rice colocou os outros x\u00e9neros tam\u00e9n en familias distintas.\nEspecies.\nSuperfamilia \"Platanistoidea\""}
{"id": "258607", "revid": "22795", "url": "https://gl.wikipedia.org/wiki?curid=258607", "title": "Platanistidae", "text": ""}
{"id": "258608", "revid": "1505", "url": "https://gl.wikipedia.org/wiki?curid=258608", "title": "Cono de violaci\u00f3n", "text": "Un cono de violaci\u00f3n \u00e9 o buraco que presentan moitas m\u00e1moas na s\u00faa parte superior. Este buraco \u00e9 froito do espolio e dunha escavaci\u00f3n ilegal na procura de tesouros ou para o aproveitamento das pedras. At\u00f3panse m\u00e1moas en moitos lugares onde houbo cultura megal\u00edtica."}
{"id": "258609", "revid": "22570", "url": "https://gl.wikipedia.org/wiki?curid=258609", "title": "Periostite", "text": "A oeriostite, tam\u00e9n co\u00f1ecida coma periostalxia \u00e9 unha condici\u00f3n m\u00e9dica e unha doenza \u00f3sea infecciosa causada pola inflamaci\u00f3n do peri\u00f3steo, a capa de tecido conectivo que arrodea ao \u00f3so. Esta doenza, polo xeral cr\u00f3nica, \u00e9 unha das causas de dor \u00f3sea."}
{"id": "258610", "revid": "2520", "url": "https://gl.wikipedia.org/wiki?curid=258610", "title": "Periostalxia", "text": ""}
{"id": "258612", "revid": "22795", "url": "https://gl.wikipedia.org/wiki?curid=258612", "title": "Platanistoidea", "text": ""}
{"id": "258613", "revid": "22795", "url": "https://gl.wikipedia.org/wiki?curid=258613", "title": "Platanista", "text": ""}
{"id": "258614", "revid": "98629", "url": "https://gl.wikipedia.org/wiki?curid=258614", "title": "Golfi\u00f1os de auga doce", "text": "Co nome de golfi\u00f1os de auga doce ou golfi\u00f1os de r\u00edo co\u00f1\u00e9cense varias especies de cet\u00e1ceos odontocetos que, a diferenza dos golfi\u00f1os (ou golfi\u00f1os oce\u00e1nicos, como se co\u00f1ecen adoito na bibliograf\u00eda), te\u00f1en o seu h\u00e1bitat en estuarios e cursos fluviais.\nEstes particulares golfi\u00f1os est\u00e1 englobados en tres superfamilias \"Platanistoidea\", \"Inioidea\" e \"Lipotoidea\", e actualmente son cinco especies (ou catro, de consideramos extinta a \"Lipotes vexillifer\").\nOs golfi\u00f1os do x\u00e9nero \"Orcaella\", que ocasionalmente poden verse nas augas doces dalg\u00fans r\u00edos do sueste asi\u00e1tico, como o Mekong ou o Irauadi, non son propiamente golfi\u00f1os de r\u00edo, sen\u00f3n membros da familia dos delf\u00ednidos, \u00e9 dicir, golfi\u00f1os oce\u00e1nicos."}
{"id": "258615", "revid": "22795", "url": "https://gl.wikipedia.org/wiki?curid=258615", "title": "Golfi\u00f1os de r\u00edo", "text": ""}
{"id": "258616", "revid": "22795", "url": "https://gl.wikipedia.org/wiki?curid=258616", "title": "Golfi\u00f1o de auga doce", "text": ""}
{"id": "258617", "revid": "22795", "url": "https://gl.wikipedia.org/wiki?curid=258617", "title": "Golfi\u00f1o de r\u00edo", "text": ""}
{"id": "258618", "revid": "22795", "url": "https://gl.wikipedia.org/wiki?curid=258618", "title": "Lip\u00f3tidos", "text": ""}
{"id": "258621", "revid": "98629", "url": "https://gl.wikipedia.org/wiki?curid=258621", "title": "In\u00edidos", "text": " \nOs in\u00edidos (\"Iniidae\") son unha familia de cet\u00e1ceos odontocetos, da superfamilia dos inioideos (\"Inioidea\"), que incl\u00fae un s\u00f3 x\u00e9nero cunha \u00fanica especie de golfi\u00f1o de auga doce, \"Inia geoffrensis\", propia das cuncas dos r\u00edos Amazonas e Orinoco, polo que na bibliograf\u00eda internacional se co\u00f1ece como \"golfi\u00f1o do Amazons\" ou \"golfi\u00f1o rosado\" (este \u00faltimo nome debido \u00e1 s\u00faa coloraci\u00f3n), entre outros, como \"boto\".\nNo mioceno, a Amazonia estivo cuberta de auga de mar intermitentemente. Este golfi\u00f1o descender\u00eda de antepasados que poboaban o oc\u00e9ano no mioceno e que entraron no Amazonas e que, despois, evolucionar\u00edan para adaptarse \u00e1 auga doce cando o mar se retirou. Non existe consenso de cando e como penetraron estes golfi\u00f1os na conca amaz\u00f3nica; \u00e9 pos\u00edbel que o fixeran hai m\u00e1is de 15 mill\u00f3ns de anos desde o oc\u00e9ano Pac\u00edfico, antes da formaci\u00f3n dos Andes ou, m\u00e1is recentemente, desde o oc\u00e9ano Atl\u00e1ntico.\nCaracter\u00edsticas.\n\"Inia geoffrensis\" \u00e9 o golfi\u00f1o de r\u00edo m\u00e1is grande; o peso dos machos adultos chega aos 185\u00a0kg e poden medir at\u00e9 2,5 m. Como car\u00e1cter distintivo, os adultos adquiren unha cor rosada, m\u00e1is acentuada nos machos. \u00c9 un dos cet\u00e1ceos con dimorfismo sexual m\u00e1is evidente, xa que os machos miden e pesan entre un 16 % e un 55 % m\u00e1is do que as femias.\nComo os outros odontocetos pos\u00fae un \u00f3rgano chamado mel\u00f3n que utiliza para a ecolocaci\u00f3n. A aleta dorsal ten pouca altura, pero \u00e9 moi longa, e as aletas pectorais son grandes; esta caracter\u00edstica, xunto ao seu mediano tama\u00f1o e \u00e1 falta de fusi\u00f3n das v\u00e9rtebras cervicais, lle confiren unha gran capacidade de manobra para desprazarse polos bosques inundados para capturar as s\u00faas presas.\nTen a dieta m\u00e1is ampla entre os odontocetos. Alim\u00e9ntase principalmente de peixes, dos que se identificaron 53 especies diferentes, e entre os que se encontran esci\u00e9nidos, c\u00edclidos e pira\u00f1as (caraciformes). Complementa a s\u00faa dieta con tartarugas de r\u00edo e cangrexos.\nHabita no curso dos principais afluentes do r\u00edos Amazonas e Orinoco, por debaixo dos 400 me sobre o nivel do mar. Na temporada de chuvias despr\u00e1zase \u00e1s zonas inundadas da selva, onde existe unha oferta maior de alimento.\nEn 2008 clasificouse na \"Lista vermella\" da UICN como especie con datos insuficientes, debido \u00e1 incerteza con respecto \u00e1 cifra total da poboaci\u00f3n, a tendencia de variaci\u00f3n e o impacto das ameazas, clasificaci\u00f3n que se mant\u00e9n a d\u00eda de hoxe (2013. Non foi obxecto de caza significativa pero, nas \u00faltimas d\u00e9cadas, convert\u00e9ronse en ameazas principais a perda do h\u00e1bitat e as capturas accidentais con artes a aparellos de pesca.\nPola s\u00faa rechamante tinguidura rosada \u00e9 unha das especies de odontoceto mantida en cativerio en varios acuarios do mundo, principalmente nos Estados Unidos, Venezuela e Europa. Por\u00e9n, \u00e9 unha especie dif\u00edcil de adestrar e cunha mortaldade alta en catividade.\nTaxonom\u00eda controvertida.\nSuperfamilia.\nA superfamilia foi fundada en 1988 por de Muizon, e considerada monofil\u00e9tica por Geisler \"et al.\" en 2011.\nAlg\u00fans autores consideran que a superfamilia comprende tan s\u00f3 a familia dos \"Iniidae\", que albergar\u00eda tres x\u00e9neros: \"Inia\", \"Lipotes\" e \"Pontoporia\", polo que consideran como sin\u00f3nimos de \"Iniidae\" a \"Lipotidae\" e \"Pontoporiidae\" (e mesmo \"Stenodelphinidae\"), mentres que outros consideran cada un dos x\u00e9neros como integrantes de familias monoespec\u00edficas, reunidas a primeira e a \u00faltima das tres citadas na superfamilia dos \"Inoidea\" e clasificando a \"Lipotidae\" noutra subfmalilia ondependente, a dos \"Lipotoidea\". As\u00ed, vemos que Wilson &amp; Reeder, en \"Mammal Species of the World\", presentan esta clasificaci\u00f3n:\nAqu\u00ed consideraremos, de acordo coa maior\u00eda dos autores, a superfamilia dos \"Inioidea\" dividida en d\u00faas familias, coas seguintes especies:\nFamilia.\nA familia foi descrita por John Edward Gray en 1846, e considerada monofil\u00e9tica por Gill en 1873.\nNas modernas clasificaci\u00f3ns dos odontocetos incl\u00faen na familia un s\u00f3 x\u00e9nero vivente, \"Inia\", cunha especie e tres subespecies (ou d\u00faas especies, segundo os autores que elevan unha das subespecies \u00e1 categor\u00eda de especie).\nTam\u00e9n comprende tres x\u00e9neros extintos, con f\u00f3siles encontrados en Suram\u00e9rica, Florida, Libia e Italia.\nClasificaci\u00f3n da familia (inclu\u00edndo os x\u00e9neros extintos).\nPor\u00e9n, c\u00f3mpre sinalar que alg\u00fans autores consideran a subespecie \"Inia geoffrensis boliviensis\" como especie independente, \"Inia boliviensis\" d'Orbigny, 1834. .\nA especie.\nA especie foi descrita en 1817 polo naturalista franc\u00e9s Henri Marie Ducrotay de Blainville como \"Delphinus geoffrensis\" na honra do seu colega \u00c9tienne Geoffroy Saint-Hilaire.\nPosteriormente ser\u00eda reclasificada dentro do x\u00e9nero \"Inia\", que fundara Alcide d'Orbigny en 1834, en \"Nouv. Ann. Mus. Hist. Nat\". Par\u00eds, 3: 31.\nNa m\u00e1is recente clasificaci\u00f3n dos cet\u00e1ceos (1998) \"Inia geoffrensis\" aparece como \u00fanica especie do x\u00e9nero, con tres subespecies reco\u00f1ecidas. A maior\u00eda da comunidade cient\u00edfica acepta esta clasificaci\u00f3n como especie \u00fanica, como o fan, entre outros, a UICN, o SIIT, o ou o WoRMS.\nPero en 2012 a Sociedade para a Mastozoolox\u00eda Mari\u00f1a (\"Society for Marine Mammalogy\") considerou as subespecies boliviana (\"Inia geoffrensis boliviensis\") e a amaz\u00f3nica (\"Inia geoffrensis geoffrensis\") como especies independentes, \"Inia boliviensis\" e \"Inia geoffrensis\", respectivamente."}
{"id": "258622", "revid": "22795", "url": "https://gl.wikipedia.org/wiki?curid=258622", "title": "Iniidae", "text": ""}
{"id": "258623", "revid": "23204", "url": "https://gl.wikipedia.org/wiki?curid=258623", "title": "Inia geoffrensis", "text": "Inia geoffrensis \u00e9 unha especie de golfi\u00f1o de auga doce, \u00fanica do x\u00e9nero \"Inia\" e da familia dos in\u00edidos, propia das cuncas dos r\u00edos Amazonas e Orinoco, polo que na bibliograf\u00eda internacional se co\u00f1ece como \"golfi\u00f1o do Amazonas\", \"golfi\u00f1o rosado\" (este \u00faltimo nome debido \u00e1 s\u00faa coloraci\u00f3n) e \"boto\", entre outros.\nNo mioceno, a Amazonia estivo cuberta de auga de mar intermitentemente. Este golfi\u00f1o descender\u00eda de antepasados que poboaban o oc\u00e9ano no mioceno e que entraron no Amazonas e que, despois, evolucionar\u00edan para adaptarse \u00e1 auga doce cando o mar se retirou.\nNon existe consenso de cando e como penetraron estes golfi\u00f1os na conca amaz\u00f3nica; \u00e9 pos\u00edbel que o fixeran hai m\u00e1is de 15 mill\u00f3ns de anos desde o oc\u00e9ano Pac\u00edfico, antes da formaci\u00f3n dos Andes ou, m\u00e1is recentemente, desde o oc\u00e9ano Atl\u00e1ntico.\n\"Inia geoffrensis\" \u00e9 o golfi\u00f1o de r\u00edo m\u00e1is grande. O peso dos machos adultos chega aos 185\u00a0kg e poden medir at\u00e9 2,5 m. Como car\u00e1cter distintivo, os adultos adquiren unha cor rosada, m\u00e1is acentuada nos machos. \u00c9 un dos cet\u00e1ceos con dimorfismo sexual m\u00e1is evidente, xa que os machos miden e pesan entre un 16% e un 55% m\u00e1is do que as femias.\nComo os outros odontocetos pos\u00fae un \u00f3rgano chamado mel\u00f3n que utiliza para a ecolocaci\u00f3n. A aleta dorsal ten pouca altura (realmente, m\u00e1is que unha aleta \u00e9 unha especie de crista), pero \u00e9 moi longa, e as aletas pectorais son grandes; esta caracter\u00edstica, xunto ao seu mediano tama\u00f1o e \u00e1 falta de fusi\u00f3n das v\u00e9rtebras cervicais, conf\u00edrenlle unha gran capacidade de manobra para desprazarse polos bosques inundados para capturar as s\u00faas presas.\nTen a dieta m\u00e1is ampla entre os odontocetos. Alim\u00e9ntase principalmente de peixes, dos que se identificaron 53 especies diferentes, e entre os que se encontran esci\u00e9nidos, c\u00edclidos e pira\u00f1as (caraciformes). Complementa a s\u00faa dieta con tartarugas de r\u00edo e cangrexos.\nHabita no curso dos principais afluentes do r\u00edos Amazonas e Orinoco, por debaixo dos 400 m sobre o nivel do mar. Na temporada de chuvias despr\u00e1zase \u00e1s zonas inundadas da selva, onde existe unha oferta maior de alimento.\nEn 2008 clasificouse na \"Lista vermella\" da UICN como especie con datos insuficientes, debido \u00e1 incerteza con respecto \u00e1 cifra total da poboaci\u00f3n, a tendencia de variaci\u00f3n e o impacto das ameazas, clasificaci\u00f3n que se mant\u00e9n a d\u00eda de hoxe (2013).\nA especie non foi obxecto de caza significativa pero, nas \u00faltimas d\u00e9cadas, convert\u00e9ronse en ameazas principais a perda do h\u00e1bitat, a contaminaci\u00f3n ambiental e as capturas accidentais con artes a aparellos de pesca.\nPolo seu rechamante ton rosado \u00e9 unha das especies de odontoceto mantida en cativerio en varios acuarios do mundo, principalmente nos Estados Unidos, Venezuela e Europa. Por\u00e9n, \u00e9 unha especie dif\u00edcil de adestrar e cunha mortandade alta en catividade.\nTaxonom\u00eda.\nO naturalista franc\u00e9s Henri Marie Ducrotay de Blainville describiu a especie en 1817 en \"Nouv. Dict. Hist. Nat.\", Nouv. ed., 9: 151, design\u00e1ndoa como \"Delphinus geoffrensis\" na honra do seu colega \u00c9tienne Geoffroy Saint-Hilaire.\nPosteriormente ser\u00eda reclasificada dentro do x\u00e9nero \"Inia\", que fundara Alcide d'Orbigny en 1834, en \"Nouv. Ann. Mus. Hist. Nat\". Par\u00eds, 3: 31.\nNa m\u00e1is recente clasificaci\u00f3n dos cet\u00e1ceos (1998) \"Inia geoffrensis\" aparece como \u00fanica especie do x\u00e9nero, con tres subespecies reco\u00f1ecidas. A maior\u00eda da comunidade cient\u00edfica acepta esta clasificaci\u00f3n como especie \u00fanica, como o fan, entre outros, a UICN, o SIIT, o ou o WoRMS.\nPero en 2012 a Sociedade para a Mastozoolox\u00eda Mari\u00f1a (\"Society for Marine Mammalogy\") considerou as subespecies boliviana (\"Inia geoffrensis boliviensis\") e a amaz\u00f3nica (\"Inia geoffrensis geoffrensis\") como especies independentes, \"Inia boliviensis\" e \"Inia geoffrensis\", respectivamente.\nCaracter\u00edsticas.\n\"Inia geoffrensis\" \u00e9 o golfi\u00f1o de r\u00edo m\u00e1is grande. Os machos adultos alcanzan unha lonxitude e un peso m\u00e1ximos de 2,55 m (media 2,32 m) e 185\u00a0kg (media 154\u00a0kg), mentres que as femias, moito menores, chegan a medir e pesar at\u00e9 2,15 m (media 2,00 m) e 150\u00a0kg (media 100\u00a0kg). \u00c9 un dos cet\u00e1ceos con dimorfismo sexual m\u00e1is marcado (os machos miden e pesan entre o 16% e o 55% m\u00e1is que as femias) sendo, neste sentido, \u00fanico entre os golfi\u00f1os de r\u00edo, nos que as femias son polo xeral m\u00e1is grandes que os machos.\nA contextura do corpo \u00e9 robusta, pero bastante flex\u00edbel. A diferenza dos golfi\u00f1os oce\u00e1nicos, as s\u00faas v\u00e9rtebras cervicais non est\u00e1n fusionadas, permiti\u00e9ndolle \u00e1 cabeza unha ampla gama de movementos. A aleta caudal \u00e9 ancha e triangular, cos extremos acabados en punta, os bordos posteriorers esgazados e cunha marcada fendedura central separando os lobos. En lugar de aleta dorsal ten unha xiba en forma de quilla, de pouca altura pero moi alongada, estend\u00e9ndose desde a metade do corpo at\u00e9 a rexi\u00f3n caudal. As aletas pectorais son grandes, curvadas e en forma de remo; a lonxitude destas aletas perm\u00edtenlle realizar movementos circulares d\u00e1ndolle unha manobrabilidade excepcional para nadar a trav\u00e9s da vexetaci\u00f3n na selva inundada (a\u00ednda que esta caracter\u00edstica fai diminu\u00edr a velocidade da nataci\u00f3n.\nA cor do corpo var\u00eda coa idade. Os acabados de nacer e os xuven\u00eds te\u00f1en un ton gris escuro, que na adolescencia se transforma en gris claro, e os adultos t\u00f3rnanse en rosados como consecuencia da abrasi\u00f3n repetida da superficie da pel. Os machos tenden a seren m\u00e1is rosados que as femias debido aos traumatismos m\u00e1is frecuentes entre eles pola agresi\u00f3n intraespec\u00edfica (entre individuos da mesma especie).\nNalg\u00fans adultos a superficie dorsal \u00e9 m\u00e1is escura; crese que a diferenza na cor depende da temperatura, da transparencia da auga a da situaci\u00f3n xeogr\u00e1fica. Rexistrouse un exemplar albino que foi mantido en catividade durante un ano nun acuario de Alema\u00f1a.\nO cranio destes golfi\u00f1os \u00e9 pouco asim\u00e9trico comparado co dos doutros odontocetos. Ten un bico fino, prominente, lixeiramente curvado cara a abaixo, con sedas sensoriais curtas en ambas as mand\u00edbulas, que est\u00e1n armadas con 25 a 28 pares de dentes longos e delgados. A dentici\u00f3n \u00e9 heterodonte, \u00e9 dicir, que as pezas dentarias difiren en forma e lonxitude: os dentes anteriores son c\u00f3nicos, ramatados en agudas puntas, e os posteriores son m\u00e1is planos e presentan rebordos na parte interna da coroa. Os dous tipos de dentes serven para diversas funci\u00f3ns: agarrar a presa e machucala.\nO ollos son pequenos (como en todos os golfi\u00f1os de r\u00edo), pero parece ter boa visi\u00f3n dentro e f\u00f3ra da auga. Na fronte ten un mel\u00f3n de pequeno tama\u00f1o, cuxa forma pode modificar mediante control muscular cando o usa para a ecolocaci\u00f3n. As meixelas son grandes e avultadas, e poden chegar a impedir a visi\u00f3n cara a abaixo, polo que normalmente nada en posici\u00f3n invertida.\nDistribuci\u00f3n.\nVive nas concas do r\u00edo Amazonas e o Orinoco, en Venezuela, Colombia, Ecuador, Bolivia, G\u00fciana e o Brasil, nunha \u00e1rea que comprende ao redor de sete mill\u00f3ns de quil\u00f3metros cadrados. Habita en todo o traxecto do r\u00edo Amazonas e os seus principais tributarios, incluso en afluentes pequenos e lagos pr\u00f3ximos, desde a s\u00faa desembocadura preto de Bel\u00e9m (Par\u00e1), at\u00e9 a s\u00faa orixe na confluencia dos r\u00edos Mara\u00f1\u00f3n e Ucayali no Per\u00fa. Os seus l\u00edmites est\u00e1n establecidos por cadoiros de auga infranque\u00e1beis, como as dos r\u00edos Xing\u00fa e Tapaj\u00f3s no Brasil, e as zonas de augas moi pouco profundas. Unha serie de r\u00e1pidos e cadoiros no r\u00edo Madeira illaron a poboaci\u00f3n que al\u00ed vive, reco\u00f1ecida como a subespecie \"I. g. boliviensis\", ao sur da conca do Amazonas, en Bolivia.\nReco\u00f1\u00e9cense tres poboaci\u00f3ns separadas (que se corresponden coas tres subespecies): a da conca do Orinoco, a do Amazonas e a do Madeira. Estas poboaci\u00f3ns amosan diferenzas f\u00edsicas menores, e est\u00e1n separadas xeograficamente, pero parece que non son xeneticamente diferentes. Nalgunhas zonas pode aparecer a m\u00e1is de 3000\u00a0km r\u00edo adentro.\nAdoita asociarse a \"Sotalia fluviatilis\", o \"tucux\u00ed\", que \u00e9 o outro \u00fanico cet\u00e1ceo da conca do Amazonas (\u00e9 un \"golfi\u00f1o oce\u00e1nico\" que, ademais de vivir nas zonas do nordeste de Suram\u00e9rica, se interna no Amazonas); \u00e1s veces comparte zonas de alimentaci\u00f3n coa londra xigante (\"Pteronura brasiliensis\").\n\u00c9 m\u00e1is com\u00fan nas uni\u00f3ns turbulentas dos r\u00edos principais cos seus afluentes, xusto por debaixo dos r\u00e1pidos e cerca das ribeiras. Na \u00e9poca seca (agosto a novembro) est\u00e1 confinado nos r\u00edos principais e os seus afluentes, pero na \u00e9poca das enchentes (decembro a xu\u00f1o) adoita entrar nas xunglas e prader\u00edas inundadas, nadando con habilidade entre as \u00e1rbores. Cando a auga descende (a partir de xullo), o seu nivel pode baixar at\u00e9 10 m, e os golfi\u00f1os poden quedar varados en charcas.\nBiolox\u00eda.\nLonxevidade.\nA esperanza de vida do \"golfi\u00f1o rosado\" na natureza desco\u00f1\u00e9cese, pero en cativerio rexistrouse a sobrevivencia de individuos saud\u00e1beis por espazo de dez a trinta e un anos. Por\u00e9n, a lonxevidade media en animais cativos \u00e9 de s\u00f3 33 meses. Con todo, calc\u00falase que un individuo chamado \"Apure\" conseguiu vivir m\u00e1is de corenta anos, os \u00faltimos trinta e un dos cales no zool\u00f3xico de Duisburgo, Alema\u00f1a.\nH\u00e1bitat.\nDentro das concas fluviais nas que est\u00e1 presente o \"golfi\u00f1o rosado\", ocupa case todos os h\u00e1bitats, inclu\u00edndo os cursos principais dos r\u00edos, as canles, as desembocaduras dos afluentes, os lagos e lagoas, os r\u00e1pidos e os cadoiros. Os cambios c\u00edclicos no nivel dos r\u00edos durante as temporadas de chuvias e de seca ao longo do ano determinan que zonas poden ser ocupadas e a dispo\u00f1ibilidade de alimento nelas. Durante a estaci\u00f3n seca, a especie sit\u00faase nos leitos principais dos r\u00edos, debido a que as canles menores te\u00f1en moi pouca profundidade e as presas se sit\u00faan ao longo das marxes dos r\u00edos. Durante a temporada de chuvias, os \"botos\" poden desprazarse con facilidade aos tributarios m\u00e1is pequenos, \u00e1 selva e \u00e1s planicies inundadas.\nMachos e femias parecen ter preferencias selectivas de h\u00e1bitat; os machos regresan \u00e1s canles principais dos r\u00edos cando a\u00ednda os niveis de auga permanecen elevados, mentres que as femias coas s\u00faas cr\u00edas contin\u00faan nas zonas inundadas durante m\u00e1is tempo. A raz\u00f3n pola que o d\u00fao nai-fillo permaneza m\u00e1is tempo pode obedecer a m\u00faltiplas raz\u00f3ns. As augas m\u00e1is mansas permiten aos xuven\u00eds descansar, lactar e propician a consecuci\u00f3n de alimento nun ambiente calmo, lonxe das correntes fluviais. Tam\u00e9n dimin\u00fae o risco de agresi\u00f3n por parte dos machos cara \u00e1s cr\u00edas e a depredaci\u00f3n por parte doutras especies.\nComportamento.\n\"Inia geoffrensis\" \u00e9 unha especie que tende a ser solitaria e non \u00e9 frecuente vela en grupos. Cando o fan, congr\u00e9ganse en asociaci\u00f3ns de at\u00e9 catro individuos, excepcionalmente at\u00e9 15, en zonas onde abunda o alimento, como na confluencia dos r\u00edos, ou tam\u00e9n poden facelo para descansar e socializar. O m\u00e1is frecuente \u00e9 observar parellas nai-fillo, pero os pequenos grupos poden estar formados por machos, femias e xuven\u00eds, ou por machos exclusivamente. Existe unha segregaci\u00f3n importante durante a temporada de chuvias, na cal os machos se sit\u00faan nos leitos dos r\u00edos, mentres que as femias e as s\u00faas cr\u00edas aparecen nas zonas inundadas; na temporada seca non existe tal separaci\u00f3n.\nOs estudos en cativerio mostraron que o \"golfi\u00f1o rosado\" \u00e9 menos t\u00edmido que o arroaz, pero tam\u00e9n menos soci\u00e1bel, mostra menor agresividade, fai menos xogos e menos saltos, a\u00ednda que \u00e1s veces o fai, especialmente os xuven\u00eds, chegando a elevarse at\u00e9 1 m no aire. Pero o normal \u00e9 que s\u00f3 saquen a punta do bico, o mel\u00f3n e o espir\u00e1culo, seguidos por unha parte da crista dorsal. \u00c9 m\u00e1is activo a primeiras horas da ma\u00f1\u00e1 e \u00f3 final da tarde.\n\u00c9 moi curioso e \u00e9 not\u00e1bel a falta de temor que amosa cara aos obxectos estra\u00f1os. Por\u00e9n, \u00e9 pos\u00edbel que en cativerio non demostre o mesmo comportamento que no seu medio natural. En liberdade exhiben variedade de comportamentos: suxeitan os remos dos pescadores, fr\u00e9ganse contra os botes, arrincan plantas baixo a auga, lanzan paus e xogan con troncos, arxila, tartarugas, cobras e peixes.\nO \"golfi\u00f1o do Amazonas\" \u00e9 un nadador lento; a velocidade m\u00e1is frecuente de desprazamento var\u00eda entre 1,5 e 3,2\u00a0km/h, pero rexistr\u00e1ronse velocidades m\u00e1ximas de entre 14 e 22\u00a0km/h e \u00e9 capaz de nadar velozmente durante longos per\u00edodos. Raramente saca a cola da auga antes de realizar inmersi\u00f3ns, que adoitan durar entre 30 e 40 seg. Tam\u00e9n poden axitar as aletas pectorais, sacar a aleta caudal e a cabeza sobre a auga, isto \u00faltimo para observar o contorno.\nO \"sopro\" respiratorio pode ser forte e alto, e \u00e1s veces chega a acadar os 2 m, pero normalmente \u00e9 lento e case silencioso, coma un suspiro.\nSon m\u00e1is dif\u00edciles de adestrar que a maior\u00eda dos outros golfi\u00f1os.\nMigraci\u00f3ns.\nNa Reserva Nacional Pacaya Samiria, Per\u00fa, recorreuse \u00e1 fotoidentificaci\u00f3n para reco\u00f1ecer os individuos, base\u00e1ndose nos patr\u00f3ns de pigmentaci\u00f3n, cicatrices e anormalidades no bico. Reco\u00f1ec\u00e9ronse 72 exemplares, dos cales volveron a observarse 25 entre 1991 e 2000. Os intervalos entre cada avistamento variaron entre un d\u00eda e 7,6 anos. O rango m\u00e1ximo de movemento foi de 220\u00a0km, cunha media de 60,8\u00a0km. A maior distancia percorrida nun d\u00eda foi de 120\u00a0km, cunha media de 14,5\u00a0km. Nun estudo previo levado a cabo no centro do r\u00edo Amazonas observouse que os golfi\u00f1os se mov\u00edan s\u00f3 algunhas decenas de quil\u00f3metros entre a temporada de seca e a \u00e9poca de inundaci\u00f3ns. Por\u00e9n, v\u00edronse a tres dos 160 animais apuntados a m\u00e1is de 100\u00a0km do sitio onde foran rexistrados.\nReproduci\u00f3n.\nAs femias alcanzan a madurez entre os seis ou sete anos, cando miden entre 1,75 a 1,80 m. Os machos, cando alcanzan aproximadamente 2 m de lonxitude. A \u00e9poca de reproduci\u00f3n \u00e9 estacional e coincide coa temporada seca, cando o nivel da auga \u00e9 baixo. O per\u00edodo de xestaci\u00f3n prol\u00f3ngase durante once meses e os nacementos ocorren durante a temporada de inundaci\u00f3ns. As cr\u00edas ao nacer pesan de 7 a 8\u00a0kg, e a etapa de lactancia dura un ano. As femias pre\u00f1an cada dous ou tres anos.\nAntes de determinarse que a especie ti\u00f1a un marcado dimorfismo sexual, postulouse que os \"golfi\u00f1os do Amazonas\" eran mon\u00f3gamos. Posteriormente demostrouse que os machos eran m\u00e1is grandes que as femias e documentouse que mostraban un comportamento sexual moi agresivo no seu medio natural e en catividade. Os machos adoitan presentar numerosas cicatrices na crista dorsal, nas aletas caudais e pectorais e no espir\u00e1culo debido a mordeduras. Isto suxire unha competencia feroz polo acceso \u00e1s femias, o que parece indicar un sistema pol\u00edgamo de apareamento, pero a poliandria e a promiscuidade non poden descartarse.\nEn animais cativos documentouse un cortexo e xogos previos ao apareamiento. Os machos toman a iniciativa mordendo as aletas da femia que, no caso de non sexa receptiva, pode reaccionar agresivamente. Observouse unha alta frecuencias nas c\u00f3pulas; nunha parella en catividade cont\u00e1ronse 47 nun per\u00edodo de 3,5 horas, utilizando para iso tres posici\u00f3ns diferentes: contactando o ventre en \u00e1ngulo recto, xacendo paralelamente cabeza a cabeza ou cabeza a cola.\nA \u00e9poca dos nacementos coincide coa temporada de inundaciones, como quedou dito, e \u00e9 pos\u00edbel que isto proporcione unha vantaxe debido a que as femias e as s\u00faas cr\u00edas permanecem nas zonas inundadas m\u00e1is tempo que os machos. En canto o nivel da auga comeza a decrecer, a densidade de presas nos sectores inundados aumenta debido \u00e1 perda de espazo, polo que as nais poden ofrecer aos lactantes a enerx\u00eda necesaria para cumprir as altas demandas requiridas para o crecemento (duns 20\u00a0cm ao ano). A duraci\u00f3n da crianza prol\u00f3ngase de dous a tres anos. Esta duraci\u00f3n relativamente prolongada de lactancia e crianza suxiere un forte v\u00ednculo nai-fillo.\nAlimentaci\u00f3n.\nA dieta de \"Inia geoffrensis\" \u00e9 a m\u00e1is diversa da observada en calquera outro odontoceto. Componse de polo menos 43 especies diferentes de peixes de 19 familias diferentes. O tama\u00f1o das presas oscila entre os 5 e os 80\u00a0cm, cunha media de 20\u00a0cm. Os peixes consumidos con maior frecuencia pertencen \u00e1s familias dos Sciaenidae (corvinas), Cichlidae e Characidae (pira\u00f1as); pero a s\u00faa dentadura heterodonta permite acceder a presas provistas de cuncha, como tartarugas de r\u00edo (como \"Podocnemis sextuberculata\") e cangrexos (como \"Poppiana argentiniana\").\nA s\u00faa dieta \u00e9 m\u00e1is diversa durante a estaci\u00f3n h\u00famida, cando os peixes se esparexen polas zonas inundadas f\u00f3ra dos leitos fluviais fac\u00e9ndose m\u00e1is dif\u00edciles de atrapar, torn\u00e1ndose m\u00e1is selectiva durante a estaci\u00f3n seca, cando a densidade de presas \u00e9 maior.\nUsualmente alim\u00e9ntanse s\u00f3s e son activos durante o d\u00eda e a noite; por\u00e9n, cazan sobre todo nas primeiras horas da ma\u00f1\u00e1 e nas primeiras da tarde. Consomen arredor do 5,5% do seu peso corporal ao d\u00eda. A mi\u00fado sit\u00faanse para cazar preto dos cadoiros de auga e na confluencia tumultuosa dos r\u00edos, momento en que se disgregan os cardumes de peixes facendo m\u00e1is f\u00e1cil a s\u00faa captura. Tam\u00e9n aproveitan as perturbaci\u00f3ns producidas polos botes na auga para atrapar \u00e1s s\u00faas presas desorientadas.\nEn ocasi\u00f3ns incluso se asocian cos \"tucux\u00eds\" (\"Sotalia fluviatilis\") e as londras xigantes (\"Pteronura brasiliensis\") para cazaren en forma coordinada: re\u00fanen e atacan os bancos de peixes ao mesmo tiempo. Aparentemente, existe pouca competencia polo alimento entre estas especies, xa que cada unha delas prefire presas diferentes. Tam\u00e9n se observou que os golfi\u00f1os en catividade comparten o alimento.\nComunicaci\u00f3n.\nEsta especie, ao igual que os outros delf\u00ednidos, utiliza ch\u00edos tonais para comunicarse. A emisi\u00f3n destes sons relaci\u00f3nase co momento en que regresan \u00e1 superficie, antes de realizar inmersi\u00f3ns, suxirindo que te\u00f1en que ver coa alimentaci\u00f3n. As an\u00e1lises ac\u00fasticas revelaron que as vocalizaci\u00f3ns son distintas en estrutura \u00e1s t\u00edpicas dos integrantes da familia dos delf\u00ednidos.\nAmeazas.\nCaza e mortes deliberadas.\nPode dicirse que polo xeral a especie foi respectada no pasado, a\u00ednda que hai rexistros do uso do aceite extra\u00eddo dela como fonte de luz por parte dos colonizadores portugueses. Os ind\u00edxenas mura cazaban \"botos\" preto de Manaus (Brasil). Durante o s\u00e9culo XIX os tikuna e cocama captur\u00e1banos preto de Leticia (Colombia) e no baixo Ucayali, respectivamente, polo menos at\u00e9 a d\u00e9cada de 1950. Tam\u00e9n se utilizaron diversos produtos de exemplares capturados accidentalmente para fabricar medicinas e como amuletos de amor. Nos mercados da Amazonia comercial\u00edzanse \"ollos de boto\", pero as an\u00e1lises moleculares demostraron que prove\u00f1en do golfi\u00f1o costeiro \"Sotalia guianensis\", ao que lle chaman \"boto\" nalgunhas rexi\u00f3ns.\nNo departamento de Beni (Bolivia), rexistrouse a caza da especie por medio de rifles e redes. En 1996 realizouse unha investigaci\u00f3n para cuantificar o n\u00famero de capturas incidentais e a comercializaci\u00f3n de produtos do \"golfi\u00f1o rosado\", e os resultados mostraron que as capturas foran efectivamente accidentais e s\u00f3 unha pequena cantidade destes cad\u00e1veres se utilizaran con prop\u00f3sitos comerciais.\nNa Amazonia colombiana alg\u00fans pescadores mataron \"botos\" (mediante arp\u00f3ns, disparos e envelenamento) para impedir a interacci\u00f3n cos aparellos de pesca. Na conca do Orinoco e na Amazonia peruana existen alg\u00fans informes de mortes, debidas tam\u00e9n, aparentemente, \u00e1 interacci\u00f3n cos pescadores.\nNo r\u00edo Amazonas os \"golfi\u00f1os rosados\" aprenderon a sacar proveito dalgunhas actividades pesqueiras. Poden romper as redes de pesca (en especial redes de cerco) causando perdas consider\u00e1beis de peixes e danos \u00e1s artes de pesca. Tam\u00e9n se re\u00fanen para alimentarse de peixes atordoados polo uso ilegal de dinamita. En ambas as circunstancias os pescadores poden optar por matar os golfi\u00f1os.\nCaptura accidental.\nA moderna implantaci\u00f3n de redes de pesca de nailon incrementou as capturas accidentais na especie. Desde mediados da d\u00e9cada de 1990 difundiuse o seu uso para capturar \"piracatinga\" (\"Calophysus macropterus\"), convert\u00e9ndose na maior ameaza para a especie. Outra ameaza der\u00edvase da construci\u00f3n de centrais hidroel\u00e9ctricas nos principais r\u00edos tributarios do Amazonas, que provocaron a diminuci\u00f3n da dispo\u00f1ibilidade de certas especies de peixe. Adicionalmente, as presas dos encoros aillan diferentes poblaci\u00f3ns, o que fai diminu\u00edr o intercambio xen\u00e9tico e aumentar a posibilidade de extinci\u00f3ns locais.\nPesca excesiva.\nO uso de redes de malla de nailon est\u00e1 estendido en toda a Amazonia e coa presi\u00f3n exercida pola pesca, a competencia entre golfi\u00f1os e pescadores \u00e9 m\u00e1is intensa. Por\u00e9n no centro do Amazonas esta competencia \u00e9 a\u00ednda m\u00ednima. As an\u00e1lises da dieta no \"boto\" demostraron que s\u00f3 o 43% das 53 especies inclu\u00eddas no seu \"men\u00fa\" se comercializan, e que os peixes capturados polos golfi\u00f1os non te\u00f1en o tama\u00f1o suficiente como para teren interese comercial.\nDegradaci\u00f3n do h\u00e1bitat.\nA poboaci\u00f3n humana estase expandindo rapidamente a trav\u00e9s da \u00e1rea de distribuci\u00f3n da especie, especialmente en Colombia e Brasil. A presenza destes poboadores implica un incremento da deforestaci\u00f3n e das actividades agr\u00edcolas e gandeiras. A deforestaci\u00f3n de planicies inund\u00e1beis para actividades agr\u00edcolas e a industria madeireira, afectan o ciclo hidrol\u00f3xico e o ecosistema das ribeiras. Unha das peores consecuencias da deforestaci\u00f3n \u00e9 a diminuci\u00f3n do desenvolvemento de poboaci\u00f3ns de peixes, o que redunda nunha subministraci\u00f3n restrinxida de alimento para os golfi\u00f1os e outros depredadores.\nOutra causa potencial de alteraci\u00f3n do h\u00e1bitat \u00e9 a construci\u00f3n de centrais hidroel\u00e9ctricas. Estas estruturas supo\u00f1en un obst\u00e1culo para as migraci\u00f3ns da especie e das s\u00faas presas, limitando o acceso ao alimento e propiciando o illamento entre as diferentes poboaci\u00f3ns. Ademais, as poboaci\u00f3ns atrapadas detr\u00e1s destas barreiras est\u00e1n expostas a un ambiente inadecuado, con baixas concentraci\u00f3ns de ox\u00edxeno, diminuci\u00f3n do pH e menos alimento. No r\u00edo Formosa rexistr\u00e1ronse varamentos a consecuencia dos cambios no nivel da auga pola desviaci\u00f3n dos leitos para irrigaci\u00f3n.\nFinalmente, en Colombia, a explotaci\u00f3n do petr\u00f3leo tam\u00e9n representa unha ameaza potencial para a especie. Isto ocorreu durante as \u00faltimas d\u00e9cadas, como resultado dos m\u00faltiples derramos de cru a causa de atentados guerrilleiros contra oleodutos na Amazonia e na Orinoquia do pa\u00eds. Alg\u00fans deles foron moi extensos con resultados non cuantificados.\nContaminaci\u00f3n das augas.\nNa Amazonia e na Orinoquia incrementouse o uso de grandes cantidades de praguicidas en actividades agr\u00edcolas. A contaminaci\u00f3n con metais pesados no Amazonas prov\u00e9n sobre todo das minas de ouro, que utilizan, de forma incontrolada, o mercurio para separar o metal precioso da rocha circundante.\nOs efluentes das plantas de celulosa son tam\u00e9n unha fonte potencial de contaminaci\u00f3n. Por\u00e9n, a concentraci\u00f3n de mercurio (176\u00a0ng/ml) achada no leite dunha femia capturada no r\u00edo Amazonas preto de Manaus estaba preto do nivel m\u00ednimo de toxicidade de metilmercurio en mulleres adultas non embarazadas. Isto suxire que polo menos nesta parte do r\u00edo, a contaminaci\u00f3n \u00e9 baixa.\nDepredadores.\nNon existen rexistros de depredadores naturais dos \"botos\", pero o caim\u00e1n negro (\"Melanosuchus niger\"), o tibur\u00f3n touro \"Carcharhinus leucas\", a anaconda (\"Eunectes murinus\") e o xaguar (\"Panthera onca\") eventualmente poder\u00edan capturar a un boto. Alg\u00fans animais pos\u00faen cicatrices en forma de media l\u00faa atribu\u00eddas a peixes gato das familias dos \"Cetopsidae\" e \"Trichomycteridae\".\nPatolox\u00edas.\nNun estudo publicado en 2006 refer\u00edase \u00e1 causa de morte en catividade de golfi\u00f1os, entre 1956 e 2006, establecida segundo os informes m\u00e9dicos, necropsias e estudos histopatol\u00f3xicos. Entre os animais nacidos no seu medio natural, a mortandade foi m\u00e1is alta nos dous primeiros meses posteriores \u00e1 s\u00faa captura, sumado 32 do total das mortes. A causa m\u00e1is frecuente fueron as pneumon\u00edas de diferente orixe e lesiones cut\u00e1neas, como \u00falceras e abscesos, no 42% e o 36% dos casos, respectivamente. En 21 destes animais encontrouse caquexia evidente. Quince animais ti\u00f1an evidencias de patolox\u00eda renal, que foi a principal causa da morte en trece deles. Documentouse patolox\u00eda renal en 18 casos, e sepsis ocasionadas por bacterias confirm\u00e1ronse mediante estudos histol\u00f3xicos en 16 mortes. Das lesi\u00f3ns cut\u00e1neas cultivouse con m\u00e1is frecuencia \"Streptococcus\" e \"Escherichia coli\" e, en menor medida, \"Proteus\", \"Pseudomonas\", \"Klebsiella\" e \"Alcaligenes\".\nEn animais cativos nos Estados Unidos documentouse unha s\u00edndrome cut\u00e1nea caracterizada pola presenza de abscesos de aspecto nodular e lento crecemento, secundario a infecci\u00f3n por \"Streptococcus iniae\" e bacterias gramnegativas, con escasa resposta ao tratamento con antibi\u00f3ticos. O tratamento cir\u00farxico asociado a tratamento intensivo con antibi\u00f3ticos proporciona unha mellor\u00eda gradual do cadro cl\u00ednico. \"Streptococcus iniae\" pode ser respons\u00e1bel de enfermidades dermatol\u00f3xicas cr\u00f3nicas dos \"golfi\u00f1os rosados\".\nMedidas de protecci\u00f3n e status actual.\nEn 2008 \"Inia geoffrensis\" foi catalogada na \"Lista vermella de especies ameazadas da UICN como en estado \"DD\" (especie con \"datos insuficientes\"), avaliaci\u00f2n que se mant\u00e9n a d\u00eda de hoxe (2013). Previamente (anos1990) fora catalogada como \"vulner\u00e1bel\", que se cambiou debido \u00e1 limitada informaci\u00f3n actual dispo\u00f1\u00edbel sobre ameazas, ecolox\u00eda e tendencias da poboaci\u00f3n. Nas zonas onde os golfi\u00f1os se estudaron parece que est\u00e1n ben estendidos e que son relativamente abundantes. Por\u00e9n estas \u00e1reas representan s\u00f3 unha pequena proporci\u00f3n da distribuci\u00f3n total da especie e, moitas veces, son lugares onde est\u00e1n protexidos, polo que as informaci\u00f3ns destas \u00e1reas pode que non sexan representativas, e non ser v\u00e1lidas a longo prazo.\nDebido \u00e1 crecente contaminaci\u00f3n e a destruci\u00f3n paulatina da selva amaz\u00f3nica e \u00e1 vulnerabilidade da especie tom\u00e1ronse medidas para a s\u00faa protecci\u00f3n en todos os pa\u00edses en que habita. Os seus maiores inimigos son a deforestaci\u00f3n e as actividades humanas que contrib\u00faen a perturbar e alterar o seu medio ambiente.\nUnha causa de preocupaci\u00f3n estriba na dificultade que representa manter exemplares en cativerio con vida, debido \u00e1 agresi\u00f3n intraespec\u00edfica e \u00e1 escasa lonxevidade. Por iso se a poboaci\u00f3n do \"boto\" chegase a diminu\u00edr at\u00e9 niveis perigosos na natureza, correr\u00eda un risco a\u00ednda m\u00e1s alto de extinguirse pola dificultade de mantelo longo tempo en catividade.\nEn 2008, a Comisi\u00f3n Baleeira Internacional (CBI) expresou a s\u00faa preocupaci\u00f3n pola captura de \"botos\" para utilizalos como engado para peixes na Amazonia central, un problema emerxente que se estendeu a grande escala recentemente.\nA especie est\u00e1 inclu\u00edda no Ap\u00e9ndice II da Convenci\u00f3n sobre o Comercio Internacional de Especies Ameazadas de Fauna e Flora Silvestres (CITES), e no Ap\u00e9ndice II do Convenio sobre a Conservaci\u00f3n de Especies Migratorias de Animais Salvaxes.\nDe acordo coa avaliaci\u00f3n feita por parte do Comit\u00e9 cient\u00edfico da CBI en 2000, a poboaci\u00f3n do \"golfi\u00f1o do Amazonas\" parece ser grande, sendo escasas as evidencias de decrecemento da poboaci\u00f3n en n\u00famero e \u00e1rea de distribuci\u00f3n, se \u00e9 que hai algunha. Por\u00e9n, reco\u00f1\u00e9cese a crecente intervenci\u00f3n humana sobre o seu h\u00e1bitat, polo que se cre que no futuro a consecuencia m\u00e1is prob\u00e1bel sexa a diminuci\u00f3n do seu rango e poboaci\u00f3n. Por iso emit\u00edronse unha serie de recomendaci\u00f3ns para garantir o seguimento apropiado da especie, entre as que figuran a realizaci\u00f3n e publicaci\u00f3n de estudos sobre a estrutura das poboaciones, a elaboraci\u00f3n dun rexistro da distribuci\u00f3n da especie, documentaci\u00f3n sobre ameazas potenciais como a magnitude das operaci\u00f3ns pesqueiras e a situaci\u00f3n dos oleodutos, rexistros m\u00e1is detallados sobre os riscos, distribuci\u00f3n, cantidade de cada unha das subpoboaci\u00f3ns etc.\nRelaci\u00f3n cos humanos.\nCativerio.\nO \"golfi\u00f1o rosado\", principalmente desde a d\u00e9cada de 1950 e at\u00e9 principios da d\u00e9cada de 1970, foi cazado e exhibido en catividade en diversos acuarios en todo o mundo. A primeira captura rexistrada con este fin data de 1956, en Leticia (Colombia), onde se capturaron catro exemplares que se exportaron aos Estados Unidos. Desde ent\u00f3n, 140 exemplares envi\u00e1ronse a este pa\u00eds, 5 a Europa e 2 ao Xap\u00f3n.\nA especie ten a reputaci\u00f3n de ser moi fr\u00e1xil ao cativerio; por\u00e9n, alg\u00fans exemplares nacidos en acuarios e individuos subtra\u00eddos do seu medio natural lograron sobrevivir durante moitos anos.\nMitolox\u00eda.\nO \"golfi\u00f1o rosado\" forma parte do folclore dos habitantes da Amazonia, co\u00f1ec\u00e9ndose algunhas lendas e mitos ao longo de toda a s\u00faa \u00e1rea de distribuci\u00f3n. Estas lendas xeralmente atrib\u00faenlle poderes sobrenaturais. Nalgunhas rexi\u00f3ns crese que os esp\u00edritos das persoas afogadas quedan atrapados nos \"botos\".\nPero a lenda m\u00e1is difundida ref\u00edrese \u00e1 s\u00faa actividade, especialmente sobre a s\u00faa personificaci\u00f3n humana e as relaci\u00f3ns entre golfi\u00f1os e mulleres. Por exemplo, na Amazonia crese que o \"golfi\u00f1o rosado\" se transforma nas noites de l\u00faa chea nun garrido var\u00f3n que acode \u00e1s festas e bailes para seducir e levarse \u00e1s mulleres coa intenci\u00f3n de reproducirse. Por iso moitos e moitas advirten \u00e1s mozas de que te\u00f1an moito coidado cando se encontren cun hombe lanzal, desco\u00f1ecido, vestido de branco, xa que pode tratarse dun \"boto\". Este mito util\u00edzase adoito para xustificar embarazos f\u00f3ra do matrimonio."}
{"id": "258624", "revid": "22795", "url": "https://gl.wikipedia.org/wiki?curid=258624", "title": "Inia", "text": ""}
{"id": "258625", "revid": "22795", "url": "https://gl.wikipedia.org/wiki?curid=258625", "title": "Inioidea", "text": ""}
{"id": "258626", "revid": "22795", "url": "https://gl.wikipedia.org/wiki?curid=258626", "title": "Inioideos", "text": ""}
{"id": "258627", "revid": "56817", "url": "https://gl.wikipedia.org/wiki?curid=258627", "title": "Terra (1927)", "text": "Terra foi unha revista publicada en Santiago de Compostela en 1927.\nHistoria e caracter\u00edsticas.\nSubtitulada \"Revista quincenal ilustrada\", apareceu o 1 de marzo de 1927. Dirixida por Jaime Vilas Cagiao. De vida moi curta, o segundo e \u00faltimo n\u00famero apareceu o d\u00eda 15 do mesmo mes. Entre os colaboradores figuraban Ram\u00f3n Otero Pedrayo, Herminia Fari\u00f1a, Armando Cotarelo Valledor, Jes\u00fas Bal y Gay, Maside, Ferm\u00edn Bouza-Brey, Santiago Montero D\u00edaz, Lois Tob\u00edo Fern\u00e1ndez, Rafael Dieste, Santiago Ram\u00f3n y Cajal, Manuel Fuentes Jorge."}
{"id": "258628", "revid": "6180318", "url": "https://gl.wikipedia.org/wiki?curid=258628", "title": "Manuel Fuentes Jorge", "text": "Manuel Fuentes Jorge, nado en Santiago de Compostela en 1899 e finado na mesma cidade en xaneiro de 1971, foi un escritor, xornalista e pol\u00edtico galego.\nTraxectoria.\nFillo do xu\u00edz Fuentes. Foi vendedor de billetes no Teatro Principal e apoderado do Banco de La Coru\u00f1a en Santiago de Compostela. Colaborou en \"Letras Regionales\" e \"Terra\" (1927). Membro do Centro Republicano de Compostela, pertenceu a s\u00faa directiva en 1931. Marchou a Vigo onde foi secretario da Uni\u00f3n de Fabricantes de Conservas de Galicia e dirixiu a revista \"Industrias Pesqueras\". Exiliouse na Arxentina en 1937. Regresou a Galicia en 1969 e instalouse na Amanecida, en Vid\u00e1n, onde morreu."}
{"id": "258629", "revid": "1410", "url": "https://gl.wikipedia.org/wiki?curid=258629", "title": "Delphinida", "text": "Delphinida \u00e9 unha infraorde de cet\u00e1ceos da orde dos odontocetos institu\u00edda por Muizon en 1984, e que foi consideada como monofil\u00e9tica por Gibson e Geisler en 2009, que comprende os verdadeiros golfi\u00f1os e moitas outras especies semellantes.\nO grupo foi integrado nos \"Pandelphinida\" por May-Collado \"et al.\" en 2007; aos \"Pandelphina\" por Agnarsson e May-Collado en 2008; aos \"Odontoceti\" por de Muizon en 1988, Fordyce e de Muizon en 2001, Kazar \"et al.\" en 2004, Uhen \"et al.\" en 2008, Gibson e Geisler en 2009 e Bianucci \"et al.\" en 2011, e nos \"Synrhina\" por Geisler \"et al.\" en 2011.\nTaxonom\u00eda.\nA superfamidia subdiv\u00eddese nas superfamilias e familias seguintes:"}
{"id": "258631", "revid": "98629", "url": "https://gl.wikipedia.org/wiki?curid=258631", "title": "Exonuclease", "text": "As exonucleases son encimas que funcionan escindindo nucle\u00f3tidos un a un a partir do extremo terminal dunha cadea polinucleot\u00eddica. Como atacan por un extremo do \u00e1cido nucleico denom\u00ednanse co prefixo exo (os encimas que atacan no interior son endonucleases). Estes encimas catalizan unha reacci\u00f3n de hidr\u00f3lise que rompe os enlaces fosfodiester desde o extremo 3' ou o 5', polo que ou ben act\u00faan en sentido 3'\u21925' ou ben no 5'\u21923'. Eucariotas e procariotas pos\u00faen ambos tres tipos de exonucleases que interve\u00f1en na maduraci\u00f3n normal do ARNm: unha exonuclease 5'\u21923', que \u00e9 unha prote\u00edna do complexo de eliminaci\u00f3n da carapucha 5' do ARNm, unha exonuclease 3'\u21925', que \u00e9 unha prote\u00edna independente, e a exonuclease 3'-5' espec\u00edfica da cola poli-A. A actividade exonuclease \u00e9 moi importante tam\u00e9n nas polimerases.\nEn arqueas e eucariotas, unha das principais rutas de degradaci\u00f3n do ARN \u00e9 levada a cabo polo complexo exosoma un complexo multiproteico que consta en gran parte de exorribonucleases 3'\u21925'.\nActividade de exonuclease nas polimerases.\nO holoencima ADN polimerase III ten unha actividade exonuclease 3'\u21925' na s\u00faa subunidade epsilon, necesaria para a \"correcci\u00f3n de probas\" na que se eliminan os erros de replicaci\u00f3n.\nA ADN pol I coloca desoxirribonucle\u00f3tidos no lugar ocupado polo cebador de ARN que acaba de ser eliminado. A ADN polimerase I tam\u00e9n pos\u00fae actividades de exonuclease 3'\u21925' a cal se utiliza para facer a correcci\u00f3n de probas para corrixir os erros na replicaci\u00f3n do ADN. Tam\u00e9n ten unha actividade exonuclease 5' \u2192 3' que media a chamada \"nick translation\" (traslado da amosega) durante a reparaci\u00f3n do ADN.\nA ARN polimerase II funciona durante a terminaci\u00f3n da transcrici\u00f3n en l\u00e9vedos en conxunci\u00f3n coa exonuclease 5' Rat1 degradando o extremo 5' do transcrito acabado de formar, deixando o sitio de poliadenilaci\u00f3n e disparando simultaneamente a polimerase.\nTipos de exonucleases presentes en \"E. coli\".\nEn 1971 descubriuse a primeira exonuclease de \"E. coli\", a exonuclease I, e despois descubr\u00edronse m\u00e1is, como as exonucleases II, III, IV, V, VII e VIII. Cada tipo de exonuclease ten unha funci\u00f3n ou requirimento espec\u00edfico. As m\u00e1is importantes son:\nDescubrimentos en humanos.\nNo procesamento dos pre-ARNm das histonas humanas interve\u00f1en as actividades de endonuclease e exonuclease do CPSF-73. Para iniciar a degradaci\u00f3n requ\u00edrese a ribonucleoprote\u00edna U7 pertencente \u00e1s ribonucleoprote\u00ednas nucleares pequenas (snRNP), e despois act\u00faa a exonuclease ata que o produto da clivaxe \u00e9 completamente degradado. Isto permite a reutilizaci\u00f3n dos nucle\u00f3tidos.\nDescubrimentos en l\u00e9vedos.\nO CCR4-NOT \u00e9 un complexo regulatorio xeral presente en l\u00e9vedos. Este complexo est\u00e1 relacionado co metabolismo do ARNm, na iniciaci\u00f3n da transcrici\u00f3n e na degradaci\u00f3n do mesmo. O complexo pos\u00fae actividade exonuclease 3'-5' tanto sobre o ARN coma sobre o ADN monocatenario. Outro compo\u00f1ente asociado co complexo CCR4 \u00e9 a prote\u00edna CAF1, a cal ten actividade 3'-5' ou 5'-3' en \"Mus musculus\" (rato). Os l\u00e9vedos conte\u00f1en ademais as exonucleases Rat1 e Xrn1. A Rat1 funciona da mesa maneia que a Xrn2 humana, mentres que a actividade da Xrn1 real\u00edzase no citoplasma onde degrada ARNr pre-5,8S e 25S en ausencia de Rat1."}
{"id": "258632", "revid": "1131", "url": "https://gl.wikipedia.org/wiki?curid=258632", "title": "Castro de Areosa-Xuanzos", "text": "O castro de Areosa-Xuanzos \u00e9 un castro situado no lugar da Areosa na parroquia de Cullergondo, no concello coru\u00f1\u00e9s de Abegondo. Foi achado na elaboraci\u00f3n do Plano Xeral de Ordenaci\u00f3n Municipal de Abegondo por referencias topon\u00edmicas e pola posterior exploraci\u00f3n do lugar.\nMorfolox\u00eda.\nO castro \u00e9 un amplo recinto curcular nun espor\u00f3n en fronte ao rego do Corveiro. A morfolox\u00eda non est\u00e1 determinada, mais hai restos de muralla e muros de cachote de certa altura no sector suroeste, posibles zonas de acceso ao castro desde o exterior.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "258633", "revid": "98629", "url": "https://gl.wikipedia.org/wiki?curid=258633", "title": "Pontopor\u00edidos", "text": "A dos pontopor\u00edidos (\"Pontoporiidae\") \u00e9 unha \nfamilia de cet\u00e1ceos odontocetos da superfamilia dos inoideos que comprende un \u00fanico x\u00e9nero, \"Pontoporia\" Gray, 1870 (antes, \"Stenodelphis\" d'Orbigny &amp; Gervais, 1847), unha \u00fanica especie, \"Pontoporia blainvillei\", \nun golfi\u00f1o de auga doce que habita fundamentalmente no grande estuario do R\u00edo da Prata, e tam\u00e9n nas costas suramericanas do oc\u00e9ano Atl\u00e1ntico, sendo a \u00fanica especie de golfi\u00f1o que, a\u00ednda que \"de r\u00edo\", pode vivir indistintamente en augas doces e salgadas.\nNas rexi\u00f3ns onde vive co\u00f1\u00e9cese vulgarmente, na Arxentina e o Uruguai, como \"franciscana\" ou \"tonina\" (no Brasil, \"toninha\"), e nos textos cient\u00edficos da rexi\u00f3n, como \"delf\u00edn del Plata\", nome que pasou \u00e1 bibliograf\u00eda internacional.\nTaxonom\u00eda.\n\"Pontoporia blainvillei\" \u00e9 a \u00fanica especie do seu x\u00e9nero. Foi descrita por primeira vez por Paul Gervais e Alcide d'Orbigny en 1844, que a denominaron \"Delphinus blainvillei\", aludindo o nome espec\u00edfico ao zo\u00f3logo franc\u00e9s Henri Marie Ducrotay de Blainville, e m\u00e1is tarde reclasificada no x\u00e9nero \"Pontoporia\", de a\u00ed o nome cient\u00edfico v\u00e1lido actualmente.\nDescrici\u00f3n.\nTen o bico m\u00e1is longo (en proporci\u00f3n ao seu tama\u00f1o) de todos os cet\u00e1ceos, m\u00e1is do 15 % do tama\u00f1o do corpo nos adultos. Os machos alcanzan 1,6 m de lonxitude, e as femias poden ser maiores (at\u00e9 1,8 m). O corpo \u00e9 cor casta\u00f1a agrisada, m\u00e1is clara no ventre (de a\u00ed o nome popular de \"framciscana\"). As aletas tam\u00e9n son moi longas en comparaci\u00f3n ao corpo, e son moi anchas. A aleta dorsal ten unha gran base e forma arredondada. O peso medio dos exemplares desta especie rolda os 50\u00a0kg.\nDistribuci\u00f3n e h\u00e1bitat.\nO \"golfi\u00f1o do Prata\" distrib\u00faese pola costa atl\u00e1ntica do sueste de Suram\u00e9rica, sendo a parte m\u00e1is importante da s\u00faa \u00e1rea de distribuci\u00f3n o estuario do R\u00edo da Prata. Polo norte chega at\u00e9 o tr\u00f3pico de Capricornio cerca de Ubatuba, Brasil, e polo sur at\u00e9 a pen\u00ednsula Vald\u00e9s, Arxentina. \u00c9 o \u00fanico membro do grupo dos golfi\u00f1os de r\u00edo que vive tam\u00e9n en auga salgada, como a dos estuarios e mesmoi en matr aberto, ademais de en auga doce, o que indica a gran tolerancia da especie aos cambios de h\u00e1bitat. A\u00ednda que alg\u00fans esp\u00e9cimes vagan constantemente, pasando per\u00edodos de tempo en r\u00edos e no mar, outros pasan toda a s\u00faa vida nos r\u00edos.\nBiolox\u00eda e ecolox\u00eda.\nA s\u00faa expectativa de vida \u00e9 de 20 anos. O per\u00edodo de xestaci\u00f3n \u00e9 de 10 a 11 meses. As femias poden parir a desde os cinco anos de idade. Normalmente solitarios, obserev\u00e1ronse excepcionalmente grupos de at\u00e9 15 individuos.\nAlim\u00e9ntanse en augas profundas, e exames dos seus est\u00f3magos revelaron que a s\u00faa dieta componse de cerca de 24 diferentes especies de peixes, ademais de polbos, luras e camar\u00f3ns.\nOs seus inimigos naturais son as candorcas e varias especies de tibur\u00f3ns.\nConservaci\u00f3n.\n\"Platanista balionvillei\" est\u00e1 clasificada desde 2008 como \"especie vulner\u00e1bel\" (VU) na \"Lista vermella\" da IUCN, debido \u00e1 perda dun 30 % da s\u00faa poboaci\u00f3n durante tres xeraci\u00f3ns (36 anos). A s\u00faa situaci\u00f3n produce preocupaci\u00f3n, particularmente na comunidade cient\u00edfica debido ao reducido da s\u00faa \u00e1rea de distribuci\u00f3n e a s\u00faa gran predispocici\u00f3n para quedar atrapada accidentalmente nas artes de pesca, onde un gran n\u00famero de individuos perecen ao quedaren prendidos nas redes. A\u00ednda que o maior n\u00famero de capturas documentadas produciuse na d\u00e9cada de 1970 no Uruguai, as mortes accidentais en d\u00e9cadas recentes aumentaron no sur do Brasil e na Arxentina. Cient\u00edficos dos tres pa\u00edses manifestaron a s\u00faa preocupaci\u00f3n polo futuro da especie, para intentar implicar aos gobernos e \u00e1 comunidade onde se distrib\u00fae, en estudos para trazar un plan de conservaci\u00f3n deste golfi\u00f1o."}
{"id": "258634", "revid": "22795", "url": "https://gl.wikipedia.org/wiki?curid=258634", "title": "Pontoporiidae", "text": ""}
{"id": "258635", "revid": "22795", "url": "https://gl.wikipedia.org/wiki?curid=258635", "title": "Pontoporia", "text": ""}
{"id": "258636", "revid": "22795", "url": "https://gl.wikipedia.org/wiki?curid=258636", "title": "Pontoporia blainvillei", "text": ""}
{"id": "258645", "revid": "5132", "url": "https://gl.wikipedia.org/wiki?curid=258645", "title": "Kochi - \u9ad8\u77e5\u5e02", "text": ""}
{"id": "258650", "revid": "98629", "url": "https://gl.wikipedia.org/wiki?curid=258650", "title": "Bugatti Royale", "text": "O Bugatti Tipo 41, m\u00e1is co\u00f1ecido como Royale, \u00e9 un coche de gran luxo con 4,3 metros de distancia entre eixes e 6,4 metros de lonxitude total. O seu peso \u00e9 de aproximadamente 3.175 quilogramos e utiliza un motor 8 en li\u00f1a de 12,7\u00a0L (12.763\u00a0cc). En comparaci\u00f3n co moderno Rolls-Royce Phantom (producido a partir de 2003), o Royale \u00e9 aproximadamente un 20% m\u00e1is longo, e un 25% m\u00e1is pesado. Isto fai do Royale un dos coches m\u00e1is grandes do mundo.\nEttore Bugatti planeara constru\u00edr vinte e cinco destes coches, e vendelos \u00e1 realeza para convertelo no coche m\u00e1is luxoso. Pero incluso a realeza europea non \u00eda poder comprar eses coches durante a Gran Depresi\u00f3n, e Bugatti s\u00f3 foi capaz de vender tres dos seis feitos (a\u00ednda existen os seis, o prototipo foi destru\u00eddo nun accidente).\nDese\u00f1o.\nElaborado por Ettore Bugatti, dise que o Tipo 41 fabricouno porque ofendeuse polos comentarios dunha dama inglesa que dixo que os seus coches eran peores que os Rolls-Royce.\nO prototipo ti\u00f1a un motor cunha capacidade de preto de 15 litros. Na versi\u00f3n de serie, o seu percorrido reduciuse de 150\u00a0mm a 130\u00a0mm quedando unha cilindrada de 12,7 litros. O motor foi constru\u00eddo ao redor dun \u00fanico gran bloque (aprox. 1,4 metros de longo por 1,1 metros de alto), sendo un dos motores de autom\u00f3bil m\u00e1is grandes que se fixeron, cunha potencia de 205 a 223\u00a0kW (275 a 300\u00a0CV). O motor bas\u00e9ase nun dese\u00f1o de motores de aviaci\u00f3n que fora dese\u00f1ado polo Ministerio do Aire franc\u00e9s, pero nunca se produciu nesa configuraci\u00f3n.\nO chasis era comprensiblemente robusto, cunha suspensi\u00f3n convencional semi-el\u00edptica de b\u00e9sta na parte dianteira. Na parte traseira se complementou cun segundo xogo de b\u00e9stas. Unhas grandes zapatas eran operadas mecanicamente a trav\u00e9s de cables: os freos eran eficaces pero, sen servofreo, necesit\u00e1base un piloto con gran forza muscular para accionalos. As rodas do coche \"Roue Royale\" miden 610\u00a0mm de di\u00e1metro.\nComo reflexo dalgunhas modas da \u00e9poca, o condutor ti\u00f1a diante unha serie de bot\u00f3ns de barba de balea, mentres que o volante estaba cuberto de madeira de nogueira.\nA proba de estrada realizada en 1926 por W. F. Bradley a solicitude de Ettore Bugatti para a revista \"Autocar\" demostrou como a construci\u00f3n exquisita do chasis permit\u00eda un moi bo e equilibrado manexo a velocidade, similar ao dos pequenos coches deportivos de Bugatti, malia o peso e tama\u00f1o do coche.\nTodos os Royales foron carrozados individualmente. A tapa do radiador representaba un elefante, unha escultura do irm\u00e1n de Ettore Rembrandt Bugatti.\nProduci\u00f3n.\nEn 1928 Ettore Bugatti afirmou que \"este ano o rei Afonso de Espa\u00f1a recibir\u00e1 o seu Royale\", pero ap\u00f3s a proclamaci\u00f3n da rep\u00fablica, o rei espa\u00f1ol exiliouse sen recibir o Royale. O primeiro dos coches foi entregado a un cliente en 1932. O Royale cun prezo de chasis b\u00e1sico de 30.000 d\u00f3lares, p\u00faxose en marcha xusto cando a econom\u00eda mundial comezaba a deteriorarse na d\u00e9cada de 1930, a Gran Depresi\u00f3n. Foron constru\u00eddos seis Royales entre 1927 e 1933, pero s\u00f3 tres foron vendidos a clientes. Destinado \u00e1 realeza, non foi finalmente vendido a membros da realeza, Bugatti ata se negou a vender un de deles \u00f3 rei Zog de Albania, afirmando que os modais na mesa dese home est\u00e1n m\u00e1is al\u00f3 do admisible!.\nA\u00ednda existen os seis Royales fabricados de serie (o prototipo resultou destru\u00eddo nun accidente en 1931), e cada un ten unha carrozar\u00eda diferente, alg\u00fans foron carrozados varias veces.\nTren Nacional Franc\u00e9s SNCF.\nPara utilizar os 23 motores restantes logo do remate da construci\u00f3n dos Royale, Bugatti constru\u00edu un ferrob\u00fas accionado por d\u00faas ou catro das unidades de oito cilindros. Foron constru\u00eddos setenta e nove para o Tren Nacional de Francia SNCF, utilizando o novo motor 186, o \u00faltimo deles permaneceu en uso regular ata 1956 ou 1958 (as fontes difiren). O vag\u00f3n converteu o fracaso econ\u00f3mico do Royale nun \u00e9xito comercial para Bugatti. Os motores reduciron a potencia para producir s\u00f3 uns 200 cabalos de forza, pero ata nesta forma proporcionaron un excelente rendemento. Un dos vag\u00f3ns logrou unha marca de velocidade media mundial de 196\u00a0km/h.\nR\u00e9plicas.\nEn vista da escaseza do tipo 41 e o seu prezo asociado, non \u00e9 sorprendente que se fixeran algunhas r\u00e9plicas.\nAos irm\u00e1ns Schlumpf gust\u00e1balles a carrozar\u00eda cup\u00e9 orixinal do chasis 41.111 do Dr. Armand Esders, e usando pezas orixinais de Bugatti fixeron unha r\u00e9plica do coche. Agora g\u00e1rdase cos dous orixinais no Museo Nacional do Autom\u00f3bil de Mulhouse.\nO defunto Tom Wheatcroft encargou a Ashton Keynes Restauraci\u00f3ns vintage constru\u00edr unha r\u00e9plica exacta do coche persoal de Bugatti, o \"Cup\u00e9 Napole\u00f3n\" (chasis n\u00famero 41.110), para s\u00faa Donington Grand Prix Collection de Inglaterra. Desde ent\u00f3n vendeuse e sa\u00edu da colecci\u00f3n. Tan boa foi a r\u00e9plica, que cando o \"coche Kellner\" necesitou un pist\u00f3n de reposto, os seus propietarios xaponeses encargaron a South Cerney Engineering a peza de reposto.\nO m\u00e1is pequeno Panther De Ville (producido entre 1974 e 1985) conscientemente parec\u00edase ao tipo 41.\n80 aniversario.\nEn 2007, para celebrar o octox\u00e9simo aniversario do Royale, cinco dos seis coches atop\u00e1banse en exhibici\u00f3n no Festival Goodwood de Velocidade."}
{"id": "258651", "revid": "98629", "url": "https://gl.wikipedia.org/wiki?curid=258651", "title": "Chelsea Manning", "text": "Chelsea Elizabeth Manning, nada co nome de Bradley Edward Manning en Oklahoma o 17 de decembro de 1987, \u00e9 unha exsoldado do Ex\u00e9rcito dos Estados Unidos de Am\u00e9rica.\nTraxectoria.\nFoi detida e procesada por acceso e difusi\u00f3n de informaci\u00f3ns secretas, inclu\u00eddas probas apuntando a crimes de guerra dos Estados Unidos. A detenci\u00f3n f\u00edxose en maio de 2010, mentres serv\u00eda \u00e1s tropas estadounidenses en Iraq.\nFoi condenada en xullo de 2013 por violaci\u00f3ns da Lei de Espionaxe e outros delitos, despois de filtrar documentos restrinxidos ao p\u00fablico. Manning foi condenada a 35 anos de prisi\u00f3n e unha dispensa deshonrosa, por\u00e9n, con cr\u00e9dito para o tempo de servizo e bo comportamento poder\u00eda ser posta en liberdade condicional tras oito anos. Foi posta en liberdade o 17 de maio de 2017. Na s\u00faa posta en liberdade interveu un indulto parcial de Barack Obama. A s\u00faa filtraci\u00f3n parece ser a clave para o mandato de detenci\u00f3n de Julian Assange en 2019.\n\u00c9 activista contra o estado de vixilancia dos Estados Unidos e polos dereitos trans."}
{"id": "258652", "revid": "1888", "url": "https://gl.wikipedia.org/wiki?curid=258652", "title": "Severino Pellit Varela", "text": "Severino Pellit Varela, nado en Oroso en 1899 e finado en M\u00e9xico o 11 de abril de 1950, foi un veterinario e pol\u00edtico galego.\nTraxectoria.\nVeterinario casado en Ordes, foi Inspector de Sanidade e Hixiene Pecuaria en Santiago de Compostela. Foi secretario do Partido Republicano Radical Socialista en Compostela e secretario do Comit\u00e9 Provincial. Despois pasou a militar en Uni\u00f3n Republicana, da que foi nomeado secretario xeral do grupo de Compostela en xaneiro de 1936. Co golpe de Estado do 18 de xullo de 1936 foi xulgado en Compostela por rebeli\u00f3n e declarado en rebeld\u00eda. Foi sancionado polo Tribunal de Responsabilidades Pol\u00edticas e inhabilitado. Afiliouse ao PSOE durante a Guerra Civil, sendo xefe de servizos no control de produtos alimenticios da C\u00e1mara de Comercio na Embaixada Republicana en Par\u00eds. Coa derrota da Rep\u00fablica exiliouse en Francia e despois trasladouse a M\u00e9xico a bordo do De Grasse en maio de 1940. Fixo amizade con Elixio Rodr\u00edguez e colaborou en \"Saudade. Verba Galega nas Am\u00e9ricas\". Finou en M\u00e9xico o 11 de abril de 1950.\nVida persoal.\nCasou en Santiago de Compostela coa mestra Mar\u00eda Rosina Pad\u00edn Guerra o 16 de xullo de 1924, e foi pai de Jos\u00e9 Ignacio, Severino e Rosina Pellit Pad\u00edn."}
{"id": "258653", "revid": "1888", "url": "https://gl.wikipedia.org/wiki?curid=258653", "title": "Antonio Nouche Costa", "text": "Antonio Nouche Costa, co\u00f1ecido como Dourado Xaneiro e O soldado de Deixebre, nado en Deixebre (Oroso) en 1924 e finado en Carres (Concello de Cesuras) o 4 de marzo de 1948, foi un guerrilleiro antifranquista galego.\nTraxectoria.\nNado en Bouzalonga, parroquia de Deixebre. Desertou do cuartel onde fac\u00eda o servizo militar para unirse \u00e1 guerrilla no ver\u00e1n de 1947. Para conseguir que se presentara foron detidos os seus pais e o seu irm\u00e1n Manuel; ao non conseguilo, as s\u00faas irm\u00e1s Isolina (coa s\u00faa filla pequena Mar\u00eda del Carmen), Dolores e Mar\u00eda, xunto coa s\u00faa cu\u00f1ada Jesusa Cores, foron desterradas \u00e1 provincia de Soria. Foi membro do Destacamento Manuel del R\u00edo Botana, da IV Agrupaci\u00f3n do Ex\u00e9rcito Guerrilleiro de Galicia. Acompa\u00f1ou a Manuel Ponte Pedreira e outros no asalto \u00e1 vivenda de Ram\u00f3n Ferreiro Moar, en Aldr\u00e9s (Senra); participou con Juan Couto Sanjurjo na operaci\u00f3n que desarmou ao somat\u00e9n da Ba\u00f1a e con Claudio D\u00edaz Milia, Pedro Rodr\u00edguez G\u00f3mez, Jos\u00e9 Remui\u00f1\u00e1n Barreiro, Jos\u00e9 Blanco N\u00fa\u00f1ez e Jos\u00e9 Santiago Temprano, na sanci\u00f3n econ\u00f3mica de 30.000 pesetas ao alcalde franquista de Cerceda. O 4 de marzo de 1948 un cabo e catro gardas civ\u00eds do posto de Betanzos cercaron unha casa de Probaos na parroquia de Carres, na que se atopaban Antonio Nouche e Jos\u00e9 Blanco N\u00fa\u00f1ez, produciuse un enfrontamento, pero Jos\u00e9 Blanco logrou fuxir. A Garda Civil matou a Antonio Nouche xunto cos habitantes da casa Joaqu\u00edn L\u00f3pez S\u00e1nchez e a s\u00faa filla Manuela L\u00f3pez Su\u00e1rez e despois aplicoulles a \"lei de fugas\" \u00e1 filla de Joaqu\u00edn, Mar\u00eda L\u00f3pez S\u00e1nchez, e o seu xenro Manuel Mosquera Moar, que viv\u00edan nunha casa pr\u00f3xima, tam\u00e9n enlaces da guerrilla."}
{"id": "258654", "revid": "85894", "url": "https://gl.wikipedia.org/wiki?curid=258654", "title": "Pazo de Libunca", "text": "O pazo de Libunca ou chal\u00e9 de Cabezas \u00e9 unha construci\u00f3n civil situada na Pena de Embade (Castro, Nar\u00f3n).\nHistoria.\nFoi constru\u00eddo en 1918 pola famila Montenegro, e actualmente \u00e9 un hotel de catro estrelas. Conserva a decoraci\u00f3n de cando se constru\u00edu con cer\u00e1micas de Talavera e mobiliario de principios do s\u00e9culo XX."}
{"id": "258655", "revid": "89787", "url": "https://gl.wikipedia.org/wiki?curid=258655", "title": "Estatua de Che Guevara en Oleiros", "text": "A Estatua de Che Guevara en Oleiros \u00e9 unha homenaxe ao Che Guevara na avenida que leva o seu nome en Oleiros, na rotonda \u00e1 altura do parque de Nirvana, preto da praia de Bastiagueiro. A estatua est\u00e1 baseada na famosa fotograf\u00eda \"Guerrillero Heroico\" de Alberto Korda.\nA Escola de Artes Pl\u00e1sticas San Alejandro, da Habana, fixo un concurso de dese\u00f1o da estatua que ga\u00f1ou o escultor Juan Quintanilla \u00c1lvarez e o m\u00fasico Karol William P\u00e9rez. A estatua, de oito metros de alto, est\u00e1 feita de ferro cunha base de pedra galega. Est\u00e1 rodeada de c\u00e9spede artificial.\nAntecedentes.\nOleiros \u00e9 un concello gobernado dende 1983 por Alternativa dos Veci\u00f1os de xeito ininterrompido. O seu alcalde, Anxo Garc\u00eda Seoane, gobernaba ent\u00f3n con 9 dos 21 concelleiros, \u00e9 reco\u00f1ecido admirador da revoluci\u00f3n cubana. O concello de Oleiros ten adicado prazas, avenidas e r\u00faas a distintos persoeiros comunistas como Che Guevara, Enrique L\u00edster, Karl Marx ou Santiago Carrillo (en 2013). Nas paredes da casa do concello hai fotos de Che Guevara.\nO proxecto da estatua a Che Guevara e o nome dos ga\u00f1adores f\u00edxose p\u00fablico no diario cubano \"Granma\" o 26 de febreiro de 2008. Ao co\u00f1ecerse a nova o alcalde de Oleiros falaba de que s\u00f3 era un proxecto e que a estatua medir\u00eda tres metros sen concretar a s\u00faa localizaci\u00f3n.\nDescrici\u00f3n.\nA finais de maio de 2008 confirmouse o proxecto baseado na foto que Alberto Korda fixo ao Che. Un obradoiro de Arteixo estaba a constru\u00edr as d\u00faas pezas da estatua formadas por aceiro corten apoiadas sobre figuras xeom\u00e9tricas de granito cor gris mondariz e cun custo de 106.000 euros. O proxecto da urbanizaci\u00f3n da rotonda de Nirvana aprobouse polo Concello de Oleiros sen concretar que estatua se \u00eda instalar al\u00ed. Cando se souberon os detalles do proxecto, o custo e a s\u00faa localizaci\u00f3n comezaron as protestas. Os concelleiros do PP Mar\u00eda Vieites e Andr\u00e9s Gonz\u00e1lez de Oleiros foron acusados pola Polic\u00eda Local de pegar carteis no mobiliario urbano contra a inauguraci\u00f3n da estatua.\nAs reacci\u00f3ns culminaron cunha manifestaci\u00f3n convocada polo PP de Oleiros de menos dun cento de persoas o d\u00eda anterior \u00e1 inauguraci\u00f3n \u00e1s 20:30 horas. Dende o blog \"quecheden\", expresi\u00f3n coa que o alcalde de Oleiros se dirixiu aos cr\u00edticos, continuouse coa protesta.\nEn 2009 Pablo Cobi\u00e1n, voceiro do PP en Oleiros, presentou unha denuncia contra o alcalde de Oleiros por prevaricaci\u00f3n e afirmou que se o PP ga\u00f1ase as elecci\u00f3ns quitar\u00eda a estatua. En 2011 a denuncia foi rexeitada e en 2013 a Audiencia Provincial da Coru\u00f1a arquivouna definitivamente.\nInauguraci\u00f3n.\nDende a s\u00faa instalaci\u00f3n a estatua estivo cuberta por unha lona negra e ata a inauguraci\u00f3n vixiada por un axente de seguridade e tam\u00e9n p\u00faxose unha c\u00e1mara de seguridade nun dos farois da rotonda. Os cables da c\u00e1mara \u00edan pendurados 50 metros de farol en farol ata unha casa pr\u00f3xima. Esta c\u00e1mara foi denunciada \u00e1 Axencia de Protecci\u00f3n de Datos.\nNa placa que hai ao p\u00e9 da estatua pon:\nA estatua foi inaugurada \u00e1s 12:00 horas do s\u00e1bado 28 de xu\u00f1o de 2008 coa presenza de varios centos de convidados: o alcalde de Oleiros, autoridades cubanas e venezolanas que pagaron do seu propio peto a viaxe a Oleiros. \u00c1 inauguraci\u00f3n non acudiu ning\u00fan representante de PSOE, BNG ou PP. O alcalde comezou o discurso dicindo: \u00abBenvidos ao territorio libre de Oleiros, onde os fachas non te\u00f1en nada que facer\u00bb. Un dos fillos do Che, Camilo Guevara, foi quen descubriu a estatua. Un grupo dunha ducia de persoas protestou con pancartas durante a inauguraci\u00f3n momento no que se produciron as situaci\u00f3ns m\u00e1is tensas ao chamar ao Che asasino polo que o alcalde de Oleiros mandou actuar \u00e1 Polic\u00eda Local, orde revogada pola Garda civil que era quen levaba a seguridade do acto e ti\u00f1a orde de actuar se se produc\u00edan insultos. A resposta dalg\u00fan dos asistentes foi chamar fascistas aos que protestaban .\nO Bolet\u00edn Oficial da Provincia da Coru\u00f1a (BOP) do 7 de xu\u00f1o de 2008 publicou a adxudicaci\u00f3n da obra de acondicionamento da rotonda de Nirvana \u00e1 empresa L\u00f3pez Cao asinada polo alcalde de Oleiros con data 30 de xu\u00f1o. A urbanizaci\u00f3n da rotonda ti\u00f1a un orzamento de 182.432,26 euros pagados integramente polo concello de Oleiros. O d\u00eda 31 de maio de 2008 o xornal La Opini\u00f3n, da Coru\u00f1a publicara unha foto dunha das pezas da estatua xa rematada, case un mes antes do concurso p\u00fablico.\nRepercusi\u00f3n internacional.\n\"El Heraldo\" de Honduras falaba de Oleiros como \"\"ciudad conmocionada y dividida por la escultura de Ernesto Guevara\" e tam\u00e9n mencionaba a instalaci\u00f3n de \"varias c\u00e1maras de seguridad de parte de la Alcald\u00eda para resguardar el monumento\". Un xornal da cidade de Rosario fala de Garc\u00eda Seoane como \"alcalde de La Coru\u00f1a, fan\u00e1tico del guerrillero\" e menciona tam\u00e9n a loita coa \"oposici\u00f3n gallega\", que \"critic\u00f3 con furia\" o proxecto. O xornal arxentino ampl\u00eda informaci\u00f3n falando de Seoane como \"mandatario independiente, que se dice amigo de Fidel Castro\"\", que fai continuas homenaxes ao guerrilleiro \"que incluyen su fotograf\u00eda en dependencias municipales, justo al lado de los retratos del rey Juan Carlos\". Contin\u00faan dicindo que a estatua de Che est\u00e1 colocada nunha praza p\u00fablica de Oleiros e non nunha rotonda.\nActos vand\u00e1licos.\nO d\u00eda 9 de xullo de 2008 a estatua foi obxecto dun acto vand\u00e1lico. Apareceu con manchas de pintura vermella e amarela. Segundo Garc\u00eda Seoane as pintadas foron feitas por d\u00faas persoas que foron gravadas e identificadas pero ao carecer de licenzas a c\u00e1mara non ti\u00f1an validez legal as probas.\nO concello de Oleiros substitu\u00edu a c\u00e1mara instalada antes da inauguraci\u00f3n por d\u00faas c\u00e1maras en agosto de 2008 que foron retiradas en febreiro de 2009 pola denuncia na Axencia de Protecci\u00f3n de Datos do Movemento polos Dereitos Civ\u00eds (MpDC).\nEn xu\u00f1o de 2009, a Polic\u00eda Local de Oleiros identificou a un veci\u00f1o que estaba a facer pintadas na estatua cun aerosol.\nEn 2015, dous d\u00edas antes da homenaxe no 48 aniversario do pasamento de Che Guevara a estatua apareceu cunha pintada de \"asesino\"."}
{"id": "258656", "revid": "839", "url": "https://gl.wikipedia.org/wiki?curid=258656", "title": "Ordenaci\u00f3n sacerdotal", "text": ""}
{"id": "258658", "revid": "18868", "url": "https://gl.wikipedia.org/wiki?curid=258658", "title": "Cynara cardunculus", "text": ""}
{"id": "258660", "revid": "63161", "url": "https://gl.wikipedia.org/wiki?curid=258660", "title": "Alcachofa", "text": "A alcachofa (Cynara cardunculus var. scolymus) \u00e9 unha planta cultivada como alimento en climas temperados. Pertence ao x\u00e9nero \"Cynara\" dentro da familia Asteraceae. Ch\u00e1maselle en galego alcachofa tanto \u00e1 planta enteira, como \u00e1 inflorescencia en cap\u00edtulo, testa floral comest\u00edbel. \u00c9 un cultivo com\u00fan nas zonas mediterr\u00e1neas, por\u00e9n non \u00e9 popular en Galicia, tendo sido asimilado na coci\u00f1a en \u00e9pocas recentes procedente doutras gastronom\u00edas (espa\u00f1olas e francesas principalmente).\nEtimolox\u00eda.\nA\u00ednda que a Real Academia Galega s\u00f3 recolle alcachofa coma acepci\u00f3n, o certo \u00e9 que a variante alcachofra aparece en moitas m\u00e1is fontes galegas, ademais de coincidir coa forma actual portuguesa.\nA verba alcachofa entra no galego probabelmente a trav\u00e9s do castel\u00e1n e portugu\u00e9s (\"alcachofra\"). O termo v\u00e9n do \u00e1rabe hisp\u00e1nico: \"al\u1e96ar\u0161\u00faf[a]\", este do \u00e1rabe \"\u1e96ur\u0161\u016bf[ah]\", e este \u00e1 s\u00faa vez quizabes do pahlavi \"h\u0101r \u010d\u014db\" 'pau de espi\u00f1os').\nDescrici\u00f3n.\nA alcachofa \u00e9 unha planta que acada de 1,4 a 2 metros de altura, que volve abrochar do cepo todos os anos, pasado o inverno, se o fr\u00edo non a xeou. Bota unha roseta de follas profundamente segmentadas a\u00ednda que menos divididas que as do cardo e con poucos ou ning\u00fan espi\u00f1o. As follas te\u00f1en cor verde clara na face e no env\u00e9s fican cubertas por unhas febrelas abrancazadas que lle dan un aspecto p\u00e1lido. Tanto o pec\u00edolo coma a vea principal da folla te\u00f1en costelas lonxitudinais moi sa\u00edntes.\nCando a planta entalece bota un rebento m\u00e1is ou menos alto, rexo, mais tam\u00e9n con costelas e asucado con cada vez follas m\u00e1is escasas e menos divididas a medida que estean m\u00e1is altas en dito talo. No seu \u00e1pice, e nalgunhas divisi\u00f3ns laterais, traen unhas cabeci\u00f1as moi grosas, as alcachofas en si, cubertas de numerosas br\u00e1cteas cori\u00e1ceas, na base das cales est\u00e1 o tenro e comest\u00edbel. Ao florearen, esas br\u00e1cteas endurecen moito polo que non se poden aproveitar para comer, a\u00ednda que non rematen en espi\u00f1as como as dos cardos.\nProcedencia xeogr\u00e1fica.\nOrixinariamente as alcachofas proced\u00eda do Mediterr\u00e1neo e nord\u00e9s de \u00c1frica. A alcachofa \u00e9 un parente moi achegado do tam\u00e9n comest\u00edbel cardo com\u00fan.\nHistoria.\nEsta planta (ou os cardos dos que procede) poder\u00eda ser orixinaria de Exipto ou do norte de \u00c1frica. A planta denominada \"Cynara\" xa era co\u00f1ecida por gregos e romanos. Disque se lle outorgaban poderes afrodis\u00edacos e toma o seu nome dunha rapaza seducida por Zeus, e despois transformada por este en alcachofa.\nDurante a Idade Media non se co\u00f1ec\u00eda a alcachofa, e se pensa que nesta \u00e9poca, do cultivo sucesivo dos cardos, os horticultores aos poucos os transformaron at\u00e9 conseguir a alcachofa. Xa era consumida na Italia do s\u00e9culo XV. Chegada de Sicilia, aparece na Toscana contra 1466. A tradici\u00f3n di que foi introducida en Francia por Catarina de M\u00e9dici que gustaba de comer coraz\u00f3ns de alcachofa. Esta florentina levounas dende a s\u00faa Italia natal ao casar co rei Henrique II de Francia. Lu\u00eds XIV era as\u00ed mesmo un gran consumidor de alcachofas. Os colonos espa\u00f1ois e franceses nas Am\u00e9ricas, introduc\u00edrona neste continente. Co tempo, en California, os cardos chegaron a se converter nunha aut\u00e9ntica praga, exemplo de planta invasora dun h\u00e1bitat no que non se atopaba anteriormente.\nPropiedades.\nValor nutricional:\nkJ = 220\nGl\u00edcidos = 10.51g\nAmid\u00f3n =\nAzucres = 0.99g\nFibra = 5.4g\nGraxas = 0.34g\nProte\u00ednas = 2.89g\nVitB1_mg = 0.05\nVitB2_mg = 0.089\nVitB3_mg = 0.111\nVitB5_mg = 0.24\nVitB6_mg = 0.081\nVitB9_ug = 89\nVitC_mg = 7.4\nCalcio_mg = 21\nFerro_mg = 0.61\nMagnesio_mg = 42\nManganeso_mg = 0.225\nF\u00f3sforo_mg = 73\nPotasio_mg = 276\nCinc_mg = 0.4\nFonte_usda = 1\nDespois da auga, o compo\u00f1ente maioritario das alcachofas son os gl\u00edcidos, entre os que salienta a inulina e maila fibra. Os minerais maioritarios son o sodio, o potasio, o f\u00f3sforo e mailo calcio; e entre as vitaminas salienta a presenza das vitamina B1, vitamina B3 e pequenas cantidades de vitamina C. Por\u00e9n, o m\u00e1is salient\u00e1bel da s\u00faa composici\u00f3n son unha serie de substancias que se atopan en pequena cantidade, mais dotadas de not\u00e1beis efectos fisiol\u00f3xicos positivos:\nAs s\u00faas flores, o mesmo que as do cardo, conte\u00f1en o l\u00e9vedo \"lab\" (que \u00e9 un conxunto de 3 encimas: pepsina, quimosina e paraquimosina) que serve como callo do leite para a elaboraci\u00f3n de queixos. Ditos queixos reciben xeralmente o cualificativo de queixo de flor; por exemplo o \u00abQueso de flor de Gu\u00eda\u00bb, en Gran Canaria.\nUsos medicinais.\nEmpr\u00e9gase a xeito de extractos secos e doutras preparaci\u00f3ns gal\u00e9nicas:\nPara o tratamento de molestias dixestivas (por exemplo: dispepsia, sensaci\u00f3n de plenitude, flatulencia, n\u00e1useas, dor de est\u00f3mago e v\u00f3mitos). Como tratamento adxunto da hipercolesterolemia suave a moderada.\n\u00dasase oralmente para o tratamento da ateroesclerose e para disfunci\u00f3ns do ril (polo seu efecto diur\u00e9tico). Un estudo indicou que pode ser beneficioso no tratamento da s\u00edndrome do intestino irrit\u00e1bel, por\u00e9n c\u00f3mpren m\u00e1is ensaios cl\u00ednicos antes de se poder facer recomendaci\u00f3ns terap\u00e9uticas.\nUtilizada no tratamento da anemia, diabetes, febre, gota, reumatismo e pedras en v\u00edas urinarias.\nA) Reacci\u00f3ns adversas:\nB) Contraindicaci\u00f3ns: Hipersensibilidade ou alerxia \u00e1s alcachofas e obstruci\u00f3n dos condutos biliares.\nC) Advertencias: Crese que \u00e9 pos\u00edbel a interacci\u00f3n con anticoagulantes do tipo das cumarinas.\nD) Precauci\u00f3ns:\nE) Posolox\u00eda: Para facer recomendaci\u00f3ns xerais sobre a dose a utilizar c\u00f3mpre co\u00f1ecer a pureza dos extractos empregados.\nProduci\u00f3n.\nSegundo a FAO, os 10 pa\u00edses a seguir foron en 2011 os de maior produci\u00f3n: - en toneladas e orde decreciente:"}
{"id": "258661", "revid": "18868", "url": "https://gl.wikipedia.org/wiki?curid=258661", "title": "Cynara cardunculus var. scolymus", "text": ""}
{"id": "258662", "revid": "18868", "url": "https://gl.wikipedia.org/wiki?curid=258662", "title": "Cynara scolymus", "text": ""}
{"id": "258663", "revid": "92340", "url": "https://gl.wikipedia.org/wiki?curid=258663", "title": "C\u00e9sar Garc\u00eda Sol\u00eds", "text": "C\u00e9sar Garc\u00eda Sol\u00eds foi un pol\u00edtico galego.\nTraxectoria.\nComerciante e industrial en Pontevedra. Durante a ditadura de Primo de Rivera foi nomeado alcalde de Pontevedra o 29 de marzo de 1924, e dimitiu a finais de xu\u00f1o dese ano. Foi nomeado deputado provincial en febreiro de 1930. Foi membro da directiva da Sociedad Econ\u00f3mica de Amigos del Pa\u00eds de Pontevedra."}
{"id": "258664", "revid": "89787", "url": "https://gl.wikipedia.org/wiki?curid=258664", "title": "Arena 2000", "text": "O Arena 2000 (en ruso \u0423\u043d\u0438\u0432\u0435\u0440\u0441\u0430\u043b\u044c\u043d\u044b\u0439 \u041a\u0443\u043b\u044c\u0442\u0443\u0440\u043d\u043e-\u0421\u043f\u043e\u0440\u0442\u0438\u0432\u043d\u044b\u0439 \u041a\u043e\u043c\u043f\u043b\u0435\u043a\u0441 \u0410\u0440\u0435\u043d\u0430-2000 ou \u0423\u041a\u0420\u041a \u00ab\u0410\u0440\u0435\u043d\u0430 2000\u00bb) \u00e9 un pavill\u00f3n deportivo da cidade de Yaroslavl (Rusia). Foi inaugurado en 2001 e ten capacidade para 9.070 espectadores en partidos de h\u00f3ckey sobre xeo e 8.795 para concertos. Neste pavill\u00f3n xoga os seus partidos como local o equipo de h\u00f3ckey sobre xeo Lokomotiv Yaroslavl, pertencente \u00e1 Kontinental Hockey League (KHL). O pavill\u00f3n tam\u00e9n \u00e9 empregado para exposici\u00f3ns e pista de patinaxe.\nO primeiro partido no Arena 2000 tivo lugar o 12 de outubro de 2001, cando o Lokomotiv Yaroslavl derrotou por 3 goles a 1 ao HC Lada Togliatti. Dende aquela ten acollido numerosos eventos, entre os que destaca o Campionato do Mundo de h\u00f3ckey sobre xeo U18 2003."}
{"id": "258666", "revid": "1888", "url": "https://gl.wikipedia.org/wiki?curid=258666", "title": "Manuel Moure G\u00f3mez", "text": "Manuel Moure G\u00f3mez, nado en Santiago de Compostela o 30 de novembro de 1899, foi un mestre, xornalista e pol\u00edtico galego.\nTraxectoria.\nFillo de Domingo Rosendo Moure Cajade. Estudou Maxisterio na Escola Normal de Santiago de Compostela, rematando en 1920. Colaborou en \"La Voz de Galicia\". Foi mestre interino en Touro (1922), mestre en Ameneiro (Teo) (1925-1929), onde coincidiu con Manuel Gonz\u00e1lez Ramos, Mux\u00eda (1929-1930) e no p\u00f3sito de Ribeira (1930-1933). Militante socialista, colaborou en \"La Lucha\". En 1932 deu conferencias en varias localidades galegas. Obtivo praza nas oposici\u00f3ns para directores de graduadas de m\u00e1is de seis graos de agosto de 1933 e en 1934 trasladouse a Mon\u00f2ver (Alacant). Al\u00ed colaborou en \"El Luchador\" (1935-1936) e \"Liberaci\u00f3n\" (1937). Durante a Guerra Civil foi director de \"Nueva Galicia\". Foi nomeado tenente de Infanter\u00eda en novembro de 1938. Ao rematar a guerra exiliouse en Francia onde foi internado no campo de concentraci\u00f3n n\u00ba 16 de Saint Cyprien, nos Pireneos Orientais. En 1944, considerado en paradoiro desco\u00f1ecido, foi condenado a dous anos de inhabilitaci\u00f3n polo Tribunal de Responsabilidades Pol\u00edticas por ter sido \"capit\u00e1n rojo\".\nVida persoal.\nCasou en 1924 con Elvira Paz Rodr\u00edguez, da que se divorciou en 1933, e foi pai de Celestino, Manuel e Jose Luis Moure Paz."}
{"id": "258667", "revid": "23204", "url": "https://gl.wikipedia.org/wiki?curid=258667", "title": "Platinum Arena", "text": "O Platinum Arena (en ) \u00e9 un pavill\u00f3n deportivo da cidade de Khabarovsk (Rusia). Foi inaugurado en 2003 e ten capacidade para 7.100 espectadores. Neste pavill\u00f3n xogan os seus partidos como locais os equipos de h\u00f3ckey sobre xeo Amur Khabarovsk (pertencente \u00e1 Kontinental Hockey League e que o utiliza dende a s\u00faa inauguraci\u00f3n), as\u00ed como o seu equipo j\u00fanior Amurskie Tigry (pertencente \u00e1 Minor Hockey League e que o emprega dende o 2010). Na tempada 2004-05 foi a casa do desaparecido Golden Amur, que competiu durante a s\u00faa \u00fanica tempada de existencia na Asia League Ice Hockey."}
{"id": "258668", "revid": "27155", "url": "https://gl.wikipedia.org/wiki?curid=258668", "title": "\u00c1cido docosahexaenoico", "text": "A \u00e1cido docosahexaenoico (DHA) \u00e9 un \u00e1cido graxo omega-3 que \u00e9 un compo\u00f1ente estrutural importante do cerebro humano, pel, espermatozoides, test\u00edculos e retina. Pode sintetizarse a partir do \u00e1cido alfa-linol\u00e9nico ou obtido directamente do leite materno ou de aceite de peixe. A estrutura do DHA \u00e9 a dun \u00e1cido carbox\u00edlico (terminaci\u00f3n -oico do nome) de 22 carbonos (\"docosa-\" en grego significa 22) e seis (\"hexa\" en grego) dobres enlaces de tipo \"cis\" (polo que leva -en- no nome), polo que \u00e9 un \u00e1cido graxo poliinsaturado. O seu primeiro dobre enlace est\u00e1 localizado no terceiro carbono empezando polo final, polo que \u00e9 un \u00e1cido omega-3. Tam\u00e9n ten o nome com\u00fan de \u00e1cido cerv\u00f3nico, o seu nome sistem\u00e1tico \u00e9 \u00e1cido \"todo-cis\"-docosa-4,7,10,13,16,19-hexa-enoico, e a s\u00faa denominaci\u00f3n abreviada \u00e9 22:6(n-3).\nOs peixes oce\u00e1nicos de auga fr\u00eda son ricos en DHA. A maior\u00eda do DHA dos peixes e de organismos pluricelulares que comen alimentos de augas mari\u00f1as fr\u00edas procede de microalgas, e a concentraci\u00f3n de DHA increm\u00e9ntase a medida que ascendemos na cadea tr\u00f3fica. O DHA tam\u00e9n se elabora comercialmente a partir de microalgas; como \"Crypthecodinium cohnii\" e outras do x\u00e9nero \"Schizochytrium\".\nAlg\u00fans animais con acceso a alimentos mari\u00f1os sintetizan moi pouco DHA no seu metabolismo, xa que o obte\u00f1en doadamente da dieta. Por\u00e9n, nos herb\u00edvoros estritos, e carn\u00edvoros que non comen alimentos mari\u00f1os, o DHA ten que ser biosintetizado internamente a partir de \u00e1cido \u03b1-linol\u00e9nico, un \u00e1cido graxo omega-3 m\u00e1is curto sintetizado polas plantas (e que tam\u00e9n te\u00f1en os animais que se alimentan de plantas). Os \u00e1cidos eicosapentaenoico e docosahexapentaenoico son os principais produtos do metabolismo do \u00e1cido \u03b1-linol\u00e9nico nos homes xoves, e \u00e9 importante para o feto e durante a lactaci\u00f3n. Un estudo de 2004 encontrou taxas de conversi\u00f3n un 15% maiores en mulleres que en homes, e as que tomaban contraceptivos orais ti\u00f1an uns niveis de DHA un 10% maiores que as que non. A administraci\u00f3n de testosterona ou o inhibidor da aromatase anastrozol, que bloquean a conversi\u00f3n da testosterona en estradiol, reduce a conversi\u00f3n de DHA. O DHA \u00e9 o principal \u00e1cido graxo nos fosfol\u00edpidos dos espermatozoides e do cerebro e na retina. O DHA da dieta pode reducir o risco de enfermidades card\u00edacas ao reducir o nivel sangu\u00edneo de triglic\u00e9ridos nos humanos. Niveis inferiores ao normal de DHA foron asociados coa enfermidade de Alzheimer. Un nivel baixo de DHA tam\u00e9n se d\u00e1 en pacientes con retinite pigmentosa.\nConstitu\u00ednte do sistema nervioso central.\nO DHA \u00e9 o \u00e1cido graxo omega-3 m\u00e1is abundante no cerebro e retina. O DHA comprende o 40% dos \u00e1cidos graxos poliinsaturados do cerebro e o 60% na retina. O 50% do peso dunha membrana plasm\u00e1tica de neurona d\u00e9bese ao DHA que cont\u00e9n. O DHA \u00e9 abondosamente subministrado durante a lactaci\u00f3n materna, e os niveis de DHA son altos no leite materno independentemente da dieta da nai, pero aumentan con dietas ricas en peixe.\nO DHA modula o transporte mediado por transportador de colina, glicina, e taurina, a funci\u00f3n das canles de potasio, e a resposta \u00e1 rodopsina, entre outras moitas funci\u00f3ns. \u00c9 necesario para unha actividade visual \u00f3ptima e o desenvolvemento neural.\nA deficiencia de DHA est\u00e1 asociada con diminuci\u00f3ns cognitivas, como as do Alzh\u00e9imer. A fosfatidilserina controla a apoptose, e os niveis baixos de DHA dimin\u00faen a fosfatidilserina da c\u00e9lula neural e incrementan a morte de c\u00e9lulas neurais.\nOs niveis de DHA est\u00e1n reducidos no tecido cerebral de pacientes con depresi\u00f3n grave.\nS\u00edntese metab\u00f3lica.\nNos humanos o DHA obtense da dieta ou por s\u00edntese metab\u00f3lica a partir do \u00e1cido eicosapentaenoico (EPA, 20:5, \u03c9-3) por medio do intermediato \u00e1cido docosapentaenoico (DPA, 22:5 \u03c9-3). Esta s\u00edntese pens\u00e1base que ocorr\u00eda por medio dun paso de elongaci\u00f3n seguido da acci\u00f3n do encima \u03944-desaturase. Hoxe consid\u00e9rase que \u00e9 m\u00e1is probable que o DHA se biosintetice a trav\u00e9s dun intermediario de 24 carbonos que despois sofre beta-oxidaci\u00f3n nos peroxisomas. As\u00ed, o \u00e1cido eicosapentaenoico \u00e9 elongado d\u00faas veces, rendendo 24:5 \u03c9-3, que se desatura a 24:6 \u03c9-3, e despois ac\u00fartase a DHA (22:6 \u03c9-3) por medio da beta oxidaci\u00f3n. Esta v\u00eda denom\u00ednase derivaci\u00f3n de Sprecher.\nPotenciais efectos beneficiosos para a sa\u00fade.\nTrastorno por d\u00e9ficit de atenci\u00f3n con hiperactividade (TDAH).\nAs investigaci\u00f3ns realizadas sobre a suplementaci\u00f3n da dieta con DHA e o trastorno por d\u00e9ficit de atenci\u00f3n con hiperactividade (TDAH) obtiveron resultados contraditorios. Nalg\u00fans estudos non se observaron melloras, e noutros si, a\u00ednda que estas estudos non controlaron as diferenzas entre sexos.\nEnfermidade de Alzheimer e declive da sa\u00fade mental.\nOs estudos preliminares indicaban que o DHA pod\u00eda facer m\u00e1is lenta a progresi\u00f3n da enfermidade de Alzheimer en ratos. Pero os ensaios a grande escala en humanos non mostraron mellor\u00eda nas persoas vellas con Alzheimer moderdo. Os estudos en humanos mostraban que o tratamento con DHA incrementaba os niveis desta substancia no sangue e cerebro e l\u00edquido cefalorraqu\u00eddeo, pero isto non melloraba a s\u00faa enfermidade.\nUn estudo de 2010 nos Estados Unidos mostrou que a deficiencia en DHA probablemente ten unha influencia no declive das funci\u00f3ns mentais en adultos sans. O estudo encontrou que o DHA procedente de algas tomado durante seis meses fac\u00eda decrecer a frecuencia card\u00edaca e melloraba a memoria e a aprendizaxe en adultos vellos sans con problemas leves de memoria.\nNiveis altos de DHA en adultos de mediana idade est\u00e1n relacionados con mellores resultados nas probas de razoamento non verbal e flexibilidade mental, memoria e vocabulario.\nCancro.\nEn ratos, o DHA inhibe o crecemento de c\u00e9lulas de carcinoma de colon humanas (trasplantadas ao rato), m\u00e1is do que o fan outros \u00e1cidos omega-3 poliinsaturados.\nO DHA incrementa a eficacia da quimioterapia en c\u00e9lulas de cancro prost\u00e1tico in vitro, e ten un efecto quimioprotector en ratos. Polo contrario, un estudo sobre os resultados dos efectos da finasteride na aparici\u00f3n de cancro prost\u00e1tico, encontrou que o DHA medidio no sangue estaba asociado cun \"incremento\" do risco de cancro de pr\u00f3stata.\nEmbarazo e lactaci\u00f3n.\nAs concentraci\u00f3ns de DHA no leite humano van do 0,07% ao 1,0% dos \u00e1cidos graxos totais, cunha media do 0,34%. Os niveis de DHA no leite materno son maiores se a dieta da nai \u00e9 rica en peixe.\nUn grupo de traballo da \"International Society for the Study of Fatty Acids and Lipids\" recomendou o consumo de 300\u00a0mg/d\u00eda de DHA para as mulleres pre\u00f1adas e lactantes. Outros estudos recomendaron outros valores\nComercializ\u00e1ronse leites maternizados de f\u00f3rmula para alimentaci\u00f3n infantil en pa\u00edses como EEUU, que conte\u00f1en DHA, e algunhas marcas conseguiron a denominaci\u00f3n de \"xeralmente considerado como seguro\" polas autoridades sanitarias dos Estados Unidos e o Canad\u00e1. Alg\u00fans estudos mostraron unha mellora nas capacidades mentais dos nenos que tomaban o leite suplementado e outros beneficios como unha mellor\u00eda na curaci\u00f3n dos arrefriados.\nNutrici\u00f3n.\nOs salm\u00f3ns coci\u00f1ados t\u00edpicos conte\u00f1en 500\u20131500\u00a0mg de DHA e 300\u20131000\u00a0mg de \u00e1cido eicosapentaenoico por 100\u00a0g.\nOutros peixes con contidos altos son: at\u00fan, peixe azul, xarda, peixe espada, anchoas, arenque, sardi\u00f1as, e caviar.\nO descubrimento do DHA de algas.\nNa d\u00e9cada de 1980, un equipo de investigaci\u00f3n patrocinado pola NASA que procuraba unha fonte de alimento de orixe vexetal que puidese xerar ox\u00edxeno e nutrici\u00f3n en viaxes espaciais de longa duraci\u00f3n descubriu que certas especies de algas mari\u00f1as produc\u00edan moitos nutientes interesantes, entre os que se descubrir\u00eda o DHA. Esta investigaci\u00f3n levar\u00eda ao desenvolvemento de aceites vexetais baseados en algas que conti\u00f1an dous \u00e1cidos graxos poliinsaturados esenciais, o DHA e o ARA (\u00e1cido araquid\u00f3nico).\nUso como suplemento alimentario.\nO DHA \u00e9 usado amplamente como suplemento alimentario. Utilizouse principalmente en leite de f\u00f3rmula infantil. e despois engadiuse a outros produtos l\u00e1cteos e aceites.\nO DHA consid\u00e9rase beneficioso para persoas cun historial de doenzas card\u00edacas, para os meni\u00f1os prematuros, e para axudar ao desenvolvemento cerebral en nenos e o desenvolvemento da retina.\nEstudos en vexetarianos e veganos.\nAs dietas vexetarianas xeralmente conte\u00f1en cantidades bastante limitadas de DHA, e as veganas normalmente non conte\u00f1en DHA. Os vexetarianos e veganos te\u00f1en menores niveis de DHA, e a suplementaci\u00f3n a curto prazo con \u00e1cido alfa-linol\u00e9nico (ALA) incrementa o \u00e1cido eicosapentaenoico (EPA) no seu corpo, pero non o DHA. Por\u00e9n, os suplementos de DHA en aceites derivados de algas ou c\u00e1psulas, incrementan os niveis de DHA. A\u00ednda que hai poucas evidencias de efectos adversos sobre a sa\u00fade ou cognici\u00f3n debidos \u00e1 deficiencia de DHA en vexetarianos ou veganos adultos, son m\u00e1is preocupantes as deficiencias para o feto e no leite materno.\nDHA e EPA en aceites de peixe.\nO aceite de peixe que se comercializa en c\u00e1psulas cont\u00e9n unha mestura de \u00e1cidos graxos omega-3 como o \u00e1cido eicosapentaenoico (EPA) e pequenas cantidades de DHA. Un estudo encontrou que o aceite de peixe m\u00e1is alto en DHA que en EPA diminu\u00eda as citocinas inflamatorias, como a IL-6 e IL-1\u03b2, asociadas con enfermidades neurodexenerativas e autoinmunidade.\nPosible papel na evoluci\u00f3n humana.\nSuxeriuse que unha abundancia de alimentos mari\u00f1os que conte\u00f1en moito DHA na dieta dos nosos antepasados axudou ao desenvolvemento do cerebro nos hom\u00ednidos, a\u00ednda que outros investigadores sinalan que as dietas baseadas en alimentos terrestres puideron fornecer tam\u00e9n as cantidades necesarias de DHA."}
{"id": "258669", "revid": "27155", "url": "https://gl.wikipedia.org/wiki?curid=258669", "title": "\u00c1cido cerv\u00f3nico", "text": ""}
{"id": "258670", "revid": "54336", "url": "https://gl.wikipedia.org/wiki?curid=258670", "title": "Xi\u00e1n (nome)", "text": "Xi\u00e1n (pronunciado ) \u00e9 un nome propio masculino galego de orixe latina: xentilicio da familia \"Iulia\", dedicado a X\u00fapiter, a trav\u00e9s do lat\u00edn \"Iulianus\". Por\u00e9n, neste nome galego, confl\u00fae tam\u00e9n un nome xerm\u00e1nico, frecuente no galego medieval, nas formas \"Egila\" e \"Egilanus\", e que significaba pu\u00f1al. \nVariantes.\nConta coas variantes Xiao, Xillao, Xull\u00e1n, Xuiao e Xuli\u00e1n. O feminino \u00e9 Xiana coa variante Xuliana. Relaci\u00f3nase co nome Xulio (Xulia).\nEn abril de 2015, 652 var\u00f3ns levaban o nome galego Xi\u00e1n en Espa\u00f1a, deles 571 en Galiza, maiormente nas provincias da Coru\u00f1a e Pontevedra. A idade media era de soamente 8 anos, xa que antes adoitaba usarse a forma castel\u00e1 \"Juli\u00e1n\". A variante dialectal Xiao l\u00e9vana 47 var\u00f3ns , maioritariamente en Galiza. A forma Xuli\u00e1n, 40 var\u00f3ns. A forma castel\u00e1 \"Juli\u00e1n\" non \u00e9 moi popular en Galiza, pero l\u00e9vana 1385 var\u00f3ns.\nA forma feminina Xiana \u00e9 a\u00ednda m\u00e1is abundante; l\u00e9vana 1038 mulleres en Espa\u00f1a, 927 en Galiza.\nSantoral.\nExisten varios santos con este nome. Entre eles, san Xi\u00e1n o Hospitaleiro, de maior culto en Galicia; san Xi\u00e1n de Brivate; e san Xi\u00e1n de Antince (ca. \u2020304), m\u00e1rtir xunto \u00e1 s\u00faa dona Basilisa.\nEtimolox\u00eda.\nXi\u00e1n prov\u00e9n do lat\u00edn \"iulianus\", que significa \"de xulio\" ou pertencente \u00e1 familia de Xulio. exactamente \u00e1 familia do emperador Xulio C\u00e9sar (en lat\u00edn Gaius Julius Caesar).\nSeica este nome te\u00f1a moitos m\u00e1is significados entre os que est\u00e1n: xuvenil, rexo, vizoso, ra\u00edces fortes ou perennes. Outra definici\u00f3n aceptada comunmente \u00e9 \"o do cabelo encaracolado\".\nVariantes noutras linguas.\nOutros:"}
{"id": "258671", "revid": "18868", "url": "https://gl.wikipedia.org/wiki?curid=258671", "title": "Xiana", "text": ""}
{"id": "258672", "revid": "18868", "url": "https://gl.wikipedia.org/wiki?curid=258672", "title": "Xuli\u00e1n", "text": ""}
{"id": "258675", "revid": "1888", "url": "https://gl.wikipedia.org/wiki?curid=258675", "title": "Fisterra (hom\u00f3nimos)", "text": "Fisterra pode referirse a:"}
{"id": "258676", "revid": "98629", "url": "https://gl.wikipedia.org/wiki?curid=258676", "title": "Doenza \u00f3sea end\u00f3crina", "text": "Unha doenza \u00f3sea end\u00f3crina, tam\u00e9n chamada endocrinopat\u00eda \u00f3sea, \u00e9 un termo que agrupa ao conxunto de enfermidades que afectan aos \u00f3sos e que te\u00f1en orixe nunha patolox\u00eda do sistema end\u00f3crino. A doenza \u00f3sea m\u00e1is co\u00f1ecida dentro deste grupo \u00e9 a oste\u00edte fibrosa qu\u00edstica.\nAs doenzas \u00f3seas end\u00f3crinas son m\u00e1is com\u00fan nas persoas de idade avanzada. Por\u00e9n, poden afectar tam\u00e9n a adolescentes. Todas as doenzas deste grupo te\u00f1en en com\u00fan o feito de presentaren unha anormalidade nun \u00f3rgano espec\u00edfico do sistema end\u00f3crino. Esta anormalidade provoca unha disfunci\u00f3n da fisiolox\u00eda do organismo que d\u00e1 lugar a trastornos na formaci\u00f3n, mineralizaci\u00f3n ou correcto funcionamento do \u00f3so."}
{"id": "258677", "revid": "2520", "url": "https://gl.wikipedia.org/wiki?curid=258677", "title": "Endocrinopat\u00eda \u00f3sea", "text": ""}
{"id": "258678", "revid": "98629", "url": "https://gl.wikipedia.org/wiki?curid=258678", "title": "S\u00edndrome de Hajdu-Cheney", "text": "A s\u00edndrome de Hajdu-Cheney, co\u00f1ecida tam\u00e9n coma acroosteolise con osteporose e cambios no cranio e a mand\u00edbula, artrodentoosteodisplasia ou simplemente s\u00edndrome de Cheney, \u00e9 unha doenza extremadamente rara que afecta ao tecido conectivo (tecido que sustenta e une os tecidos e outras partes do corpo entre si). Pertence ao grupo das acrosteolises, un grupo heterox\u00e9neo de trastornos do \u00f3so caracterizado pola reabsorci\u00f3n \u00f3sea esaxerada que desemboca en osteoporose. \u00c9 unha doenza de base xen\u00e9tica, de patr\u00f3n autos\u00f3mico dominante, e da que se te\u00f1en reportado arredor de 70 casos en todo o mundo.\nHistoria.\nEsta enfermidade foi descrita por vez primeira en 1948 por Nicholas Hajdu, un radi\u00f3logo de orixe h\u00fangaro que se atopaba a traballar no Reino Unido. Posteriormente, en 1965, a descrici\u00f3n da doenza foi completada e mellorada polo f\u00edsico estadounidense William D. Cheney, dando lugar as\u00ed ao nome actual da s\u00edndrome.\nS\u00edntomas.\nCl\u00ednicamente esta doenza caracter\u00edzase por causar nos individuos que a padecen unha estatura baixa por mor dun hipocrecemento. Os \u00f3sos destes doentes presentan unha extrema flexibilidade, dando lugar a un anormal desenvolvemento dos \u00f3sos, articulaci\u00f3ns e dentes. Os individuos que sofren esta doenza te\u00f1en unha cara caracter\u00edstica.\nPoden aparecer lesi\u00f3ns ulcerosas (lesi\u00f3ns circunscritas en forma de cr\u00e1ter que afecta \u00e1 pel ou \u00e1s mucosas, por mor da necrose asociada a alg\u00fans procesos inflamatorios, infecciosos ou cancerosos) nas mans e nos pes, conxuntamente con osteolise (debilidade e flexibilidade dos \u00f3sos) e atraso no crecemento que provoca baixa estatura.\nAdemais, os individuos coa s\u00edndrome de Hajdu-Cheney adoitan presentar malformaci\u00f3ns no cranio. Algunhas desas malformaci\u00f3ns son macrocefalia, retardo no peche das fontanelas e suturas craniais, cadeira turca alongada, micrognatia, platisbasia e retardo na formaci\u00f3n dos senos frontais, aumento na separaci\u00f3n dos ollos (hipertelorismo), ca\u00edda prematura dos dentes, orellas prominentes e de implantaci\u00f3n baixa, epicantus, sinofridia (as cellas medran xuntas), padal en forma de b\u00f3veda, e outras anomal\u00edas faciais caracter\u00edsticas.\nNo \u00e1mbito do desenvolvemento neurol\u00f3xico, pode existir retardo no desenvolvemento cognitivo e da fala.\nXen\u00e9tica.\nA s\u00edndrome de Hajdu\u2013Cheney ten unha orixe xen\u00e9tica, herd\u00e1ndose de xeito autos\u00f3mico dominante. Isto quere dicir que o xene respons\u00e1bel da doenza est\u00e1 localizado nun xene autos\u00f3mico, e s\u00f3 unha copia do xene abonda para causar a s\u00edndrome cando este \u00e9 herdado por parte dalg\u00fan dos pais que presente a mutaci\u00f3n.\nA principal causa da s\u00edndrome de Hajdu-Cheney semella ser a mutaci\u00f3n do \u00faltimo ex\u00f3n codificante do xene NOTCH2. Dita mutaci\u00f3n provoca a eliminaci\u00f3n do dominio PEST, unha pequena secuencia de p\u00e9ptidos formada por prolina (P), \u00e1cido glut\u00e1mico (E), serina (S), e treonina (T).\nDiagn\u00f3stico.\nO diagn\u00f3stico definitivo s\u00f3 pode ser considerado ap\u00f3s un estudo xen\u00e9tico que demostre que o doente ten unha mutaci\u00f3n no xene NOTCH2. Por\u00e9n, o diagn\u00f3stico pode sospeitarse nunha alta porcentaxe soamente atendendo \u00e1 cl\u00ednica e a sintomatolox\u00eda do paciente. Pode tam\u00e9n confirmarse mediante estudos de imaxe, como radiograf\u00eda ou tomograf\u00eda computadorizada (TC), que amosan oste\u00f3lise nas falanxes terminais das mans, desviaci\u00f3n cara a dentro nos xeonllos (\"genu valgo\") e c\u00f3bados e pos\u00edbeis fracturas osteopor\u00f3ticas.\nTratamento.\nNon existe tratamento ning\u00fan que cure definitivamente esta doenza. Dende 2002, alg\u00fans doentes desta s\u00edndrome foron tratados de xeito voluntario con bifosfonatos (uns f\u00e1rmacos empregados para tratar a osteoporose) coa fin de tratar os problemas derivados da reabsorci\u00f3n \u00f3sea e evitar as\u00ed fractura e malformaci\u00f3ns do esqueleto caracter\u00edsticas desta enfermidade. Outros f\u00e1rmacos que se adoitan empregar, coma o fl\u00faor, o calcio ou os corticoides, te\u00f1en tam\u00e9n o obxectivo de loitar contra a osteoporose."}
{"id": "258679", "revid": "2520", "url": "https://gl.wikipedia.org/wiki?curid=258679", "title": "Artrodentoosteodisplasia", "text": ""}
{"id": "258680", "revid": "2520", "url": "https://gl.wikipedia.org/wiki?curid=258680", "title": "S\u00edndrome de Cheney", "text": ""}
{"id": "258681", "revid": "2520", "url": "https://gl.wikipedia.org/wiki?curid=258681", "title": "Acroosteolise con osteporose e cambios no cranio e a mand\u00edbula", "text": ""}
{"id": "258682", "revid": "98629", "url": "https://gl.wikipedia.org/wiki?curid=258682", "title": "W\u0142adys\u0142aw Segda", "text": "W\u0142adys\u0142aw Hipolit Segda, nado en Przemy\u015bl o 25 de maio de 1895 e finado en Edimburgo en 1994, foi un militar e tirador de esgrima polaco, ga\u00f1ador de d\u00faas medallas ol\u00edmpicas.\nTraxectoria.\nDurante a primeira guerra mundial entrou na Academia Militar (1915) e serviu no Ex\u00e9rcito Austro-H\u00fangaro na fronte de Italia onde foi ferido, tras a desaparici\u00f3n do Imperio foi admitido no ex\u00e9rcito polaco en 1918 co rango de tenente, loitou na Guerra Polaco-Ucra\u00edna mais na Guerra Polaco-Checoslovaca, ferido d\u00faas veces recibiu a Cruz do M\u00e9rito, transferido \u00e1 xendarmer\u00eda militar en 1921 serviu no 5\u00ba Escuadr\u00f3n da Xendarmer\u00eda con base en Cracovia e en 1922 ascendeu a capit\u00e1n, desde 1928 serviu na Academia da Xendarmer\u00eda en Grudzi\u0105d deica 1932 cando foi transferido ao 1\u00ba Escuadr\u00f3n. Promovido a maior en 1938. Tras a mobilizaci\u00f3n do ex\u00e9rcito polaco serviu no 3\u00ba Batall\u00f3n Acoirazado en Varsovia, combatendo na defensa de Polonia e tras a ca\u00edda polaca pasou a Francia e Gran Breta\u00f1a para unirse \u00e1s forzas militares fieis ao goberno polaco no exilio. Despois da guerra permaneceu no exilio en Escocia.\nCarreira deportiva.\nZegda foi un dos pioneiros da esgrima en Polonia, non s\u00f3 no \u00e1mbito deportivo sen\u00f3n tam\u00e9n no asociativo, foi moi activo tanto na Asociaci\u00f3n Polaca de Esgrima como no Comit\u00e9 Ol\u00edmpico Nacional. Foi campi\u00f3n polaco 13 veces: 6 de florete (1925 e 1927-1931), 5 de sabre (1933, 1935, 1937-1939) e 2 de espada (1932, 1933). Participou nas tres ol\u00edmpiadas entre 1928 e 1936, logrando medalla de bronce en sabre por equipo nas de 1928 e 1932. Foi membro da direcci\u00f3n do Comit\u00e9 Ol\u00edmpico Polaco (1935-1936). Tras a guerra deu clases de esgrima en Edimburgo e Glasgow e en 1950 aprobou no primeiro exame para mestres de armas que se realizaba na \u00e9poca moderna en Gran Breta\u00f1a ."}
{"id": "258683", "revid": "1987", "url": "https://gl.wikipedia.org/wiki?curid=258683", "title": "Ortegal", "text": "O top\u00f3nimo Ortegal pode referirse a:"}
{"id": "258684", "revid": "25871", "url": "https://gl.wikipedia.org/wiki?curid=258684", "title": "Xestosa", "text": "O top\u00f3nimo Xestosa pode referirse a:"}
{"id": "258687", "revid": "5132", "url": "https://gl.wikipedia.org/wiki?curid=258687", "title": "Comercio mundial", "text": ""}
{"id": "258688", "revid": "111586", "url": "https://gl.wikipedia.org/wiki?curid=258688", "title": "BRICS", "text": "Os BRICS son unha asociaci\u00f3n de pa\u00edses e grupo econ\u00f3mico, pol\u00edtico e social formado por Brasil, Rusia, a India, a China e Sur\u00e1frica, aos que se lle incorporan, a partir do 1 de xaneiro de 2024, Arxentina, Arabia Saudita, Emiratos \u00c1rabes Unidos, Ir\u00e1n, Exipto e Etiop\u00eda. At\u00e9 a incoporaci\u00f3n da Rep\u00fablica Surafricana en 2011, o grupo era co\u00f1ecido como BRIC.\nTodas estas naci\u00f3ns te\u00f1en en com\u00fan unha gran poboaci\u00f3n: a China e a India superan os 1\u00a0100\u00a0mill\u00f3ns e o Brasil e Rusia os 150\u00a0mill\u00f3ns; un enorme territorio, case 38,5\u00a0mill\u00f3ns de quil\u00f3metros cadrados, o que lles proporciona dimensi\u00f3ns estrat\u00e9xicas continentais e unha xigantesca cantidade de recursos naturais e enormes cifras que adoitan presentar de crecemento do seu PIB e de participaci\u00f3n no comercio mundial nos \u00faltimos anos, o que os fai atractivos como destino de investimentos. M\u00e9xico e Corea do Sur son os \u00fanicos pa\u00edses comparables aos BRICS, mais as s\u00faas econom\u00edas exclu\u00edronse debido a que xa son membros da OCDE. T\u00f3dolos pa\u00edses BRICS forman parte do G20."}
{"id": "258689", "revid": "5132", "url": "https://gl.wikipedia.org/wiki?curid=258689", "title": "Pa\u00edses BRICS", "text": ""}
{"id": "258690", "revid": "5132", "url": "https://gl.wikipedia.org/wiki?curid=258690", "title": "BRIC", "text": ""}
{"id": "258691", "revid": "5132", "url": "https://gl.wikipedia.org/wiki?curid=258691", "title": "BRIMC", "text": ""}
{"id": "258692", "revid": "5132", "url": "https://gl.wikipedia.org/wiki?curid=258692", "title": "Grupo BRIC", "text": ""}
{"id": "258693", "revid": "5132", "url": "https://gl.wikipedia.org/wiki?curid=258693", "title": "Grupo BRICS", "text": ""}
{"id": "258694", "revid": "22570", "url": "https://gl.wikipedia.org/wiki?curid=258694", "title": "Horik I", "text": "Horik I tam\u00e9n Horik o Vello, finado en 854, foi un caudillo viquingo, rei de Dinamarca desde 827 ata a s\u00faa violenta morte en 854. O seu reino estivo marcado por numerosas incursi\u00f3ns b\u00e9licas ao Imperio carolinxio de Ludovico P\u00edo, fillo e sucesor de Carlomagno.\nTraxectoria.\nHorik era fillo de Godfred I de Dinamarca, un encarnizado inimigo do Imperio franco e co\u00f1ecido polas s\u00faas afortunadas acometidas b\u00e9licas contra Carlomagno e os obodritas. En 810, Godfred foi asasinado por un membro do seu s\u00e9quito e o seu sucesor Hemming decretou a paz co imperio.\nHemming, mentres tanto, non durou moito e os outros candidatos \u00e1 coroa, Anulo e Sigifred morreran enfrontados no campo de batalla. Horik e outro fillo de Godofredo tomaron o poder en 811 [=812] tras expulsaren a outro rival Hemming Halfdansson (posibelmente Hemming II, de quen case nada falan as cr\u00f3nicas pola brevidade do seu reinado, se o houbo) quen ocupou o seu lugar para defender os intereses familiares, e o seu irm\u00e1n Harald Klak, quen se refuxiou na corte carolinxia de Ludovico P\u00edo. En 819 os herdeiros de Godofredo v\u00edronse forzados a aceptar a Harald como co-gobernante de Dinamarca, xa que era cristi\u00e1n converso desde 826 e o mesmo emperador actuou como padri\u00f1o, pero a\u00ednda as\u00ed foi expulsado por segunda vez un ano m\u00e1is tarde. Para ent\u00f3n, Horik era o \u00fanico fillo vivo de Godfred, consider\u00e1ndose o rei de todos os daneses.\nHorik mantivo o seu paganismo e rexeitou a conversi\u00f3n cristi\u00e1, que era a relixi\u00f3n dos seus inimigos, as\u00ed como os intentos evanxelizadores e proselitistas do arcebispo Anskar de Hamburgo-Bremen. De feito, en 845, o ex\u00e9rcito de Horik atacou Hamburgo e destru\u00edu a catedral ata os seus cimentos, sendo a \u00faltima e maior vitoria obtida en territorio alem\u00e1n.\nPero seguiron as incursi\u00f3ns danesas en Frisia. Os francos carec\u00edan dunha frota efectiva, polo que os daneses triunfaban dun modo ou outro con total impunidade. As hordas viquingas saquearon a casa da moeda en Dorestad en 834, 835 e 836, as\u00ed como Walcheren en 837. En 845, o caudillo viquingo Ragnar Lodbrok chegou ata Par\u00eds e a cidade tivo que pagar un \"danegeld\" (tributo) de 7000 libras de ouro e prata para evitar a devastaci\u00f3n.\nO rei Horik parece que non aprobaba estas expedici\u00f3ns, xa que o \u00e9xito das mesmas constitu\u00edan unha porta aberta a pos\u00edbeis novos rivais. \u00c1s veces, Horik mesmo castigaba aos respons\u00e1beis destas incursi\u00f3ns. En 836, Horik enviou emisarios \u00e1 corte franca declarando que non ti\u00f1a nada que ver con eses ataques sobre Frisia e que dos que co\u00f1ec\u00eda o seu autor\u00eda, manifestou que foran executados. En 865, Ragnar morreu e os seus seguidores foron masacrados.\nOs eventos posteriores demostran que tales precauci\u00f3ns estaban xustificadas. En 854, Horik foi asasinado por un sobri\u00f1o que fora enviado ao exilio, que mentres estivo f\u00f3ra de Dinamarca demostrara moito \u00e9xito nas s\u00faas expedici\u00f3ns viquingas."}
{"id": "258696", "revid": "25871", "url": "https://gl.wikipedia.org/wiki?curid=258696", "title": "Charles Nkaloulou", "text": "Charles Nkaloulou Milandou, co\u00f1ecido como Charles, nado o 17 de abril de 1994 en Brazzaville, \u00e9 un xogador profesional de baloncesto congol\u00e9s. Formado nas categor\u00edas inferiores do Club Baloncesto Breog\u00e1n de Lugo, dende o 2013 forma parte do primeiro equipo, no que se desempe\u00f1a na posici\u00f3n de ala-pivote cunha alzada de 2,02 metros."}
{"id": "258698", "revid": "785", "url": "https://gl.wikipedia.org/wiki?curid=258698", "title": "Gallaecia (hom\u00f3nimos)", "text": "Gallaecia pode referirse a:"}
{"id": "258700", "revid": "23204", "url": "https://gl.wikipedia.org/wiki?curid=258700", "title": "Kramer vs. Kramer", "text": ""}
{"id": "258701", "revid": "15490", "url": "https://gl.wikipedia.org/wiki?curid=258701", "title": "A Fonsagrada (hom\u00f3nimos)", "text": ""}
{"id": "258703", "revid": "22795", "url": "https://gl.wikipedia.org/wiki?curid=258703", "title": "Zif\u00edido", "text": ""}
{"id": "258704", "revid": "72012", "url": "https://gl.wikipedia.org/wiki?curid=258704", "title": "Illas Spitzberg", "text": ""}
{"id": "258705", "revid": "4817", "url": "https://gl.wikipedia.org/wiki?curid=258705", "title": "Mercury-Atlas 6", "text": "Mercury-Atlas 6 ou MA-6, e tam\u00e9n co\u00f1ecida como Friendship 7 polo nome da c\u00e1psula, foi a primeira misi\u00f3n orbital tripulada do proxecto Mercury e a primeira en que se puxo en \u00f3rbita un astronauta estadounidense, John Glenn.\nDesenvolvemento da misi\u00f3n.\nOs obxectivos de MA-6 foron avaliar o rendemento do sistema home-nave nunha misi\u00f3n cunha duraci\u00f3n de tres \u00f3rbitas, estudar os efectos do voo espacial no astronauta e obter as impresi\u00f3ns do astronauta sobre o funcionamento da nave e dos sistemas de soporte vital.\nO lanzamento da misi\u00f3n estaba planeado para finais de xaneiro, pero foi posposto d\u00faas veces: a primeira pola meteorolox\u00eda adversa, e a segunda por unha fuga de propelente no foguete Atlas LV-3B. O d\u00eda do lanzamento a conta atr\u00e1s det\u00edvose catro veces por distintos problemas que finalmente se resolveron. Xa en \u00f3rbita, un dos propulsores de control quedou atascado, co que Glenn desactivou o sistema de control autom\u00e1tico para pasar a pilotar manualmente a c\u00e1psula. M\u00e1is tarde un sinal do sistema do escudo t\u00e9rmico indicou que as grampas que sosti\u00f1an o escudo t\u00e9rmico contra a nave se soltaran, co que s\u00f3 seguir\u00eda unido \u00e1 nave grazas \u00f3 equipo de retrofoguetes que ser\u00eda usado m\u00e1is tarde para deorbitar a nave e que se atopaba no extremo do escudo, unido por cintas \u00e1 estrutura da nave. O control de terra decidiu que manter\u00edan unido os retrofoguetes \u00e1 nave despois de finalizar o retroacendido co fin de que se o sinal era real o escudo permanecese o maior tempo posible unido \u00e1 nave. Logo, en terra, determinouse que o sinal se disparara por culpa dun interruptor defectuoso e que o escudo nunca estivera en perigo.\nUnha das an\u00e9cdotas do voo foi cando Glenn informou de estar vendo \"vagalumes\" \u00f3 entrar na parte iluminada polo Sol dunha das \u00f3rbitas. O fen\u00f3meno permaneceu inexplicado ata o seguinte voo dunha Mercury, cando Scott Carpenter experimentou o mesmo fen\u00f3meno, descubrindo que se trataba de xeo proveniente do sistema de control a reacci\u00f3n da nave.\nAntes do voo os expertos expresaron a s\u00faa preocupaci\u00f3n polos efectos da falta de gravidade e da radiaci\u00f3n no espazo sobre o corpo humano. Durante o voo Glenn informou de que se sent\u00eda ben en todo momento, e m\u00e1is tarde comprobouse que recibira menos da metade da radiaci\u00f3n predita.\nA c\u00e1psula reentrou tras tres \u00f3rbitas e caeu no oc\u00e9ano Atl\u00e1ntico, a 1300\u00a0km \u00f3 sueste das Bermudas. Glenn e a c\u00e1psula foron recollidos 21 minutos despois da amaraxe por un helic\u00f3ptero do destrutor USS Noa."}
{"id": "258706", "revid": "4817", "url": "https://gl.wikipedia.org/wiki?curid=258706", "title": "MA-6", "text": ""}
{"id": "258707", "revid": "4817", "url": "https://gl.wikipedia.org/wiki?curid=258707", "title": "Mercury MA-6", "text": ""}
{"id": "258710", "revid": "89787", "url": "https://gl.wikipedia.org/wiki?curid=258710", "title": "Zifios caldeir\u00f3n", "text": "Co nome de zifios caldeir\u00f3n co\u00f1\u00e9cense as d\u00faas especies de cet\u00e1ceos odontocetos que comprende o x\u00e9nero \"Hyperoodon\", da familia dos zif\u00edidos, o zifio caldeir\u00f3n propiamente dito, ou zifio caldeir\u00f3n boreal (\"Hyperoodon ampullatus\") e o zifio caldeir\u00f3n austral (\"Hyperoodon planifrons\").\nA\u00ednda que as d\u00faas especies son fisicamente bastante semellantes, as s\u00faas historias recentes son moi diferentes: a especie austral foi pouco observada, nunca foi cazada e \u00e9 probabelmente o zif\u00edido o m\u00e1is abundante das augas ant\u00e1rticas; por\u00e9n, a especie do norte foi duramente cazada por noruegueses e brit\u00e1nicos durante o s\u00e9culo XIX e principios do XX. Noruega deixou de cazala en 1973.\nDescrici\u00f3n.\nAs d\u00faas especies son grandes, de 8 a 10 m de lonxitude en estado adulto. O mel\u00f3n \u00e9 prominente e de forma ovalada (parecido ao dos caldeir\u00f3ns, ao que alude o seu \"apelido\"). O foci\u00f1o co bico relativamente longo (m\u00e1is curto e arredondado nas cr\u00edas), de cor branca nos machos e gris nas femias. Polo xeral te\u00f1en s\u00f3 dous dentes, na mand\u00edbula inferior, vis\u00edbeis s\u00f3 nos machos (nas femias quedan ocultos nas enxivas). A aleta dorsal \u00e9 relativamente pequena, desprazada cara a atr\u00e1s e normalmente inclinada. A parte superior do corpo destes zifios adoita ser de cor gris escura na especie boreal e gris clara na austral. As d\u00faas especies te\u00f1en a parte inferior de cor m\u00e1is clara.\nDistribuci\u00f3n e poboaci\u00f3n.\nZifio caldeir\u00f3n boreal.\nO zifio caldeir\u00f3n boreal \u00e9 end\u00e9mico do oc\u00e9ano Atl\u00e1ntico norte, onde vive en augas fr\u00edas \u00e1rticas e sub\u00e1rticas preferiblemente profundas. Enc\u00f3ntrase no estreito de Davis, nas costas da Nova Escocia e nas m\u00e1is setentrionais do mar do Labrador (Canad\u00e1), sobre todo na entrada do estreito de Hudson, no oc\u00e9ano \u00c1rtico, no mar de Groenlandia e no e de Barents.\nNa parte oriental da s\u00faa \u00e1rea de distribuci\u00f3n se estende desde as augas \u00e1rticas, desde Groenlandia e as illas Spitzberg (Svalbard) \u00e1s m\u00e1is temperadas do mar do Norte, chegando \u00e1s veces at\u00e9 latitudes tan baixas como o golfo de Biscaia. Hai citas de varamentos en todas as costas europeas, pero son moi raras nas costas atl\u00e1nticas francesas, e non foi confirmada a s\u00faa presenza no Mediterr\u00e1neo.\nA especie foi observada ocasionalmente nas Azores, e ao sur das do Cabo Verde, aos 15 \u00baN.\nEn xaneiro de 2006, un zifio caldeir\u00f3n boreal foi avistado no centro de Londres, no r\u00edo T\u00e1mese.\nA poboaci\u00f3n total desco\u00f1\u00e9cese, a\u00ednda que se estima que \u00e9 da orde de 10 000 individuos. A UICN, en 2013 consideraba que non hab\u00eda datos suficientes para avaliar o seu status de conservaci\u00f3n, polo que cualificou \u00e1 especie como CC.\nZifio caldeir\u00f3n austral.\nO zifio calder\u00f3n austral ten unha distribuci\u00f3n circunscrita ao Polo Sur, no oc\u00e9ano Ant\u00e1rtico ao sur dos 30 \u00b0S.\nAvist\u00e1ronse tam\u00e9n alg\u00fans individuos m\u00e1is ao norte, at\u00e9 os 70 \u00b0S.\nNo ver\u00e1n enc\u00f3ntranse tan ao sur como nas augas da costa ant\u00e1rtica, e en inverno tan ao norte como as costas de Sur\u00e1frica, a illa norte de Nova Zelandia, Australia, illas Malvinas, Arxentina, Uruguai e sur do Brasil.\nA s\u00faa presenza \u00e9 incerta nas costas de Dinamarca, Marrocos, S\u00e1hara Occidental, Mauritania e a Federaci\u00f3n de Rusia.\nP\u00e9nsase que existe unha poboaci\u00f3n global duns 500 000 individuos, e a UICN cualificou en 2013 o seu estado de conservaci\u00f3n como LC, \"pouco preocupante\"."}
{"id": "258711", "revid": "22795", "url": "https://gl.wikipedia.org/wiki?curid=258711", "title": "Hyperoodon", "text": ""}
{"id": "258725", "revid": "89787", "url": "https://gl.wikipedia.org/wiki?curid=258725", "title": "Zifio caldeir\u00f3n", "text": "O zifio caldeir\u00f3n, \"Hyperoodon ampullatus\", ou tam\u00e9n cifio caldeir\u00f3n, \u00e9 unha das d\u00faas especies de cet\u00e1ceos odontocetos do x\u00e9nero \"Hyperoodon\" da familia dos zif\u00edidos.\nA especie foi definida en 1770 por Johann Reinhold Forster como \"Balaena rostrata\" e, posteriormente, en 1804 refefinida e reclasificada no x\u00e9nero \"Hyperoodon\" por Lac\u00e9p\u00e8de, que a denominou \"Hyperoodon butskopf\"; pero, debido \u00e1 regra da antig\u00fcidade, dada a primac\u00eda da s\u00faa descrici\u00f3n por Forster, o nome cient\u00edfico v\u00e1lido na actualidade \u00e9 \"Hyperoodon ampullatus\" (Forster, 1770).\nCareacter\u00edsticas e biolox\u00eda.\nOs machos alcanzan un tama\u00f1o de at\u00e9 9 m de lonxitude, e un peso dunhas 10 t. As femias son menores (de 7 a 8,5 m de lonxitude).\nA xestaci\u00f3n dura 12 meses. A s\u00faa lonxevidade \u00e9 de 37 anos por termo medio.\nComportamento.\n\u00c9 capaz de mergullarse entre 14 e 70 min sen respirar. As s\u00faas inmersi\u00f3ns son profundas, pero probabelmente non percorre longas distancias durante ese tempo.\nAmbos os sexos te\u00f1en dous pequenos dentes na mand\u00edbula.\nDistribuci\u00f3n.\nEnc\u00f3ntrase en augas do oc\u00e9ano Atl\u00e1ntico Norte e o oc\u00e9ano \u00c1rtico, entre Islandia, o suroeste de Svalbard e as costas do norte de Europa, chegando at\u00e9 Nova Escocia (Canad\u00e1), e como l\u00edmite sur as illas Azores. Nas s\u00faas migraci\u00f3ns nadancara ao norte durante a primavera e cara ao sur no outono."}
{"id": "258728", "revid": "23204", "url": "https://gl.wikipedia.org/wiki?curid=258728", "title": "Imperio do Brasil", "text": "O Imperio do Brasil foi o Estado brasileiro existente entre 1822 e 1889, sendo o seu sistema pol\u00edtico unha monarqu\u00eda constitucional parlamentarista rexido pola constituci\u00f3n do Imperio do Brasil de 1824, a primeira do pa\u00eds. A cabeza do goberno era o Emperador, pertencente \u00e1 co\u00f1ecida como Casa Imperial do Brasil, unha ramificaci\u00f3n da Casa de Bragan\u00e7a.\nHistoria.\nO Imperio foi fundado trala declaraci\u00f3n de independencia ante o Reino Unido de Portugal, Brasil e o Algarve o 7 de setembro de 1822 por D. Pedro de Alc\u00e2ntara, at\u00e9 ent\u00f3n Pr\u00edncipe Real do Reino Unido de Portugal, Brasil e o Algarve e representante do seu pai, o Rei Xo\u00e1n VI, no Brasil. A fin do Imperio chegou tralo golpe de Estado militar que instaurou a Rep\u00fablica presidencialista o 15 de novembro de 1889."}
{"id": "258729", "revid": "5132", "url": "https://gl.wikipedia.org/wiki?curid=258729", "title": "Imperio de Brasil", "text": ""}
{"id": "258730", "revid": "5132", "url": "https://gl.wikipedia.org/wiki?curid=258730", "title": "Imperio Brasileiro", "text": ""}
{"id": "258731", "revid": "5132", "url": "https://gl.wikipedia.org/wiki?curid=258731", "title": "Imperio brasileiro", "text": ""}
{"id": "258732", "revid": "5132", "url": "https://gl.wikipedia.org/wiki?curid=258732", "title": "Brasil Imperio", "text": ""}
{"id": "258735", "revid": "56817", "url": "https://gl.wikipedia.org/wiki?curid=258735", "title": "Triacastela (hom\u00f3nimos)", "text": ""}
{"id": "258736", "revid": "22795", "url": "https://gl.wikipedia.org/wiki?curid=258736", "title": "Hyperoodon ampullatus", "text": ""}
{"id": "258737", "revid": "1131", "url": "https://gl.wikipedia.org/wiki?curid=258737", "title": "Cima da Aldea", "text": "O top\u00f3nimo galego Cima da Aldea pode referirse a:"}
{"id": "258739", "revid": "89787", "url": "https://gl.wikipedia.org/wiki?curid=258739", "title": "Arsenio Iglesias Pazos", "text": "Arsenio Iglesias Pazos, nado en Fene en 1978, \u00e9 un escritor galego.\nTraxectoria.\nNado na Armada (Mani\u00f1os). Estudou Psicolox\u00eda. Vive en Getxo, onde traballa como funcionario. Ga\u00f1ou o premio Francisco Fern\u00e1ndez del Riego de relato e o Avelina Valladares de poes\u00eda en 2006."}
{"id": "258740", "revid": "56817", "url": "https://gl.wikipedia.org/wiki?curid=258740", "title": "Os Blancos (hom\u00f3nimos)", "text": "O top\u00f3nimo Os Blancos pode referirse a:"}
{"id": "258742", "revid": "23204", "url": "https://gl.wikipedia.org/wiki?curid=258742", "title": "Tijana Dap\u010devi\u0107", "text": "Tijana Dap\u010devi\u0107 (en macedonio: \u0422\u0438\u0458\u0430\u043d\u0430 \u0414\u0430\u043f\u0447\u0435\u0432\u0438\u045c), ou sinxelamente Tijana \u00e9 unha cantante macedonia moi popular en Serbia e Macedonia do Norte. \u00c9 filla de pai macedonio e nai bosn\u00edaca, \u00e9 irm\u00e1, da tam\u00e9n cantante Tamara Todevska. Est\u00e1 casada con Milan Dap\u010devi\u0107, home de negocios serbio. \nGa\u00f1ou o festival de \"Sun\u010dane skale\" en Herceg Novi no ano 2002 coa canci\u00f3n \"Negativ\" composta por Darko Dimitrov, inclu\u00edda no seu segundo \u00e1lbum, \"Negativ\". Tam\u00e9n ga\u00f1ou o primeiro posto no \"Serbian Radio Festival-Feras\" coa canci\u00f3n \"Julijana\" en 2006.\nVive en Belgrado.\nFestival da Canci\u00f3n de Eurovisi\u00f3n 2006.\nNo Evropesma 2006 (programa de Serbia e Montenegro que elix\u00eda ao seu representante no Festival de Eurovisi\u00f3n, Tijana quedou no posto n\u00famero 8, con 27 puntos coa canci\u00f3n \"Greh\" (\"Pecado\"). \"Greh\" est\u00e1 no seu \u00e1lbum \u017duta minuta, que lanzou no ver\u00e1n de 2007.\nFestival da Canci\u00f3n de Eurovisi\u00f3n 2014.\nRepresentou a Macedonia do Norte no Festival de Eurovisi\u00f3n 2014 en Dinamarca."}
{"id": "258744", "revid": "98629", "url": "https://gl.wikipedia.org/wiki?curid=258744", "title": "Valentina Monetta", "text": "Valentina Monetta, nada na Cidade de San Marino o 1 de marzo do 1975, \u00e9 unha cantante de pop sanmarinesa.\nCarreira.\nEn 2008, Monetta enviou a canci\u00f3n \"Se non ci sei tu\" para participar na selecci\u00f3n nacional para representar a San Marino no Festival de Eurovisi\u00f3n 2008, pero non foi seleccionada por SMtv.\nO 14 de marzo de 2012, a televisi\u00f3n sanmarinesa SMtv anunciou que Monetta ser\u00eda a representante do seu pa\u00eds no Festival de Eurovisi\u00f3n 2012 en Bak\u00fa, Acerbaix\u00e1n coa canci\u00f3n \"Facebook Uh, Oh, Oh\" tras ser elixida internamente. Non obstante, o 18 de marzo, uns d\u00edas despois de ser anunciada a canci\u00f3n, a UER considerou que a canci\u00f3n seleccionada conti\u00f1a unha mensaxe comercial da rede social Facebook, o que deu lugar \u00e1 descualificaci\u00f3n da letra e cambiouse a \"The Social Network Song (OH OH - Uh - OH OH)\".\nMonetta participou na primeira semifinal do Festival de Eurovisi\u00f3n 2012 celebrado o 22 de maio de 2012, e clasificouse en 14\u00ba lugar con 31 puntos, polo que non logrou acceder \u00e1 gran final do certame. Ao ano seguinte foi elixida de novo por SMtv para representar o pa\u00eds no Festival de Eurovisi\u00f3n 2013 celebrado na cidade de Malm\u00f6, Suecia; coa canci\u00f3n en italiano \"Crisalide (Vola)\" composta por Ralph Siegel, obtendo finalmente o posto 11, a tan s\u00f3 16 puntos de pasar \u00e1 final.\nO 20 de xu\u00f1o de 2013 asinou un pre-acordo coa televisi\u00f3n p\u00fablica de San Marn\u00f1o (SMtv) para volver representar ao pa\u00eds no Festival de Eurovisi\u00f3n 2014, a\u00ednda que cabe destacar que non se trata dun acordo definitivo."}
{"id": "258754", "revid": "12452", "url": "https://gl.wikipedia.org/wiki?curid=258754", "title": "Colexiata de Vigo", "text": ""}
{"id": "258775", "revid": "27249", "url": "https://gl.wikipedia.org/wiki?curid=258775", "title": "Home Box Office", "text": ""}
{"id": "258776", "revid": "27249", "url": "https://gl.wikipedia.org/wiki?curid=258776", "title": "Us\u00edpetes", "text": ""}
{"id": "258777", "revid": "27249", "url": "https://gl.wikipedia.org/wiki?curid=258777", "title": "Tencteri", "text": ""}
{"id": "258778", "revid": "89787", "url": "https://gl.wikipedia.org/wiki?curid=258778", "title": "Chalota", "text": "A chalota (Allium ascalonicum) \u00e9 unha especie de cebola mi\u00fada usada coma hortaliza pertencente \u00e1 familia das ali\u00e1ceas, orixinaria de Asia central. Tam\u00e9n recibe en galego as denominaci\u00f3n de ascalonia e allo de Ascalonia. Non \u00e9 un cultivo tradicional en Galiza.\nDescrici\u00f3n.\nTr\u00e1tase dunha planta herb\u00e1cea da familia Amaryllidaceae, perenne, de 30 a 50\u00a0cm de altura, coas follas lineais, cil\u00edndricas, as flores brancas ou moradas, e as sementes de cor escura, caracterizada por ten unha parte subterr\u00e1nea formada por varios bulbos ovoides comest\u00edbeis, brancos por dentro e avermellados por f\u00f3ra, as chalotas propiamente ditas.\nA diferenza das cebolas, onde normalmente cada planta constit\u00fae un \u00fanico bulbo, as chalotas forman grupos de bulbos, e non a xeito de allos.\nUsos.\nComo a maior\u00eda das plantas deste x\u00e9nero, a chalota cult\u00edvase con fins culinarios. A parte comest\u00edbel desta planta est\u00e1 na base das follas, que forma bulbos, ovados de forma e sabor entre o allo e maila cebola. Resulta ideal para os mollos de carne e \u00e9 aceptada dende hai anos pola coci\u00f1a francesa.\nAs cebolas empr\u00e9ganse cr\u00faas ou coci\u00f1adas Cr\u00faas serven para dar aroma \u00e1s ensaladas. Coci\u00f1adas empr\u00e9ganse en mollos, caldos ou para acompa\u00f1ar pratos de carne. As follas picadas poden substitu\u00edr os do ceboli\u00f1o.\nA chalota \u00e9 un parente da cebola, o sabor asem\u00e9llaselle un pouco, pero con matices doces e mac\u00edos.\nAdoita ser m\u00e1is cara c\u00e1 cebola, e \u00e9 escasa nos mercados galegos. P\u00f3dese almacenar durante polo menos 6 meses.\nSemllante ao que acontece coas cebolas, as chalotas cr\u00faas ceiban produtos qu\u00edmicos que irritan os ollos cando se tallan ou se fan toros, o que resulta lacrim\u00f3xeno.\nPrincipais variedades.\nAs variedades cultivadas en Francia agr\u00fapanse en dous grupos: ascalonias ou chalotas cinsentas (\"\u00e9chalotes grises\"), as m\u00e1is apreciadas por seren as m\u00e1is recendentes e as ascalonias ou chalotas rosadas (\"\u00e9chalotes roses\" do tipo 'Jersey').\nPropiedades.\nIndicaci\u00f3ns: \u00e9 estomacal, nutritivo, dixestivo, diur\u00e9tico, afrodis\u00edaco. \u00dasase o bulbo.\nTaxonom\u00eda.\n\"Allium ascalonicum\" foi descrita por Carl von Linn\u00e9 e publicado en \"Flora Palaestina 17\", no ano 1756.\nAllium: nome xen\u00e9rico moi antigo. As plantas deste x\u00e9nero eran co\u00f1ecidas tanto polos romanos como polos gregos. Por\u00e9n, semella que o termo ten unha orixe celta e significa \"queimar\", en referencia ao forte cheiro agre da planta. Un dos primeiros en utilizar este nome para fins bot\u00e1nicos foi o naturalista franc\u00e9s Joseph Pitton de Tournefort (1656-1708).\nascalonicum: ep\u00edteto xeogr\u00e1fico que procede de Ascal\u00f3n, vila de Israel onde se cultivaba."}
{"id": "258779", "revid": "18868", "url": "https://gl.wikipedia.org/wiki?curid=258779", "title": "Allium ascalonicum", "text": ""}
{"id": "258780", "revid": "18868", "url": "https://gl.wikipedia.org/wiki?curid=258780", "title": "Ascalonia", "text": ""}
{"id": "258793", "revid": "98629", "url": "https://gl.wikipedia.org/wiki?curid=258793", "title": "Gonzalo Arconada", "text": "Gonzalo Arconada Echarri, nado en Donostia o 23 de xullo de 1961, \u00e9 un adestrador de f\u00fatbol espa\u00f1ol.\nTraxectoria.\nO 17 de decembro de 2013\u00a0foi destitu\u00eddo como adestrador do Mirand\u00e9s, sendo substitu\u00eddo por Carlos Terrazas.\nPersoal.\n\u00c9 irm\u00e1n do exfutbolista Luis Miguel Arconada."}
{"id": "258796", "revid": "89787", "url": "https://gl.wikipedia.org/wiki?curid=258796", "title": "Castelo de Mes\u00eda", "text": "O castelo de Mes\u00eda, ou Torre-Fortaleza de Mes\u00eda \u00e9 unha fortificaci\u00f3n de finais do s\u00e9culo XIII ou comezo do s\u00e9culo XIV constru\u00edda \u00e1 beira do r\u00edo Samo na Pobra, en Bascoi no concello de Mes\u00eda. Dende o s\u00e9culo XV, durante o Antigo R\u00e9xime, exerceuse desde este castelo a xurisdici\u00f3n de Mes\u00eda para o arcebispo de Santiago de Compostela.\nArquitectura.\nO castelo constaba dunha torre interior amurallada, con defensas exteriores de forma poligonal, rodeada dun foxo profundo. Arestora o estado de conservaci\u00f3n \u00e9 de abandono e s\u00f3 se conservan parte das defensas exteriores, que son de forma redondeada, moi raras en Galicia. Con todo, nuns puntos conserva uns 18 metros de altura sobre do terreo exterior a cerca, na que se aprecian entre as ru\u00ednas os muros divisorios e a entrada do castelo. A torre da homenaxe era moito m\u00e1is alta c\u00e1s murallas e probablemente estivese almenada. Os muros te\u00f1en un grosor medio de 2,5 m. O groso da cerca \u00e9 duns 2,60 m e \u00e9 de cachoter\u00eda de lousa.\nHistoria.\nOs primeiros rexistros hist\u00f3ricos que mencionan o castelo datan do 1401 e tr\u00e1tanse dun documento de Gonzalo D\u00edaz de Mes\u00eda, que foi se\u00f1or desta xurisdici\u00f3n a preito de homenaxe das mans de Bernal Y\u00e1nez, quen ti\u00f1a a fortaleza polo Arcebispo Lope de Mendoza. O nome de Gonzalo D\u00edaz de Mes\u00eda aparece nunha inscrici\u00f3n que figuraba no lintel da porta da torre da homenaxe:\nO cronista Vasco de Aponte na s\u00faa obra \"Recuento de las casas antigas do reino de Galicia\", escrita entre os anos 1510 e 1516, di que Gonzalo D\u00edaz de Mes\u00eda \"sirvi\u00f3 moi ben ao rei D. Enrique e ganou as sete felegres\u00edas, era home esforzado e valente. Ti\u00f1a corenta lanzas e cenhomes. (...) Se o mataban un home, el mataba dous por el. Abateu a casa de Ledoira, Guerre\u00e1base con Ruy S\u00e1nchez, su primo, fac\u00e9ndolle dous por una. O arcebispo no lle fac\u00eda forza\". Vasco de Aponte contin\u00faa o relato dos litixios do Arcebispo Lope de Mendoza pola posesi\u00f3n da fortaleza e como as perdeu e outras li\u00f1axes a herdaron.\nO ano 1467 foi determinante na historia do castelo. Os Irmandi\u00f1os tom\u00e1rona e foi destru\u00edda, pero \u00f3 ser abandonada por estes, o Arcebispo Fonseca usurpou a propiedade e restaurouna. Despois da famosa batalla de Altamira, os cabaleiros galegos \u00f3 mando de G\u00f3mez P\u00e9rez das Mari\u00f1as II, derrotaran a Fonseca, recuperando o dominio sobre as fortalezas e castelos dos que se ti\u00f1a apoderado o prelado aproveitando as sublevaci\u00f3ns irmandi\u00f1as. G\u00f3mez P\u00e9rez deixou a torre en herdanza \u00e1 s\u00faa filla Dona Ginebra, xunto coa xurisdici\u00f3n e as terras de Mes\u00eda, m\u00e1is \u00f3 casar co castel\u00e1n Luis Azevedo e marchar para Salamanca, outros se\u00f1ores do contorno usurparon a torre, e pretenderon constru\u00edr mais castelos neste territorio. Mais Azevedo e a s\u00faa muller queix\u00e1ronse a ra\u00ed\u00f1a Isabel a Cat\u00f3lica, que atendeu as s\u00faas demandas en Valladolid no 1476 e ordenou \u00e1s xustizas de Galicia que impedisen a edificaci\u00f3n doutras fortalezas na xurisdici\u00f3n de Mes\u00eda. Malia todo o proceso, en 1523, rematar\u00e1 en poder da mitra compostel\u00e1.\nNo 1858 a construci\u00f3n conserv\u00e1base intacta. S\u00f3 dous anos m\u00e1is tarde, o poeta \u00c1ngel Corzo, nunha carta persoal comenta que:\nA torre debeuse derrubar no 1859.\nA lenda da Infanzona ou Infanta de Mes\u00eda.\nEntre as lendas e tradicionais xurdidas \u00e1 sombra desta fortaleza figura a da Infanzona, que recolle Benito Vicetto nas s\u00faas \"Tradici\u00f3ns feudais de Galicia\", publicada en Vigo no 1878, e a lenda inclu\u00edda no \"Cancionero de Galicia\", editado en Santiago polo poeta \u00c1ngel Corzo. Nesa lenda da Infanta de Mes\u00eda c\u00f3ntase como a dona do castelo, namorada dun trobador, dec\u00e1tase de que este entend\u00edase cunha doncela do seu s\u00e9quito. As\u00ed encargoulle, despeitada, a un parente que lle entregase a cabeza da traidora. Na lenda podemos ler:\nA historia remata coa sorpresa desagradable da cabeza decapitada da filla da dona do castelo.\nOutra lenda di que sendo dono do castelo os Churruchaos, ao arcebispo de Santiago gust\u00e1balle a filla deste e fixo que a prenderan para levala co arcebispo. O pai da moza cheo de ira colleu un d\u00eda nunha r\u00faa de Santiago o arcebispo por sorpresa e cravoulle un coitelo caus\u00e1ndolle a morte e sendo axusticiado logo o pai da moza polo feito acaecido.\nBen de Interese Cultural.\nO Castelo de Mes\u00eda est\u00e1 baixo a tutela do Estado pola lexislaci\u00f3n do \"Decreto de 22 de abril de 1949 sobre Protecci\u00f3n de Castillos Espa\u00f1oles, expedido polo Ministerio de Educaci\u00f3n Nacional (B.O.E. 5-5-1949)\" e foi declarado Ben de Interese Cultural o 17 de novembro de 1994 polo Ministerio de Cultura. En 2022, o concello encargou \u00e1 cooperativa \u00c1rbore, a primeira intervenci\u00f3n de tipo arqueol\u00f3xico que serviu para limpar os restos e consolidar as ru\u00ednas para o seu aproveitamento cultural e tur\u00edstico."}
{"id": "258801", "revid": "1131", "url": "https://gl.wikipedia.org/wiki?curid=258801", "title": "Castro de Boado", "text": "O Castro de Boado \u00e9 un poboado castrexo situado no lugar do Castro, na parroquia de Boado (Mes\u00eda).\nMorfolox\u00eda.\nO castro componse dun \u00fanico recinto con bo dominio sobre do val do r\u00edo Tambre. Na parte alta da pendende ten un parapeto, sendo o resto da parte de defensa o terrapl\u00e9n. A actual entrada \u00e9 posiblemente a orixinaria. A entrada corta en parte o parapeto e desde esta apr\u00e9ciase a s\u00faa estrutura de base de terra asentados na base de bloque de cuarzo. O interior do recinto mide aproximadamente no eixo EW 70 metros e no eixo SE-NW 84 metros. O parapeto acada cara ao exterior unha altura de 5 metros.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar."}
{"id": "258804", "revid": "624", "url": "https://gl.wikipedia.org/wiki?curid=258804", "title": "Imperio Franco", "text": ""}
{"id": "258809", "revid": "1131", "url": "https://gl.wikipedia.org/wiki?curid=258809", "title": "Castro da Roda", "text": "O Castro da Roda \u00e9 un poboado castrexo situado no lugar da Castro na parroquia de Albixoi (Mes\u00eda).\nMorfolox\u00eda.\nO castro consta dun s\u00f3 recinto circular, defendido na metade meridional, isto \u00e9, na parte alta da pendente, por dous foxos cos seus respectivos parapetos. O primeiro ten unha altura aproximada de 3 m, e o dorso mide 11,5 m. O segundo parapeto levanta menos, uns 2 m cara ao foco, que ten 10 m de ancho, e moi pouco no interior do recinto. No norte, a defensa red\u00facese a un parapeto, que acada uns 2 m, con terrapl\u00e9n de forte ca\u00edda duns 15 ou 20 m.\nO xacemento mide no eixo S-N, dende o inicio do primeiro foxo ata o interior do parapeto setentrional 121 m. Unha escavaci\u00f3n con palas fixo un corte no eixo N-S e grazas a iso observouse que a estrutura dos parapetos fora feita con terra. A uns 30 m do parapeto interior, en direcci\u00f3n norte, apr\u00e9ciase no perfil estratigr\u00e1fico no que se observan capas dun ancho de 15\u00a0cm, consistentes, de restos de carb\u00f3ns sobre de terra roxa. Esa capa est\u00e9ndese ao longo duns 6 metros, e ser\u00edan posibles restos de cer\u00e1mica. \nUnha pista que bordea o asentamento polo norte, cortou parte do terrapl\u00e9n. No corte quedou \u00e1 vista un muro, de direcci\u00f3n N-S, con cara clara na parte occidental, onde est\u00e1 en contacto cunha bolsada de cascallo. Nun nivel inferior, hai unha capa fina de carb\u00f3ns, que se interrompe antes de chegar o muro. Na zona oriental do corte hai unha acumulaci\u00f3n de pedras, posiblemente procedentes do derrubamento do muro. A simple vista o muro ten un trazada diferente o do parapeto e terrapl\u00e9n setentrional, polo que \u00e9 posible que houbese nesta zona alg\u00fan tipo de estrutura , hoxe desaparecida.\nArqueolox\u00eda.\nFix\u00e9ronse campa\u00f1as de inspecci\u00f3n no 1988 e aplic\u00e1ronselle arranxos ese ano. Na actualidade non se pode visitar."}
{"id": "258815", "revid": "1131", "url": "https://gl.wikipedia.org/wiki?curid=258815", "title": "Castro de Xanceda", "text": "O Castro de Xanceda \u00e9 un poboado castrexo situado no lugar do Castro na parroquia de Xanceda (Mes\u00eda).\nMorfolox\u00eda.\nO xacemento componse de dous recintos: un castro e o seu antecastro. O antecastro non est\u00e1 completamente definido. Tanto no castro como no antecastro o sistema defensivo, son de terrapl\u00e9n con parapetos. As entradas do castro e o antecastro est\u00e1n orientadas en direcci\u00f3n L-NL e apr\u00e9cianse vestixios de foxos. O interior do recinto principal, en direcci\u00f3n norte-sur, 57 metros e no eixo leste-oeste 65 metros. O parapeto na parte m\u00e1is alta chega ata os dous metros na s\u00faa cara interna e a unha anchura de 10 metros..\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nNo castro atopouse en 1974 o tesouro de Xanceda, depositado no Museo Arqueol\u00f3xico e Hist\u00f3rico Castelo de Santo Ant\u00f3n e composto por dous torques."}
{"id": "258816", "revid": "5132", "url": "https://gl.wikipedia.org/wiki?curid=258816", "title": "Pedro II de Brasil", "text": ""}
{"id": "258817", "revid": "75439", "url": "https://gl.wikipedia.org/wiki?curid=258817", "title": "Marian Suski", "text": "Marian Suski, nado en Kielce o 2 de novembro de 1905 e finado en Wroc\u0142aw o 25 de decembro de 1993, foi un militar, enxe\u00f1eiro de comunicaci\u00f3ns, profesor e tirador de esgrima polaco, ga\u00f1ador dunha medalla ol\u00edmpica.\nTraxectoria.\nEstudou na Academia de Cadetes de Modlin (1920-1924) e despois na Academia Militar de Enxe\u00f1er\u00eda de Varsovia , promovido a subtenente en 1926 do corpo de oficiais de transmisi\u00f3ns. Ascendido a tenente en 1928, tras graduarse serviu no Rexemento de Radiotelegraf\u00eda de Varsovia. En 1929-1930 estudou na \u00c9cole Sup\u00e9rieure d'Electricit\u00e9 de Par\u00eds. En 1932 serviu no Instituto Militar de Investigaci\u00f3n T\u00e9cnica e desde 1934 levou o rango de capit\u00e1n. No curso 1937/1938 pediu a dispensa no ex\u00e9rcito para completar os seus estudos en enxe\u00f1er\u00eda el\u00e9ctrica na Universidade Polit\u00e9cnica de Varsovia e realizar a s\u00faa tese baixo direcci\u00f3n do profesor Janusz Groszkowski sobre a modulaci\u00f3n UHF.\nDurante a defensa de Polonia que deu inicio \u00e1 segunda guerra mundial estivo ao mando das comunicaci\u00f3ns no durante o Sitio de Varsovia, polo que foi condecorado coa Cruz ao Valor. Despois da capituaci\u00f3n foi enviado a un campo de prisioneiros de guerra, primeiro en Polonia e despois en Alema\u00f1a, realizando entre os oficiais prisioneiros cursos b\u00e1sicos de radiotelecomunicaci\u00f3n, logrando constru\u00edr clandestinamente un aparello de radio. Tras a s\u00faa liberaci\u00f3n polos aliados serviu como xefe do obradoiro de reparaci\u00f3n de radio en Italia no 2\u00ba Corpo do ex\u00e9rcito polaco leal ao goberno no exilio. Despois da guerra estableceuse en Dzier\u017coni\u00f3w traballando na F\u00e1brica Nacional de Radios, chegando a ser por alg\u00fan tempo o seu director. En 1947 comezou a dar clases en Wroc\u0142aw como profesor asociado no departamento de f\u00edsica na Universidade e na Polit\u00e9cnica e ao ano seguinte no departamento de radiotecnolox\u00eda da Facultade de Enxe\u00f1er\u00eda Mec\u00e1nica e desde 1951 no recentemente creado departamento de comunicaci\u00f3ns e desde 1954 foi catedr\u00e1tico de telecomunicaci\u00f3ns. Durante as protestas de marzo de 1968 participou canda outros compa\u00f1eiros como Zbigniew \u017byszkowski nas manifestaci\u00f3ns dos estudantes. Recibiu a medalla \"Pro Ecclesia et Pontifice\" de Xo\u00e1n Paulo II.\nCarreira deportiva.\nNa d\u00e9cada de 1930 foi un grandes tiradores polacos de espada e sabre. Participou nos Xogos Ol\u00edmpicos de 1932 logrando a medalla de bronce en sabre por equipos, foi campi\u00f3n nacional de sabre en 1934 e espada 1938 e medallista de bronce nos Campionatos de Europa de 1934. Nos Xogos Ol\u00edmpicos de 1936 estivo co equipo de sabre, quedando en cuarto lugar. Tras a guerra volveu \u00e1 competici\u00f3n, logrando o campionato nacional en sabre en 1950 e foi xu\u00edz internacional."}
{"id": "258819", "revid": "1131", "url": "https://gl.wikipedia.org/wiki?curid=258819", "title": "Couto do Castro", "text": "O Couto do Castro \u00e9 un poboado castrexo situado nos lugares de Rece\u00e1 e As Xunqueiras na parroquia de Castro (Mes\u00eda).\nMorfolox\u00eda.\nO xacemento est\u00e1 totalmente cuberto por xestas. Tr\u00e1tase dun recinto circular, protexido na parte alta da pendente por un dobre sistema de parapetos.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar."}
{"id": "258820", "revid": "6279", "url": "https://gl.wikipedia.org/wiki?curid=258820", "title": "O Sar", "text": ""}
{"id": "258821", "revid": "1131", "url": "https://gl.wikipedia.org/wiki?curid=258821", "title": "Castro de Pousada", "text": "O Couto de Pousada \u00e9 un poboado castrexo situado no lugar de Pousada na parroquia de Castro, (Mes\u00eda).\nMorfolox\u00eda.\nA presenza do castro est\u00e1 descrita mais foi imposible determinar a estrutura do xacemento. O elemento que se observou \u00e9 un foxo cortado na rocha..\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar."}
{"id": "258822", "revid": "17467", "url": "https://gl.wikipedia.org/wiki?curid=258822", "title": "A Terra de Soneira", "text": ""}
{"id": "258823", "revid": "17467", "url": "https://gl.wikipedia.org/wiki?curid=258823", "title": "Terra de Melide", "text": ""}
{"id": "258824", "revid": "17467", "url": "https://gl.wikipedia.org/wiki?curid=258824", "title": "A Terra de Melide", "text": ""}
{"id": "258825", "revid": "1131", "url": "https://gl.wikipedia.org/wiki?curid=258825", "title": "Castro das Rodas", "text": "O Couto das Rodas \u00e9 un poboado castrexo situado no lugar de Fonte Fr\u00eda na parroquia de Cumbraos (Mes\u00eda).\nMorfolox\u00eda.\nO castro consta de dous recintos. O primeiro \u00e9 un antecastro, que conserva parte dos parapetos na zona meridional e no resto o achanzamento que ven definido polo terrapl\u00e9n. O segundo \u00e9 a croa, a unha maior altura, que ten tam\u00e9n parapetos na parte meridional, con pouca ca\u00edda cara ao interior, e duns 3 metros cara ao antecastro. O primeiro parapeto est\u00e1 atravesado por un cami\u00f1o que se bifurca nun ramal interior da croa e outro que primeiro o fai no eixo N-S nuns 45 m e logo no antecastro uns 20 metros .\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nConservaci\u00f3n.\nA titularidade est\u00e1 en mans privadas e a s\u00faa conservaci\u00f3n depende de posibles construci\u00f3ns de pistas . "}
{"id": "258826", "revid": "1131", "url": "https://gl.wikipedia.org/wiki?curid=258826", "title": "Castro de Soutelo", "text": "O Castro de Soutelo \u00e9 un poboado castrexo situado no lugar de Castro Cregos na parroquia de Olas, (Mes\u00eda).\nMorfolox\u00eda.\nO castro componse dun \u00fanico recinto. \u00c9 un aterrazamento circular cun parapeto e un foxo na parte alta da pendente. Nesta zona hai nun lado dous parapetos e un foxo e no outro un parapeto.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nConservaci\u00f3n.\nA titularidade est\u00e1 en mans privadas e a s\u00faa conservaci\u00f3n depende de futuras concentraci\u00f3ns forestais."}
{"id": "258827", "revid": "1131", "url": "https://gl.wikipedia.org/wiki?curid=258827", "title": "Castro de Casti\u00f1eiras", "text": "O Castro de Mes\u00eda, Castro de Casti\u00f1eiras ou Monte do Castro \u00e9 un poboado castrexo situado no lugar da Casti\u00f1eira na parroquia de Mes\u00eda, (Mes\u00eda).\nMorfolox\u00eda.\nTen forma el\u00edptica cun eixe maior orientado SO-NL duns 110 metros e no eixe menor 90 m, cun antecastro ao SL.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nConservaci\u00f3n.\nA titularidade est\u00e1 en mans privadas."}
{"id": "258828", "revid": "1131", "url": "https://gl.wikipedia.org/wiki?curid=258828", "title": "Castro de Ricos", "text": "O Castro de Ricos, Castro de Vilanova ou Castro de Medorra \u00e9 un poboado castrexo situado no lugar do Castro na parroquia de Visanto\u00f1a, (Mes\u00eda).\nMorfolox\u00eda.\nO castro \u00e9 un amplo recinto de forma circular con moitas irregularidades no seu trazado. Est\u00e1 totalmente rodeado por un parapeto, que acada na s\u00faa parte m\u00e1is alta uns 3 metros. No sector setentrional ten d\u00faas entradas: unha estreita, de orixe recente, e outra que poder\u00eda ser a orixinaria. Na zona meridional foi destru\u00edda boa parte do parapeto e al\u00ed apr\u00e9ciase que foi constru\u00eddo de terra. Hai referencia de achados de mu\u00ed\u00f1os circulares.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nConservaci\u00f3n.\nA titularidade est\u00e1 en mans privadas. A destruci\u00f3n do parapeto foi froito da concentraci\u00f3n parcelaria, logo dunha distribuci\u00f3n de terras."}
{"id": "258829", "revid": "1131", "url": "https://gl.wikipedia.org/wiki?curid=258829", "title": "Os Castros de Torre", "text": "Os Castros de Torre \u00e9 un poboado castrexo situado no lugar de Tamar\u00edn na parroquia de Bascoi, (Mes\u00eda).\nMorfolox\u00eda.\nO xacemento est\u00e1 formado por un \u00fanico recinto, inda que ser\u00eda posible que houbera un antecastro. O recinto principal \u00e9 duns 65 metros no eixo L-O e est\u00e1 defendido por un parapeto de ata 3 metros de altura e un foxo. Na zona N-O apr\u00e9cisase que puido haber un segundo parapeto.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nConservaci\u00f3n.\nEst\u00e1 rodeado por unha pista que corta parcialmente o terrapl\u00e9n oriental. Os labores agr\u00edcolas e o achanzamento da zona ocultan os dous parapetos e o foxo que no ano 1988, cando se describiu, se apreciaban."}
{"id": "258830", "revid": "17467", "url": "https://gl.wikipedia.org/wiki?curid=258830", "title": "A Terra de Celanova", "text": ""}
{"id": "258831", "revid": "17467", "url": "https://gl.wikipedia.org/wiki?curid=258831", "title": "Terra de Caldelas", "text": ""}
{"id": "258832", "revid": "17467", "url": "https://gl.wikipedia.org/wiki?curid=258832", "title": "A Terra de Caldelas", "text": ""}
{"id": "258833", "revid": "2520", "url": "https://gl.wikipedia.org/wiki?curid=258833", "title": "Club Asociaci\u00f3n Coru\u00f1esa de Waterpolo", "text": ""}
{"id": "258834", "revid": "17467", "url": "https://gl.wikipedia.org/wiki?curid=258834", "title": "A Terra de Trives", "text": ""}
{"id": "258835", "revid": "98629", "url": "https://gl.wikipedia.org/wiki?curid=258835", "title": "Segunda Divisi\u00f3n Galega de W\u00e1ter-polo", "text": "A Liga Galega de W\u00e1ter-polo divisi\u00f3n 2 \u00e9 unha competici\u00f3n de w\u00e1ter-polo de car\u00e1cter anual, que se disputa en Galicia e que est\u00e1 regulamentada pola Federaci\u00f3n Galega de Nataci\u00f3n . \u00c9 a categor\u00eda inmediatamente inferior \u00e1 Liga Galega de W\u00e1ter-polo. Foi disputada por primeira vez na tempada 2012-2013.\nEquipos que a integran.\nNa tempada 2012-2013 forman a liga seis equipos, tres deles coma filiais:\nSistema de competici\u00f3n.\nO sistema de competici\u00f3n consiste nunha liga regular con enfrontamentos entre todos os equipos, a modo de ida e volta. Unha vez rematada a tempada regular, os dous primeiros clasificados enfr\u00f3ntase entre si e, o ga\u00f1ador deles, disputa o play-off de ascenso co \u00faltimo clasificado da Liga Galega de W\u00e1ter-polo."}
{"id": "258836", "revid": "2520", "url": "https://gl.wikipedia.org/wiki?curid=258836", "title": "RCN Vigo", "text": ""}
{"id": "258837", "revid": "1131", "url": "https://gl.wikipedia.org/wiki?curid=258837", "title": "Castro de Monteiro", "text": "O Castro de Monteiro \u00e9 un poboado castrexo situado no lugar da Ra\u00f1oa na parroquia de Bascoi, (Mes\u00eda).\nMorfolox\u00eda.\nDo castro conservase a s\u00faa metade leste, no que se aprecia a existencia de dous parapetos, o exterior moi esmorecido, e dun foxo que amosa nalg\u00fans puntos case os 3 metros de altura. Ter\u00eda forma circular duns 95 metros de di\u00e1metro.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar."}
{"id": "258838", "revid": "6279", "url": "https://gl.wikipedia.org/wiki?curid=258838", "title": "Tabeir\u00f3s - Terra de Montes", "text": ""}
{"id": "258839", "revid": "23204", "url": "https://gl.wikipedia.org/wiki?curid=258839", "title": "Castro da Bra\u00f1a", "text": "O Castro da Bra\u00f1a \u00e9 un poboado castrexo situado no lugar das Painceiras nos lindes da parroquia de Visanto\u00f1a (Mes\u00eda) con Filgueira de Traba (Oza-Cesuras).\nMorfolox\u00eda.\nO castro apr\u00e9ciase que ten unha forma ovalada e que abrangue 84 por 62 metros, sendo os dous eixos en direcci\u00f3n LSL-ONO e SSE-NNO. Orixinariamente debeu ser de menor tama\u00f1o. Conserva un parapeto nunha zona pequena do norte dunhas dimensi\u00f3ns de 2 metros de altura no interior e uns 3 metros no exterior. O foxo, que semella que circundaba a totalidade do castro, non supera o metro de profundidade. Un corte do parapeto permite ver a s\u00faa estrutura interna e que se trata dunha mestura de pedras de xisto e terra. Os terrapl\u00e9ns que se conservan son pequenos, entre o metro e os dous metros, e s\u00f3 parecen ser maiores no noroeste, onde poder\u00edan acadar os 3 metros de altura.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non se pode visitar.\nConservaci\u00f3n.\nObras de achanzamento e actividades agr\u00edcolas destru\u00edron case todo o recinto, sendo o estado de conservaci\u00f3n p\u00e9simo."}
{"id": "258841", "revid": "12452", "url": "https://gl.wikipedia.org/wiki?curid=258841", "title": "Guerra Civil americana", "text": ""}
{"id": "258842", "revid": "98629", "url": "https://gl.wikipedia.org/wiki?curid=258842", "title": "\u00c1cido er\u00facico", "text": "O \u00e1cido er\u00facico \u00e9 un \u00e1cido graxo monoinsaturado (cun s\u00f3 dobre enlace no carbono 13) e omega-9 (co dobre enlace no 9\u00ba carbono empezando polo final), designado como 22:1\u03c99 e coa f\u00f3rmula CH3(CH2)7CH=CH(CH2)11COOH. \u00c9 abundante nas sementes da planta \"Erysimum\", e o aceite de colza ten un contido do 20 ao 54% de \u00e1cido er\u00facico (os aceites de colza alimentarios te\u00f1en o 2% ou 5%), e o aceite de mostaza ten un 42%. A xeometr\u00eda do seu dobre enlace \u00e9 \"cis\", polo que tam\u00e9n se chama \u00e1cido \"cis\"-13-docosenoico. Ten un is\u00f3mero \"trans\" chamado \u00e1cido bras\u00eddico.\nUsos.\nO \u00e1cido er\u00facico ten moitos dos usos que se dan aos aceites minerais, pero \u00e9 m\u00e1is facilmente biodegradable. Ten unha capacidade limitada de polimerizaci\u00f3n e de secado para o seu uso en aceites de pinturas. Igual que outros \u00e1cidos graxos, pode converterse en surfactantes ou lubricantes, e pode usarse como precursor do combustible biodiesel.\nDerivados do \u00e1cido er\u00facico te\u00f1en moitos outros usos, como o docosanol (alcohol behenil) (CH3(CH2)21OH), que rebaixa a temperatura \u00e1 que os l\u00edquidos poden flu\u00edr, e o behenato de prata, usado en fotograf\u00eda. Tam\u00e9n se utiliza como ingrediente de supresores do apetito.\nFontes de \u00e1cido er\u00facico.\nO nome \"er\u00facico\" significa pertencente a \"Eruca\", un x\u00e9nero de plantas anxiospermas da familia das Brassicaceae.\nO \u00e1cido er\u00facico prod\u00faceno numerosas plantas de forma natural (xunto con outros \u00e1cidos graxos), pero \u00e9 especialmente abondoso nas especies da familia das brasic\u00e1ceas. O contido m\u00e1ximo d\u00e1se nalgunhas das variedades de colza, a \"Brassica oleracea\" convar. acephala var. sabellica, e a mostaza, seguidas das coles de Bruxelas e br\u00f3coli. Para usos industriais alimentarios, desenvolv\u00e9ronse variedades como a \"Colza Baixa en \u00c1cido Er\u00facico\" (LEAR), que cont\u00e9n graxas derivadas do \u00e1cido oleico en vez de \u00e1cido er\u00facico.\nAceite de colza baixo en \u00e1cido er\u00facico.\nO aceite de colza de grao alimentario debe ter un contido baixo de \u00e1cido er\u00facico, que na Uni\u00f3n Europea est\u00e1 regulado nun m\u00e1ximo do 5% (con regulaci\u00f3ns especiais para os alimentos infant\u00eds), e nos Estados Unidos de Am\u00e9rica nun m\u00e1ximo do 2% do peso.\nBioqu\u00edmica.\nO \u00e1cido er\u00facico prod\u00facese por elongaci\u00f3n do \u00e1cido oleico por medio do oleo\u00edl-coencima A e malonil-CoA. O \u00e1cido er\u00facico \u00e9 degradado orixinando \u00e1cidos graxos de cadeas m\u00e1is curtas no f\u00edgado humano por acci\u00f3n do encima acilo de cadea longa-CoA deshidroxenase.\nEfectos sobre a sa\u00fade.\nOs efectos do \u00e1cido er\u00facico consumido cos aceites comestibles na sa\u00fade humana \u00e9 controvertido. Por\u00e9n, non se documentaron efectos negativos sobre a sa\u00fade en humanos, pero si en animais.\nO aceite de mostaza foi antes considerado inadecuado para o consumo humano na Uni\u00f3n Europea, os Estados Unidos e o Canad\u00e1 debido ao seu alto contido en \u00e1cido er\u00facico. Isto debeuse a que nos primeiros estudos feitos en ratas parec\u00eda ser prexudicial. Estudos posteriores en ratas mostraron que estes animais te\u00f1en unha menor capacidade de dixerir os aceites vexetais (conte\u00f1an \u00e1cido er\u00facico ou non) que os humanos e os porcos. Charlton \"et al.\" indicaron que nas ratas: \u201cA activaci\u00f3n ineficiente do \u00e1cido er\u00facico a erucil-CoA e un baixo nivel de actividade da triglic\u00e9rido lipase e encimas da beta-oxidaci\u00f3n para o \u00e1cido er\u00facico contrib\u00faen probablemente \u00e1 acumulaci\u00f3n e retenci\u00f3n de l\u00edpidos card\u00edacos.\u201d Antes de que se chegase a comprender plenamente este proceso, pens\u00e1base que o \u00e1cido er\u00facico e o aceite de mostaza eran tam\u00e9n moi t\u00f3xicos para os humanos. A alta porcentaxe de \u00e1cido er\u00facico que ten o aceite de mostaza fixo que este aceite fose prohibido para a alimentaci\u00f3n na Uni\u00f3n Europea e outros pa\u00edses.\nOs estudos epidemiol\u00f3xicos indican que, en rexi\u00f3ns onde a\u00ednda se usa o aceite de mostaza dun modo tradicional, este aceite pode proporcionar certa protecci\u00f3n contra as enfermidades cardiovasculares. Por \u201ctradicional\u201d ent\u00e9ndese aqu\u00ed que (a) o aceite util\u00edzase fresco; e (b) as graxas vexetais supo\u00f1en s\u00f3 unha porcentaxe pequena da inxesta cal\u00f3rica total. Non se sabe se este efecto se debe \u00e1 natureza do \u00e1cido er\u00facico, que fai que as plaquetas se aglomeren menos, ou \u00e1 presenza dunha alta porcentaxe de \u00e1cido \u03b1-linol\u00e9nico, ou a unha combinaci\u00f3n de propiedades do aceite fresco non refinado.\nUnha mestura de catro a un de \u00e1cido er\u00facico e \u00e1cido oleico constit\u00fae o chamado aceite de Lorenzo; un tratamento experimental para o trastorno neurobiol\u00f3xico raro adrenoleucodistrofia. Nos pacientes tratados con aceite de Lorenzo observouse trombocitopenia, probablemente relacionada co seu contido en \u00e1cido er\u00facico.\nPor\u00e9n, nalg\u00fans pa\u00edses non se aconsella que as nais lactantes e meni\u00f1os tomen alimentos que conte\u00f1an \u00e1cido er\u00facico.\nOs niveis permitidos de \u00e1cido er\u00facico nos alimentos humanos foron legalmente restrinxidos, en parte, pola preocupaci\u00f3n de que puidesen ter afectos adversos sobre o tecido card\u00edaco. O \u00e1cido er\u00facico \u00e9 absorbido preferentemente polo tecido do miocardio.\npero non se metaboliza al\u00ed. Nalg\u00fans pa\u00edses establec\u00e9ronse valores para o consumo diario deste \u00e1cido. Por exemplo, en 2003 os Est\u00e1ndares de Alimentaci\u00f3n de Australia estableceron un Consumo Diario Tolerable Provisorio (PTDI) duns 500\u00a0mg/d\u00eda de \u00e1cido er\u00facico, base\u00e1ndose no \"nivel que est\u00e1 asociado cun incremento de lipidose no miocardio nos porqui\u00f1os lactantes.\" Nese pa\u00eds o \u00e1cido er\u00facico consumido pola poboaci\u00f3n procede do aceite de colza, e o consumo individual medio \u00e9 moi inferior ao PTDI, polo que non hai unha preocupaci\u00f3n sobre a sa\u00fade p\u00fablica, pero pode aproximarse a el se o consumo \u00e9 m\u00e1is alto e o nivel de \u00e1cido er\u00facico no aceite de colza excede o 2% do total de \u00e1cidos graxos.\"\nNa Uni\u00f3n Europea o m\u00e1ximo aceptado legalmente \u00e9 o 5%."}
{"id": "258844", "revid": "27155", "url": "https://gl.wikipedia.org/wiki?curid=258844", "title": "Sulf\u00f3xido", "text": "Un sulf\u00f3xido \u00e9 un composto qu\u00edmico que cont\u00e9n un grupo funcional sulfinilo unido a dous \u00e1tomos de carbono. Os sulf\u00f3xidos son tio\u00e9teres oxidados. Un exemplo de sulf\u00f3xido que se encontra na natureza \u00e9 a ali\u00edna.\nNatureza do enlace.\nOs sulf\u00f3xidos repres\u00e9ntanse xeralmente coa f\u00f3rmula estrutural R\u2013S(=O)\u2013R', na que R e R' son grupos org\u00e1nicos. O enlace entre os \u00e1tomos de xofre e ox\u00edxeno \u00e9 distinto do convencional dobre enlace entre o carbono e o ox\u00edxeno (por exemplo, nas cetonas). A interacci\u00f3n S\u2013O ten unha car\u00e1cter electrost\u00e1tico, que lle d\u00e1 ao enlace un car\u00e1cter dipolar significativo, coa carga negativa centrada no ox\u00edxeno.\nNo \u00e1tomo de xofre hai un par de electr\u00f3ns libres que lle d\u00e1 unha xeometr\u00eda molecular tetra\u00e9drica. Cando os dous residuos org\u00e1nicos son diferentes, o xofre \u00e9 un centro quiral, por exemplo no metilfenilsulf\u00f3xido. Se ambos os grupos son iguais, o composto non ser\u00eda quiral, sen\u00f3n sim\u00e9trico: un exemplo \u00e9 o dimetilsulf\u00f3xido (DMSO), CH3-S(=O)-CH3.\nA enerx\u00eda requirida para inverter este estereocentro \u00e9 alta dabondo como para que os sulf\u00f3xidos sexan opticamente estables, \u00e9 dicir, o grao de racemizaci\u00f3n \u00e9 baixo a temperatura moderada. Os sulf\u00f3xidos quirais util\u00edzanse en certos f\u00e1rmacos como o esomeprazole e Armodafinil, e tam\u00e9n se empregan como auxiliares quirais. Moitos sulf\u00f3xidos quirais prep\u00e1ranse por medio dunha oxidaci\u00f3n catal\u00edtica asim\u00e9trica de sulfoxidos aquirais cun metal de transici\u00f3n e un ligando quiral.\nReacci\u00f3ns.\nOs sulfuros son os materiais de partida usuais para obter sulf\u00f3xidos por oxidaci\u00f3n org\u00e1nica. Por exemplo, o sulfuro de dimetilo cun estado de oxidaci\u00f3n de -2 ox\u00eddase a dimetilsulf\u00f3xido cun estado de oxidaci\u00f3n de 0. Unha ulterior oxidaci\u00f3n converte o composto en dimetilsulfona no que o xofre ten un estado de oxidaci\u00f3n de +2. \nOs sulf\u00f3xidos como o DMSO, te\u00f1en un car\u00e1cter b\u00e1sico, e son excelentes ligandos e facilmente alquilables. Os alquil sulf\u00f3xidos son susceptibles de desprotonarse pola acci\u00f3n de bases fortes, como o hidruro de sodio."}
{"id": "258845", "revid": "5863", "url": "https://gl.wikipedia.org/wiki?curid=258845", "title": "Einsenhower", "text": ""}
{"id": "258847", "revid": "27155", "url": "https://gl.wikipedia.org/wiki?curid=258847", "title": "Sulfinilo", "text": ""}
{"id": "258848", "revid": "27155", "url": "https://gl.wikipedia.org/wiki?curid=258848", "title": "Sulfinil", "text": ""}
{"id": "258853", "revid": "1888", "url": "https://gl.wikipedia.org/wiki?curid=258853", "title": "A Xestosa", "text": ""}
{"id": "258854", "revid": "98629", "url": "https://gl.wikipedia.org/wiki?curid=258854", "title": "Zifio caldeir\u00f3n austral", "text": "O zifio calder\u00f3n austral, \"Hyperoodon planifrons\", \u00e9 unha das d\u00faas especies de cet\u00e1ceos odontocetos do x\u00e9nero \"Hyperoodon\" da familia dos zif\u00edidos.\nA especie foi definida en 1882 por William Henry Flower como \"Hyperoodon (Frasercetus) planifrons\". O nome cient\u00edfico v\u00e1lido na actualidade \u00e9 \"Hyperoodon planifrons\" Flower, 1882.\nFlower fixo a descrici\u00f3n base\u00e1ndose nun cranio desgastado pola auga que encontrou na illa Lewis, no arquip\u00e9lago Dampier, situada n a entrada da ba\u00eda Davis, na Ant\u00e1rtida.\nO zifio caldeir\u00f3n austral observouse en moi poucas ocasi\u00f3ns, e rara vez foi obxecto de caza, sendo probabelmente o zifio m\u00e1is abundante nas augas ant\u00e1rticas. Os avistamentos zifios en augas tropicais e subtropicais pertencen na maior\u00eda a outra especie distinta, o \"Indopacetus pacificus\".\nDescrici\u00f3n.\nBastante corpulento, mide 7,5 m de lonxitude cando \u00e9 adulto. O seu foci\u00f1o \u00e9 alongado, formando un bico, de cor negra nos machos e gris nas femias. A aleta dorsal \u00e9 relativamente pequena (de 30 a 38\u00a0cm) e est\u00e1 situada detr\u00e1s do centro do lombo, e ten forma curvada (falciforme). A coloraci\u00f3n do dorso \u00e9 gris intenso, que as inferiores se fai m\u00e1is clara.\nDistribuci\u00f3n.\nO zifio caldeir\u00f3n austral ten unha distribuci\u00f3n circumpolar no oc\u00e9ano Ant\u00e1rtico. Enc\u00f3ntrase en todo o hemisferio sur, desde tan ao sur como as costas ant\u00e1rticas, e tan ao norte como at\u00e9 os 30 \u00baS, chegado \u00e1s costas de Sur\u00e1frica, Nova Zelandia, Australia e Suram\u00e9rica, e do centro de Chile, no Pac\u00edfico, e do sur do Brasil, no Atl\u00e1ntico.\nPoboaci\u00f3n.\n\u00c9 o zifio m\u00e1is avistado nas augas ant\u00e1rticas, sendo claramente abundan nelas. Kasamatsu e Joyce estimaron a presenza de 599 300 cet\u00e1ceos ao sur da converxencia ant\u00e1rtica en xaneiro, os m\u00e1is deles cales foron considerados como zifios caldeir\u00f3n austrais. Esta estimaci\u00f3n da abundancia probabelmente est\u00e1 subestimada, porque os m\u00e9todos utilizados nas observaci\u00f3ns non te\u00f1en xeralmente en conta o feito de que estes animais se mergullan durante longos per\u00edodos, e son discretos cando emerxen \u00e1 superficie.\nNon hai informaci\u00f3n sobre as tendencias da evoluci\u00f3n da poboaci\u00f3n global desta especie; por\u00e9n, debido aos datos anteriormente citados, a UICN cualificou en 2008 a situaci\u00f3n da especie como \"LC\" (\"pouco preocupante\").\nAlimentaci\u00f3n.\nO zifio caldeir\u00f3n austral alim\u00e9ntase principalmente de krill, luras e outros cefal\u00f3podos, pequenos peixes, gambas e outros crust\u00e1ceos."}
{"id": "258855", "revid": "22795", "url": "https://gl.wikipedia.org/wiki?curid=258855", "title": "Hyperoodon planifrons", "text": ""}
{"id": "258856", "revid": "22795", "url": "https://gl.wikipedia.org/wiki?curid=258856", "title": "Zifio caldeir\u00f3n boreal", "text": ""}
{"id": "258857", "revid": "27155", "url": "https://gl.wikipedia.org/wiki?curid=258857", "title": "Dobre enlace", "text": "Un dobre enlace ou enlace dobre en qu\u00edmica \u00e9 un enlace qu\u00edmico entre dous elementos qu\u00edmicos no que est\u00e1n implicados catro electr\u00f3ns de enlace en lugar dos habituais dous. O dobre enlace m\u00e1is com\u00fan \u00e9 o que se establece entre dous \u00e1tomos de carbono, tal como o dos alquenos. Hai moitos tipos de dobre enlace entre dous \u00e1tomos diferentes, por exemplo no grupo carbonilo entre un \u00e1tomo de carbono e outro de ox\u00edxeno. Outros dobres enlaces com\u00fans enc\u00f3ntranse en compostos azo (N=N), iminas (C=N) e sulf\u00f3xidos (S=O). Nas f\u00f3rmulas esquel\u00e9ticas dos compostos o dobre enlace deb\u00faxase como d\u00faas li\u00f1as paralelas (=) entre os dous \u00e1tomos conectados; tipograficamente \u00fasase o signo igual.\nOs dobres enlaces son m\u00e1is fortes que os enlaces covalentes simples e os dobres enlaces son m\u00e1is curtos (de menor lonxitude) e r\u00edxidos (en canto a capacidade de rotar dos \u00e1tomos implicados). A orde de enlace \u00e9 dous. Os dobres enlaces son tam\u00e9n ricos en electr\u00f3ns, o que os fai reactivos.\nNo metabolismo hai encimas especializados en formar ou eliminar dobres enlaces chamados liases.\nOs dobres enlaces poden orixinar isomer\u00edas como a ceto-enol (pola posici\u00f3n do dobre enlace) ou a cis-trans (polas posici\u00f3ns dos substitu\u00edntes unidos aos carbonos ligados por dobre enlace). Poden orixinar tam\u00e9n resonancia, como no enlace pept\u00eddico.\nEnlace.\nO tipo de enlace pode explicarse en termos de hibridaci\u00f3n de orbitais. No etileno cada \u00e1tomo de carbono ten tres orbitais sp2 e un orbital p. Os tres orbitais sp2 disp\u00f3\u00f1ense nun plano formando \u00e1ngulos de 120\u00b0. O orbital p \u00e9 perpendicular a ese plano. Cando se aproximan os \u00e1tomos de carbono, sol\u00e1panse dous dos orbitais sp2 para formar un enlace sigma. Ao mesmo tempo, aprox\u00edmanse os dous orbitais p (no mesmo plano) e xuntos forman un enlace pi. Para ter un solapamento m\u00e1ximo, os orbitais p te\u00f1en que permanecer paralelos, e, por tanto, a rotaci\u00f3n arredor do enlace central non \u00e9 posible. Esta propiedade d\u00e1 lugar a isomer\u00eda cis-trans. Os dobres enlaces son de menor lonxitude que os simples porque o solapamento dos orbitais p est\u00e1 maximizado.\nA lonxitude de enlace do enlace C=C \u00e9 de 133 pm (pic\u00f3metro), polo que \u00e9 m\u00e1is curta que a lonxitude do enlace C\u2212C no etano, que \u00e9 de 154\u00a0pm. O dobre enlace \u00e9 tam\u00e9n m\u00e1is forte, 636\u00a0(KJ/mol) fronte 368\u00a0kJ/mol, pero non \u00e9 o dobre, xa que o enlace pi \u00e9 m\u00e1is feble que o enlace sigma debido a un solapamento pi menos efectivo.\nNunha representaci\u00f3n alternativa, o dobre enlace orix\u00ednase a partir de dous orbitais sp3 solapados como nun enlace flexionado ou banana.\nVariaci\u00f3ns.\nNas mol\u00e9culas con dobres enlaces alternados con enlaces simples, pode existir solapamento de orbitais p en m\u00faltiples \u00e1tomos dunha cadea, dando lugar a un sistema conxugado (enlaces conxugados). A conxugaci\u00f3n pode encontrarse en dienos e enonas. En mol\u00e9culas c\u00edclicas, a conxugaci\u00f3n pode orixinar aromaticidade. Os cumulenos te\u00f1en dous dobres enlaces adxacentes.\nOs dobres enlaces son com\u00fans nos elementos do per\u00edodo 2 da t\u00e1boa peri\u00f3dica carbono, nitr\u00f3xeno, e ox\u00edxeno, e menos com\u00fans en elementos de per\u00edodos superiores. Os metais tam\u00e9n poden establecer m\u00faltiples enlaces nun enlace m\u00faltiple metal-ligando.\nCis e trans.\nA posici\u00f3n dos grupos qu\u00edmicos substitu\u00edntes unidos a carbonos enlazados por dobres enlaces en compostos org\u00e1nicos determina que estes substitu\u00edntes con respecto ao dobre enlace poidan estar en disposici\u00f3n \"cis\" ou \"trans\". Cando os grupos qu\u00edmicos substitu\u00edntes est\u00e1n ambos ao mesmo lado do dobre enlace, a disposici\u00f3n \u00e9 \"cis\", como se ve cos \u00e1tomos de cloro no \"cis\"-1,2-dicloroeteno da figura. Se est\u00e1n a distinto lado, \u00e9 \"trans\", como se ve nos \u00e1tomos de cloro no \"trans\"-1,2-dicloroeteno da figura. Na terceira figura m\u00f3stranse dobres enlaces \"cis\" e \"trans\" en cadeas hidrocarbonadas como as dos \u00e1cidos graxos. "}
{"id": "258858", "revid": "39164", "url": "https://gl.wikipedia.org/wiki?curid=258858", "title": "Antonio Lagares Fern\u00e1ndez", "text": ""}
{"id": "258859", "revid": "39164", "url": "https://gl.wikipedia.org/wiki?curid=258859", "title": "Tucho Lagares", "text": ""}
{"id": "258860", "revid": "89787", "url": "https://gl.wikipedia.org/wiki?curid=258860", "title": "Acorde de Trist\u00e1n", "text": "O acorde de Trist\u00e1n \u00e9 un acorde formado polas notas Fa, Si, Re\u266f e Sol\u266f. M\u00e1is xeralmente, pode ser calquera acorde que consista nos mesmos intervalos: cuarta aumentada (tritono), sexta aumentada, e novena aumentada en estado fundamental. Recibe o seu nome por escoitarse na primeira frase da \u00f3pera de Richard Wagner \"Tristan und Isolde\" como parte do leitmotif relacionado con Tristan.\nAntecedentes.\nAs notas do acorde de Trist\u00e1n non son infrecuentes; poden ser reescritas para formar un convencional acorde de s\u00e9tima diminu\u00edda. O que distingue a este acorde e a infrecuente relaci\u00f3n \u00e1 clave impl\u00edcita da s\u00faa contorna. Cando \"Tristan und Isolde\" foi escoitada por primeira vez en 1865, o acorde foi considerado innovador, que causaba desorientaci\u00f3n, e ousado. M\u00fasicos do s\u00e9culo XX identifican este acorde con frecuencia co punto de partida da disoluci\u00f3n da tonalidade.\nEste motivo tam\u00e9n aparece nos compases 6, 10, e 12, as\u00ed como moitas outras veces ao longo da obra e ao final do \u00faltimo acto.\nTense escrito moito sobre as posibles funci\u00f3ns harm\u00f3nicas ou a voz principal (funci\u00f3n mel\u00f3dica) do acorde de Trist\u00e1n, e o motivo ten sido interpretado de moitos xeitos distintos. Por exemplo, Schering (1935) traza o desenvolvemento do acorde de Trist\u00e1n a trav\u00e9s de dez pasos intermedios, comezando pola cadencia frixia (iv6-V).\nVogel apunta ao \"acorde\" en obras anteriores de Guillaume de Machaut, Carlo Gesualdo, Bach, Mozart, Beethoven, oru Louis Spohr, como no seguinte exemplo do \"allegro\" da Sonata para piano N\u00ba 18:\nO que fai do motivo de Trist\u00e1n diferente das aparici\u00f3ns anteriores das mesmas notas, aos ollos de moitos analistas, \u00e9 a s\u00faa duraci\u00f3n. No exemplo de Beethoven, o Mi\u266d resolve no Re en aproximadamente nun cuarto do tempo que tarda o Sol\u266f en \"resolver\" no La na obra de Wagner. En Wagner, a resoluci\u00f3n \u00e9 empregada unicamente para pasar a outra disonancia crom\u00e1tica m\u00e1is (o La\u266f do comp\u00e1s seguinte), en lugar de ser empregado como un punto de apoio en si mesmo. En Beethoven, a simultaneidade das notas pode considerarse que consiste en parte de notas que non pertencen ao acorde; non \u00e9 un acorde ou unha entidade harm\u00f3nica en si mesmo.\nA importancia do acorde de Trist\u00e1n est\u00e1 no seu alonxamento da harmon\u00eda tonal tradicional, e mesmo cara a atonalidade. Con este acorde, Wagner realmente provocou o \"son\" ou estrutura da harmon\u00eda musical para chegar a ser m\u00e1is importante que a s\u00faa \"funci\u00f3n\", unha noci\u00f3n que foi pronto explorada por Debussy e outros. En palabras de Robert Erickson, \"O acorde de Trist\u00e1n \u00e9, entre outras cousas, un son identificable, unha entidade m\u00e1is al\u00f3 das s\u00faas cualidades funcionais nunha organizaci\u00f3n tonal.\"\nAn\u00e1lise.\nA\u00ednda que, \u00e1 vez enharmonicamente soa como o acorde semidiminu\u00eddo Fa-La\u266d-Do\u266d-Mi\u266d, pode ser tam\u00e9n interpretado como a suspensi\u00f3n alterada da subdominante II: Si-Re\u266f-Fa-Sol\u266f (sendo o Sol\u266f a suspensi\u00f3n da tonalidade de La menor).\nJean-Jacques Nattiez escribe que as an\u00e1lises musicais est\u00e1n determinadas por colocaci\u00f3ns anal\u00edticas especialmente respecto da tripartici\u00f3n, tramas e principios trascendentais. No que respecta ao acorde de Trist\u00e1n, as situaci\u00f3ns discutidas aqu\u00ed son o que o analista pensa que pasa co acorde m\u00e1is tarde en \"Tristan und Isolde\", e relaciona coa posible crenza en s\u00f3 tres funci\u00f3ns harm\u00f3nicas, ou en sucesi\u00f3ns funcionais determinadas polo ciclo de quintas.\nMotivo.\nPara J. Chailley (1963, p.\u00a040), \"est\u00e1 arraigado nun simple acorde dominante de La \"menor\" [Mi maior], que incl\u00fae d\u00faas apoiaturas e resolve na forma normal\":\nDeste xeito, non \u00e9 considerado un acorde sen\u00f3n unha anticipaci\u00f3n do acorde de dominante que chega no comp\u00e1s seguinte. El explicaba (1963, p.\u00a08): \"O cromatismo de \"Tristan\", baseado en apoiaturas e notas de paso, t\u00e9cnica e espiritualmente representa un \"apoxeo da tensi\u00f3n\". Nunca fun capaz de comprender c\u00f3mo a absurda idea posterior de que \"Tristan\" pod\u00eda ser o prototipo da \"atonalidade\" baseada na destruci\u00f3n de toda tensi\u00f3n puido ter ga\u00f1ado credibilidade. Esta foi unha idea que foi difundida baixo a autoridade (case desinteresada) de Schoenberg, ata opundo de que Alban Berg pod\u00eda citar o acorde de Trist\u00e1n na s\u00faa \"Suite L\u00edrica\", como unha especie de homenaxe ao precursor da atonalidade. Esta concepci\u00f3n curiosa non se pod\u00eda ter feito excepto como consecuencia dunha destruci\u00f3n dos reflexos anal\u00edticos normais que levan a un illamento artificial dun agregado en parte formado por notas estra\u00f1as, e consideralo -unha abstracci\u00f3n f\u00f3ra de contexto- como un todo org\u00e1nico. Logo diso, \u00e9 doado convencer aos lectores inxenuos que esta agregaci\u00f3n escapa da clasificaci\u00f3n en termos dos tratados de harmon\u00eda\".\nAcorde.\nNattiez distingue entre an\u00e1lises funicionais e non funcionais do acorde.\nAn\u00e1lise funcional.\nAs an\u00e1lises funcionais incl\u00faen interpretaci\u00f3ns da orixe do acorde como:\nD'Indy (1903, p.\u00a0117), quen analiza o acorde como a IV segundo o principio transcendental de Riemann (como expresou Serge Gut: \"a m\u00e1is cl\u00e1sica sucesi\u00f3n no mundo: T\u00f3nica, Subdominante, Dominante\" (1981, p.\u00a0150)) e rexeita a idea dunha \"s\u00e9tima rebaixada\", elimina, \"todas as notas artificiais, disonantes, xurdidas exclusivamente do movemento mel\u00f3dico das voces, e polo tanto alleas ao acorde,\" conclu\u00edndo que o acorde de Trist\u00e1n \u00e9 \"non m\u00e1is que unha subdominante na tonalidade de La, derrubado sobre si mesmo mel\u00f3dicamente, a progresi\u00f3n harm\u00f3nica representada as\u00ed:\n\"Isto \u00e9 o m\u00e1is simple no mundo,\" tan s\u00f3 un sofisticado acorde de sexta.\nDeli\u00e8ge, independentemente, ve o Sol\u266f como unha apoiatura do La, descrito como\nAn\u00e1lise non funcional.\nAs an\u00e1lises non funcionais est\u00e1n baseadas na estrutura (m\u00e1is que funci\u00f3n), e est\u00e1n caracterizadas por caracterizaci\u00f3ns verticais ou an\u00e1lises lineais. As caracterizaci\u00f3ns verticais incl\u00faen a interpretaci\u00f3n da base do acorde como no\nAs an\u00e1lises lineais incl\u00faen iso de Noske (1981: 116-17) e Schenker foi o primeiro en analizar o motivo por completo seguindo explicaci\u00f3ns mel\u00f3dicas. Schenker e posteriormente Mitchell compararan o acorde de Trist\u00e1n cun xesto disonante contrapunt\u00edstico da fuga en Mi menor do Libro I do \"Clave ben temperado\" (cf. Schenker 1925-1930 II: 29).\nWilliam Mitchell, dende unha perspectiva Schenkeriana, non ve o Sol\u266f como unha apoiatura porque a li\u00f1a mel\u00f3dica (\u00f3boe: Sol\u266f-La-La\u266f-Si) ascende ao Si, convertendo o La nunha nota de paso. Esta suba de terceira menor reflectido pola li\u00f1a descendente (violonchelos: Fa-Mi-Re\u266f, corno ingl\u00e9s: Re), un descenso de terceira menor, convertendo o Re\u266f, como o La\u266f, nunha apoiatura. Isto converte o acorde nunha s\u00e9tima diminu\u00edda (Sol\u266f-Si-Re-Fa).\nSerge Gut (1981, p.\u00a0150), sost\u00e9n que, \"se un se concentra esencialmente nun movemento mel\u00f3dico, un pode ver c\u00f3mo a s\u00faa forza din\u00e1mica crea un dentido de apoiatura cada vez, \u00e9 dicir, ao principio de cada comp\u00e1s, creando un car\u00e1cter febril e tenso ... deste xeito no motivo da soprano, o Sol\u266f e o La\u266f son escoitados como apoiaturas, como o Fa e o Re\u266f no motivo inicial.\" O acorde \u00e9 deste xeito un acorde menor con sexta engadida (Re-Fa-La-Si) no cuarto grao (IV), a\u00ednda que \u00e9 xerado por ondas .\nAllen Forte, quen (1988, p.\u00a0328) identifica o acorde como un conxunto atonal, 4-27 (acorde de s\u00e9tima semidiminu\u00edda) mais ent\u00f3n \"elixe po\u00f1er esta consideraci\u00f3n en segundo plano, mesmo terceiro comparado co aspecto m\u00e1is din\u00e1mico da obertura, que \u00e9 claramente o motivo de ascenso a gran escala que desenvolve na voz superior, nesta proxecci\u00f3n enteiramente lineal do acorde de Trist\u00e1n cambia a un terceiro nivel, Sol\u266f'-Si'-Re\"-F\u266f\".\"\nSchoenberg (1911, p.\u00a0284) o describe como un \"acorde errante [vagierender Akkord]... pode vir de calquera lado\"."}
{"id": "258861", "revid": "98629", "url": "https://gl.wikipedia.org/wiki?curid=258861", "title": "Phocoenoides dalli", "text": "Phocoenoides dalli \u00e9 unha especie de cet\u00e1ceo odontoceto da familia dos foc\u00e9nidos, o \u00fanico membro do x\u00e9nero Phocoenoides que, \u00e1 s\u00faa vez, \u00e9 o \u00fanico da subfamilia dos focenoidinos (\"Phocoenoidinae\").\nEsta especie de toni\u00f1a foi descrita en 1885 polo zo\u00f3logo estadounidense Frederick William True, que a denominou \"Phocoena dalli\" na honra do seu compatriota o naturalista William Healey Dall (1845-1927).\nPero cando m\u00e1is tarde , en 1911, Roy Chapman Andrews describiu o x\u00e9nero \"Phocoenoides\", foi reclasificada neste x\u00e9nero, de xeito que o seu nome cient\u00edfico v\u00e1lido actualmente \u00e9 \"Pnocoenoides dalli\" (True, 1885).\nEsta marsopa adquiriu certa sona nos medios de comunicaci\u00f3n mundiais na d\u00e9cada de 1970, cando se revelou por primeira vez ao p\u00fablico que a pesca de salm\u00f3ns con palangres matara a miles destes cet\u00e1ceos. Por outra parte, c\u00f3mpre dicir que esta especie p\u00e9scase industrialmente no Xap\u00f3n, onde se consome a s\u00faa carne.\nCatarcetr\u00edsticas.\nAs caracter\u00edsticas principais son as seguintes:\nDistribuci\u00f3n.\nVive en augas fr\u00edas do Pac\u00edfico setentrional, entre as Kamchatka \u00e1 de Alasca, polo norte, e at\u00e9 os 50\u00ba N (asociado con golfi\u00f1os), e desde os 40\u00ba N (asociado a caldeir\u00f3ns) at\u00e9 mais ao sur (costas de Corea e o Xap\u00f3n) no leste e costas norteamericanas at\u00e9 a Baixa California no oeste.\nPouco se sabe sobre as s\u00faas migraci\u00f3ns, pero parece que se despraza cara ao norte en ver\u00e1n e cara ao sur en inverno; alg\u00fans individuos poden pasar o ver\u00e1n tan ao norte como no estreiro de Bering.\nAlimentaci\u00f3n.\nCaza crust\u00e1ceos, luras e peixes, apa\u00f1ando sardi\u00f1as e especies af\u00edns en augas superficiais, e peixes lanterna a niveis m\u00e1is baixos.\nEstado de conservaci\u00f3n.\nA especie \u00e9 abundante, e est\u00edmase que a poboaci\u00f3n actual \u00e9 de m\u00e1is de 1 mill\u00f3n de animais. A especie foi amplamente matada en operaci\u00f3ns de pesca en mar aberto con redes de deriva durante as d\u00e9cadas de 1970 e 1980, pero agora est\u00e1n prohibidas estas pescar\u00edas, e os niveis de capturas no actuais non est\u00e1n considerados como o suficientemente altos como para causar descensos poboacionais significativos. As capturas nas augas costeiras xaponesas, as\u00ed como as incidentais nestas augasa e n as rusas (que se estiman globalmente nuns 20 000 esp\u00e9cimes ao ano), non parece que constit\u00faan unha ameaza pra o descenso poboacional suficiente como para xustificar a inclusi\u00f3n desta especie en ningunha categor\u00eda de ameaza."}
{"id": "258862", "revid": "22795", "url": "https://gl.wikipedia.org/wiki?curid=258862", "title": "Phocoenoidinae", "text": ""}
{"id": "258863", "revid": "22795", "url": "https://gl.wikipedia.org/wiki?curid=258863", "title": "Phocoenoides", "text": ""}
{"id": "258865", "revid": "98629", "url": "https://gl.wikipedia.org/wiki?curid=258865", "title": "Rutabaga", "text": "A rutabaga (\"Brassica napobrassica\", ou \"Brassica napus\" var. \"napobrassica\"), \u00e9 unha ra\u00edz comest\u00edbel que se orixinou nun cruzamento entre o repolo (\"Brassica oleracea\" var. \"viridis\") e o nabo (\"Brassica rapa\"). Cult\u00edvase especialmente no norte de Europa e Am\u00e9rica do Norte, onde forma parte da gastronom\u00eda popular. Non \u00e9 un cultivo popular hoxe en d\u00eda en Galiza.\nDescrici\u00f3n.\nA planta ten uns 25\u00a0cm de altura e se estende por uns 35\u00a0cm. A ra\u00edz ten 10\u00a0cm de lonxitude e 9\u00a0cm de di\u00e1metro, con exterior acasta\u00f1ado e polpa amarela ou abrancazada. O sabor \u00e9 moderadamente doce e se asemella ao do nabo, mais con gusto a repolo. A aparencia tam\u00e9n \u00e9 semellante ao nabo mais cambia na cor da polpa e que a ra\u00edz \u00e9 m\u00e1is mesta, con m\u00e1is rebentos, colleit\u00e1ndose cando acadan un talle maior. A diferenza do nabo ten as follas m\u00e1is suaves e cerosas.\nHistoria.\nA primeira menci\u00f3n escrita \u00e9 do bot\u00e1nico sueco Gaspard Bauhin en 1620, que menciona que medra brava en Suecia.\nAd\u00f3itase considerar orixinaria de Escandinavia ou Rusia. Cara finais do s\u00e9culo XVII introduciuse en Inglaterra e Francia e algunhas partes dos Estados Unidos coma Illinois (referencias do seu cultivo en 1817).\nHistoria bot\u00e1nica.\nA taxonom\u00eda sobre a rutabaga sufriu moitos cambios. O bot\u00e1nico sueco Gaspard Bauhin, en 1620 deulle o nome de \"Brassica\u00a0napobrassica\" na s\u00faa obra \"Prodromus\". Carl von Linn\u00e9 en 1753 no seu libro \"Species Plantarum\" considerouna coma unha variedade bot\u00e1nica de \"B.\u00a0oleracea\": \"B.\u00a0oleracea\" var. \"napobrassica\". Posteriormente tense considerado noutros t\u00e1xones coma variedade subespecie ou elevada ao nivel de especie como se vai facer en 1768 baixo o nome de \"Brassica\u00a0napobrassica\" que \u00e9 o que actualmente se acepta.\nCultivo.\nC\u00f3mpre das mesma condici\u00f3ns de crecemento ca o nabo, clima fresco para medrar axi\u00f1a e con calidade. Pl\u00e1ntase na primavera cando o terreo xa se pode traballar, puid\u00e9ndose tam\u00e9n sementar polo outono en climas de invernos non moi fr\u00edos. L\u00e9valle un mes e medio menos en madurar ca o nabo.\nAspectos nutritivos.\nSon plantas ricas en betacarotenos. Coci\u00f1ada ten moi baixo nivel cal\u00f3rico: 39 calor\u00edas por 100 gramos.. 1,3 gramos de prote\u00ednas e 6 gramos de graxas. Salientan os 326 gramos de potasio.\nUso.\nEmpr\u00e9gase moito na gastronom\u00eda do norte de Europa, coma no prato alem\u00e1n co\u00f1ecido coma Steckr\u00fcbeneintopf (en lingua alem\u00e1 a rutabaga ch\u00e1mase \"Steckr\u00fcben\"), tam\u00e9n na \"Hamburger National\" e no \"L\u00fcbecker National\" (a denominaci\u00f3n \"National\" ad\u00f3itase engadir aos pratos que levan esta ra\u00edz). \u00c9 moi empregada tam\u00e9n en toda Escandinavia.\nP\u00f3dese comer cr\u00faa ou coci\u00f1ada. O pur\u00e9 de rutabaga \u00e9 moi com\u00fan. P\u00f3dese comer gratinada con queixo, sofrixida ou conservada en aceite e especias. En ensaladas t\u00e1llase en toros ou pauci\u00f1os. Cr\u00faa \u00e9 lixeiramente doce\nAlgunhas variedades empr\u00e9ganse para a alimentaci\u00f3n de vacas leiteiras.\nDenominaci\u00f3ns noutras linguas europeas.\nEn castel\u00e1n co\u00f1\u00e9cese tam\u00e9n coma \"colinabo\". En ingl\u00e9s coma \"swede turnip\" ou simplemente \" swede\". En franc\u00e9s coma \"navet de Su\u00e8de\", \"rutabaga\" ou \"chou navet\". O portugu\u00e9s coincide co galego. En alem\u00e1n ch\u00e1manlle \"Steckr\u00fcben\"."}
{"id": "258866", "revid": "18868", "url": "https://gl.wikipedia.org/wiki?curid=258866", "title": "Brassica napobrassica", "text": ""}
{"id": "258867", "revid": "18868", "url": "https://gl.wikipedia.org/wiki?curid=258867", "title": "Brassica napus var. napobrassica", "text": ""}
{"id": "258868", "revid": "75439", "url": "https://gl.wikipedia.org/wiki?curid=258868", "title": "Devasa", "text": "Devasa pode referirse a:"}
{"id": "258871", "revid": "23204", "url": "https://gl.wikipedia.org/wiki?curid=258871", "title": "Obodritas", "text": "Os obodritas (en alem\u00e1n: \"Abodriten\", en polaco: \"Obodrzycy\") foron unha confederaci\u00f3n de tribos eslavas occidentais da Idade Media situadas no territorio dos actuais estados de Mecklemburgo-Antepomerania e Schleswig-Holstein no norte de Alema\u00f1a. Durante d\u00e9cadas foron aliados de Carlomagno nas s\u00faas guerras contra os sax\u00f3ns xerm\u00e1nicos e os \"veleti\" eslavos. En 798 os obodritas, gobernados polo pr\u00edncipe Dro\u017cko ou Dra\u0161ko (\"Thrasco\", orixinalmente), derrotaron aos sax\u00f3ns na batalla do r\u00edo Swentana. Os sax\u00f3ns, que a\u00ednda eran pag\u00e1ns (os \"nordalbinxios\"), foron dispersados polo emperador, e a parte do seu antigo territorio en Holstein ao norte do Elba foi concedida aos obodritas en 804, como recompensa pola s\u00faa vitoria. Isto, con todo, reverteuse pronto pola invasi\u00f3n dos daneses.\nO \"Xe\u00f3grafo B\u00e1varo\", un documento medieval an\u00f3nimo solicitado en Ratisbona en 830, cont\u00e9n unha lista das tribos da Europa centro-oriental, ao leste do Elba. A lista incl\u00fae os \"nortabtrezi\" (obodritas) con cincuenta e tres \"civitates\". Ad\u00e1n de Bremen ref\u00edrese a eles como os \"reregi\" debido ao seu lucrativo emporio comercial, Reric. Do mesmo xeito que outros grupos eslavos, foron frecuentemente descritos por fontes xerm\u00e1nicas como vendos.\nAs principais tribos da confederaci\u00f3n obodrita foron:\nOutras tribos asociadas coa confederaci\u00f3n incl\u00faen:\nComo aliados dos reis carolinxios e do imperio dos seus sucesores otonianos, os obodritas combateron desde 808 ata 1200 contra os reis de Dinamarca, quen desexaban dominar a rexi\u00f3n b\u00e1ltica independentemente do imperio. Cando xurdiu a oportunidade, neste caso pola morte dun emperador, buscaban tomar o poder, e en 983 Hamburgo foi destru\u00edda polos obodritas baixo o seu rei, Mstivoj. En ocasi\u00f3ns recib\u00edan tributos dos daneses e sax\u00f3ns. Baixo o liderado de Niklot, resistiron un asalto cristi\u00e1n durante a Cruzada Wenda.\nMisioneiros alem\u00e1ns, tales como San Vicelino, converteron aos obodritas ao cristianismo. En 1170 admitiron o protectorado do Sacro Imperio Romano Xerm\u00e1nico, comezando a xermanizaci\u00f3n e asimilaci\u00f3n nos seguintes s\u00e9culos. Con todo, ata xa o s\u00e9culo XV tard\u00edo a maior\u00eda dos alde\u00e1ns da \u00e1rea obodrita seguiron falando dialectos eslavos (lingua polaba), a\u00ednda que posteriormente o seu idioma foi substitu\u00eddo polo alem\u00e1n. A lingua polaba sobreviviu ata comezos do s\u00e9culo XIX no que hoxe \u00e9 o estado alem\u00e1n de Baixa Saxonia.\nAlg\u00fans dos obodritas tam\u00e9n migraron ao sur e asent\u00e1ronse na Chaira pan\u00f3nica, onde o condado de B\u00e1cs-Bodrog do Reino medieval de Hungr\u00eda foi nomeado no seu honor.\nLista de xefes obodritas.\nOs gobernantes posteriores a estes clasif\u00edcanse dentro dos duques e Arquiduques de Mecklemburgo."}
{"id": "258873", "revid": "624", "url": "https://gl.wikipedia.org/wiki?curid=258873", "title": "Condado de B\u00e1cs-Bodrog", "text": ""}
{"id": "258875", "revid": "27155", "url": "https://gl.wikipedia.org/wiki?curid=258875", "title": "Rickettsia rickettsii", "text": "Rickettsia rickettsii \u00e9 unha especie de bacterias gramnegativas con forma de cocobacilo da familia das Rickettsiaceae, que \u00e9 nativa do Novo Mundo, causante da febre manchada das Monta\u00f1as Rochosas (ou febre das Monta\u00f1as Rochosas), transmitida por carrachas. Pertence ao grupo da febre manchada (SFG) das \"Rickettsia\". \u00c9 un parasito intracelular obrigado que sobrevive dentro doutras c\u00e9lulas.\n\"R. rickettsii\" \u00e9 un organismo aer\u00f3bico non formador de esporas e non motil. As s\u00faas c\u00e9lulas son normalmente de 0,3-0,5 X 0,8-2,0 microns. A s\u00faa membrana externa est\u00e1 formada principalmente por lipopolisac\u00e1ridos.\nA febre manchada das Monta\u00f1as Rochosas (FMMR ou RMSF) transm\u00edtese por medio da picadura de carrachas infectadas pola bacteria, cando estas se alimentan de mam\u00edferos, inclu\u00edndo os humanos. Non obstante, os humanos consid\u00e9rase que son h\u00f3spedes accidentais no ciclo de vida desta \"Rickettsia\" e non son necesarios para manter as poboaci\u00f3ns desta bacteria na natureza.\nHistoria.\nA febre manchada das Monta\u00f1as Rochosas apareceu por primeira vez no val de Idaho en 1896. Daquela non se ti\u00f1a moita informaci\u00f3n sobre a doenza, e inicialmente denominouse sarampelo negro, porque os pacientes ti\u00f1an unhas erupci\u00f3ns cut\u00e1neas caracter\u00edsticas por todo o corpo.\nO pat\u00f3logo norteamericano Howard Ricketts (1871\u20131910) foi o primeiro en identificar e estudar o organismo que causaba esta febre. En 1902, cando H. Ricketts traballaba na Universidade de Chicago, a febre estenduse ao oeste de Montana, onde ti\u00f1a unhas taxas de mortalidade do 80-90%, e Ricketts foi encargado de estudala pola s\u00faa Universidade, o estado de Montana e a Asociaci\u00f3n M\u00e9dica Americana, e identificou o axente.\nS. Burt Wolbach foi o primeiro que fixo unha descrici\u00f3n en grande detalle do axente etol\u00f3xico desta febre en 1919. Descubriu que se trataba dunha bacteria intracelular que aparec\u00eda m\u00e1is frecuentemente nas c\u00e9lulas endoteliais. Comprobou que a bacteria nas c\u00e9lulas da caracha e do mam\u00edfero aparec\u00eda dentro do n\u00facleo, e \u00e1s veces o n\u00facleo celular estaba ateigado de pequenas part\u00edculas e \u00e1s veces distendido. A\u00ednda que Wolbach se decatou das semellanzas cos axentes do tifo exantem\u00e1tico e da febre tsutsugamushi, non considerou que a denominaci\u00f3n 'Rickettsia' fose apropiada para o microorganismo e propuxo o nome \"Dermacentroxenus rickettsi\". Foi Dr. Emile Brumpt quen a asignou ao x\u00e9nero \"Rickettsia\" e en 1922 propuxo o nome que ten hoxe, \"Rickettsia rickettsii\".\nCiclo de vida do pat\u00f3xeno.\nO ciclo de vida de \"Rickettsia rickettsii\" \u00e9 bastante complexo e nel interve\u00f1en un artr\u00f3podo (carrachas da familia Ixodidae) e un h\u00f3spede mam\u00edferos (principalmente ratos, coellos, cans e s\u00f3 accidentalmente humanos).\nTransmisi\u00f3n polo vector artr\u00f3podo.\nIdentific\u00e1ronse catro vectores artr\u00f3podos como transmisores significativos de \"R. rickettsii\" aos humanos, que son as carrachas \"Dermacentor variabilis\" e \"Dermacentor andersoni\", e en menor medida \"Rhipicephalus sanguineus\" e \"Amblyomma cajennense\".\nAs carrachas inf\u00e9ctanse coa bacteria nos estados de larva ou ninfa cando se alimentan de sangue dun mam\u00edfero que est\u00e1 infectado, un modo de transmisi\u00f3n chamado \"transmisi\u00f3n transestadial\". Unha vez que a carracha est\u00e1 infectada, seguir\u00e1 infectada toda a vida. As d\u00faas especies de carrachas \"Dermacentor\" mencionadas serven como reservorios a longo prazo da \"R. rickettsii\", nas cales o organismo se alberga nos divert\u00edculos posteriores do intestino medio, o intestino delgado e os ovarios.\nDebido ao seu confinamento fundamentalmente no tubo dixestivo, \u00e9 posible que os mam\u00edferos, inclu\u00eddos os humanos, contraian a infecci\u00f3n polo contacto de feridas con feces do artr\u00f3podo, que conte\u00f1en as bacterias. Ademais, un macho de carracha infectado pode transmitir o organismo a unha femia infectada durante o apareamento, a trav\u00e9s dos seus flu\u00eddos corporais ou dos espermatozoides. Unha vez infectada, a femia de carracha, como ten bacterias no seu ovario, pode transmitir a infecci\u00f3n \u00e1 s\u00faa descendencia a trav\u00e9s dos ovos, nun proceso chamado \"transmisi\u00f3n transov\u00e1rica\".\nTransmisi\u00f3n aos mam\u00edferos.\nOs mam\u00edferos inf\u00e9ctanse coa \"R. rickettsii\" pola picadura dunha carracha infectada ou cando inxiren alimentos que conte\u00f1an feces dunha larva ou ninfa de carracha infectada. Os humanos contraen a infecci\u00f3n dos vectores infectados pola picadura, despois da cal as rickettsias pasan \u00e1 corrente sangu\u00ednea polas secreci\u00f3ns salivares da carracha ou, por contaminaci\u00f3n de feridas con feces do animal.\nEn \"R. rickettsii\" evolucionaron varios mecanismos estrat\u00e9xicos ou factores de virulencia que lle permiten evadirse do sistema inmunitario do h\u00f3spede e infectalo con \u00e9xito.\nVirulencia.\n\"R. rickettsii\" invade as c\u00e9lulas endoteliais que tapizan os vasos sangu\u00edneos. As c\u00e9lulas endoteliais non son fagoc\u00edticas, pero despois da adhesi\u00f3n da bacteria \u00e1 superficie da c\u00e9lula h\u00f3spede, o pat\u00f3xeno causa cambios no citoesqueleto de dita c\u00e9lula que inducen a fagocitose. As bacterias poden evitar a fusi\u00f3n dos lisosomas aos fagosomas e a explosi\u00f3n oxidativa porque saen do fagosoma ao citoplasma, onde se multiplican e espallan.\nIdentific\u00e1ronse varios factrores de virulencia en \"R. rickettsii\".\nOmpA e OmpB.\nOmpA (rOmp) e Omp B (rOmp) foron identificados como prote\u00ednas da superficie externa das rickettsias e est\u00e1n implicadas na adherencia da bacteria \u00e1 c\u00e9lula h\u00f3spede. Os xenes que codifican estas d\u00faas prote\u00ednas de superficie denom\u00ednanse \"ompA\" e \"ompB\", respectivamente.\nrOmp B \u00e9 a prote\u00edna da membrana superficial predominante en \"R. rickettsii\"; Policastro \"et al.\", estimaron que a proporci\u00f3n de rOmpA con respecto a rOmpB \u00e9 de 1:9. A\u00ednda que se identificaron estas prote\u00ednas da bacteria, as prote\u00ednas receptoras da superficie da c\u00e9lula non foron a\u00ednda identificadas.\nT4SS.\nA entrada na c\u00e9lula h\u00f3spede est\u00e1 mediada por un sistema de secreci\u00f3n de tipo 4 (T4SS), que se encontra en todas as rickettsias. A organizaci\u00f3n do aparato de secreci\u00f3n de T4SS \u00e9 bastante elaborada; ten unha estrutura de t\u00fanel que est\u00e1 inserida na membrana bacteriana interna e se estende ata a membrana externa, e est\u00e1 formado por 12 prote\u00ednas ou m\u00e1is. Unha vez que se produce e estabiliza a adherencia \u00e1 c\u00e9lula h\u00f3spede, o T4SS das \"Rickettsia\" recruta substratos no fondo do aparato de secreci\u00f3n, activando o complexo por medio dun proceso dependente da ATP, que ten como resultado a transferencia directa de macromol\u00e9culas da bacteria ao interior da c\u00e9lula.\nFosfolipase A2.\nA invasi\u00f3n das c\u00e9lulas endoteliais activa inmediatamente a fagocitose, e as bacterias quedan dentro dun fagosoma, pero despois escapan ao citosol, onde se replican. A\u00ednda que non se co\u00f1ece ben como se produce o escape do fagosoma, crese que est\u00e1 mediado pola actividade da fosfolipase A2.\nPolimerizaci\u00f3n da actina.\nNo citosol, outro factor de virulencia chamado ActA, permite a supervivencia da bacteria. ActA \u00e9 unha prote\u00edna da superficie bacteriana que est\u00e1 asociada coa nucleaci\u00f3n da actina do h\u00f3spede e a formaci\u00f3n da chamada cola de actina en \"R. rickettsii\". Despois de interaccionar coas prote\u00ednas do citoesqueleto do h\u00f3spede, a bacteria forma unha \"cola de actina\", que fai que a bacteria adquira motilidade, que lle permite facer movementos unidireccionais r\u00e1pidos polo citoplasma ata a membrana e pasar \u00e1s c\u00e9lulas adxacentes, o que promove o espallamento dunha c\u00e9lula a outra.\nOs danos \u00e1s c\u00e9lulas endoteliais causados por \"R. rickettsii\" poden orixinar a insuficiencia de certos \u00f3rganos (ril, coraz\u00f3n), coagulaci\u00f3n intravascular, e mesmo a morte.\nEstudos in vivo e in vitro.\nNos estudos \"in vivo\" \"R. rickettsii\" invade as c\u00e9lulas do revestimento endotelial dos vasos sangu\u00edneos pequenos ou medianos no h\u00f3spede humano, causando un aumento da permeabilidade vascular, pero cando se estuda \"in vitro\" a bacteria pode infectar todo tipo de c\u00e9lulas do h\u00f3spede mam\u00edfero.\nEpidemiolox\u00eda.\nA febre das Monta\u00f1as Rochosas debe o seu nome que se descubriu nesa \u00e1rea xeogr\u00e1fica, pero hai casos da enfermidade en moitas partes de Norteam\u00e9rica afastadas das Monta\u00f1as Rochosas (a maior parte dos casos danse en estados do centro e zona sur atl\u00e1ntica dos Estados Unidos) e tam\u00e9n noutros pa\u00edses de Am\u00e9rica do Norte, Central e do Sur. Aproximadamente o 90% de todas as infecci\u00f3ns ocorren entre os meses de abril a setembro, que \u00e9 o per\u00edodo en que as carrachas adultas e ninfas son m\u00e1is abondosas."}
{"id": "258878", "revid": "25871", "url": "https://gl.wikipedia.org/wiki?curid=258878", "title": "Col (hom\u00f3nimos)", "text": "O termo col p\u00f3dese referir a:\nBot\u00e1nica.\nDiferentes especies bot\u00e1nicas:"}
{"id": "258879", "revid": "98629", "url": "https://gl.wikipedia.org/wiki?curid=258879", "title": "Jerzy Zabielski", "text": "Jerzy Feliks Zabielski, nado en Varsovia o 28 de marzo de 1897 e finado na mesma cidade o 19 de novembro de 1958, foi un militar e tirador de esgrima polaco, ga\u00f1ador dunha medalla ol\u00edmpica.\nTraxectoria.\nComezou a estudar dereito, e durante eses anos foi un dos pioneiros da esgrima polaca, foi un dos fundadores do Club de Esgrima de Varsovia (1916). Sen rematar a carreira tras o reco\u00f1ecemento da independencia polaca decidiu entrar no ex\u00e9rcito a finais de 1918, e ao ano seguinte ti\u00f1a o rango de subtenente e foi promovido a tenente en 1922. Mentres permanec\u00eda no ex\u00e9rcito retomou os seus estudos de dereito na Universidade Iaguel\u00f3nica de Cracovia e deu clases de esgrima no Club Militar Deportivo mais tam\u00e9n foi dos reorganizadores da secci\u00f3n de esgrima do AZS de Varsovia en 1921 e da Asociaci\u00f3n Polaca de Esgrima en 1922. Partipou nos Xogos Ol\u00edmpicos de 1924 en sabre por equipos sen chegar \u00e1 final pero nos Xogos Ol\u00edmpicos de 1928 na mesma proba logrou a medalla de bronce xunto cos seus compa\u00f1eiros Tadeusz Friedrich, Kazimierz Laskowski, Aleksander Ma\u0142ecki, Adam Pap\u00e9e e W\u0142adys\u0142aw Segda. No Campionato de Europa de 1930 levou a medalla de bronce en sabre por equipos e nos Campionatos Acad\u00e9micos do Mundo conseguiu a medalla de prata en sabre por equipos e en florete. En 1932 pasou ao Corpo de Oficiais de intendencia traballando no Cuartel Xeral en Varsovia. Ascendeu a capit\u00e1n en 1935, participou na defensa de Polonia e tras a capitulaci\u00f3n uniuse ao ex\u00e9rcito leal ao goberno no exilio, destinado no Cuartel Xeral da III Divisi\u00f3n, acadando o grao de maior. Despois da segunda guerra mundial permaneceu no Reino Unido, volveu a Polonia en 1958 pouco antes de morrer."}
{"id": "258880", "revid": "18868", "url": "https://gl.wikipedia.org/wiki?curid=258880", "title": "Brassica oleracea", "text": ""}
{"id": "258881", "revid": "18868", "url": "https://gl.wikipedia.org/wiki?curid=258881", "title": "Coella", "text": ""}
{"id": "258882", "revid": "72012", "url": "https://gl.wikipedia.org/wiki?curid=258882", "title": "WoRMS", "text": ""}
{"id": "258884", "revid": "624", "url": "https://gl.wikipedia.org/wiki?curid=258884", "title": "Seminario de Estudios Galegos", "text": ""}
{"id": "258885", "revid": "1131", "url": "https://gl.wikipedia.org/wiki?curid=258885", "title": "Trofeo Teresa Herrera 1992", "text": "A 47\u00aa edici\u00f3n do Trofeo Teresa Herrera celebrouse na Coru\u00f1a entre o 13 e o 15 de agosto de 1992. O campi\u00f3n foi o S\u00e3o Paulo FC, que logrou o seu primeiro t\u00edtulo.\nO brasileiro Ra\u00ed, autor de tres goles, foi elixido mellor xogador do torneo."}
{"id": "258886", "revid": "88215", "url": "https://gl.wikipedia.org/wiki?curid=258886", "title": "Paulo d'E\u00e7a Leal", "text": "Paulo Vicente Pereira d'E\u00e7a e Alburquerque Leal m\u00e1is co\u00f1ecido como Paulo d'E\u00e7a Leal, nado o 15 de xullo de 1901 e finado o 8 de setembro de 1977, foi un tirador de esgrima portugu\u00e9s, ga\u00f1ador dunha medalla ol\u00edmpica.\nTraxectoria.\nEsgrimista de sona, participou nos Xogos Ol\u00edmpicos de 1924, 1928 e 1936, logrando a medalla de bronce en espada por equipos na edici\u00f3n de 1928 cos seus compa\u00f1eiros M\u00e1rio de Noronha, Jorge de Paiva, Frederico Paredes, Jo\u00e3o Sassetti e Henrique da Silveira."}
{"id": "258888", "revid": "89787", "url": "https://gl.wikipedia.org/wiki?curid=258888", "title": "Trofeo Teresa Herrera 1991", "text": "A 46\u00ba edici\u00f3n do Trofeo Teresa Herrera celebrouse na Coru\u00f1a entre o 15 e o 17 de agosto de 1991. O campi\u00f3n foi o FC Porto, que logrou o seu primeiro t\u00edtulo.\nO b\u00falgaro Ilian Kiriakov foi elixido mellor xogador do torneo."}
{"id": "258889", "revid": "25871", "url": "https://gl.wikipedia.org/wiki?curid=258889", "title": "Lagenorhynchus", "text": "Lagenorhynchus \u00e9 un x\u00e9nero de cet\u00e1ceos odontocetos da familia dos delf\u00ednidos, caracterizado pola cor branca e negra das s\u00faas especies.\nA\u00ednda que antigamente estaba considerado como monofil\u00e9tico, na actualidade estudos e an\u00e1lises xen\u00e9ticas do citocromo \"b\" mitocondrial indican que as especies de \"Lagenorhynchis\" non constit\u00faen un grupo natural, sen\u00f3n que \u00e9 parafil\u00e9tico.\nTaxonom\u00eda.\nDescrici\u00f3n.\nO x\u00e9nero \"Lagenorhynchus\" foi descrito en 1846 polo naturalista ingl\u00e9s John Edward Gray, no seu traballo\nEtimolox\u00eda.\nGray fomou o seu nome coa uni\u00f3n dos elementos do lat\u00edn cient\u00edfico \"lageno-\" e \"-rhynchus\", ambos tirados do grego antigo. O primeiro \u00e9 a ra\u00edz do xenitivo do substantivo \u03bb\u03b1\u03b3\u03ae\u03bd\u03bf\u03c2 \"lag\u1e17nos\", \"botella\", e o segundo \u00e9 a latinizaci\u00f3n do substantivo \u1fe5\u03cd\u03b3\u03c7\u03bf\u03c2 \"rh\u00fdnchos\", \"foci\u00f1o\". Literalmente: \"os do foci\u00f1o en forma de botella\".\nEspecies.\nO x\u00e9nero conta coas seguintes seis especies:\nSin\u00f3nimos.\nO x\u00e9nero co\u00f1eceuse tam\u00e9n polos sin\u00f3nimos seguintes:\nTaxonom\u00eda problem\u00e1tica.\nA\u00ednda que antigamente o x\u00e9nero estaba considerado como monofil\u00e9tico, na actualidade estudos e an\u00e1lises xen\u00e9ticas do citocromo \"b\" mitocondrial indican que as especies de \"Lagenorhynchis\" non constit\u00faen un grupo natural, sen\u00f3n que \u00e9 parafil\u00e9tico.\nLeDuc, Perrin e Dizon, en 1999, encontraron que os arroaces careto e o pinto est\u00e1n filoxeneticamente illados dentro dos delf\u00ednidos, mentres que as restantes catro especies ser\u00edan membros dos \"Lissodelphinae\", un clado de golfi\u00f1os predominantente no oc\u00e9ano Pac\u00edfico, que tam\u00e9n incl\u00fae as d\u00faas especies do x\u00e9nero \"Lissodelphis\" e as catro do x\u00e9nero \"Cephalorhynchus\". Estes resultados son algo problem\u00e1ticos taxonomicamente, posto que o arroaz careto \u00e9 a especie tipo do x\u00e9nero \"Lagenorhynchus\" e, se as outras especies non est\u00e1n estreitamente relacionadas con el, deber\u00edan eliminarse do x\u00e9nero. En consecuencia, LeDuc \"et al.\" suxiren que o arroaz pinto deber\u00eda colocarse dentro do seu propio x\u00e9nero, \"Leucopleurus\", e que o resto das especies que necesitan revisi\u00f3n taxon\u00f3mica, tam\u00e9n. LeDouc propuxo \"Sagmatias\" como un novo x\u00e9nero para \"Lagenorhynchus obliquidens\", \"L. autralis\", \"L. cruciger\" e \"L. obscurus\".\nMay-Collado e Agnarsson (2006) consideran a \"L. cruciger\" e \"L. australis\" como situados filoxeneticamente entre as especies de \"Cephalorhynchus\" e suxiren que estas d\u00faas especies deben transferirse a dito x\u00e9nero. Alg\u00fans datos morfol\u00f3xicos e ac\u00fasticos apoian este arranxo. Ambas as especies comparten coas de \"Cephalorhynchus\" un tipo distinto de sinal de ecolocalizaci\u00f3n co\u00f1ecido como sinal de banda estreita, de alta frecuencia.\nEste sinal \u00e9 compartido coas toni\u00f1as (\"Phocoenidae\") e polo cachalote pigmeo (\"Kogiidae\"), pero non se encontra entre outros grupos de golfi\u00f1os. Segundo Schevill e Watkins (1971), \"L. australis\" e as especies de \"Cephalorhynchus\" son os \u00fanicos golfi\u00f1os que non asub\u00edan.\nPresumibelmente isto \u00e9 tam\u00e9n o caso de \"L. cruciger\". Por outra parte, \"L. australis\" tam\u00e9n comparte con varias especies de \"Cephalorhynchus\" o ter dunha cor branca distinto a \"axila\" marcada detr\u00e1s da aleta pectoral.\nSegundo a an\u00e1lise de May-Collado e Agnarsson, as restantes d\u00faas especies, \"L. obscurus\" e \"L. obliquidens\", estreitamente vinculadas entre si, formar\u00edan un grupo irm\u00e1n do x\u00e9nero \"Cephalorhynchus\". Se esta hip\u00f3tese \u00e9 correcta, teria que cu\u00f1arse un novo nome de x\u00e9nero para dar cabida a estas d\u00faas especies."}
{"id": "258902", "revid": "72012", "url": "https://gl.wikipedia.org/wiki?curid=258902", "title": "Manuel Mart\u00edn Ferrand", "text": "Manuel Mart\u00edn Ferrand, nado na Coru\u00f1a o 11 de decembro de 1940 e finado en Madrid o 30 de agosto de 2013 foi un xornalista galego.\nTraxectoria.\nDiplomado en xornalismo co n\u00famero un da s\u00faa promoci\u00f3n comezou traballando no xornal \"El Diario de C\u00e1diz\" e en \"Pueblo\", e m\u00e1is adiante pasou a colaborar coa radio en Radio Popular de Madrid. En 1960 entrou en Televisi\u00f3n Espa\u00f1ola como redactor de servizos informativos. Nesa \u00e9poca, entre 1966 e 1979 dirixiu e presentou tam\u00e9n diversos programas de televisi\u00f3n, co que se converte nunha faciana co\u00f1ecida da \u00fanica cadea de televisi\u00f3n do momento. Presentou \"Im\u00e1genes para saber\" (1966), \"Nosotros\" con Alfredo Amestoy (1968), \"Con acento\" (1968), \"Siempre en domingo\" (1971), \"24 horas\" (1971-1972), \"S\u00e1bado Cine\" (1977) e \"Hora 15\" (1977-1979).\nParalelamente traballaba na Cadena SER, emisora radiof\u00f3nica onde axudou a crear \"Matinal SER\" (1964), \"Hora 25\" (hist\u00f3rico programa informativo da radio espa\u00f1ola do que foi o primeiro director en 1972), \"Hora 13\", \"Hora 20\", \"La Respuesta\" e outros m\u00e1is. Tam\u00e9n ocupou a direcci\u00f3n de dous xornais de prensa escrita nos anos da transici\u00f3n espa\u00f1ola: \"Diario de Barcelona\" (1973 - 1974) e \"Nuevo Diario\" (1975 - 1976).\nDeixou Televisi\u00f3n Espa\u00f1ola e en 1982 fundou a cadea Antena 3 de Radio, da que se converteu en director xeral e conselleiro de administraci\u00f3n. Neses anos, Antena 3 foi unha das principais emisoras de radio de Espa\u00f1a. En 1989 foi nomeado director xeral da recentemente creada de Antena 3 Televisi\u00f3n e permaneceu \u00e1 fronte de ambos os medios ata a s\u00faa dimisi\u00f3n en xullo de 1992 cando o grupo accionarial maioritario do empresario Javier God\u00f3 lle vendeu a s\u00faa participaci\u00f3n a PRISA. Colaborou co Grupo Zeta como asesor do seu presidente, Antonio Asensio e como articulista en \"El Peri\u00f3dico\", a revista mensual \"Bazar\" e o semanario \"Intervi\u00fa\".\nNos seguintes anos pasou a colaborar coa Cadena COPE, no programa \"La linterna\" e logo en \"La Ma\u00f1ana de Cope\", ata que en 2002 abandonou a emisora para regresar \u00e1 prensa escrita, dixital e en papel. As\u00ed mantivo unha columna diaria en \"ABC\" e en \"Estrella Digital\" (ata 2009). Tam\u00e9n formou parte do equipo de colaboradores do programa \"Protagonistas\", dirixido por Luis del Olmo dende 2002, primeiro en Onda Cero e logo en Punto Radio e desde 2010 foi columnista do diario Republica.com.\nVida persoal.\nFaleceu na Cl\u00ednica de La Concepci\u00f3n de Madrid."}
{"id": "258905", "revid": "89787", "url": "https://gl.wikipedia.org/wiki?curid=258905", "title": "Delfininos", "text": "A dos delfininos (\"Delphininae\") \u00e9 unha subfamilia de cet\u00e1ceos odontocetos da familia dos delf\u00ednidos que incl\u00fae numerosas especies de golfi\u00f1os."}
{"id": "258906", "revid": "22795", "url": "https://gl.wikipedia.org/wiki?curid=258906", "title": "Delphininae", "text": ""}
{"id": "258908", "revid": "23204", "url": "https://gl.wikipedia.org/wiki?curid=258908", "title": "Col de Bruxelas", "text": "As coles de Bruxelas ou coias de Bruxelas (do Grupo Gemmifera de \"Brassica oleracea\"; o seu nome cient\u00edfico \u00e9 Brassica oleracea\" var. \"gemmifera) \u00e9 un grupo cultivar (sobre todo en inverno) das coles caracterizado polo seu pequeno di\u00e1metro (xeralmente de 2.5\u20134\u00a0cm de di\u00e1metro) que se asemella a repolos mi\u00fados. O nome d\u00e9bese ao seu lugar orixinario de cultivo, non por mor a que sexan sonadas na vila de Bruxelas. \u00c9 co\u00f1ecida polo seu alto contido en Vitamina A e C e \u00e1cido f\u00f3lico.\nComo cultivo moderno que \u00e9, en Galiza introduciuse hai poucas d\u00e9cadas como alimento. O sabor \u00e9 semellante ao do repolo e os grelos.\nDescrici\u00f3n.\nTecnicamente son gomos que aparecen no caule da planta e que se apa\u00f1an cando te\u00f1en unha textura firme e unha cor verde intensa (existen variedades con cores vermellas e/ou moradas). O bordo das follas que cobre o n\u00facleo central pode ter cor lixeiramente amarelenta. O sabor \u00e9 xeralmente algo doce, mais, \u00e1s veces, cun fondo lixeiramente amargo (por mor a vestixios de glicosinolatos: sinigrina e progoitrina).\nHistoria.\nEsta planta \u00e9 relativamente recente, xa aparecen descrici\u00f3ns da mesma a comezos do s\u00e9culo XIX (aproximadamente en 1821) nos arrabaldes de Bruxelas, o nome vulgar era o franc\u00e9s \"Choux de Bruxelles\".\nUsos.\nAparece frecuentemente asociada en Europa a pratos invernais, como case todas as coles. Adoita prepararse fervida en auga e acompa\u00f1ada, por mor en parte ao seu lixeiro sabor doce, de carnes, afumados, embutidos etc. Algunhas variedades te\u00f1en un lixeiro sabor agre. O xeito no que se deben coci\u00f1ar as coles de Bruxelas foi orixe dun acalorado debate, xa que existen moitas receitas caseiras que evitan o mal cheiro e que ao mesmo tempo axudan a manter o doce recendo a noces, unha das opci\u00f3ns \u00e9 a t\u00e9cnica de coci\u00f1a co\u00f1ecida como Stir frying. Moitos coci\u00f1eiros consideran que a col ten as s\u00faas m\u00e1ximas propiedades recendentes e organol\u00e9pticas a finais do inverno, cando os gomos foros expostos \u00e1s xeadas invernais.\nO m\u00e9todo m\u00e1is usual para preparar as coles de Brxselas \u00e9 primeiro facer un par de fendi\u00f1as cun coitelo en forma de cruz na base do ped\u00fanculo e posteriormente eliminar, ou pelar, as follas superficiais (\u00e1s veces algo descoloridas) que quedan soltas grazas a estas incisi\u00f3ns. Existe a crenza popular de que son cortadas con este corte cruzado na s\u00faa base para que cozan m\u00e1is axi\u00f1a, outros coci\u00f1eiros, por\u00e9n, que as\u00ed se deixa repartir o recendo da por toda a col durante a coza.\nAdoita ser unha gornici\u00f3n ideal diferentes tipos de carne, nalgunhas ocasi\u00f3ns afumados, como por exemplo: pequenos anacos de xam\u00f3n, salchichas etc.\nContido nutritivo.\nA planta cont\u00e9n m\u00faltiples cantidades de vitaminas e sales minerais, como por exemplo vitamina C, vitamina B-complexa, betacarotina, \u00e1cido f\u00f3lico e calcio, potasio as\u00ed coma ferro, acostuman ser inclu\u00eddas nas dietas con alto contido de sales minerais e fibra.\n\"Fonte: Souci.Fachmann.Kraut 1994\""}
{"id": "258909", "revid": "18868", "url": "https://gl.wikipedia.org/wiki?curid=258909", "title": "Brassica oleracea var. gemmifera", "text": ""}
{"id": "258910", "revid": "18868", "url": "https://gl.wikipedia.org/wiki?curid=258910", "title": "Coia de Bruxelas", "text": ""}
{"id": "258911", "revid": "3089199", "url": "https://gl.wikipedia.org/wiki?curid=258911", "title": "Brassica oleracea var. viridis", "text": ""}
{"id": "258913", "revid": "27155", "url": "https://gl.wikipedia.org/wiki?curid=258913", "title": "\u00c1cido beh\u00e9nico", "text": "O \u00e1cido beh\u00e9nico ou \u00e1cido docosanoico \u00e9 un \u00e1cido graxo saturado de 22 carbonos coa f\u00f3rmula C21H43COOH. Ten a aparencia de cristais ou pos brancos ou cor crema cun punto de fusi\u00f3n de 80\u00a0\u00b0C e un punto de ebulici\u00f3n de 306\u00a0\u00b0C.\nComo aceite alimentario o \u00e1cido beh\u00e9nico abs\u00f3rbese mal.\nFontes.\n\u00c9 o principal compo\u00f1ente do aceite de beh\u00e9n co 9% do total, que se extrae das sementes da \u00e1rbore \"Moringa oleifera\".\nO \u00e1cido beh\u00e9nico est\u00e1 presente tam\u00e9n noutros aceites vexetais, como o aceite de colza (canola), o aceite de cacahuete e tam\u00e9n en aceites de animais mari\u00f1os.\nUsos.\nComercialmente o \u00e1cido beh\u00e9nico pode utilizarse para darlle suavidade aos acondicionadores de cabelo e cremas hidratantes. Tam\u00e9n se usa nos aceites lubricantes e como retardador da evaporaci\u00f3n de disolventes, e ceras.\nA reduci\u00f3n do \u00e1cido beh\u00e9nico orixina behenil alcohol.\nDebido \u00e1 s\u00faa natureza anfip\u00e1tica, investigouse o seu uso en monocapas ou pel\u00edculas de Langmuir-Blodgett .\nO aceite de pracaxi (extra\u00eddo das sementes de \"Pentaclethra macroloba\") \u00e9 un produto natural cunha das concentraci\u00f3ns m\u00e1is altas de \u00e1cido beh\u00e9nico co\u00f1ecidas, e \u00fasase en acondicionadores de cabelo."}
{"id": "258914", "revid": "27155", "url": "https://gl.wikipedia.org/wiki?curid=258914", "title": "\u00c1cido docosanoico", "text": ""}
{"id": "258915", "revid": "15490", "url": "https://gl.wikipedia.org/wiki?curid=258915", "title": "Lois I, Sacro Emperador Romano-Xerm\u00e1nico", "text": "Lois I co\u00f1ecido como \u00abo Piadoso\u00bb ou Ludovico P\u00edo (en lat\u00edn, \"Ludovicus Pius\"), nado o 16 de abril de 778 en Cassinogilum (o lugar foi identificado como o actual Chasseneuil) e finado o 20 de xu\u00f1o de 840 en Ingelheim am Rhein, foi o \u00fanico fillo de Carlomagno que chegou \u00e1 idade adulta e foi o seu sucesor como rei dos francos e emperador do Sacro Imperio Romano Xerm\u00e1nico (814-840).\nTraxectoria.\nDurante a s\u00faa mocidade foi rei de Aquitania (781-840), e foi respons\u00e1bel da defensa das fronteiras meridionais do imperio. Conquistou Barcelona aos \u00e1rabes o 801, e reforzou a autoridade franca sobre Pamplona e os vascos o 813.\nDurante o seu reinado como emperador, incorporou os seus fillos adultos Lotario, Pipino e Lois no goberno. A primeira d\u00e9cada de goberno estivo marcada por traxedias e desprestixios, especialmente polo tratamento brutal que inflixiu ao seu sobri\u00f1o Bernardo de Italia polo cal Lois se arrepentiu publicamente. \u00c1 d\u00e9cada do 830 o imperio viuse dividido pola guerra civil entre os seus fillos, que loitaban polo poder, especialmente despois de que Lois intentase inclu\u00edr o fillo da s\u00faa segunda muller, Carlos, no seu testamento. Malia que Lois conseguiu restablecer a orde, \u00e1 s\u00faa morte os seus fillos retomaron a guerra civil durante tres anos antes de se repartiren o imperio co Tratado de Verd\u00fan.\nA s\u00faa vida \u00e9 ben co\u00f1ecida polo relato que fai O Astr\u00f3nomo, cronista oficial dos francos, na s\u00faa \"Vita Hludovici.\"\nRei de Aquitania.\nNaceu o 16 de abril do 778 e foi o cuarto fillo de Carlomagno (o terceiro con Hildegarda de Vintzgau). O 781, cando ti\u00f1a s\u00f3 3 anos, foi nomeado rei de Aquitania, un dos reinos do Imperio carolinxio, e enviado ao pa\u00eds acompa\u00f1ado por rexentes e unha corte para po\u00f1er orde nas rebeli\u00f3ns que estaban tendo lugar como consecuencia da derrota dos ex\u00e9rcitos de Carlomagno no intento de conquista de Zaragoza e na Batalla de Roncesvales (778).\nDurante os anos 800-801 dirixiu a expedici\u00f3n que vai conquistar Barcelona aos musulm\u00e1ns e despois foi o encargado de nomear os primeiros condes de Barcelona desde Ber\u00e0 ata Bernardo de Septimania. Os anos 804, 808 e 809 organizou outras expedici\u00f3ns contra territorio musulm\u00e1n que non conseguiron ning\u00fan \u00e9xito importante.\nSegundo o documento \"Divisio Regnorum\" (806), Carlomagno previra repartir o Imperio entre os seus fillos. Carlos hab\u00edase converter en Emperador dos francos, Pipino en rei de Italia e Lois herdar\u00eda Aquitania, Septimania, Provenza e parte de Borgo\u00f1a. Pero todos os irm\u00e1ns de Lois morreron antes do seu pai, de forma que el se converteu no \u00fanico herdeiro de todos os reinos francos, non sendo Italia, que Carlomagno cedeu ao fillo de P\u00edpino e neto seu Bernardo de Italia.\nO 813 con Carlomagno xa doente e tras morreren os seus outros fillos Carlos de Neustria e Austrasia e Pipino de Italia (que deixou un s\u00f3 fillo de nome Bernardo), Gerric, un dos principais oficiais de Aquitania, e outros conselleiros de Lu\u00eds recomend\u00e1ronlle ir xunto ao seu pai; pero Lois rexeitouno para que non parecese que o fac\u00eda por ambici\u00f3n, e esperou ordes de Carlomagno. O ver\u00e1n foi chamado a Aquisgr\u00e1n onde nunha asemblea xeral en setembro foi nomeado co-emperador co seu pai, volvendo a pasar o inverno en Aquitania. \u00c1 morte do pai, o 28 de xaneiro do ano seguinte, herdou o imperio.\nEmperador.\nCando Lois recibiu a noticia da morte do seu pai, o 1 de febreiro do 814 estaba celebrando a asemblea xeral do reino en Dou\u00e9 en Anjou. Ao cabo de cinco d\u00edas sa\u00edu cara a Aquisgr\u00e1n onde chegou avanzado febreiro e coroouse emperador nunha asemblea xeral na que o seu sobri\u00f1o Bernardo o reco\u00f1eceu como superior e fixo o xuramento igual que todos os outros nobres do reino. Obrigou aos curm\u00e1ns de seu pai a tomar ordes mon\u00e1sticas e pechou as s\u00faas irm\u00e1s en conventos, para evitar que casasen con maridos que puidesen po\u00f1er en perigo a s\u00faa autoridade. Ao final do mesmo ano enviou ao seu fillo Pipino a Aquitania, reino que lle cedeu nas mesmas condici\u00f3ns nas que o tivera el en vida do pai. Pipino \u00e9 co\u00f1ecido como Pipino I de Aquitania e non foi coroado formalmente ata a dieta de Aquisgr\u00e1n do 817. Esta demora deber\u00edase ao final da tregua cos musulm\u00e1ns, que trouxo enfrontamentos cuxos detalles se desco\u00f1ecen, e a unha epidemia de peste e fame que afectar\u00edan a parte de Aquitania.\nO 816 o Papa Estevo V atopouse con Lois en Reims e volveuno a coroar emperador. Deste xeito o Papado v\u00eda reforzada a s\u00faa influencia ao verse reco\u00f1ecida a s\u00faa importancia \u00e1s coroaci\u00f3ns imperiais.\n\"Ordinatio Imperii\".\nO xoves santo do 817, Lu\u00eds e a s\u00faa corte sufriron un accidente ao afundirse a galer\u00eda de madeira que conectaba o palacio coa catedral de Aquisgr\u00e1n. Moitos morreron, e tras ver a morte tan preto Lu\u00eds empezou a pensar na s\u00faa sucesi\u00f3n.\nTres meses despois emitiu un decreto imperial chamado \"Ordinatio Imperii\", no que repart\u00eda a s\u00faa herdanza:\nO Imperio non se pod\u00eda dividir, e todos os reis dos reinos francos ti\u00f1an que obedecer ao emperador. Deste xeito, o fillo m\u00e1is vello, Lotario, recib\u00eda unha dignidade superior ao resto de irm\u00e1ns, e unhas terras moito m\u00e1is extensas.\nBernardo de Italia.\nA \"ordinatio imperii\" deixaba claro que o reino de Italia estaba subordinado ao emperador. Bernardo de Italia, que desexaba continuar coa s\u00faa autonom\u00eda, empezou a planear unha declaraci\u00f3n de independencia respecto aos reinos francos. Ao se decatar, Lois reuniu un ex\u00e9rcito e dirixirse cara \u00e1 fronteira italiana. Intimidado pola r\u00e1pida reacci\u00f3n do seu t\u00edo, Bernardo rendeuse e someteuse a el. Lois sentenciouno a morte, malia que decidiu conmutarlle a pena pola de deixalo cego. A\u00ednda as\u00ed, unha vez que lle tiraron os ollos, Bernardo morreu, logo de dous d\u00edas de agon\u00eda.\nA morte do seu sobri\u00f1o hab\u00eda pairar sobre a conciencia de Lois durante o resto da s\u00faa vida. Cando en 818 a s\u00faa esposa Ermengarda de Hesbaye morreu, Lois creu que a morte era un castigo divino, posto que Ermengarda influ\u00edra durante as decisi\u00f3ns que tomou en relaci\u00f3n ao seu sobri\u00f1o.\nO 822 Lu\u00eds fixo penitencia pedindo perd\u00f3n polo trato a Bernardo ante o papa Pascual I e un consello de cl\u00e9rigos e nobres. O prestixio de Lois viuse afectado a ra\u00edz deste episodio.\nPrimeira guerra civil.\nO ano 820 Lois volveuse a casar, con Xudite de Baviera, e en 823 ter\u00eda un fillo coa s\u00faa segunda esposa. O nacemento deste novo fillo, de nome Carlos, acabou cos pactos establecidos na \"Ordinatio Imperii\", posto que os intentos de Lois de deixar parte da herdanza ao seu novo fillo toparon coa oposici\u00f3n dos tres fillos da primeira esposa.\nO 829, en Worms, Lois deu Alema\u00f1a a Carlos, diminu\u00edndo significativamente a porci\u00f3n que fora asignada ao seu herdeiro Lotario que se enfureceu pola perda dos seus territorios. Co apoio dos seus irm\u00e1ns, Lotario acusou a Xudite de cometer adulterio co conde de Barcelona Bernardo de Septimania, e a Carlos de ser un fillo bastardo. O 830, cando Lois volv\u00eda dunha campa\u00f1a a Breta\u00f1a, atopou o seu imperio no medio dunha guerra civil. Pipino de Aquitania e Lois o Xerm\u00e1nico encarceraran a Xudite en Poitiers, e Bernardo de Septimania tivera que fuxir a Barcelona.\nMentres tanto Lotario reunira un grande ex\u00e9rcito, e Lois para salvar a situaci\u00f3n prometeu a Pipino e Lu\u00eds unha parte m\u00e1is grande da herdanza se cambiaban de bando e o axudaban a combater a Lotario. Finalmente Lois conseguiu capturar a Lotario e recuperar o control. Lotario foi perdoado, pero foi exiliado a Italia.\nSegunda guerra civil.\nNa dieta ou asemblea xeral de Thionville do outono do 831, Bernardo de Septimania foi rehabilitado; estaban presentes na reuni\u00f3n Lotario I de Italia e Lois de Baviera; Pipino I de Aquitania escusou con varios motivos a s\u00faa asistencia malia as ordes directas do emperador, pero finalmente, baixo orde paterna, t\u00edvose que presentar en decembro en Aquisgr\u00e1n onde estaba Lois o Piadoso; este amoestouno e ordenoulle que ficase ao seu car\u00f3n e prohibiulle ausentarse sen o seu permiso, o que era un tipo de arresto. Pero logo das festas de Nadal Pipino evadiuse o d\u00eda dos santos Inocentes (28 de decembro do 831) sa\u00edndo pola noite cara a Aquitania, acompa\u00f1ado dos se\u00f1ores que lle eran m\u00e1is afectos. Houbo mesmo un tipo de v\u00ednculo secreto con Bernardo de Septimania, que \u00e1 s\u00faa vez estaba descontento por non ser restablecido na s\u00faa posici\u00f3n na corte.\nBerenguer, conde de Tolosa e conselleiro de Pipino, aconselloulle que non se sublevase pero Bernardo de Septimania instigouno. A principios do 832, Lois o Piadoso convocou unha dieta en Orle\u00e1ns para discutir os m\u00e9todos para volver a Pipino \u00e1 obediencia. Lotario e Pipino e foron chamados, pero Lois apoiou ao seu irm\u00e1n e non foi; aspiraba \u00e1 parte de Xermania destinada ao seu medio irm\u00e1n Carlos o Calvo. Lois o Piadoso iniciou a campa\u00f1a contra os seus fillos rebeldes. Berenguer, leal ao emperador, entrou nos dominios de Bernardo, apoder\u00e1ndose dalg\u00fans deles, con seguridade o Rosell\u00f3n (co Vallespir), probabelmente tam\u00e9n Ras\u00e8s e o Conflent. O 2 de febreiro do 832 Berenguer xa estaba en Elne.\nLois o Piadoso dirixiuse cara a Aquitania para reprimir a revolta, pero a insurrecci\u00f3n de seu fillo Lois en Baviera apartouno desta empresa. Lois non conseguiu apoio da nobreza de Xermania e os soldados declar\u00e1ronse polo emperador, tendo que retirarse e someterse. Acabada a s\u00faa tarefa en Xermania, Lois o Piadoso foi a Orle\u00e1ns onde en setembro convocou unha dieta \u00e1 que chamou a Pipino; este sent\u00edase moi culp\u00e1bel e non ousou presentarse; fixo ver que \u00eda pero marchou dun lado \u00e1 outro sen chegar a Orle\u00e1ns e o emperador decidiu ilo buscar a Aquitania e dirixiuse cara ao palacio de Joac (Iocundiacum), \u00e1 beira de Limoges. Pipino, vendo que non pod\u00eda escapar \u00e1 persecuci\u00f3n do seu pai, foise botar aos seus p\u00e9s e pediulle perd\u00f3n, que o emperador lle concedeu. Fixo unha asemblea en Joac (final de setembro) onde o emperador presentou os reproches correspondentes a Pipino; para asegurar a s\u00faa fidelidade ordenoulle marchar a Tr\u00e9veris coa s\u00faa esposa e os seus fillos, e prohibiulle sa\u00edr da cidade ata nova orde; tam\u00e9n tivo que dar testemu\u00f1a da s\u00faa submisi\u00f3n. Bernardo de Septimania e o seu irm\u00e1n Gaucelmo foron privados dos seus honores pero por carencia de acusadores puid\u00e9ronse retirar \u00e1s s\u00faas posesi\u00f3ns patrimoniais tranquilamente.\nO 4 de outubro Lois o Piadoso a\u00ednda estaba en Joac segundo unha carta desta data, emitida \"no lugar de Juvenciacum\" pola cal daba a aldea de Fontaines \u00e1 diocese de Tolosa, dependente do seu dominio, a un dos seus vasalos de nome Adalbert, co permiso de posu\u00edlo en propiedade e de dispo\u00f1er como quixese. Isto demostrar\u00eda que o reino de Aquitania lle foi confiscado a Pipino pois Lois o Piadoso exerc\u00eda a autoridade real. Non est\u00e1 claro se foi na mesma asemblea cando foi desposu\u00eddo ou ben uns d\u00edas despois, cando Pipino, que finxira obedecer e marchar a Tr\u00e9veris, se dirixiu a Dou\u00e9 no Anjou, cunha escolta, e pola noite f\u00edxose secuestrar polos seus propios servidores, ficando en Aquitania e indo dun lugar \u00e1 outro; isto irritar\u00eda ao emperador que o desposu\u00edra. Lu\u00eds o Piadoso ficou en Aquitania unhas semanas e finalmente entregou o reino ao seu fillo de 9 anos Carlos o Calvo do que recibiu o xuramento de fidelidade xunto co dos principais se\u00f1ores do pa\u00eds. O Piadoso fixo un \u00faltimo intento de someter a Pipino e convocou unha asemblea dentro de Aquitania, o d\u00eda de San Marti\u00f1o (11 de novembro) \u00e1 cal o convocou. Pero Pipino, rebelde e obstinado, rexeitou ir e a\u00ednda fustrigou \u00e1s tropas de seu pai, o que, unido \u00e1s choivas extremadamente abundantes daquel outono, seguidas dun fr\u00edo rigoroso ao comezo do inverno, obrigou ao emperador a despachar ao seu ex\u00e9rcito e foise ao palacio de Rest, en Anjou, \u00e1 beira do Loira, e despois a Mans, onde pasou as festas de Nadal ata que, a comezos do 833, foi cara a Aquisgr\u00e1n.\nA revolta de Pipino arrastrou aos seus dous irm\u00e1ns Lotario I e Lu\u00eds de Baviera. Durante o inverno (principios do 833) os tres pr\u00edncipes axustaron unha alianza contra o seu pai ao que atribu\u00edan o desexo de os desherdar, contra o xuramento que fixera en 817. Os tres rebeldes chamaron aos seus partidarios que estaban desterrados e intentaron sublevar aos pobos ao seu favor. \u00c1 fronte dos rebeldes p\u00faxose Matfred de Orle\u00e1ns mentres o bispo Eb\u00f3n de Reims quedaba como principal conselleiro de Lotario. Lois o Piadoso reuniu un ex\u00e9rcito leal en Worms a comezos da coresma, apoderouse de Suabia e marchou contra os rebeldes que se reuniron en Alsacia entre Estrasburgo e Basilea, preto de Colmar, nun lugar chamado \"Rotfelth\" (que quere dicir \"Campo Vermello\"), situado entre Brisach e o r\u00edo Ell, despois co\u00f1ecido como \"Campo das Mentiras\" (\"Campus Mendacii\") ou \"Lugenfeld\" e hoxe en d\u00eda Rotleube. Lotario conseguira o apoio do papa Gregorio IV que o seguiu desde Italia con toda a corte romana co pretexto de meditar sobre a paz dentro da familia real. Lois o Piadoso intentou primeiro, como habitualmente, a v\u00eda da negociaci\u00f3n e enviou delegados para invitalos a se someteren e se suxeitaren \u00e1 s\u00faa clemencia; pero todo foi in\u00fatil; tam\u00e9n enviou delegados ao papa para se queixar de que desde da s\u00faa chegada non se encontrara con el e de que protex\u00eda aos rebeldes. Os bispos leais a Lois xa se declararon contra o papa logo de correr o rumor de que os quer\u00eda excomungar, inclu\u00edndo ao mesmo emperador, se non restitu\u00eda nos seus dereitos a Lotario, e de mutuo acordo adiant\u00e1ronse e o excomungaron por se arrogar facultades que os canons non lle conced\u00edan e ameazaron coa s\u00faa deposici\u00f3n por haber ido ao imperio sen ser chamado. Os tres pr\u00edncipes rebeldes contestaron ao pai firme pero respectuosamente: eles non fixeran falta ningunha pois a iniciativa xurdira do pai cando os desherdara a instancias de certas persoas cuxos malos consellos segu\u00eda facilmente e que non fac\u00eda intento ning\u00fan de conservar a paz restablecendo a partici\u00f3n do 817, posto que as posteriores eran sempre demasiado favor\u00e1beis a Xudite de Baviera e os seus intereses, e que esta emperatriz ti\u00f1a demasiado ascendente sobre o emperador e o dominaba, imped\u00edndolle desherdar a Carlos (futuro Carlos o Calvo).\nOs dous ex\u00e9rcitos esperaban o sinal para o enfrontamento cando o emperador foi avisado da chegada de Gregorio IV ao seu campamento; o papa foi recibido friamente e os dous homes tiveron unha entrevista curta; Gregorio ficou ent\u00f3n no campamento e seguiu negociando e empezou a influ\u00edr en Lu\u00eds, ao que, segundo alg\u00fans, convenceu de ser designado \u00e1rbitro no conflito (segundo outros retirouse sen conseguir nada positivo e logo de intentar estender discordia entre os homes do emperador); nesta condici\u00f3n volveu ao campamento de Lotario que non pod\u00eda aceptar con honor as condici\u00f3ns de paz que ofrec\u00eda o seu pai. O certo \u00e9 que, durante o tempo que Lotario e Gregorio negociaron, os tres pr\u00edncipes conseguiron ga\u00f1ar para a s\u00faa causa moitos dos se\u00f1ores, ben por agasallos ben por promesas; a noite logo da entrevista os se\u00f1ores ga\u00f1ados polos pr\u00edncipes desertaron coa s\u00faa xente e o d\u00eda seguinte Lois o Piadoso atopouse case s\u00f3 non sendo polos prelados e se\u00f1ores sempre leais aos que, para salvaren a vida, o propio emperador aconsellou retir\u00e1rense ao campamento de Lotario ou fuxiren, opci\u00f3n esta \u00faltima elixida pola maior parte.\nLois enviou emisarios aos seus fillos pedindo que lle fose evitada a deshonra de ser tra\u00eddo ao campamento rival polos soldados e os pr\u00edncipes comunic\u00e1ronlle que fose ao seu campamento e eles o hab\u00edan recibir con todo o honor e respecte debidos. As\u00ed o fixo Lois o Piadoso: ao achegarse, os tres fillos baixaron do cabalo e f\u00f3rono saudar; o emperador abrazounos e falou alg\u00fan tempo; recordoulles a s\u00faa palabra sobre a emperatriz e o mozo Carlos, o seu medio irm\u00e1n e promet\u00e9ronlle que non lles far\u00edan nada e outras promesas que lles pediu. Conducido Lois co seu fillo Carlos \u00e1 tenda de Lotario I, Xudite foi tra\u00edda \u00e1 tenda de Lu\u00eds de Baviera. As promesas non se mantiveron e Xudite foi enviada ao exilio ao convento de Tortona, na Lombard\u00eda.\nLotario convocou unha asemblea na que o imperio foi declarado vacante e el mesmo foi proclamado emperador (oficialmente ofrec\u00e9ronlle o cargo, que aceptou). Os tres pr\u00edncipes procederon a un novo repartimento da monarqu\u00eda conforme \u00e1 partici\u00f3n do 817 e cada un recibiu o xuramento dos se\u00f1ores que se hab\u00edan converter nos seus s\u00fabditos segundo a nova partici\u00f3n e que estaban presentes no lugar. Logo disto separ\u00e1ronse. Pipino volveu a Aquitania (Pipino foi restaurado no seu anterior status de rei), Lois a Baviera e o papa a Roma. Lotario dirixiuse a Francia co seu pai que foi conducido baixo unha forte garda, igual que o pr\u00edncipe Carlos e, ao chegaren a Soissons, Lois o Piadoso foi pechado no mosteiro de Saint-M\u00e9dard, onde lle foi prohibida calquera visita; Carlos foi enviado \u00e1 abad\u00eda de Prom na diocese de Tr\u00e9veris.\nPolo 1 de outubro do 833 Lotario convocou unha dieta xeral en Compi\u00e8gne que o ratificou como emperador e \u00e1 que fixo asistir ao seu pai para utilizalo nos seus designios. Nesta asemblea esixiu un xuramento de fidelidade dos prelados e se\u00f1ores que asistiron, pois sospeitaba que alg\u00fans eran fieis secretamente ao seu pai. Lois foi deposto, e obrigouno a confesar publicamente moitos pecados que non cometera.\nLotario foise a Aquisgr\u00e1n, onde chegou o 29 de novembro, con idea de pasar o inverno. Ent\u00f3n fixo ir \u00e1 corte ao seu pai do que desconfiaba. Pero mentres, as disposici\u00f3ns ignominiosas adoptadas cara a Lois na asemblea foron co\u00f1ecidas por Pipino e Lois que outra vez se rebelaron contra o seu irm\u00e1n ao que consideraban que se apoderaba de demasiado poder sen participaci\u00f3n dos outros irm\u00e1ns. Tam\u00e9n os prelados que participaran na asemblea de Compiegne empezaron a vacilar e alg\u00fans fixeron p\u00fablico o seu arrepentimento; o pobo empezou a murmurar e produc\u00edronse asembleas secretas de se\u00f1ores de Xermania, Aquitania e Borgo\u00f1a, onde se discutiu sobre como liberar a Lotario de mans do seu fillo. O duque Bernardo de Septimania que viv\u00eda retirado na Borgo\u00f1a nas terras familiares, cono inimigo declarado de Lotario e coa esperanza de recuperar os seus honores, uniuse ao conde Guar\u00edn, un dos m\u00e1is grandes se\u00f1ores de Borgo\u00f1a, e xuntos traballaron para conseguir a lealdade dos se\u00f1ores do reino borgo\u00f1\u00f3n, formando unha liga en favor de Lois o Piadoso. Ao mesmo tempo Bernardo enviou mensaxeiros a Pipino I de Aquitania, o seu amigo, para convir o xeito de actuar para restablecer ao Piadoso. O rei Lois de Baviera marchou co seu ex\u00e9rcito cara a Frankfurt onde enviou mensaxeiros ao seu irm\u00e1n Lotario pedindo que o pai fose tratado con m\u00e1is humanidade, pero estas protestas non tiveron efecto. Ent\u00f3n Lois achegouse coas s\u00faas tropas a Aquisgr\u00e1n mentres Pipino preparaba as s\u00faas tam\u00e9n para avanzar e unirse ao seu irm\u00e1n m\u00e1is novo. Lotario, decatado, fixo vir a Carlos da abad\u00eda de Prom e mant\u00edvoo no mesmo lugar que ao pai e deposto emperador, sendo tra\u00eddos primeiro a Compi\u00e8gne, e despois cara a Par\u00eds, onde consideraba que a nobreza lle era m\u00e1is leal que en ning\u00fan outro lugar e \u00e1 espera da chegada das s\u00faas tropas, \u00e1s que xa mobilizara.\nAo chegar a Par\u00eds soubo que os condes Egebard e Guillerme (o seu escudeiro), con outros se\u00f1ores, decidiran atacalo e arrebatarlle ao emperador. Pero Lois o Piadoso disuadiunos en beneficio da paz e aconsellou non facer nada apresurado. Mentres Pipino chegara xa \u00e1 beira do Sena co ex\u00e9rcito de Aquitania, pero non pod\u00eda cruzar o r\u00edo porque Lotario xa ordenara confiscar todas as barcas e unha inundaci\u00f3n extraordinaria levara as pontes; ao mesmo tempo Bernardo e Guar\u00edn chegaron ao comezo da coresma coas tropas borgo\u00f1oas ata a beira do Marne; o fr\u00edo a\u00ednda era rigoroso e as forzas tiv\u00e9ronse que parar en Bonn\u0153il (\"Bongilo\"). Pouco despois, o s\u00e1bado da primeira semana de coresma (26 de febreiro) os dous se\u00f1ores enviaron uns mensaxeiros a Lotario, o abade Rebald e o conde Gaucelmo (ex conde, irm\u00e1n de Bernardo) para pedir a liberaci\u00f3n do emperador e advert\u00edrono de que se o deixaba nas s\u00faas mans de bo grado, eles far\u00edan a paz e obter\u00edan a graza por Lotario, pero si non ter\u00edan que utilizar a forza; Lotario contestou que era o m\u00e1is sens\u00edbel de todos a calquera cousa en beneficio do pai e que os se\u00f1ores que o acusaban foran antes os primeiros en traizoaren ao emperador e entregalo nas s\u00faas mans; alegaba que a s\u00faa deposici\u00f3n fora can\u00f3nica polo xu\u00edzo dos bispos; ademais dic\u00eda que a deputaci\u00f3n non era bastante numerosa e reclamaba polo menos dous abades e dous condes, entre os cales ter\u00eda que estar Od\u00f3n de Orle\u00e1ns, primo de Bernardo; Lotario trataba de ga\u00f1ar tempo para poderse retirar e po\u00f1erse a cuberto do ex\u00e9rcito de Xermania que, conducido polo rei de Baviera, avanzaba a bo ritmo, e do ex\u00e9rcito aquitano que, co borgo\u00f1\u00f3n, pod\u00edano rodear. Lotario deixou ao seu pai e ao medio irm\u00e1n Carlos na abad\u00eda de Saint-Denis, e o \u00faltimo d\u00eda de febreiro marchou acompa\u00f1ado s\u00f3 dalg\u00fans se\u00f1ores que quixeron seguir a s\u00faa sorte, cara a Borgo\u00f1a, chegando a Vienne onde intentou resistir e reuniu todas as tropas que puido. Entre os que o seguiron Bertomeu de Narbona e Salom\u00f3n bispo de Elne. O 7 de abril deu unha carta a favor da igrexa de Elne datada en \"Clunac\", que poder\u00eda ser Cluny na Borgo\u00f1a.\nAo retirarse Lotario os se\u00f1ores que ficaran en Saint-Denis co emperador decidiron que fac\u00eda falta que o emperador retomase inmediatamente os sinais da s\u00faa dignidade, pero Lois o Piadoso decidiu demoralo ata o d\u00eda seguinte, que era o domingo 1 de marzo. Ent\u00f3n os bispos reun\u00edronse nunha igrexa e devolv\u00e9ronlle as armas e os ornamentos reais\nO emperador decidiu non perseguir a Lotario (contra o parecer dos seus cortes\u00e1ns). Marchou cara a Nanteuil e trasladouse a continuaci\u00f3n a Quierzy \u00e1 beira do Oise onde se reuniu con Pipino e Lu\u00eds de Baviera, aos que recibiu con grandes mostras de afecto e reco\u00f1ecemento. O emperador fixo a mesma acollida aos se\u00f1ores do seu cortexo e especialmente aos do ex\u00e9rcito de Borgo\u00f1a, e con todos eles en metade da coresma tivo en palacio unha dieta, na que Pipino foi formalmente restablecido como rei de Aquitania, que o emperador lle arrebatara dezaoito meses antes. Tam\u00e9n restableceu nas s\u00faas dignidades aos varios se\u00f1ores que se atopaban na dieta e contribu\u00edran \u00e1 s\u00faa liberaci\u00f3n. Logo da dieta de Quierzy Pipino volveu a Aquitania. Lu\u00eds o Piadoso foi a Aquisgr\u00e1n acompa\u00f1ado de Lu\u00eds de Baviera e do pr\u00edncipe Carlos; a emperatriz Xudite de Baviera chegou pouco despois \u00e1 capital, liberada do mosteiro de Tortona onde permanec\u00eda cando se soubo o restablecemento do seu marido; o seu marido outra vez rexeitou formalmente reco\u00f1ecela como esposa ata que ante unha dieta fose exonerada dos crimes dos que fora acusada (o que se deb\u00eda de producir na seguinte dieta). Lu\u00eds o Piadoso mostrou outra vez a s\u00faa clemencia cunha amnist\u00eda xeral para todos os que participaran na revolta que lle custou a perda temporal do trono.\nMentres Lotario a\u00ednda dispo\u00f1\u00eda de moitos seguidores entre os cales estaban Matfred antigo conde de Orle\u00e1ns e Lambert marqu\u00e9s da Breta\u00f1a. Os seus partidarios devastaban Neustria \u00e1 dereita do Loira. O conde Od\u00f3n de Orle\u00e1ns, do campo imperial, e outros se\u00f1ores, fixeron campa\u00f1a entre o Loira e o Sena para facer fronte aos ataques de Matfred e Lambert; os dous ex\u00e9rcitos atop\u00e1ronse finalmente e Od\u00f3n foi derrotado e morto xunto co seu irm\u00e1n, o conde Guillerme de Blois, o conde Guido do Maine, e outros magnates. Lambert e Matfred non souberon aproveitar a s\u00faa vitoria e temerosos de que Lu\u00eds o Piadoso marchase contra eles con todas as s\u00faas forzas e os rodease, pediron a Lotario que acudise na s\u00faa axuda.\nLotario estaba daquela en Vienne coas s\u00faas tropas e dirixiuse a Ch\u00e2lons-sur-Sa\u00f4ne que lle pechou as portas. Os principais se\u00f1ores de Borgo\u00f1a do partido imperial, entre os cales Guar\u00edn (probabelmente o mesmo que Guer\u00edn de Provenza conde de Macon do 825 ao 853, conde de M\u00e9montois do 832 ao 853, e que despois foi conde de Ch\u00e2lons-sur-Sa\u00f4ne do 835 ao 853, e de Auxois e de Autun e marqu\u00e9s de Borgo\u00f1a de 844 a 853), Gaucelmo, irm\u00e1n de Bernardo de Septimania e o godo Sanila o seu lugartenente (o acusador de Ber\u00e0 en 820) chegaran antes a esta vila e fortific\u00e1rana para atrasar a marcha de Lotario, que se viu obrigado a cercala. Lotario conquistouna en poucos d\u00edas e entregouna ao furor dos soldados, que a incendiaron polos catro lados. Gaucelmo, Sanila e outro se\u00f1or de nome Madalelm foron executados inmediatamente. Guer\u00edn e outros se\u00f1ores para salvaren a vida abandonaron o partido imperial no \u00faltimo momento e foron perdoados logo de xurar fidelidade a Lotario. A\u00ednda insatisfeito coa s\u00faa vinganza sobre Bernardo de Septimania por medio do seu irm\u00e1n e o seu lugartenente, Lotario fixo capturar a unha irm\u00e1 de Bernardo de nome Xerberga, que era monxa e se atopaba daquela en Ch\u00e2lons, onde viv\u00eda en retiro e ocupada en tarefas relixiosas (\"sanctimonialis\"), f\u00edxoa pechar nun barril de madeira como unha bruxa e envelenadora, botouna ao r\u00edo Sa\u00f4ne, morrendo afogada.\nO emperador estaba ent\u00f3n en Langres onde a mediados de agosto fixo unha dieta na que estaba presente Lois de Baviera cos seus homes. Informados de que Lotario avanzaba cara a Orle\u00e1ns logo de tomar Ch\u00e2lons, pux\u00e9ronse en campa\u00f1a e perseguiron ao pr\u00edncipe, ao que atraparon finalmente no r\u00edo Maine onde se reuniu cos condes Matfred e Lambert; os dous ex\u00e9rcitos estaban en posici\u00f3n de entrar en batalla cando o emperador unha vez m\u00e1is abriu negociaci\u00f3ns; mentres tanto Lotario mostrouse inflex\u00edbel e, logo de tres d\u00edas de conversas, rexeitou a paz e ameazou aos enviados do emperador. Nestes tres d\u00edas Lotario intentou atraer ao seu campo \u00e1 xente do emperador, pero sen \u00e9xito; ao cuarto d\u00eda, pola noite, decidiu levantar o campo e ir cara a Blois. O emperador e o rei de Baviera segu\u00edrono de cerca e atrap\u00e1rono \u00e1 beira do Loira cerca do castelo de Blois, onde Pipino de Aquitania se reuniu co seu pai e irm\u00e1n m\u00e1is novo; acompa\u00f1\u00e1bao Berenguer de Tolosa e de Septimania e Gotia, co\u00f1ecido como o Sabio pola s\u00faa probidade e acerto: Lotario fixo adem\u00e1n de atacar aos imperiais, pero finalmente abst\u00edvose.\nO emperador enviou ao campamento do seu fillo tres emisarios para pedir a s\u00faa submisi\u00f3n: Baradadio bispo de Paderborn, Berenguer de Tolosa e Septimania e o duque Gebehard; os tres pediron a Lotario que fose ao campamento do pai e se sometese; Lotario pediu tempo para reflexionar e acababan de marchar cando os fixo chamar para consultar con eles mesmos sobre o que facer; os enviados recomendaron a submisi\u00f3n porque o emperador estaba ben disposto ao perd\u00f3n. Lotario escoitounos e presentouse no campamento paterno, onde Lois o Piadoso o esperaba entre Pipino e Lois de Baviera e outros moitos se\u00f1ores. Lotario presentouse acompa\u00f1ado por Hugo de Tours o seu sogro e por Matfred de Orle\u00e1ns entre outros se\u00f1ores fieis. Lotario botouse aos p\u00e9s do seu pai que lle ordenou levantarse; despois reco\u00f1eceu o seu crime e pediu perd\u00f3n; Lu\u00eds fixo un vivo reproche ao seu fillo e d\u00edxolle que por graza non lle arrebataba o reino de Italia, onde lle ordenaba que se retirase e non sa\u00edse sen permiso, e esixiulle un novo xuramento de fidelidade; o emperador perdoou ao mesmo tempo aos seus partidarios e permitiulles conservar os seus bens logo de recibir o xuramento de fidelidade. Despois a asemblea foi levantada e cada un volveu ao seu territorio.\nO emperador Lois o Piadoso, logo do seu restablecemento e consolidaci\u00f3n, convocou unha dieta en Attigny, a finais do 834 (na festa de san Marti\u00f1o, o 11 de novembro) onde se nomearon alg\u00fans \"missi dominici\" para ir a provincias a restablecer a orde que fora alterado polas continuas loitas no imperio entre 830 e 835; un dos males eran a existencia de bandidos que desolaban territorios. Logo desta dieta o emperador convocou outra en Thionville a comezos do 835. Esta foi unha asemblea complexa e longa. Os bispos (hab\u00eda presentes oito arcebispos e trinta e cinco bispos, entre os cales Cristi\u00e1n de Nimes e Sisebuto de Urgell) examinaron a conduta dos seus colegas partidarios de Lotario: Ebles ou Eb\u00f3n de Reims foi deposto da s\u00faa s\u00e9; os bispos Agobardo de Li\u00f3n e Bernardo de Vienne que non compareceron logo de seren citados, foron condenados por contumacia e as s\u00e9s declaradas vacantes.\nNesta dieta estableceuse o novo repartimento do reino pola cal Lotario I recib\u00eda s\u00f3 Italia, Pipino e Lois de Baviera aumentaron a parte que lles correspondeu o 817 e as\u00ed Pipino recibiu o territorio entre o Loira e o Somme e unha parte de Borgo\u00f1a, e Lois o resto de Neustria e unha parte de Austrasia e Xermania, e a Carlos (o Calvo) foille asignada Suabia, o resto de Austrasia e de Borgo\u00f1a, Provenza e Gotia e Septimania. O emperador reservouse para sempre a autoridade suprema e non designou a ning\u00fan como sucesor no t\u00edtulo imperial para evitar celos. Reservouse o dereito de aumentar ou diminu\u00edr as partes de cada un segundo o futuro comportamento. Acabada a dieta os participantes cl\u00e9rigos volveron aos seus lugares de orixe e os se\u00f1ores que asistiran foron a Metz onde o emperador se fixo coroar outra vez o primeiro domingo de coresma.\nO emperador convocou en xu\u00f1o seguinte unha nova dieta en Cr\u00e9mieu (\"Stramiacum\"), no Lyonnais, polo mes de xu\u00f1o, \u00e1 que asistiron Lois de Baviera e Pipino I de Aquitania as\u00ed como un gran n\u00famero de delegados de Septimania e Gotia. O tema principal da reuni\u00f3n era a restituci\u00f3n dos honores de Bernardo de Septimania, que este reclamaba e alegaba que a s\u00faa familia pagara un prezo en sangue pola defensa do emperador; pero Berenguer de Tolosa, que ti\u00f1a o poder, fora un leal incondicional do emperador, ti\u00f1a o apoio popular, e era preferido por Lu\u00eds de Baviera e seguramente por Pipino; o conflito trasladouse aos se\u00f1ores, divididos en dous bandos, e ao pobo, e era complexo, pero resolveuse s\u00f3; mentres Berenguer \u00eda \u00e1 asemblea morreu repentinamente e as\u00ed Bernardo puido ser restablecido sen problema tanto en Septimania e en Gotia como no condado e ducado de Tolosa. Mentres tanto, ante as queixas dos partidarios de Berenguer polo mal goberno de Bernardo, o emperador enviou dous \"missi dominici\" para estudar os conflitos e asegurar a tranquilidade nas fronteiras. Acabada a reuni\u00f3n Pipino e Lois de Baviera volveron aos seus estados, e Lu\u00eds foi a Aquisgr\u00e1n coa idea de ir despois a Frisia, onde a s\u00faa presenza era necesaria ante os ataques normandos.\nA emperatriz Xudite empezouse a dar de conta de que a sa\u00fade do seu marido xa non era boa, e sufr\u00eda, porque \u00e1 s\u00faa morte o seu fillo Carlos se atopar\u00eda sen apoios a merc\u00e9 dos seus medios irm\u00e1ns interesados en exclu\u00edlo, e fixo todo o pos\u00edbel para atraer a Lotario I ao seu partido e defendeuno tanto como puido ante o emperador, que acabou enviando mensaxeiros ao pr\u00edncipe buscando a reconciliaci\u00f3n. As negociaci\u00f3ns duraron entre a dieta de Cr\u00e9mieu e o final de ano (835); logo de Nadal o emperador enviou novos embaixadores con instruci\u00f3ns para pedir a Lotario que enviase alg\u00fans dos seus conselleiros cos que poder conclu\u00edr os acordos definitivos. Esperando a chegada dos delegados de Lotario, o emperador celebrou dieta en Aquisgr\u00e1n o d\u00eda da Purificaci\u00f3n de Mar\u00eda ou da Candelaria (2 de febreiro do 836). Os bispos presentes dirixiron un escrito dividido en tres libros polo cal ped\u00edan a Pipino que restitu\u00edse os bens usurpados polos se\u00f1ores do reino \u00e1 igrexa en Aquitania; Pipino estaba ent\u00f3n en Aquitania, onde ao mesmo tempo celebraba a dieta do seu reino e recibiu a noticia, que a dieta prometeu cumprir. O emperador ordenou o mesmo a Septimania, onde enviou dous \"missi dominici\" para facer cumprir a s\u00faa decisi\u00f3n.\nCando os enviados de Lotario chegaron a Thionville est\u00e1base celebrando unha segunda dieta convocada polo emperador logo da Pascua. Entre os delegados o principal era Wala de Corbie que escusou a Lotario debido a unha enfermidade (unhas febres). Conclu\u00edda a paz, Xudite perdoou oficialmente a Lotario, sobre o que ga\u00f1ara bastante influencia. O emperador contando coa sinceridade do pr\u00edncipe, transmitiu o seu afecto e os desexos dunha pr\u00f3xima recuperaci\u00f3n e invitouno a ir a Worms \u00e1 dieta de metade de setembro. Pero Lotario foi afectado outra vez polas febres e non puido ir. Si que estiveron presentes en Worms Pipino de Aquitania e Lois de Baviera coas s\u00faas tropas, pero o primeiro tivo que volver pronto debido a disturbios producidos no seu reino. Nesta asemblea o emperador restaurou a Agobardo na s\u00e9 de Li\u00f3n, as\u00ed como aos outros bispos partidarios do pr\u00edncipe, especialmente Eb\u00f3n de Reims. Doutra banda a epidemia que hab\u00eda en Italia e que hab\u00eda ter un certo tempo enfermo a Lotario, matou a moitos dos m\u00e1is fieis colaboradores de Lotario, que quedou nunha posici\u00f3n m\u00e1is d\u00e9bil.\nVarios conflitos apareceron pronto entre Lois o Piadoso e Lotario e o primeiro, convencido que o seu fillo non actuaba de boa fe, logo da dieta que fixo en Thionville no mes de maio do 837, decidiu pasar a Italia para impo\u00f1er a Lotario os seus deberes e chamou a Pipino e a Lois de Baviera para acompa\u00f1alo, pero as novas dos ataques dos normandos nas costas do norte de Francia obrig\u00e1rono a abandonar o proxecto e foi a Nimega para reprimir os ataques. Lotario pola s\u00faa banda, lonxe de obedecer ao seu pai, que lle ordenou restitu\u00edr diversos bens usurpados en igrexas, e especialmente na de Roma, fixo arrestar aos enviados do emperador ao Papa e fixo fortificar os Alpes para impedir aos imperiais entrar a Italia.\nTerceira guerra civil.\nO inverno do 837 Lu\u00eds o Piadoso celebrou unha nova dieta en Aquisgr\u00e1n \u00e1 cal invitou os seus fillos. Pipino non foi pero enviou delegados; Lois de Baviera asistiu persoalmente. O emperador, seguramente a petici\u00f3n de Xudite de Baviera, decidiu un novo repartimento en que Carlos incrementaba a s\u00faa parte a expensas de Pipino e Lois asignado no repartimento de Thionville do 835, especialmente a Neustria entre o Mosa e o Sena e entre o Sena e o Somme (estes territorios eran de Pipino). Carlos recibiu o xuramento dos seus futuros vasalos presentes na asemblea.\nLois de Baviera e os delegados de Pipino I de Aquitania non ousou opo\u00f1erse, pero, acabada a reuni\u00f3n, Lois volveu a Baviera e mostrou o seu anoxo, e p\u00faxose en contacto con Lotario I ao que pediu unha entrevista. Esta f\u00edxose na coresma do 838 en Trent\u00ed (Trento), pero o \u00fanico acordo ao que se chegou foi, polo menos en aparencia, manter a lealdade ao pai. O emperador decatouse da reuni\u00f3n (malia que era secreta) e mobilizou \u00e1s s\u00faas forzas polo que puidese acontecer e ent\u00f3n chamou a Lois a pasar a Pascua na s\u00faa corte. Lois obedeceu e qu\u00edxose escusar da conferencia co seu irm\u00e1n, pero o Piadoso arrebatoulle m\u00e1is territorios que lle corresponderon no repartimento do 835 na Francia oriental e reuniu unha dieta en Nimega o mes de xu\u00f1o na que formalizou o novo repartimento; despois convocou unha nova reuni\u00f3n ou dieta en Quierzy-sur-Oise polo outono.\nXudite de Baviera intentara conseguir unha alianza con Lotario I por que este foi o protector de Carlos, pero, logo dun certo \u00e9xito inicial, agora daba o seu intento por fracasado e quixo intentar o mesmo con Pipino de Aquitania; tam\u00e9n obtivo un \u00e9xito not\u00e1bel. Pipino foi \u00e1 dieta de Quierzy-sur-Oise desde Turena onde estaba e chegou a Quierzy en setembro e o emperador tratouno exquisitamente; a s\u00faa muller Xudite xa o informou que estaba moi disposto a ser o protector de Carlos. Pipino a petici\u00f3n do pai, prometeu que vivir\u00eda en paz con Carlos e ser\u00eda o seu protector, e mesmo consentiu un novo incremento dos territorios asignados a Carlos a expensas do seu propio territorio; neste caso o territorio engadido ao dominio de Carlos foi o Maine, \u00e9 dicir, a parte de Neustria entre o Loira e o Sena. Despois o Piadoso deu o cinto militar a Carlos, que ti\u00f1a 14 anos e p\u00faxolle a coroa na cabeza e f\u00edxoo reco\u00f1ecer polos presentes; os vasalos do seu futuro reino que estaban presentes xur\u00e1ronlle fidelidade. Entre o clero estaban presentes na reuni\u00f3n Bartomeu de Narbona, Estevo de B\u00e9ziers, Agobardo de Li\u00f3n, Bernardo de Vienne e Aigulfo de Bourges. \u00c1 reuni\u00f3n present\u00e1ronse delegados dos godos de Septimania, o antigo partido de Ber\u00e0 e logo de Ayss\u00fan e Guillemundo, queix\u00e1ndose do duque Bernardo de Septimania, oficialmente porque usurpaba bens da igrexa, pero en realidade isto escond\u00eda un enfrontamento pol\u00edtico entre un partido defensor das peculiaridades rexionais e un partido imperial centralizador; os delegados pediron o mantemento do uso das s\u00faas antigas leis (\"avitam eis legem conservarent\") e o env\u00edo de \"missi dominici\", que lles foi acordada; como \"missi\" foron designados (a proposta dos propios delegados) Adrevaldo, abade de Flavigny (Borgo\u00f1a), que fora enviado polo emperador a unha importante misi\u00f3n co papa Gregorio IV o ano anterior, o conde Bonifacio de Toscana, antigo gobernador de C\u00f3rsega e azoute dos piratas sarracenos na illa, e o conde Donato, que estivera en Septimania durante a revolta de Aisun; e deb\u00eda de haber un cuarto \"missus\" eclesi\u00e1stico que non \u00e9 mencionado. Ao final da asemblea Lois o Piadoso volveu a Aquisgr\u00e1n e o mozo Carlos foi ao Maine para tomar posesi\u00f3n deste territorio. Posibelmente a preferencia de Lois polo seu fillo m\u00e1is pequeno Carlos, estaba influ\u00edda pola s\u00faa esposa Xudite, que pola s\u00faa beleza exerc\u00eda un gran dominio nas decisi\u00f3ns do emperador. Pipino volveu a Aquitania, onde morreu en Poitiers o 13 de decembro do 838.\n\u00daltimos anos.\nMentres Lois, ao que soubo dos acordos desta asemblea, sublevouse abertamente e enviou tropas \u00e1s provincias que o seu pai lle arrebatou en favor de Carlos. Chegou a Frankfurt o 27 de novembro do 838. O emperador p\u00faxose en marcha para combater ao fillo rebelde e dirixiuse a Maguncia. Co\u00f1ecida a morte de Pipino, Lois o Piadoso abst\u00edvose de reco\u00f1ecer o dereito de sucesi\u00f3n dos fillos do defunto. Limitouse a chamar a Pipino II para crialo baixo a s\u00faa vixilancia e estableceu que a s\u00faa decisi\u00f3n ser\u00eda co\u00f1ecida nunha pr\u00f3xima dieta a celebrar logo de controlar a revolta do seu fillo, Lois de Baviera. Pasou o Rin e dirixiuse cara a Frankfurt.\nLois de Baviera non escoitou as propostas de paz do seu pai. Cando os dous ex\u00e9rcitos se atoparon fronte en fronte, os soldados do b\u00e1varo desertaron e pasaron ao campo inimigo e o rei tivo que fuxir; o emperador parouse en Frankfurt e non o perseguiu. Estaba a\u00ednda ao palacio da cidade o 22 de febreiro, cando o abade Hugo, o seu irm\u00e1n natural e chanceler lle pediu protecci\u00f3n para os xudeus de Septimania cos que disputaba pola posesi\u00f3n dos seus bens, que pod\u00edan ter de forma hereditaria por privilexio real; o emperador confirmou o privilexio e permitiulles dispo\u00f1er \u00e1 s\u00faa elecci\u00f3n dos inmobles.\nXudite de Baviera, ao fracasar o seu proxecto de protecci\u00f3n de Carlos pola morte de Pipino, e temerosa de que, morto o emperador, os fillos lle hab\u00edan arrebatar a Carlos a s\u00faa parte, decidiu achegarse a Italia co seu marido para negociar directamente con Lotario. Lois o Piadoso sa\u00edu de Frankfurt na coresma e parouse polo cami\u00f1o en Bregenz ou Bregentz onde celebrou a Pascua. Xudite f\u00edxoo comprometer a prometer a Lotario, se se erix\u00eda en protector de Carlos, que o imperio ser\u00eda repartido entre os dous, excepto Baviera que ser\u00eda para Lois. Lotario quer\u00eda recuperar a herdanza perdida e escoitou estas promesas feitas por un enviado do Piadoso, con gran satisfacci\u00f3n e deu o seu acordo. O emperador, pois, decidiu facer unha nova partici\u00f3n e convocou unha dieta en Worms onde se celebrou o 30 de maio; Lotario tam\u00e9n asistiu por orde do pai e cando chegou botouse aos p\u00e9s do emperador e pediulle perd\u00f3n polas s\u00faas faltas pasadas e o emperador concedeullo a cambio de non intentar nada no futuro sen o seu consentimento, e non intentar nada en prexu\u00edzo de Carlos (o Calvo), cousa que Lotario prometeu. O emperador fixo d\u00faas partes case iguais dos seus estados e deixou escoller a Lotario que colleu Francia Oriental, Italia, Borgo\u00f1a, Austrasia e Xermania excepto Baviera que ficaba para Lois (co\u00f1ecido como Luois o Xerm\u00e1nico). Carlos recib\u00eda a Francia Occidental, Neustria, Aquitania, Septimania e Gotia, Provenza e sete condados en Borgo\u00f1a ao longo do R\u00f3dano e o Sa\u00f4ne. Pipino II e Carlos, os pr\u00edncipes de Aquitania, quedaron exclu\u00eddos. Acabada a dieta a comezos de xullo Lotario volveu a Italia con permiso paterno, logo dun novo xuramento de fidelidade inviol\u00e1bel. Lois o Piadoso, seguro de que Lois de Baviera estar\u00eda descontento, prohibiulle sa\u00edr dos seus dominios baixo ameaza de utilizar contra el todas as s\u00faas forzas e planeou ir a Augsburgo en setembro para impo\u00f1er a s\u00faa autoridade ao pr\u00edncipe, pero debido ao conflito de Aquitania o emperador renunciou a esta expedici\u00f3n.\nEn Aquitania xa antes da dieta de Worms d\u00e1base por feito a exclusi\u00f3n dos fillos de Pipino I, e alg\u00fans se\u00f1ores moi ligados \u00e1 familia tomaron as s\u00faas medidas: antes da dieta (xa que logo en xu\u00f1o do 839 seguramente) proclamaron rei a Pipino II, o fillo m\u00e1is vello. O bando Pip\u00ednida estaba encabezado por Emmen\u00f3n, conde de Poitou (ou de Poitiers). O emperador soubo destes movementos a primeiros de xullo, pouco antes de acabar a dieta de Worms, e decidiu convocar unha nova dieta en Ch\u00e2lons-sur-Sa\u00f4ne polo setembro seguinte, e mentres foi v\u00eda Cruzzenach ao bosque das Ardenas onde se dedicou \u00e1 caza. Al\u00ed chegou Ebro\u00edno bispo de Poitiers e delegado dos se\u00f1ores de Aquitania que ficaban fieis ao emperador; o prelado garantiu a fidelidade dos principais se\u00f1ores do pa\u00eds, entre os cales Xerardo, conde de Auvernia e Ratario, conde do Lemos\u00edn, xenros do rei Pipino I, o exemplo dos cales mantivera \u00e1 maior parte da nobreza dentro do bando dos fieis; pero explicou que a parte fiel a Pipino II pod\u00eda ser fortalecida e que convi\u00f1a non dar tempo aos rebeldes de facelo. O emperador escusou ante o bispo a exclusi\u00f3n de Pipino na pouca idade do pr\u00edncipe e lanzou unha serie de queixas sobre o car\u00e1cter nacionalista e rebelde dos aquitanos, e aceptou ir a continuaci\u00f3n a Aquitania, invitando aos se\u00f1ores do pa\u00eds \u00e1 dieta de Ch\u00e2lons-sur-Sa\u00f4ne. Esta reuni\u00f3n celebrouse na data fixada e ao final o emperador dirixiuse cara ao Loira co seu ex\u00e9rcito acompa\u00f1ado de Xudite de Baviera e do seu fillo Carlos. \u00c1 chegada a uns 10\u00a0km de Clermont-Ferrand de Auvernia parouse para recibir a homenaxe dos pobos e se\u00f1ores de parte de Aquitania que o esperaban neste lugar. Lois o Piadoso invitounos a facer xuramento a Carlos (o Calvo); despois ordenou \u00e1 emperatriz e ao novo pr\u00edncipe iren a Poitiers e esperaren a s\u00faa chegada; o emperador dirixiuse contra o castelo de Carlat, ocupado polos partidarios do mozo Pipino, con intenci\u00f3n de cercalo; o emperador atacouno e conseguiu a s\u00faa rendici\u00f3n e utilizou a s\u00faa clemencia cos defensores, que conservaron a vida e os bens. Ent\u00f3n o emperador dirixiuse cara ao castelo de Turena antiga praza forte do duque Waifer, que foi evacuado polos defensores antes da s\u00faa chegada, sendo ocupado sen loita. Acheg\u00e1base o inverno e os fr\u00edos empezaban a provocar enfermidades nas s\u00faas tropas e dirixiuse cara a Poitiers onde entrou. Al\u00ed declarou proscritos aos chefes rebeldes, Emen\u00f3n ou Emmen\u00f3n de Poitiers, o seu irm\u00e1n Bernardo e outros; o condado de Poitou foille confiscado a Emmen\u00f3n e cedido a Rainulfo, fillo de Xerardo de Auvernia. O emperador fixo varios nomeamentos: Turpi\u00f3n (irm\u00e1n de Emmen\u00f3n e Bernardo pero oposto \u00e1 revolta) foi nomeado conde de Angulema; e outros nobres foron designados nos condados de Bordeos, Limoges e Saintes, ben para cubrir vacantes ou por ser proscritos\nLois o Piadoso pasou o Nadal e a Candelaria (2 de febreiro) en Poitiers, sa\u00edndo ao empezar a coresma ao saber de certos movementos na Xermania ao leste do Rin, onde o rei de Baviera se sublevou outra vez e instigaba a rexi\u00f3n ao levantamento. Xudite e Carlos quedaron en Aquitania para acabar coa revolta dos seguidores de Pipino II que a\u00ednda restaban. A Pascua pasouna en Aquisgr\u00e1n e entrou a continuaci\u00f3n a Xermania cruzando o Rin e dirix\u00edndose cara a Tur\u00ednxia onde estaba acampado o rei de Baviera, que decidiu levantar o campo e volver aos seus dominios e o emperador decidiu outra vez non perseguilo, pero convocou unha dieta en Worms o 1 de xullo para xulgalo como rebelde. A esta dieta convocou ao seu fillo Lotario I; xa estaba en cami\u00f1o cara a Worms cando se puxo enfermo e det\u00edvose nunha illa do Rin baixo Maguncia fronte ao palacio de Ingelheim.\nDefunci\u00f3n e repartimento final do imperio.\nLois morreu en Ingelheim o 20 de xu\u00f1o do 840 aos 64 anos de idade, e foi enterrado en Metz. Antes de morrer enviou a coroa, o cetro e os outros ornamentos imperiais ao seu fillo Lotario coa condici\u00f3n de executar fielmente os pactos de defensa de Carlos (o Calvo). \u00c1 s\u00faa morte os tres fillos que o sobreviviron volveron combater en guerra civil ata que o 843 asinaron o Tratado de Verd\u00fan, repartindo o imperio en tres partes: Lotario I herdou a Lotarinxia (ou Francia Media) e sucedeu ao seu pai como Emperador de Occidente, Lu\u00eds o Xerm\u00e1nico herdou a Francia Oriental e Carlos II o Calvo recibiu a Francia Occidental, que comprend\u00eda os condados da Marca Hisp\u00e1nica.\nEsta partici\u00f3n acabar\u00eda configurando a base da xeograf\u00eda pol\u00edtica europea durante os pr\u00f3ximos s\u00e9culos: Sen fronteiras defend\u00edbeis nin unidade interna, o reino mediano acabar\u00eda sendo absorbido pola Francia Occidental, que se converter\u00eda na monarqu\u00eda francesa, e a Francia Oriental, que acabar\u00eda convert\u00e9ndose no Sacro Imperio Romano Xerm\u00e1nico\nFamilia.\nNupcias e descendentes.\nSobre o 794 casou con Ermengarda de Hesbaye (?-818) e tiveron tres fillos e tres fillas:\nEn 819 Lu\u00eds volveuse a casar, esta vez con Xudite de Baviera e tiveron un fillo e unha filla:\nA emperatriz e os seus irm\u00e1ns pronto constitu\u00edron un partido oposto ao de Vala de Corbie, o primeiro ministro, para defender os seus intereses."}
{"id": "258917", "revid": "12452", "url": "https://gl.wikipedia.org/wiki?curid=258917", "title": "Lu\u00eds o Piadoso", "text": ""}
{"id": "258918", "revid": "12452", "url": "https://gl.wikipedia.org/wiki?curid=258918", "title": "Ludovico P\u00edo", "text": ""}
{"id": "258923", "revid": "624", "url": "https://gl.wikipedia.org/wiki?curid=258923", "title": "Emperador do Sacro Imperio Romano Xerm\u00e1nico", "text": ""}
{"id": "259054", "revid": "27155", "url": "https://gl.wikipedia.org/wiki?curid=259054", "title": "\u00c1cido lignoc\u00e9rico", "text": "O \u00e1cido lignoc\u00e9rico ou \u00e1cido tetracosanoico \u00e9 un \u00e1cido graxo saturado de 24 carbonos coa f\u00f3rmula C23H47COOH. Enc\u00f3ntrase no alcatr\u00e1n derivado da madeira (obtido da destilaci\u00f3n seca da madeira de pi\u00f1eiro), forma parte de varios cerebr\u00f3sidos, e aparece en pequenas cantidades na maior\u00eda das graxas naturais. O aceite de cacahuete cont\u00e9n pequenas cantidades de \u00e1cido lignoc\u00e9rico (1,1% \u2013 2,2%). Este \u00e1cido graxo \u00e9 tam\u00e9n un subproduto da produci\u00f3n de lignina. O seu punto de fusi\u00f3n \u00e9 de 84,2\u00a0\u00b0C\nA reduci\u00f3n do \u00e1cido lignoc\u00e9rico rende lignoceril alcohol."}
{"id": "259055", "revid": "27155", "url": "https://gl.wikipedia.org/wiki?curid=259055", "title": "\u00c1cido tetracosanoico", "text": " #REDIRECCI\u00d3N \u00c1cido lignoc\u00e9rico"}
{"id": "259056", "revid": "2074", "url": "https://gl.wikipedia.org/wiki?curid=259056", "title": "Variedade (Biolox\u00eda)", "text": ""}
{"id": "259058", "revid": "88215", "url": "https://gl.wikipedia.org/wiki?curid=259058", "title": "M\u00e1rio de Noronha", "text": "M\u00e1rio L\u00f3pez da Vasa C\u00e9sar Alves de Noronha, nado en Lisboa o 15 de xaneiro de 1885 e finado na mesma cidade o 9 de xullo de 1973, foi un tirador de esgrima portugu\u00e9s, ga\u00f1ador dunha medalla ol\u00edmpica.\nTraxectoria.\nFillo do militar e xornalista Eduardo de Noronha, foi un esgrimista de sona, varias veces campi\u00f3n portugu\u00e9s de espada, participou en varios Xogos Ol\u00edmpicos, logrando nos Xogos Ol\u00edmpicos de 1928 en \u00c1msterdan, xunto con Paulo d'E\u00e7a Leal, Jorge de Paiva, Frederico Paredes, Jo\u00e3o Sassetti e Henrique da Silveira, a medalla de bronce en espada por equipos.. Despois da morte de seu pai en 1948 asumiu o t\u00edtulo de viceconde de Santa Cruz, que como t\u00edtulo nobiliario o goberno da rep\u00fablica portuguesa non reco\u00f1ece. Era oficial da Orde de Benemerencia, foi membro do Comit\u00e9 Ol\u00edmpico Portugu\u00e9s e presidente da Federaci\u00f3n Portuguesa de Esgrima e nesa cualidade foi procurador na IV lexislatura da C\u00e1mara Corporativa (1945-1949) ."}
{"id": "259059", "revid": "88215", "url": "https://gl.wikipedia.org/wiki?curid=259059", "title": "Jorge de Paiva", "text": "Jorge de Paiva, nado en Almada o 13 de maio de 1887 e finado o 12 de maio de 1937, foi un tirador de esgrima portugu\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1928 en espada por equipos, logrando a medalla de bronce xunto con M\u00e1rio de Noronha, Paulo d'E\u00e7a Leal, Frederico Paredes, Jo\u00e3o Sassetti e Henrique da Silveira."}
{"id": "259060", "revid": "1131", "url": "https://gl.wikipedia.org/wiki?curid=259060", "title": "Pazo de Mondoi", "text": "O Pazo de Mondoi ou Pazo de Santa Cruz de Mondoi est\u00e1 situado en Mondoi, no concello de Oza-Cesuras. \u00c9 unha construci\u00f3n rectangular pechada con muros de pedra pertencente \u00e1 li\u00f1axe dos Ponte Andrade. O pazo actualmente est\u00e1 alugado, \u00e9 un restaurante para celebraci\u00f3ns."}
{"id": "259061", "revid": "46634", "url": "https://gl.wikipedia.org/wiki?curid=259061", "title": "Perikles Pierrakos-Mavromichalis", "text": ""}
{"id": "259062", "revid": "75439", "url": "https://gl.wikipedia.org/wiki?curid=259062", "title": "Melchior de Hondecoeter", "text": "Melchior de Hondecoeter, nado en 1636 en Utrecht e finado o 3 de abril de 1695 en \u00c1msterdan, foi un pintor do s\u00e9culo de ouro neerland\u00e9s, especializado en aves.\nTraxectoria.\nNeto, fillo e sobri\u00f1o de pintores de orixe flamenga, en 1663 trasladouse a \u00c1msterdan, onde casou.\nObra de Vertangen en Galicia.\nEn Galicia, pertencente \u00e1 colecci\u00f3n do Concello de Vigo (Museo Qui\u00f1ones de Le\u00f3n / Pinacoteca Francisco Fern\u00e1ndez del Riego), pode apreciarse \"Pavos\", legado por Jos\u00e9 Policarpo Sanz Souto."}
{"id": "259063", "revid": "5863", "url": "https://gl.wikipedia.org/wiki?curid=259063", "title": "Melchior d'Hondecoeter", "text": ""}
{"id": "259064", "revid": "98629", "url": "https://gl.wikipedia.org/wiki?curid=259064", "title": "Asento da sogra", "text": "O asento da sogra ou asento traseiro, rumble seat (ingl\u00e9s americano), dicky seat, dickie seat ou dickey seat (ingl\u00e9s brit\u00e1nico), \u00e9 un asento exterior tapizado que se abre cara a f\u00f3ra da cuberta traseira cunha bisagra, era com\u00fan nalg\u00fans autom\u00f3biles de antes da segunda guerra mundial, era un asento para un ou m\u00e1is pasaxeiros. Un dicionario ingl\u00e9s de 1899 o describe como \"Un asento para os criados na parte traseira dun carro\". As carrozar\u00edas de autom\u00f3biles Roadster, Cup\u00e9 e Cabriolet ofrec\u00edan a opci\u00f3n con maleteiro ou con asento na cuberta traseira. Os modelos equipados co asento da sogra des\u00edgnanse a mi\u00fado como cup\u00e9 deportivo ou roadster deportivo.\nOs pasaxeiros do asento da sogra estaban practicamente sentados \u00e1 intemperie, e apenas ti\u00f1an algunha ou ningunha protecci\u00f3n da parte superior do habit\u00e1culo. Alg\u00fans veh\u00edculos dispo\u00f1\u00edan de tapas pregables e cortinas laterais para os asentos da sogra, pero nunca alcanzaron moita popularidade. Entre os \u00faltimos veh\u00edculos de fabricaci\u00f3n estadounidense con asento da sogra estaban o Chevrolet de 1938, o Ford de 1939 o Dodge de 1939 e o Plymouth.\nO \u00faltimo coche brit\u00e1nico constru\u00eddo cun asento da sogra foi o Triumph Roadster 2000 fabricado ata 1949."}
{"id": "259065", "revid": "23562", "url": "https://gl.wikipedia.org/wiki?curid=259065", "title": "Divisi\u00f3n de Honra de Rugby 1978-1979", "text": "A tempada 1978-1979 da Liga Nacional de rugby foi a d\u00e9cimo segunda edici\u00f3n da m\u00e1xima categor\u00eda do rugby en Espa\u00f1a, a primeira cun formato composto por 4 grupos. A liga contou con XX equipos. O calendario da competici\u00f3n estivo formado por 14 xornadas mais tres pertencentes \u00e1 fase final. Na primeira fase enfront\u00e1ronse entre si d\u00faas veces t\u00f3dolos equipos de cada grupo, denominados \"Levante\", \"Centro\", \"Sur\" e \"Norte\". A segunda fase nunca chegou a disputarse, quedando 4 equipos pendentes da decisi\u00f3n da federaci\u00f3n, que proclamou campi\u00f3ns de liga \u00f3s 4: Club Atl\u00e9tico San Sebasti\u00e1n, CAU Madrid, Rugby Club Cornell\u00e0 e Club Amigos del Rugby.\nSistema de puntuaci\u00f3n.\nO sistema de puntuaci\u00f3n foi o seguinte:\nClasificaci\u00f3ns.\nPrimeira Fase.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;"}
{"id": "259066", "revid": "23562", "url": "https://gl.wikipedia.org/wiki?curid=259066", "title": "Liga Espa\u00f1ola de rugby 1978-1979", "text": ""}
{"id": "259067", "revid": "27249", "url": "https://gl.wikipedia.org/wiki?curid=259067", "title": "Globicefalinos", "text": "Os globicefalinos (\"Globicephalinae\") son unha subfamilia de cet\u00e1ceos odontocetos da familia dos delf\u00ednidos.\nTaxonom\u00eda.\nA subfamilia comprende catro x\u00e9neros con cinco especies:"}
{"id": "259068", "revid": "22795", "url": "https://gl.wikipedia.org/wiki?curid=259068", "title": "Globicephalinae", "text": ""}
{"id": "259070", "revid": "23204", "url": "https://gl.wikipedia.org/wiki?curid=259070", "title": "Orcelinos", "text": "A dos orcelinos (\"Orcaelliane\") \u00e9 unha subfamilia de cet\u00e1ceos odontocetos da familia dos delf\u00ednidos.\nA familia dos \"Orcellidae\" foi establecida e as\u00ed denominada por Nishiwaki en 1963. O grupo foi considerado como sin\u00f3nimo de \"Delphinidae\" por Rice en 1998, e finalmente reclasificado como subfamilia dos \"Orcaellinae\" por Kasuya en 1973, Barnes en 1984, Barnes \"et al.\" en 1985), Fordyce e Barnes e 1994, Fordyce \"et al.\" en 1995, McKenna e Bell en 1997 e Bianucci e Landini en 2007.\nTaxonom\u00eda.\nA subfamilia comprende un s\u00f3 x\u00e9nero con d\u00faas especies:"}
{"id": "259071", "revid": "22795", "url": "https://gl.wikipedia.org/wiki?curid=259071", "title": "Orcaelliane", "text": ""}
{"id": "259072", "revid": "22795", "url": "https://gl.wikipedia.org/wiki?curid=259072", "title": "Orcaellinae", "text": ""}
{"id": "259073", "revid": "1888", "url": "https://gl.wikipedia.org/wiki?curid=259073", "title": "Antonio Goyanes Cedr\u00f3n", "text": "Juan Antonio Goyanes Cedr\u00f3n, finado en Ponteceso o 14 de setembro de 1952, foi un avogado e pol\u00edtico galego.\nTraxectoria.\nFillo de Jos\u00e9 Goyanes Meneses e irm\u00e1n de Vicente Goyanes Cedr\u00f3n. Licenciado en Dereito, foi xu\u00edz municipal de Ponteceso (1903). Durante a Segunda Rep\u00fablica militou no Partido Radical. Deputado provincial, foi elixido presidente da Deputaci\u00f3n da Coru\u00f1a en abril de 1934, permanecendo no cargo ata decembro de 1935.\nVida persoal.\nCasou con Teresa Varela Amarelle, filla de Isabel Amarelle Rodr\u00edguez, e foi pai de Jos\u00e9, Isabel, Clarisa e Daniel Goyanes Varela."}
{"id": "259074", "revid": "1093", "url": "https://gl.wikipedia.org/wiki?curid=259074", "title": "Orcininos", "text": "A dos orcininos (\"Orcininae\") \u00e9 unha subfamilia de cet\u00e1ceos odontocetos da familia dos delf\u00ednidos.\nTaxonom\u00eda.\nEsta subfamilia, definida inicialmente por Rice en 1967, non \u00e9 reco\u00f1ecida polo World Register of Marine Species, que a considera como sin\u00f3nimo de \"parte\" da familia dos delf\u00ednidos.\nPosteriormente a subfamilia foi restablecida por Kasuya en 1973, pero non est\u00e1 reco\u00f1ecida na maior\u00eda dos \"sitios\" de taxonom\u00eda.\nEspecies.\nA subfamilia incl\u00fae dous x\u00e9neros con cadans\u00faa especie:"}
{"id": "259075", "revid": "22795", "url": "https://gl.wikipedia.org/wiki?curid=259075", "title": "Orcininae", "text": ""}
{"id": "259077", "revid": "23204", "url": "https://gl.wikipedia.org/wiki?curid=259077", "title": "Johann Andreas Wagner", "text": "Johann Andreas Wagner, nado en N\u00faremberg (Alema\u00f1a) o 31 de marzo de 1797, e finado en M\u00fanic en 1861 foi un paleont\u00f3logo, zo\u00f3logo e arque\u00f3logo alem\u00e1n. \nO nome de Wagner rec\u00f3rdase s\u00f3 ocasionalmente na actualidade xeralmente con respecto aos seus primeiros estudos sobre dinosauros, pterosauros e aves ancestrais. Tam\u00e9n apareceron recentemente alg\u00fans traballos en Alema\u00f1a sobre a s\u00faa orientaci\u00f3n relixiosa conservadora, e como isto poder\u00eda ter afectado o seu punto de vista paleontol\u00f3xico. \nWagner interesouse especialmente na distribuci\u00f3n xeogr\u00e1fica das especies, e as tres partes da s\u00faa gran monograf\u00eda \"Die Geographische Verbreitung der S\u00e4ugethiere Dargestellt\", publicada entre 1844 e 1846, representa un esforzo pioneiro para entender como as similitudes ecoxeogr\u00e1ficas das faunas do Vello e o Novo Mundo poder\u00edan ser debidas \u00e1s s\u00faas similitudes clim\u00e1ticas, especialmente nas latitudes altas.\nTraxectoria.\nDoutorado en 1829, foi nomeado profesor na Universidade de Erlangen en 1832. \nFoi profesor de zoolox\u00eda e conservador no \"Zoologische Staatssammlung\" de Universidade de M\u00fanic en 1836, sendo nomeado catedr\u00e1tico de dita universidade en 1843.\nNa universidade muniquesa foi o primeiro profesor ordinario de paleontolox\u00eda (1844-1846). \nDurante eses anos publicou a s\u00faa famosa obra \"Die Geographische Verbreitung der S\u00e4ugethiere immondis\" en tres partes na \"Abhandlungen, Bayerische Akademie der Wissenschaften, Philosophisch-Historische Klasse\".\nEn 1845 publicou o seu \"Geschichte der Urwelt\".\nEn 1855 foi nomeado membro correspondente da Academia Rusa de Ciencias.\nEn 1861 publicou un breve artigo sobre un esp\u00e9cime de \"Archaeopteryx\".\nEn 1861 publicou unha breve descrici\u00f3n das especies de dinosauros do x\u00e9nero \"Compsognathus\".\nMorreu en M\u00fanic, Alema\u00f1a, o 17 de decembro de 1861.\nAbreviatura.\nA abreviatura Wagner empr\u00e9gase para indicar a Johann Andreas Wagner como autoridade na descrici\u00f3n e taxonom\u00eda en zoolox\u00eda."}
{"id": "259078", "revid": "56817", "url": "https://gl.wikipedia.org/wiki?curid=259078", "title": "Cefalorrinquinos", "text": "A dos cefalorrinquinos (\"Cephalorhynchinae\") \u00e9 unha subfamilia de cet\u00e1ceos odontocetos da familia dos delf\u00ednidos.\nTaxonom\u00eda.\nA subfamilia conta con tres x\u00e9neros e un total de nove especies:"}
{"id": "259079", "revid": "22795", "url": "https://gl.wikipedia.org/wiki?curid=259079", "title": "Cephalorhynchinae", "text": ""}
{"id": "259080", "revid": "27155", "url": "https://gl.wikipedia.org/wiki?curid=259080", "title": "Iguanodon", "text": ""}
{"id": "259082", "revid": "5863", "url": "https://gl.wikipedia.org/wiki?curid=259082", "title": "Jos\u00e9 Cid Menor", "text": ""}
{"id": "259083", "revid": "22570", "url": "https://gl.wikipedia.org/wiki?curid=259083", "title": "Hom\u00ednido de Denisova", "text": "Os hom\u00ednidos de Denisova ou denisovanos son membros dunha especie de Homo ou unha subespecie de Homo sapiens da \u00e9poca do paleol\u00edtico. En marzo do 2010 f\u00edxose o anuncio do descubrimento dos restos do \u00f3so dun dedo dunha femia xuvenil que vivira hai 41,000 anos e que se atopou nunha cova de Denisova, nas altas monta\u00f1as de Siberia. Nesa cova hai xacementos de humanos modernos e Neanderthais. Posteriormente localiz\u00e1ronse \u00f3sos de p\u00e9s e dous dentes de diferentes membros da mesma poboaci\u00f3n.\nAs an\u00e1lises do ADN mitocondrial (ADNmt) do \u00f3so do dedo mostraron unha diferenza xen\u00e9tica cos dos ADNmt dos Neanderthais e os humanos modernos. Estudos posteriores do xenoma nucleolar deses esp\u00e9cimes indican que ese grupo comparte unha orixe com\u00fan cos Neanderthais e que abrangu\u00edan de Siberia a o Sur\u00e9s de Asia. Ter\u00edan hibridado con antecesores dos humanos modernos, sendo ata o 6% do ADN dos malaisianos e os aborixes australianos derivado dos denisovanos.\nUnha comparaci\u00f3n co xenoma de Neanderthais da mesma cova revelou unha alta hibridaci\u00f3n local, chegando a compartir cos Neanderthais dese punto ata o 17% do xenoma. Esa mesma comparaci\u00f3n revela unha hibridaci\u00f3n cunha li\u00f1axe humana non identificada. "}
{"id": "259084", "revid": "56817", "url": "https://gl.wikipedia.org/wiki?curid=259084", "title": "Homes da cova dos cervos", "text": "Os Homes da cova dos cervos son a poboaci\u00f3n prehist\u00f3rica m\u00e1is recente que non se asemella aos humanos modernos. Os f\u00f3siles datan de entre os 14.500 e os 11.500 anos de antig\u00fcidade e foron atopados na Cova dos Cervos na China. Te\u00f1en unha mestura de caracter\u00edsticas arcaicas e modernas e val\u00f3ranse actualmente como unha especie separada dos humanos que se extinguiu sen ter contribu\u00eddo ao \"pool\" xen\u00e9tico dos humanos modernos.\nOs restos indican que coci\u00f1aban cervos grandes na Cova dos Cervos, e que \u00e9 o que lle d\u00e1 a estes o nome.\nStatus de especie propia.\nA\u00ednda que as caracter\u00edsticas f\u00edsicas da xente da Cova dos Cervos mostra que poder\u00edan ser unha especie prehist\u00f3rica humana non descuberta, os cient\u00edficos que realizaron a descuberta e an\u00e1lise dos restos reparan en clasificalos como unha especie separada. Tense proposto que poder\u00edan ser o resultado da hibridaci\u00f3n entre os hom\u00ednidos de Denisova e humanos modernos. Por\u00e9n, outros cient\u00edficos suxiren que as diferenzas f\u00edsicas observadas son simplemente froito da diversidade que se espera nas poboaci\u00f3ns humanas. Os intentos de extracci\u00f3n de ADN dos restos foi infrut\u00edfera, e s\u00f3 isto poder\u00eda elucidar sen d\u00fabida a relaci\u00f3n cos humanos modernos."}
{"id": "259085", "revid": "5132", "url": "https://gl.wikipedia.org/wiki?curid=259085", "title": "Jo\u00e3o Figueiredo", "text": ""}
{"id": "259086", "revid": "5132", "url": "https://gl.wikipedia.org/wiki?curid=259086", "title": "Fernando Collor", "text": ""}
{"id": "259087", "revid": "1131", "url": "https://gl.wikipedia.org/wiki?curid=259087", "title": "Alejandro Barreiro Noya", "text": "Alejandro Barreiro Noya, nado en Santiago de Compostela o 4 de xu\u00f1o de 1874 e finado na Coru\u00f1a o 22 de novembro de 1948, foi un escritor e xornalista galego.\nTraxectoria.\nEstudou na Coru\u00f1a e Santiago de Compostela. Iniciou a s\u00faa carreira xornal\u00edstica en \"La Voz de Galicia\", do que foi director de 1914 a 1937. Publicou contos de x\u00e9nero costumista e versos en galego e castel\u00e1n. En 1905 foi designado primeiro Secretario da Asociaci\u00f3n da Prensa da Coru\u00f1a, contribu\u00edndo \u00e1 s\u00faa fundaci\u00f3n. Colaborou na prensa de Espa\u00f1a e Am\u00e9rica e foi correspondente de \"Diario de la Marina\" da Habana, do \"Diario Espa\u00f1ol\" de Buenos Aires e dos xornais madrile\u00f1os \"El Imparcial\", \"El Liberal\", \"La Tribuna\", \"ABC\", e \"Blanco y Negro\"; tam\u00e9n colaborou en \"La Hoja del Lunes\" da Coru\u00f1a.\nIngresou na Real Academia Galega o 12 de marzo de 1936 coa lectura do discurso \"Bernardo Barreiro de V\u00e1zquez Varela y su tiempo\", respondido por Fernando Mart\u00ednez Mor\u00e1s. Foi secretario desta instituci\u00f3n desde 1937 a 1942 de forma interina e desde ent\u00f3n at\u00e9 1948 xa elixido no cargo. Pertenceu tam\u00e9n \u00e1 Academia Provincial de Belas Artes da Coru\u00f1a e \u00e1 de San Telmo de M\u00e1laga. Membro de Honra da American Society of Heraldy.\nDirix\u00eda \"La Voz de Galicia\" cando tivo lugar o golpe de Estado do 18 de xullo de 1936, e ao non dar a noticia de forma triunfal foi multado e apartado temporalmente do posto, ata que foi cesado definitivamente o 11 de agosto de 1937, substitu\u00edndoo o falanxista c\u00e1ntabro Maximiano Garc\u00eda Venero. A partir de ent\u00f3n quedou como colaborador do xornal, asinando os seus traballos cos pseud\u00f3nimos de Herculano e Santiago del Burgo.\nReco\u00f1ecementos.\nDende 1968 unha r\u00faa do barrio da Gaiteira, da Coru\u00f1a, leva o seu nome."}
{"id": "259088", "revid": "23204", "url": "https://gl.wikipedia.org/wiki?curid=259088", "title": "Segmentos de autom\u00f3biles en Europa", "text": "En Europa non existe unha clasificaci\u00f3n oficial dos veh\u00edculos con criterios ben definidos. As axencias de an\u00e1lises do mercado europeo do autom\u00f3bil a mi\u00fado traballan cunha clasificaci\u00f3n oficial, que agrupa principalmente aos coches polo tipo ou o tama\u00f1o da carrozar\u00eda. Con todo, existe unha clasificaci\u00f3n oficial, que se utiliza tanto pola industria do autom\u00f3bil, como polos organismos de an\u00e1lises, e a Comisi\u00f3n Europea tam\u00e9n considera unha clasificaci\u00f3n oficial por letras no canto da dos Estados Unidos, que simplifica en seis segmentos os modelos de coche, sobre todo por tama\u00f1o.\nOs segmentos definidos son:\nA esta clasificaci\u00f3n engad\u00edronse outros segmentos.\nOs veh\u00edculos que non entran dentro dos seis primeiros segmentos son internacionalmente identificados coas siglas, MPV, SUV, pero tam\u00e9n, por exemplo, LCV (veh\u00edculos comerciais lixeiros) MCV (veh\u00edculo comercial medio) e outros. Unha relevante entidade privada na seguridade europea: a EuroNCAP, a\u00ednda mant\u00e9n a clasificaci\u00f3n dos veh\u00edculos de acordo co vello m\u00e9todo brit\u00e1nico."}
{"id": "259089", "revid": "85894", "url": "https://gl.wikipedia.org/wiki?curid=259089", "title": "Dolmen de Cabaleiros", "text": "O dolmen de Cabaleiros, tam\u00e9n chamado Casa da Moura, Casa dos Mouros ou Couza do Cacheiro, \u00e9 un monumento megal\u00edtico situado na parroquia de Cabaleiros, pertencente ao concello coru\u00f1\u00e9s de Tordoia, comarca de Ordes.\nO dolmen \u00e9 propiedade da Deputaci\u00f3n da Coru\u00f1a e foi declarado en 1975 Monumento Hist\u00f3rico Art\u00edstico, consider\u00e1ndose na actualidade como Ben de Interese Cultural\nDescrici\u00f3n.\nEst\u00e1 sobre un t\u00famulo dun di\u00e1metro aproximado de 30 metros e dous metros de altura. O dolmen est\u00e1 formado por sete ort\u00f3statos m\u00e1is a lousa de teito de 4\u00d73,40 m. A c\u00e1mara \u00e9 poligonal aberta con corredor orientado ao leste. Est\u00e1 datado no terceiro milenio antes da era actual.\nOcupaci\u00f3n e asentamento.\nA existencia deste dolmen na \u00e1rea de Tordoia ind\u00edcanos que o grupo \u00e9tnico do per\u00edodo megal\u00edtico asentado na zona era un dos m\u00e1is importantes. Dise tam\u00e9n que estas construci\u00f3ns coloc\u00e1banas para delimitar territorios asentados, que tras facer unha selecci\u00f3n para os pastos e cultivo, queimaban zonas de arboleda, e sobre as s\u00faas cinzas dedic\u00e1bano \u00e1 agricultura. Este dato poder\u00eda ser bastante preciso debido \u00e1 orograf\u00eda do terreo e \u00e1 calidade dos os seus pastos que repercute na s\u00faa actividade econ\u00f3mica, gandeira e os cultivos forraxeiros\nLenda.\nEste dolmen, chamado tam\u00e9n Casa da Moura, porque segundo conta unha lenda, unha moura, trasladou a pedra de 4,60 metros de longo sobre a cabeza, mentres tec\u00eda un vestido\nSituaci\u00f3n.\nLocalizaci\u00f3n:.\nSita na Avenida do Dolmen s/n, parroquia de Cabaleiros.\nCoordenadas:.\n43.096922, -8.550280"}
{"id": "259103", "revid": "12452", "url": "https://gl.wikipedia.org/wiki?curid=259103", "title": "Nueva Espa\u00f1a", "text": ""}
{"id": "259106", "revid": "12452", "url": "https://gl.wikipedia.org/wiki?curid=259106", "title": "Virreinato de Nueva Espa\u00f1a", "text": ""}
{"id": "259108", "revid": "89787", "url": "https://gl.wikipedia.org/wiki?curid=259108", "title": "Epip\u00f3fise", "text": "As epip\u00f3fises son proxecci\u00f3ns \u00f3seas das v\u00e9rtebras cervicais que se encontran nos dinosauros e algunhas aves basais. Estes procesos \u00f3seos pares sit\u00faanse sobre as postcigoap\u00f3fises na parte caudal do arco neural vertebral. A s\u00faa morfolox\u00eda \u00e9 variable e vai desde pequenas elevaci\u00f3ns con forma de outeiro a proxecci\u00f3ns semellantes a \u00e1s grandes e de construci\u00f3n complexa. As epip\u00f3fises evolucionaron para proporcionar a estes animais unha maior \u00e1rea de uni\u00f3n a varios m\u00fasculos do pescozo, polo que unhas epip\u00f3fises grandes indican unha forte muscultura no pescozo.\nA presenza de epip\u00f3fises \u00e9 unha sinapomorf\u00eda (caracter\u00edstica distintiva) do grupo Dinosauria. As epip\u00f3fises estaban presentes nos dinosauros m\u00e1is basais, pero ausentes nos antepasados moi relacionados con este grupo como \"Marasuchus\" e \"Silesaurus\". Eran t\u00edpicas da maior\u00eda das li\u00f1axes de dinosauros; non obstante, perd\u00e9ronse en varias li\u00f1axes derivadas de ter\u00f3podos cando evolucionaron incrementando a curvatura con forma de S do pescozo."}
{"id": "259109", "revid": "12452", "url": "https://gl.wikipedia.org/wiki?curid=259109", "title": "Vicerreinado da Nova Espa\u00f1a", "text": ""}
{"id": "259110", "revid": "3054", "url": "https://gl.wikipedia.org/wiki?curid=259110", "title": "C\u00e1mara dos Lores", "text": ""}
{"id": "259111", "revid": "23204", "url": "https://gl.wikipedia.org/wiki?curid=259111", "title": "Sinapomorf\u00eda", "text": "En clad\u00edstica, unha sinapomorf\u00eda (ou sinapomorfia) ou estado de car\u00e1cter sinapom\u00f3rfico \u00e9 un trazo ou caracter\u00edstica compartida (\"sinmorf\u00eda\") por dous ou m\u00e1is taxons, que se pode inferir que estaba xa presente no seu antepasado com\u00fan m\u00e1is recente, cuxos antepasados \u00e1 s\u00faa vez non ti\u00f1an ese trazo. Deste modo, unha sinapomorf\u00eda \u00e9 unha apomorf\u00eda que se pode observar en moitos taxons, e que se sup\u00f3n que se orixinou no seu \u00faltimo antepasado com\u00fan. A palabra \"sinapomorf\u00eda,\" acu\u00f1ada polo entom\u00f3logo alem\u00e1n Willi Hennig, deriva do grego \"\u03c3\u03cd\u03bd\", \"syn\", 'con', e de \"\u1f00\u03c0\u03cc\", \"apo\", 'na distancia', e \"\u03bc\u03bf\u03c1\u03c6\u03ae\", \"morphe\", 'forma'.\nAs sinapomorf\u00edas \"verdadeiras\" s\u00f3 caracterizan un determinado conxunto de grupos terminais, pero non \u00e9 estritamente necesario que todos os membros dun clado pos\u00faan o mesmo trazo, xa que poden tam\u00e9n presentar unha versi\u00f3n dese trazo que foi modificada posteriormente.\nAs sinapomorf\u00edas son o fundamento para a clasificaci\u00f3n filoxen\u00e9tica (baseada no parentesco) dos seres vivos. Grazas a elas def\u00ednense grupos holofil\u00e9ticos (monofil\u00e9ticos no sentido de Willi Hennig). Os caracteres cos que se describen grupos parafil\u00e9ticos, definidos pola exclusi\u00f3n dun grupo holofil\u00e9tico doutro maior, son simplesiomorf\u00edas. S\u00f3 as sinapomorf\u00edas, e non as simplesiomorf\u00edas, son argumentos v\u00e1lidos en favor da monofilia (holofilia) do grupo de taxons que a comparten.\nComparaci\u00f3n con outros trazos compartidos.\nAs sinapomorf\u00edas non deber\u00edan confundirse con outros conceptos relacionados nos que se comparten trazos.\nAn\u00e1lises clad\u00edsticas.\nAs sinapomorf\u00edas util\u00edzanse para establecer as hip\u00f3teses filoxen\u00e9ticas na an\u00e1lise clad\u00edstica. Son datos emp\u00edricos que poden apoiar certas hip\u00f3teses de que grupos terminais forman un clado (grupo monofil\u00e9tico) e \u00e1 vez excl\u00faen a certos grupos. Os caracteres que son compartidos polo grupo, pero que tam\u00e9n son compartidos por outros grupos terminais que descenden dun antepasado com\u00fan m\u00e1is recente, non poden utilizarse para exclu\u00edr a eses grupos. Este \u00faltimo car\u00e1cter pode consistir nunha simplesiomorf\u00eda ou unha homoplasia.\nO problema esencial \u00e9 identificar a polaridade da serie de transformaci\u00f3ns \u00e1 cal pertencen varios estados de car\u00e1cter, \u00e9 dicir, indicar que estado de car\u00e1cter \u00e9 apom\u00f3rfico e cal \u00e9 plesiom\u00f3rfico. Nos inicios da clad\u00edstica utiliz\u00e1ronse varios criterios para polarizar series de transformaci\u00f3ns, pero nas d\u00e9cadas recentes os criterios patr\u00f3n baseados na comparaci\u00f3n doutros grupos externos (\"outgroup\") son os que predominan. Un grupo externo \u00e9 un taxon que se considera que est\u00e1 f\u00f3ra do grupo que se estuda. Baixo o criterio dos grupos externos, os car\u00e1cter compartidos entre o grupo externo e alg\u00fans membros do grupo interno ou propio (\"ingroup\") consid\u00e9rase que son plesiom\u00f3rficos, mentres que os estados alternativos da mesma caracter\u00edstica que son compartidos por un subconxunto do grupo interno ou propio consid\u00e9ranse apom\u00f3rficos.\nOs conceptos de apomorf\u00eda e plesiomorf\u00eda son relativos e correspondentes a certo nivel de xeneralizaci\u00f3n na xerarqu\u00eda dos seres vivos. O que \u00e9 unha apomorf\u00eda a un nivel pode ser unha plesiomorf\u00eda a outro nivel menos inclusivo. Por exemplo, a presenza de gl\u00e1ndulas mamarias \u00e9 unha sinapomorf\u00eda para os mam\u00edferos en relaci\u00f3n cos tetr\u00e1podos, pero \u00e9 unha simplesiomorf\u00eda para dous grupos de mam\u00edferos, por exemplo, ratas e simios.\nNon \u00e9 esencial que todos os membros dun clado mostren unha determinada sinapomorf\u00eda; mesmo se alg\u00fans membros do clado perderon secundariamente o trazo este pode ser unha sinapomorf\u00eda dese clado no seu conxunto. Un bo exemplo \u00e9 a ausencia de patas nas serpes, a pesar do cal son consideradas tetr\u00e1podos. Entre os paleont\u00f3logos, un car\u00e1cter que \u00e9 unha sinapomorf\u00eda para un clado, pero que para certas li\u00f1axes dese clado \u00e9 unha plesiomorf\u00eda que foi alterada nalgunhas das li\u00f1axes, denom\u00ednase sinapomorf\u00eda subxacente. Se non se co\u00f1ece ning\u00fan taxon grupo coroa, \u00e9 \u00e1s veces dif\u00edcil decidir que car\u00e1cter \u00e9 a sinapomorf\u00eda subxacente e cal \u00e9 a autoapomorf\u00eda que a cobre.\nOs clados non se definen polas sinapomorf\u00edas, a\u00ednda que \u00e9 posible definilos por apomorf\u00edas en xeral.\nNotas.\nSchuh, R. T. e A. V. Z. Brower. 2009. Biological Systematics: Principles and Applications (2nd edn.). Cornell University Press, Ithaca, NY."}
{"id": "259112", "revid": "5312", "url": "https://gl.wikipedia.org/wiki?curid=259112", "title": "Segmento B", "text": "O segmento B \u00e9 un segmento de autom\u00f3biles que se sit\u00faa entre os segmentos A e C. Xeralmente te\u00f1en espazo para catro adultos e un neno.\nMentres que d\u00faas d\u00e9cadas atr\u00e1s os autom\u00f3biles do segmento B med\u00edan uns 3,75 m de longo, actualmente estes veh\u00edculos roldan os 4,00 m en carrozar\u00eda hatchback, monovolume ou todo terreo, e 4,25 m no caso de carrozar\u00edas sed\u00e1n e familiar. Os motores son case sempre de catro cilindros e as s\u00faas cilindradas adoitan estar entre 1,0 e 2,0 litros.\nSegundo o tipo de autom\u00f3bil, un autom\u00f3bil pode estar nalg\u00fan subsegmento. Un autom\u00f3bil de turismo do segmento B denom\u00ednase \"polivalente\", \"utilitario\", \"compacto pequeno\" ou \"subcompacto\"; un monovolume deste tama\u00f1o \u00e9 un \"minimonovolume\", e un todo terreo do segmento ch\u00e1mase \"mini todo terreo\"."}
{"id": "259114", "revid": "12452", "url": "https://gl.wikipedia.org/wiki?curid=259114", "title": "Virreinato de la Nueva Espa\u00f1a", "text": ""}
{"id": "259115", "revid": "12452", "url": "https://gl.wikipedia.org/wiki?curid=259115", "title": "Vicerreinado da Nueva Espa\u00f1a", "text": ""}
{"id": "259116", "revid": "5312", "url": "https://gl.wikipedia.org/wiki?curid=259116", "title": "Segmento C", "text": "O segmento C \u00e9 un segmento de autom\u00f3biles que se sit\u00faa entre os segmentos B e D. Xeralmente te\u00f1en espazo para cinco adultos, e para dous nenos m\u00e1is no caso de monovolumes de sete prazas.\nNos anos 1980, a este segmento denomin\u00e1baselle \u00e1s veces \"catro metros\", xa que os modelos adoitaban ter esa lonxitude. Actualmente, estes veh\u00edculos miden aproximadamente 4\u00b430 m de longo en carrozar\u00eda hatchback (5 portas) ou monovolume de cinco prazas e 4\u00b450 m no caso de carrozar\u00edas sed\u00e1n, familiar, todo terreo ou monovolume de sete prazas.\nHoxe en d\u00eda, os modelos est\u00e1ndar adoitan ter motores de catro cilindros de entre 1.4 e 2.0 litros de cilindrada e potencias entre os 90 e os 140 CV m\u00e1is ou menos. Os m\u00e1is deportivos poden alcanzar os 3.2 litros de cilindrada, nalg\u00fans casos te\u00f1en cinco cilindros en li\u00f1a ou seis cilindros en \"V\" e poden desenvolver potencias m\u00e1ximas ata aproximadamente 270 CV.\nDentro do segmento C, hai varios subsegmentos que corresponden aos distintos tipos de carrozar\u00eda. Un autom\u00f3bil de turismo do segmento C denom\u00ednase \"compacto\" ou \"compacto medio\"; un monovolume \u00e9 un \"monovolume compacto\" ou \"monovolume mediano\", e un todo terreo ch\u00e1mase \"todo terreo compacto\"."}
{"id": "259117", "revid": "5312", "url": "https://gl.wikipedia.org/wiki?curid=259117", "title": "Segmento A", "text": "O segmento A \u00e9 a primeira categor\u00eda do sistema de clasificaci\u00f3n de autom\u00f3biles definido pola Comisi\u00f3n Europea. Util\u00edzase para coches de cidade, a categor\u00eda m\u00e1is pequena, que se sit\u00faa por encima dos microcoches e por baixo do segmento B. \nEn 2021 esta categorizaci\u00f3n abrangue os veh\u00edculos que miden aproximadamente entre 2,7 m e 3,7 m de longo, e que xeralmente te\u00f1en espazo suficiente para catro adultos, a diferenza dun microcoche que s\u00f3 ten cabida para d\u00faas persoas.\nSalvo escasas excepci\u00f3ns, a carrozar\u00eda \u00e9 practicamente sempre hatchback ou monovolume; neste \u00faltimo caso denom\u00ednanse tam\u00e9n \"micromonovolumes\". Os motores te\u00f1en como m\u00e1ximo catro cilindros e poucas veces superan os 1\u00b46 litros de cilindrada.\nNon hai designaci\u00f3ns espec\u00edficas para nomear a estes autom\u00f3biles, sen\u00f3n que conviven varios termos como \"autom\u00f3biles (micro)urbanos\", \"cidad\u00e1ns\", \"utilitarios\" ou \"pequenos\". No Xap\u00f3n existe unha categor\u00eda fiscal para estes autom\u00f3biles denominada kei car, que determina entre outros aspectos unha lonxitude menor a 3,4 m e unha cilindrada inferior a 660 cc."}
{"id": "259118", "revid": "5312", "url": "https://gl.wikipedia.org/wiki?curid=259118", "title": "Segmento D", "text": "O segmento D \u00e9 un segmento de autom\u00f3biles que se sit\u00faa entre os segmentos C e E. Xeralmente te\u00f1en espazo para cinco adultos, ou para sete ou oito adultos no caso dos monovolumes.\nActualmente estes autom\u00f3biles miden aproximadamente entre 4\u00b450 m e 4\u00b485 m de longo, sexa en carrozar\u00eda liftback, sed\u00e1n, familiar ou monovolume. Os modelos m\u00e1is econ\u00f3micos adoitan ser m\u00e1is longos, mentres que os m\u00e1is custosos adoitan ser m\u00e1is curtos, ter un beirado dianteiro e batalla m\u00e1is grandes. Os motores van no primeiro caso desde catro cilindros de 1.6 litros de cilindrada ata seis cilindros de 3.0 litros, e no segundo ata oito cilindros de 6.2 litros como o Mercedes Benz C63 AMG.\nDentro do segmento D hai varios subsegmentos que corresponden aos tipos de autom\u00f3bil. Un autom\u00f3bil de turismo do segmento D ad\u00f3itase denominar \"autom\u00f3bil mediano\" ou \"mediano grande\"; un todo terreo deste tama\u00f1o ch\u00e1mase \"todo terreo mediano\"; e un monovolume do segmento \u00e9 un \"monovolume grande\"."}
{"id": "259119", "revid": "5312", "url": "https://gl.wikipedia.org/wiki?curid=259119", "title": "Segmento E", "text": "O segmento E \u00e9 un segmento de autom\u00f3biles que se sit\u00faa entre os segmentos D e F. Xeralmente te\u00f1en espazo para cinco adultos, a\u00ednda que algunhas caracter\u00edsticas fan que se adapte mellor para catro persoas, por exemplo debido \u00e1 forma dos asentos, ou o t\u00fanel central traseiro no caso de modelos con tracci\u00f3n traseira.\nActualmente, estes autom\u00f3biles miden aproximadamente entre 4\u00b475 m e 4\u00b495 m de longo, e predominan en carrozar\u00eda sed\u00e1n, liftback e familiar. Os seus motores adoitan ter entre cinco e oito cilindros e entre 2\u00b44 e 5\u00b40 litros de cilindrada, a\u00ednda que hai tam\u00e9n catro cilindros de 2\u00b40 litros e deportivos de ata dez cilindros ou 6\u00b42 litros.\nUn autom\u00f3bil de turismo do segmento E ad\u00f3itase denominar \"berlina grande\" ou \"berlina mediana grande\", a\u00ednda que hai outros termos similares provenientes doutros idiomas. Un todo terreo deste segmento ch\u00e1mase \"todo terreo mediano\" ou \"mediano grande\"."}
{"id": "259120", "revid": "5312", "url": "https://gl.wikipedia.org/wiki?curid=259120", "title": "Segmento F", "text": "O segmento F \u00e9 un segmento de autom\u00f3biles que se sit\u00faa por enriba do E. Estes veh\u00edculos miden polo menos 5,00 m e son m\u00e1is potentes, luxosos e custosos que os de segmentos anteriores.\nUn autom\u00f3bil de turismo do segmento F case sempre ten carrozar\u00eda sed\u00e1n. Algunhas formas alternativas de nomealos son \"berlina de luxo\", \"autom\u00f3bil suntuoso\" e \"autom\u00f3bil de representaci\u00f3n\". Polo xeral, os turismos est\u00e1n dese\u00f1ados pensando no confort dos pasaxeiros m\u00e1is que no do condutor.\nAlg\u00fans modelos presentes no mercado actual son os Mercedes-Benz Clase S e Clase CL, o Ford Fairlane, o Lincoln Town Car, o BMW Serie 7, o Lincoln MKS, o Cadillac DTS, o Audi A8, o Jaguar XJ, o Cadillac STS, o Lexus LS, o Maserati Quattroporte, o Volkswagen Phaeton, os Bentley Flyng Spur e Azure (e a s\u00faa variante, o Brooklands), o Kia Opirus, o Honda Legend e o Porsche Panamera.\nOs sed\u00e1ns como os Maybach 57 e 62 e o Rolls-Royce Phantom pertencen a un segmento m\u00e1is elevado.\nUn todo terreo equivalente en tama\u00f1o a un turismo do segmento F ad\u00f3itase denominar \"todo terreo grande\"; polo xeral, te\u00f1en tres filas de asentos e un maleteiro m\u00e1is grande que o de todo terreos m\u00e1is pequenos, como o Audi Q7, o Mercedes-Benz Clase GL, o Lexus LX, o Cadillac Escalade, o Lincoln Navigator, o Range Rover e o Toyota Land Cruiser."}
{"id": "259121", "revid": "45576", "url": "https://gl.wikipedia.org/wiki?curid=259121", "title": "Segmento S", "text": ""}
{"id": "259123", "revid": "89787", "url": "https://gl.wikipedia.org/wiki?curid=259123", "title": "Trofeo Teresa Herrera 1990", "text": "A 45\u00ba edici\u00f3n do Trofeo Teresa Herrera celebrouse na Coru\u00f1a entre o 16 e o 18 de agosto de 1990. O campi\u00f3n foi o FC Barcelona, que logrou o seu cuarto t\u00edtulo.\nO xogador do Deportivo da Coru\u00f1a, Fran, foi elixido mellor xogador do torneo."}
{"id": "259124", "revid": "88215", "url": "https://gl.wikipedia.org/wiki?curid=259124", "title": "Trofeo Teresa Herrera 1989", "text": "A 44\u00ba edici\u00f3n do Trofeo Teresa Herrera celebrouse na Coru\u00f1a entre o 11 e o 13 de agosto de 1989. O campi\u00f3n foi o Bayern de M\u00fanic, que logrou o seu primeiro t\u00edtulo.\nO roman\u00e9s Gheorghe Hagi foi elixido mellor xogador do torneo."}
{"id": "259126", "revid": "23204", "url": "https://gl.wikipedia.org/wiki?curid=259126", "title": "Dan Ar Braz", "text": "Daniel Le Bras, nado en Quimper, Breta\u00f1a, o 15 de xaneiro de 1949, m\u00e1is co\u00f1ecido polo alcume de Dan Ar Braz, \u00e9 un m\u00fasico e guitarrista bret\u00f3n, fundador de \"L'H\u00e9ritage des Celtes\". O seu estilo est\u00e1 dentro da m\u00fasica denominada xenericamente celta, mesturando sons tradicionais bret\u00f3ns con elementos do \"New Age\".\nTraxectoria.\nPrincipiou a s\u00faa carreira musical na d\u00e9cada dos 60, alternando os traballos en solitario cos realizados en formaci\u00f3ns coma \"Mor\" e colaboraci\u00f3ns con Alan Stivell. En 1992 funda \"L'H\u00e9ritage des Celtes\", debutando no Festival de Cornouaille de Quimper, chegando a representar a Francia no Festival de Eurovisi\u00f3n de 1996, cun tema cantado en bret\u00f3n, caso \u00fanico na historia do festival. En 1998 ga\u00f1aron o premio ao Mellor \u00e1lbum tradicional do Ano nos premios \"Victoires de la musique\" por \"Finisterres\". No ano 2000 anunciaron a disoluci\u00f3n do grupo no marco do Festival Interc\u00e9ltico de Lorient. Dende 2001 volveu encetar unha carreira en solitario."}
{"id": "259127", "revid": "23204", "url": "https://gl.wikipedia.org/wiki?curid=259127", "title": "Humanos anatomicamente modernos", "text": "O termo de humanos anatomicamente modernos ou \"Homo sapiens\" anatomicamente modernos en paleoantropolox\u00eda ref\u00edrese aos individuos das poboaci\u00f3ns de Homo sapiens con aparencia que cadra co rango de fenotipos dos humanos actuais.\nOs humanos anatomicamente modernos, isto \u00e9, todas as poboaci\u00f3ns humanas actuais, son froito da evoluci\u00f3n a partir da arcaica especie \"Homo sapiens\" do paleol\u00edtico medio, hai 200 mil anos. A aparici\u00f3n dos humanos anatomicamente modernos marca a aparici\u00f3n da subespecie Homo sapiens sapiens. Os f\u00f3siles recollidos m\u00e1is antigos de humanos modernos son os \"restos de Omo\", en Etiop\u00eda, que datan de 195,000 (\u00b15,000) e que constan de partes de dous restos craniais, un brazo, unha perna, un p\u00e9 e \u00f3sos de cadeira.\nOutros f\u00f3siles incl\u00faen a \"Homo sapiens idaltu\" extra\u00eddo no sitio arqueol\u00f3xico de Herto en Etiop\u00eda e restos de cranios en Israel que datan de 90 mil anos.\nNomenclatura e anatom\u00eda.\nA nome binomial para a especie taxon\u00f3mica das poboaci\u00f3ns mundiais humanas \u00e9 \"Homo sapiens\". A especie est\u00edmase que xorde a partir dun predecesor do x\u00e9nero \"Homo\" hai 200 mil anos.\nOs humanos anatomicamente modernos dist\u00ednguense dos seus previos antecesores, os \"Homo sapiens\" arcaicos, por unha serie de caracter\u00edsticas anat\u00f3micas. Os humanos arcaicos ti\u00f1an uns esqueletos m\u00e1is robustos, o que mostra que viv\u00edan nun ambiente que fisicamente requir\u00eda m\u00e1is forza; e que sinala a que os humanos anatomicamente modernos, que temos estruturas m\u00e1is gr\u00e1ciles, pasamos a depender m\u00e1is da tecnolox\u00eda que da capacidade de exercer ou manter esforzos f\u00edsicos para poder cumprir as condici\u00f3ns impostas polo ambiente.\nOs \"Homo sapiens\" arcaicos ti\u00f1an uns arcos superciliares prominentes (iso \u00e9, cunhas capas \u00f3seas prominentes por riba dos arcos oculares). Coa aparici\u00f3n dos humanos modernos os arcos superciliares f\u00f3ronse reducindo e nas actuais poboaci\u00f3ns humanas son habitualmente pouco destacados. Os humanos modernos, por\u00e9n, destacan polo queixo, algo do que carec\u00edan os \"Homo sapiens\" arcaicos. Os humanos anatomicamente modernos te\u00f1en unha testa moi vertical mais os predecesores ti\u00f1an testas m\u00e1is inclinadas cara a atr\u00e1s. A testa vertical dos humanos actuais non s\u00f3 permite albergar un cerebro de maior volume sen\u00f3n que tam\u00e9n sup\u00f3n un punto moi importante na comunicaci\u00f3n por xestos grazas aos movementos da pel da testa\nOs primeiros humanos modernos.\nOs restos de Omo, un Homo sapiens idaltu de Herto, sitios arqueol\u00f3xicos de Skhul e os restos de Jebel Qafzeh son os restos habitualmente nomeados como \"Primeiros homes actuais\", xa que os seus esqueletos mostran unha mestura de trazos dos arcaicos e dos modernos. Skhul V, como exemplo, ten unha prominente mand\u00edbula e unha cara proxectada frontalmente. Mais o c\u00f3rtex cranial de Shkul \u00e9 diferente de Neanderthais e semellante \u00e1 de humanos modernos.\nEn humanos modernos hai subespecies reco\u00f1ecidas, como \u00e9 \"Homo sapiens sapiens\", que abrangue toda a poboaci\u00f3n humana actual, e \"H.s. idaltu\", descrita por restos f\u00f3siles que datan de 160 mil anos. En Europa os primeiros humanos modernos cham\u00e1ronse Cro-Magnons.\nComportamentos dos humanos modernos.\nExiste un amplo debate sobre se os primeiros humanos anatomicamente modernos se comportaban dun xeito parecido a poboaci\u00f3n humana actual. Os comportamentos destacados dos humanos modernos son a lingua, a capacidade para pensamentos abstractos grazas ao simbolismo que permitan expresar a creatividade cultural.\nAs d\u00faas hip\u00f3teses predominantes son opostas na orixe do comportamento moderno. Alg\u00fans autores argumentan que os humanos conseguiron primeiro as diferenzas anat\u00f3micas, hai 200 mil anos, e posteriormente grazas a esas capacidades adquirir\u00edan o comportamento humano actual hai 50 mil anos. Esta hip\u00f3tese est\u00e1 sentada con rexistros f\u00f3siles e substancias biox\u00e9nicas de puntos de m\u00e1is de 50 mil anos de antig\u00fcidade. Con isto haber\u00eda unha diferenza entre os \"humanos anatomicamente modernos\" e os \"humanos de comportamento moderno\"\nA visi\u00f3n oposta \u00e9 que os humanos acadaron o comportamento e as caracter\u00edsticas anatomicamente modernas ao mesmo tempo . Como dato nesta li\u00f1a, argum\u00e9ntase que os humanos xa evolucionaran cara a un esqueleto m\u00e1is lixeiro. Durante a transici\u00f3n aos humanos anatomicamente modernos, iso puido ter sido froito da maior interacci\u00f3n cooperativa en humanos. \u00c9 m\u00e1is, iso puido ser incentivado polo aumento do uso das tecnolox\u00edas, algo caracter\u00edstico no comportamento humano moderno."}
{"id": "259128", "revid": "56817", "url": "https://gl.wikipedia.org/wiki?curid=259128", "title": "Homo sapiens idaltu", "text": "Homo sapiens idaltu \u00e9 unha extinta subespecie de \"Homo sapiens\" que viviu no Plistoceno, hai 160,000 anos atr\u00e1s, en \u00c1frica. O termo \"idaltu\" significa \"a primeira nacida\" na lingua afar."}
{"id": "259129", "revid": "88215", "url": "https://gl.wikipedia.org/wiki?curid=259129", "title": "Frederico Paredes", "text": "Frederico Paredes, nado o 31 de xaneiro de 1889 e finado o 4 de novembro de 1972, foi un tirador de esgrima portugu\u00e9s, ga\u00f1ador dunha medalla ol\u00edmpica.\nTraxectoria.\nEn 1908 proclamouse campi\u00f3n do primeiro campionato nacional portugu\u00e9s de espada, e ao ano seguinte matou nun lamentable accidente mentres adestraba ao seu irm\u00e1n Alexandre. Participou nos Xogos Ol\u00edmpicos de 1920, 1924 e 1928, logrando nestes \u00faltimos a medalla de bronce en espada por equipos cos seus compa\u00f1eiros M\u00e1rio de Noronha, Paulo d'E\u00e7a Leal, Jorge de Paiva, Jo\u00e3o Sassetti e Henrique da Silveira."}
{"id": "259132", "revid": "75439", "url": "https://gl.wikipedia.org/wiki?curid=259132", "title": "Cephalorhynchus", "text": "Cephalorhynchus \u00e9 un x\u00e9nero de cet\u00e1ceos odontocetos da familia dos delf\u00ednidos que comprende catro especies que viven no hemisferio sur e que se caracterizan polo seu pequeno tama\u00f1o, a s\u00faa coloraci\u00f3n branca e negra, e pola cabeza, c\u00f3nica e acabada nun bico pouco marcado.\nEtimolox\u00eda.\nO x\u00e9nero foi descrito en 1846 por John Edward Gray, e o nome que lle deu, \"Cephalorhynchus\", deriva dos elementos compositivos do lat\u00edn cient\u00edfico \"cephalo-\" (derivado do grego antigo \u03ba\u03b5\u03c6\u03b1\u03bb\u03ae \"kephal\u00e9\", \"cabeza\"), e \"-rhynchus\" (derivado do grego \u1fe5\u03cd\u03b3\u03c7\u03bf\u03c2 \"rh\u00fdnchos\", \"bico (de ave)\", \"foci\u00f1o\"), \u00e9 dicir, \"os de cabeza rematada en bico\".\nTaxonom\u00eda.\nO x\u00e9nero comprende catro especies, das que nunha delas alg\u00fans autores distinguen d\u00faas subespecies:"}
{"id": "259133", "revid": "75439", "url": "https://gl.wikipedia.org/wiki?curid=259133", "title": "Cephalorhynchus commersonii", "text": "Cephalorhynchus commersonii \u00e9 unha especie de cet\u00e1ceo odontoceto da familia dos delf\u00ednidos.\nA especie foi definida en 1804 por Bernard-Germain de Lac\u00e9p\u00e8de na s\u00faa obra \"Histoire Naturelle des C\u00e9tac\u00e9es\", onde lle deu o nome de \"Delphinus commersonii\".\nLac\u00e9p\u00e8de dedicou a a nova especie ao naturalista Philibert Commerson, que formaba parte da expedici\u00f3n do bar\u00f3n de Bougainville ao redor do mundo.\nM\u00e1is tarde, en 1892, foi reclasificada polo perito arxentino Francisco P. Moreno, como \"Lagenorhynchs floweri\" e, finalmente, en 1948, como \"Cephalorhynchus commersonii\", que \u00e9 o seu nome cient\u00edfico v\u00e1lido na actualidade.\nCaracter\u00edsticas.\nTr\u00e1tase dun animal moi rechamante e relativamente f\u00e1cil de identificar mesmo no mar. As s\u00faas principais caracter\u00edsticas son:\nTaxonom\u00eda.\nNa especie dist\u00ednguense d\u00faas subespecies, separadas xeograficamente:\nBiolox\u00eda.\nDistrib\u00faese, segundo parece de forma continua, ao longo da costa suramericana, desde a pen\u00ednsula Vald\u00e9s (Arxentina) at\u00e9 a Terra do Fogo, nas de Chile ao sur dos 51\u00ba S, e nas das illas Malvinas (a subespecie nominal, \"C. c. commersonii\") e nas Kerguelen (supespecie \"C. c. kerguelensis\"), a 8 000\u00a0km ao leste dos seus conx\u00e9neres.\nEste golfi\u00f1o \u00e9 un nadador r\u00e1pido, e con frecuencia activo cerca da superficie ou nela. Salta a mi\u00fado, e \u00e1s veces nada invertido, volte\u00e1ndose; pode \"practicar surf\" cando as ondas son grandes, mesmo nas zonas costeiras. Seguramente captura o seu alimento, consistente fundamentalmente en krill, pequenos peixes, cefal\u00f3podos e diversos invertebrados bent\u00f3nicos.\nFemias e machos alcanzan a madurez sexual m\u00e1is ou menos \u00e1 mesma idade, entre os 6 e os 9 anos. A reprocuci\u00f3n ocorre na primavera e o ver\u00e1n austrais, e a xestaci\u00f3n dura 11 meses. Poden alcanzar unha lonxevidade duns 18 anos.\nEstado de conservaci\u00f3n.\nA poboaci\u00f3n global da especie non se co\u00f1ece, pero localmente consid\u00e9rase como com\u00fan. Un estudo de 1984 avaliaba en 3 400 o n\u00famero de individuos presentes no estreito de Magallanes.\nPero as capturas deste golfi\u00f1o en Chile e na Arxentina, sobre todo para empregar a s\u00faa carne como engado para as pescar\u00edas de cangrexos, pode que sexa unha ameaza importante para a s\u00faa poboaci\u00f3n nestas zonas.\nEn 2008 a especie foi catalogada na \"Lista vermella\" da UICN, como de \"datos insuficientes\", por falta de informaci\u00f3n sobre o tama\u00f1o da poboaci\u00f3n, a s\u00faa tendencia e as ameazas sobre ela. Pero, polo anteriormente dito, hai raz\u00f3ns para pensar que, polo menos a subespecie de Suram\u00e9rica, est\u00e1 experimentando un descenso nalgunhas zonas da s\u00faa \u00e1rea de distribuci\u00f3n. Por\u00e9n, requ\u00edrense m\u00e1is investigaci\u00f3ns para establecer a estrutura da poboaci\u00f3n na Arxentina e a mortalidade inducida polo ser humano.\nNome galego.\nNa bibliograf\u00eda consultada, o \u00fanico nome galego encontrado para esta especie \u00e9 o de golfi\u00f1o de Commerson, que lle dan Lahuerta e V\u00e1zquez no seu \"Vocabulario multiling\u00fce\", nome concordante co doutras linguas pr\u00f3ximas: alem\u00e1n, \"Commerson-Delfin\"; catal\u00e1n, \"dof\u00ed de Commerson\"; franc\u00e9s, \"dauphin de Commeson\"; ingl\u00e9s, \"Commerson's dolphin\"; portugu\u00e9s, \"golfinho-de-Commerson\". En castel\u00e1n, a\u00ednda que tam\u00e9n \u00e9 co\u00f1ecido na bibliograf\u00eda como \"delf\u00edn de Commerson\", son m\u00e1is populares as denomonaci\u00f3ns locais suramericanas \"def\u00edn p\u00edo\" e \"tonina overa\"; pola s\u00faa parte en italiano \u00e9 \"cefalorinco di Commerson\", porque neste idioma italian\u00edzase o nome xen\u00e9rico en \"cefalorinco\". "}
{"id": "259134", "revid": "89787", "url": "https://gl.wikipedia.org/wiki?curid=259134", "title": "Jo\u00e3o Sassetti", "text": "Jo\u00e3o Vicente de Freitas Branco Sassetti, nado en Lisboa o 22 de xaneiro de 1892 e finado na mesma cidade o 28 de maio de 1946, foi un tirador de esgrima portugu\u00e9s, ga\u00f1ador dunha medalla ol\u00edmpica.\nTraxectoria.\nParticipou nos Xogos Ol\u00edmpicos de 1928 e xunto con M\u00e1rio de Noronha, Paulo d'E\u00e7a Leal, Jorge de Paiva, Frederico Paredes e Henrique da Silveira logrou a medalla de bronce en espada por equipos."}
{"id": "259137", "revid": "89787", "url": "https://gl.wikipedia.org/wiki?curid=259137", "title": "Aliona Lanskaja", "text": "Aliona Lanskaja (en ), nada o 7 de setembro de 1985 en Mahilio\u016d (Rexi\u00f3n de Mahilio\u016d, Belar\u00fas), \u00e9 unha cantante belarusa, ga\u00f1adora do concurso \"Slavianski Bazaar\" in Viciebsk e co\u00f1ecida internacionalmente por representar a Belar\u00fas no Festival de Eurovisi\u00f3n 2013 en Malm\u00f6, Suecia.\nCarreira.\nEurofest 2012.\nLogo de avanzar na semifinal do 21 de decembro de 2011, cualificou para unha das finais do Eurofest 2012. O 14 de febreiro de 2012, obtivo a honra de representar a Belar\u00fas no Festival de Eurovisi\u00f3n 2012, en Bak\u00fa coa canci\u00f3n \"All My Life\". Pero, o 24 de febreiro, anunciouse que Lanskaja estaba descualificada despois dunha investigaci\u00f3n conducida por Aliaksandr Luka\u0161enka pola s\u00faa \"inxusta\" vitoria no Eurofest, logo da cal circularon rumores de que os seus produtores manipularan o televoto d\u00e1ndolle 12 puntos e a vitoria. En resposta, Luka\u0161enka ordenou unha inmediata investigaci\u00f3n que logo confirmou os rumores. Foi substitu\u00edda pola banda Litesound, que obtivera o segundo lugar.\nEurofest 2013.\nLogo da s\u00faa descualificaci\u00f3n en 2012, Aliona intentou outra vez representar a Belar\u00fas en 2013 coa canci\u00f3n \"\"Rhythm of love\". O 7 de decembro de 2012, Lanskaja volveu ga\u00f1ar a final nacional, obtendo os 12 puntos do p\u00fablico e xurado polo que obtivo o dereito a representar a Belar\u00fas no Festival de Eurovisi\u00f3n 2013 en Malm\u00f6, Suecia. Tras ga\u00f1ar o Eurofest, decidiu cambiar a canci\u00f3n con acudir\u00edaa a Eurovisi\u00f3n por \"Solayoh\"\", escrita por Mark Paelinck.\nFestival de Eurovisi\u00f3n 2013.\nNo festival celebrado en Malm\u00f6, a Lanskaja correspondeulle por sorteo actuar na primeira semifinal, onde obtivo o pase \u00e1 final co s\u00e9timo posto. Na final celebrada o 18 de maio, Lanskaja finalizou en 16\u00ba lugar."}
{"id": "259138", "revid": "27155", "url": "https://gl.wikipedia.org/wiki?curid=259138", "title": "Evoluci\u00f3n converxente", "text": "A evoluci\u00f3n converxente, converxencia evolutiva ou converxencia \u00e9 o tipo de evoluci\u00f3n que fai que se orixinen de forma independente caracter\u00edsticas similares en especies de diferentes li\u00f1axes.\nAs \u00e1s son un cl\u00e1sico exemplo de evoluci\u00f3n converxente. Nos insectos voadores, aves e morcegos evolucionou a capacidade de voar independentemente e desenvolveron \u00e1s. Estes animais \"converxeron\" neste \u00fatil trazo ou caracter\u00edstica.\nOs antepasados das aves e dos morcegos eran cuadr\u00fapedes terrestres, e en cada un deles evolucionou independentemente o voo batente por medio de adaptaci\u00f3ns das s\u00faas extremidades anteriores. A\u00ednda que as adaptaci\u00f3ns de ambas as extremidades te\u00f1en superficialmente \"forma de \u00e1\", te\u00f1en unha construci\u00f3n diferente (deixando \u00e1 parte a s\u00faa estrutura xeral de extremidade de vertebrado, que \u00e9 hom\u00f3loga). A \u00e1 de morcego \u00e9 unha membrana que se estende entre os seus catro dedos \"extremadamente\" alongados e o corpo, mentres que o plano aerodin\u00e1mico da \u00e1 das aves est\u00e1 feito de plumas, que est\u00e1n fortemente unidas ao antebrazo (a ulna) e aos \u00f3sos fusionados do pulso e man (o carpometacarpo), onde s\u00f3 quedan os restos de dous dedos moi acurtados, cada un dos cales leva unha soa pluma. Tanto os morcegos como as aves mantiveron o polgar para funci\u00f3ns especializadas. Xa que logo, a\u00ednda que as \u00e1s das aves e morcegos son funcionalmente converxentes, non son anatomicamente converxentes en detalle.\nOs trazos que se orixinan por evoluci\u00f3n converxente denom\u00ednanse estruturas an\u00e1logas, a diferenza das estruturas homo\u00f3logas, que te\u00f1en unha orixe com\u00fan, pero non necesariamente a mesma funci\u00f3n. As \u00e1s dun pterosauro e as dun morcego son exemplos de estruturas an\u00e1logas, mentres que a \u00e1 dun morcego, a aleta anterior dunha balea e o brazo humano son estruturas hom\u00f3logas, xa que comparten un estado ancestral a pesar de que se utilizan para diferentes funci\u00f3ns. As caracter\u00edsticas similares compartidas entre especies procedentes de diferentes antepasados como resultado de evoluci\u00f3n converxente denom\u00ednanse homoplasias.\nO oposto da evoluci\u00f3n converxente \u00e9 a evoluci\u00f3n diverxente, na cal especies emparentadas inicialmente similares evolucionan dando lugar a diferentes trazos. A nivel molecular, isto pode ocorrer debido a mutaci\u00f3ns aleatorias non relacionadas con cambios adaptativos; ver atracci\u00f3n das ramas longas.\nA evoluci\u00f3n converxente \u00e9 similar, pero non igual, ao fen\u00f3meno da evoluci\u00f3n paralela. A evoluci\u00f3n paralela occorre cando d\u00faas especies independentes pero similares evolucionan na mesma direcci\u00f3n e as\u00ed adquiren independentemente caracter\u00edsticas similares, por exemplo as ras planeadoras evolucionaron en paralelo con diversos tipos de ras arbor\u00edcolas.\nCausas.\nAs semellanzas tam\u00e9n se poden orixinar se os organismos ocupan nichos ecol\u00f3xicos similares, \u00e9 dicir, unha mesma forma de vida. Unha comparaci\u00f3n cl\u00e1sica \u00e9 a da fauna marsupial de Australia e a fauna de mam\u00edferos placentarios do resto do mundo. As d\u00faas li\u00f1axes son clados, xa que cada un deles comparte un antepasado com\u00fan que pertence ao seu propio grupo, e est\u00e1n m\u00e1is relacionados cos do seu grupo que con calquera outro clado, pero en ambos os clados evolucionaron formas moi similares. Moitos plans corporais evolucionaron igual independentemente nos dous clados, por exemplo os que viv\u00edan como escavadores de t\u00faneles orixinaron toupas de placentarios e toupas de marsupiais, ou igual cos esqu\u00edos voadores, felinos dentes de sabre (xa extinguidos en ambos os clados) etc.\nDistinci\u00f3n coa re-evoluci\u00f3n.\nNalg\u00fans casos \u00e9 dif\u00edcil dicir se un trazo se perdeu e despois re-evolucionou converxentemente, ou se un xene foi simplemente \"inactivado\" e despois volto a activar m\u00e1is tarde. Un trazo que reaparece desta maneira denom\u00ednase atavismo. Desde un punto de vista matem\u00e1tico, un xene que non se usa (selectivamente neutro) ten unha probabilidade establemente decrecente de reter unha funcionalidade potencial co paso do tempo. A escala temporal deste proceso var\u00eda moito en diferentes li\u00f1as filoxen\u00e9ticas; nos mam\u00edferos e aves, hai unha probabilidade razoable de que permanezan no xenoma nun estado potencialmente funcional durante arredor de 6 mill\u00f3ns de anos.\nExemplos.\nUn dos exemplos mellor co\u00f1ecidos de evoluci\u00f3n converxente \u00e9 o ollo en c\u00e1mara dos cefal\u00f3podos, vertebrados e cnidarios. O seu \u00faltimo antepasado com\u00fan ti\u00f1a como m\u00e1ximo unha simple mancha fotorreceptora, pero un conxunto de procesos levou a un progresivo refinamento desta estrutura ata o avanzado ollo en c\u00e1mara, pero cunha sutil diferenza: O ollo do cefal\u00f3podo est\u00e1 conectado de forma oposta ao dos vertebrados, xa que os nervios e vasos sangu\u00edneos entran pola parte de atr\u00e1s da retina, en vez de por diante como nos vertebrados. Pero noutros aspectos, a semellanza das estruturas, a pesar da complicada natureza do \u00f3rgano, ilustra como hai alg\u00fans retos biol\u00f3xicos, como a visi\u00f3n, te\u00f1en unha soluci\u00f3n \u00f3ptima.\nAs pezas bucais dos insectos mostran moitos exemplos bos nos que se pode estudar e reconstru\u00edr a evoluci\u00f3n converxente de \u00f3rganos en canto \u00e1 s\u00faa forma e funci\u00f3n. As pezas bucais constan dun conxunto de \u00f3rganos hom\u00f3logos, reconstru\u00eddos segundo a s\u00faa funci\u00f3n para a inxesti\u00f3n da dieta de cada animal. A boca orixinal dos insectos diversificouse, pero despois diferentes grupos desenvolveron prob\u00f3scides alongando as s\u00faas pezas bucais para alimentarse de flores (lepid\u00f3pteros, neur\u00f3pteros, cole\u00f3pteros).\nHai tam\u00e9n varios exemplos de converxencia nas secuencias de ADN e prote\u00ednas, como o encima lisozima dos monos e vacas, nos que evolucionou independentemente a fermentaci\u00f3n no tubo dixestivo anterior. Igualmente, varias prote\u00ednas (como a prestina) que est\u00e1 implicadas na audici\u00f3n de sons de alta frecuencia en mam\u00edferos sufriron numerosos cambios de amino\u00e1cidos paralelamente en morcegos e golfi\u00f1os, dous animais que desenvolveron sistemas de ecolocaci\u00f3n por ultras\u00f3ns.\nTam\u00e9n hai moitos exemplos de evoluci\u00f3n converxente entre as plantas. Os froitos comestibles apareceron en diversas plantas derivados de distintas estruturas embriol\u00f3xicas, para asegurar a dispersi\u00f3n das sementes polos animais comedores de froitos.\nEvoluci\u00f3n paralela e evoluci\u00f3n converxente.\nPara un determinado trazo que evoluciona en d\u00faas li\u00f1axes a partir dun determinado antepasado ata un descendente, deben definirse estritamente e diferenciar os procesos de evoluci\u00f3n paralela e evoluci\u00f3n converxente.\nCando os descendentes das d\u00faas li\u00f1axes son similares nun desterminado aspecto, a evoluci\u00f3n def\u00ednese como paralela se os antepasados considerados desas li\u00f1axes eran tam\u00e9n similares entre si (pero diferentes da forma moderna), e como converxente se non o eran.\nCando as formas ancestrais non est\u00e1n especificadas ou son desco\u00f1ecidas, ou o conxunto de trazos considerado non est\u00e1 claramente especificado, a distinci\u00f3n entre evoluci\u00f3n converxente e paralela \u00e9 m\u00e1is subxectiva. Por exemplo, o caso das formas de mam\u00edferos placentarios e marsupiais \u00e9 descrita por Richard Dawkins no seu libro \"The Blind Watchmaker\" como un caso de evoluci\u00f3n converxente, porque os mam\u00edferos de cada continente ti\u00f1an unha historia evolutiva longa antes da extinci\u00f3n dos dinosauros na que acumular diferenzas relevantes. Stephen Jay Gould describe moitos dos mesmos exemplos como evoluci\u00f3n paralela empezando desde o antepasado com\u00fan de todos os marsupiais e placentarios. Moitas semellanzas que evolucionaron poden describirse en concepto como evoluci\u00f3n paralela a partir dun antepasado remoto, coa excepci\u00f3n das estruturas bastante diferentes que son utilizadas para unha funci\u00f3n similar. Por exemplo, consideremos a especie \"Mixotricha paradoxa\", un microbio que presenta un sistema de remos que parecen cilios e corpos basais que lembran aos dos ciliados, pero que en realidade son pequenos microorganismos simbiontes, ou as colas con diferente orientaci\u00f3n que te\u00f1en os peixes e as baleas. Polo contrario, calquera caso no que d\u00faas li\u00f1axes non evolucionan xuntas ao mesmo tempo no mesmo ecoespazo poder\u00edan describirse como evoluci\u00f3n converxente nalg\u00fan momento no tempo.\nA definici\u00f3n dun trazo \u00e9 fundamental para decidir se o cambio se considera diverxente, paralelo ou converxente. Na imaxe superior, pode verse como os amino\u00e1cidos serina e treonina pos\u00faen estruturas similares (ambas te\u00f1en unha cadea lateral cun grupo alcohol), e o exemplo indicado como \"diverxente\" denominar\u00edase \"paralelo\" se os amino\u00e1cidos fosen agrupados pola s\u00faa semellanza nas cadeas laterais en vez de ser considerados por separado. Outro exemplo \u00e9 que se os xenes de d\u00faas especies de forma independente quedan restrinxidos \u00e1 mesma rexi\u00f3n por medio da regulaci\u00f3n realizada por certo factor de transcrici\u00f3n, isto pode describirse como un caso de evoluci\u00f3n paralela, pero o exame da secuencia de ADN real probablemente mostrar\u00e1 s\u00f3 cambios diverxentes en posici\u00f3ns de pares de bases individuais, xa que pode engadirse un novo sitio de uni\u00f3n para o factor de transcrici\u00f3n en moitos lugares dentro do xene cun efecto similar.\nUnha situaci\u00f3n similar prod\u00facese se consideramos a homolox\u00eda de estruturas morfol\u00f3xicas. Por exemplo, moitos insectos pos\u00faen dous pares de \u00e1s para voar. Nos escaravellos, o primeiro par de \u00e1s est\u00e1 endurecido formando unhas cubertas protectoras que apenas te\u00f1en funci\u00f3n \u00e1 hora de voar, mentres que nas moscas o segundo par de \u00e1s reduciuse transform\u00e1ndose en halterios usados para manter o equilibrio. Se os dous pares de \u00e1s se consideran estruturas hom\u00f3logas intercambiables, isto pode describirse como unha reduci\u00f3n paralela no n\u00famero de \u00e1s, pero se non, os dous cambios son cambios diverxentes nun dos pares de \u00e1s.\nDe modo similar \u00e1 evoluci\u00f3n converxente, o relevo evolutivo (\"evolutionary relay\") describe como diferentes especies independentes adquiren caracter\u00edsticas similares ao longo da s\u00faa evoluci\u00f3n en ecosistemas similares, pero non ao mesmo tempo (por exemplo, as aletas dorsais de tibur\u00f3ns e ictiosauros).\nImportancia.\nNo seu libro \"Wonderful Life\", Stephen Jay Gould argumenta que se a historia da vida na Terra fose rebobinada e volvese a empezar, a vida moi probablemente ter\u00eda tomado un curso moi diferente. Simon Conway Morris opinou polo contrario, que a converxencia \u00e9 unha forza dominante na evoluci\u00f3n e que como act\u00faan sempre as mesmas restrici\u00f3ns f\u00edsicas e ambientais sobre os seres vivos, hai un plan corporal \"\u00f3ptimo\" cara ao que a vida inevitablemente evolucionar\u00eda.\nDefinici\u00f3n clad\u00edstica.\nDesde un punto de vista filoxen\u00e9tico clad\u00edstico, os trazos ou cambios homopl\u00e1sicos (trazos derivados adquiridos en organismos non relacionados en paralelo) poden compararse con sinapomorf\u00edas (trazos derivados presentes en todos os membros dun clado monofil\u00e9tico), autoapomorf\u00edas (trazos derivados presentes nun s\u00f3 membro dun clado), ou apomorf\u00edas, (trazos derivados adquiridos por todos os membros dun clado monofil\u00e9tico por diverxencia nos que o antepasado com\u00fan m\u00e1is recente ti\u00f1a o trazo ancestral, \u00e9 dicir, o trazo ancestral que se manifesta en especies parafil\u00e9ticas como unha plesiomorf\u00eda)."}
{"id": "259140", "revid": "1410", "url": "https://gl.wikipedia.org/wiki?curid=259140", "title": "Homo antecessor", "text": "Homo antecessor \u00e9 unha especie humana, ou subespecie, que data de hai 1.2 mill\u00f3ns de anos a 800 mil anos. Foi descuberta por Eudald Carbonell, Juan Luis Arsuaga e J. M. Berm\u00fadez de Castro. \"H. antecessor\" \u00e9 unha das especies humanas que m\u00e1is pronto colonizaron Europa.\nEstivo en debate por arque\u00f3logos e antrop\u00f3logos cal \u00e9 a relaci\u00f3n de \"H. antecessor\" con outras especies de \"Homo\" de Europa e est\u00edmase que \u00e9 un paso evolutivo entre o \"Homo ergaster\" e \"Homo heidelbergensis\", inda que hai propostas de que unha especie que diverxeu de \"H. ergaster\". Outros suxiren que \"H. antecessor\" \u00e9 a mesma especie que \"H. heidelbergensis\", que ti\u00f1a habitado Europa desde hai 600 mil a 250 mil anos atr\u00e1s, no Plistoceno.\nO f\u00f3sil que est\u00e1 mellor conservado \u00e9 unha maxila que pertence a un individuo desde 10 anos de idade e que se levantou dun sitio arqueol\u00f3xico de Espa\u00f1a. As medidas paleomagn\u00e9ticas estiman que \u00e9 un resto m\u00e1is vello ca 780\u2013857 miles de anos. A media do volume cerebral \u00e9 de 1,000\u00a0cm3. No 1994 e 1995 levant\u00e1ronse sitios arqueol\u00f3xicos en Atapuerca e recoll\u00e9ronse 80 f\u00f3siles. Obtiv\u00e9ronse multitude de exemplos de cortes en fresco de \u00f3sos e que indicar\u00eda que \"H. antecessor\" practicaba o canibalismo\nOs sitios arqueol\u00f3xicos de \"H. antecessor\" que se atoparon foron en Espa\u00f1a na \"Gran Dolina\" e na \"Sima del Elefante\" en Atapuerca, en Suffolk e Norfolk en Inglaterra e en L\u00e9zignan-la-C\u00e8be en Francia."}
{"id": "259142", "revid": "5749", "url": "https://gl.wikipedia.org/wiki?curid=259142", "title": "Farid Mammadov", "text": "Farid Mammadov (en acerbaixano: F\u0259rid M\u0259mm\u0259dov) \u00e9 un cantante acerbaixano, co\u00f1ecido internacionalmente por representar a Acerbaix\u00e1n no Festival de Eurovisi\u00f3n 2013 coa canci\u00f3n \"\"Hold me\" (en galego: \"Ap\u00e9rtame\"\").\nBiograf\u00eda.\nMammadov naceu en Bak\u00fa. Dende a s\u00faa infancia, formou parte do conxunto musical Bulbul dirixido por Aybaniz Hashimova, sendo o solista principal por un longo tempo. \u00c9 alumno da Universidade Estatal Azar\u00ed de Cultura e Artes. Traballa para o Centro de Jazz de Bak\u00fa.\nEn marzo de 2013, Mammadov ga\u00f1ou a final nacional azar\u00ed para o Festival de Eurovisi\u00f3n 2013 que se celebrou en Malm\u00f6, Suecia. Foi o primeiro solista masculino que representou o pa\u00eds. En 2013, Farid Mammadov, ga\u00f1ou a preseleci\u00f3n, o Milli Se\u00e7im Turu 2013, coa canci\u00f3n \"Hold Me\" conseguindo o 1\u00ba posto, 139 puntos, da segunda semifinal do Festival da Canci\u00f3n de Eurovisi\u00f3n 2013. Na final, partindo como un dos favoritos, conseguiu o 2\u00ba posto, con 234 puntos."}
{"id": "259144", "revid": "88215", "url": "https://gl.wikipedia.org/wiki?curid=259144", "title": "Henrique da Silveira", "text": "Henrique Cunha da Silveira, nado o 26 de xaneiro de 1901 e finado o 9 de abril de 1973, foi un tirador de esgrima portugu\u00e9s, ga\u00f1ador dunha medalla ol\u00edmpica.\nTraxectoria.\nNatural dos Azores, participou nos Xogos Ol\u00edmpicos de 1920, 1924, 1928 e 1936, logrando na edici\u00f3n de 1928 a medalla de bronce en espada por equipos, cos seus compa\u00f1eiros M\u00e1rio de Noronha, Paulo d'E\u00e7a Leal, Jorge de Paiva, Frederico Paredes e Jo\u00e3o Sassetti."}
{"id": "259146", "revid": "89787", "url": "https://gl.wikipedia.org/wiki?curid=259146", "title": "Homo cepranensis", "text": "Homo cepranensis \u00e9 o nome proposto para unha especie humana para a que s\u00f3 se co\u00f1ece un c\u00f3rtex cranial descuberto no 1994. O f\u00f3sil descubriuno o arque\u00f3logo Italo Biddittu e este deulle o alcume de \"home de Ceprano\", en referencia \u00e1 vila m\u00e1is pr\u00f3xima ao sitio arqueol\u00f3xico, que est\u00e1 na Provincia de Frosinone.\nA idade do f\u00f3sil est\u00edmase que est\u00e1 entre os 350,000 e os 500,000 anos de antig\u00fcidade. Un sitio adxacente, Fontana Ranuccio, datouse con 487,000 \u00b1 6000 anos e Muttoni \"et al.\" suxeriron que Ceprano \u00e9 probablemente de 450,000 anos de antig\u00fcidade.\nAs caracter\u00edsticas faciais do \u00f3so semellan ser intermedias entre as atopadas para \"Homo erectus\" e especies m\u00e1is posteriores como \"Homo heidelbergensis\", que dominar\u00eda Europa moito antes de Homo neanderthalensis. Suxeriuse que \"H. cepranensis\" \u00e9 un devanceiro de \"Homo neanderthalensis\", mais non hai suficientes restos e material como para completar a an\u00e1lise dese individuo."}
{"id": "259147", "revid": "85894", "url": "https://gl.wikipedia.org/wiki?curid=259147", "title": "Autom\u00f3bil de turismo", "text": "Un autom\u00f3bil de turismo, tam\u00e9n co\u00f1ecido simplemente como turismo ou autom\u00f3bil, \u00e9 o tipo de autom\u00f3bil destinado ao transporte de persoas, con polo menos catro rodas e un m\u00e1ximo de nove prazas inclu\u00eddo o condutor.\nOutros termos para referirse a un autom\u00f3bil de turismo son coche ou simplemente auto.\nCarrozar\u00edas.\nUn autom\u00f3bil de turismo pode ter unha, d\u00faas ou tres filas de asentos e un maleteiro para transportar obxectos, principalmente equipaxe. Existen varios tipos segundo a s\u00faa carrozar\u00eda, como hatchback, liftback, sed\u00e1n ou familiar, as\u00ed como os autom\u00f3biles deportivos con carrozar\u00edas de tipo cup\u00e9 ou convertible.\nDiferenzas con outros autom\u00f3biles.\nO termo \"autom\u00f3bil de turismo\" contrasta co de veh\u00edculo mixto en que este \u00faltimo se refire aos veh\u00edculos destinados ao transporte de persoas e mercanc\u00edas, de forma simult\u00e1nea ou non. Dentro deste grupo engl\u00f3banse veh\u00edculos como camionetas, furgonetas, \"pickups\" ou monovolumes.\nAs\u00ed mesmo, un autocar, a\u00ednda que tam\u00e9n est\u00e1 destinado ao transporte de persoas, disp\u00f3n de gran capacidade de prazas. O termo \"autob\u00fas\" pode utilizarse para referirse a un autocar ou para referirse a un autom\u00f3bil de servizo p\u00fablico que realiza un itinerario regularmente.\nUso en automobilismo.\nOs autom\u00f3biles de turismo presentan modificaci\u00f3ns respecto dos de serie para ser utilizados en competici\u00f3ns de automobilismo. Util\u00edzanse habitualmente en disciplinas como rally e rallycross. Con todo, ao falar de carreiras de turismos ref\u00edrese a automobilismo de velocidade. O Deutsche Tourenwagen Masters e o Campionato Mundial de Turismos son dous dos campionatos de turismos m\u00e1is populares en Europa."}
{"id": "259149", "revid": "45576", "url": "https://gl.wikipedia.org/wiki?curid=259149", "title": "Coche de turismo", "text": ""}
{"id": "259150", "revid": "56817", "url": "https://gl.wikipedia.org/wiki?curid=259150", "title": "Cassinogilum", "text": "Cassinogilum foi un castelo carolinxio de Carlomagno e Lu\u00eds o Piadoso. Aqu\u00ed naceu este no 778 segundo din O Astr\u00f3nomo e Exinhardo, que aseguran que foi residencia habitual do rei en Aquitania.\nDurante s\u00e9culos os historiadores divid\u00edronse sobre a s\u00faa localizaci\u00f3n. Os lugares mais prob\u00e1beis son: Casseneuil (no Lot e Garona), Casseuil na beira do Garona preto de La R\u00e9ole, na uni\u00f3n do Garona e o Dropt, e Chasseneuil (preto de Poitiers). Moitos historiadores t\u00e9\u00f1ense decantado por este \u00faltimo pero a d\u00eda de hoxe, cos datos co\u00f1ecidos, poder\u00eda ser calquera deles."}
{"id": "259152", "revid": "92340", "url": "https://gl.wikipedia.org/wiki?curid=259152", "title": "O Astr\u00f3nomo", "text": "O Astr\u00f3nomo ou Astronomus (\u00e1s veces tam\u00e9n o Astr\u00f3nomo do Lemos\u00edn) \u00e9 o nome co que \u00e9 co\u00f1ecido o autor an\u00f3nimo da importante obra Vita Hludovici, unha biograf\u00eda do emperador Lu\u00eds o Piadoso, no s\u00e9culo IX. Non se sabe nada deste personaxe, pero polo seu alcume, dedic\u00e1base \u00e1 astronom\u00eda ou astrolox\u00eda."}
{"id": "259157", "revid": "88215", "url": "https://gl.wikipedia.org/wiki?curid=259157", "title": "Paul Barth (esgrimista)", "text": "Paul Barth, nado o 9 de maio de 1921 e morto en febreiro de 1974 en Basilea, foi un tirador de esgrima su\u00edzo, ga\u00f1ador dunha medalla ol\u00edmpica.\nTraxectoria.\nBarth integrou o equipo espada su\u00edzo nos Xogos Ol\u00edmpicos de 1952 xunto con Mario Valota, Willy Fitting, Oswald Zappelli, Otto R\u00fcfenacht e Paul Meister que logrou a medalla de bronce.\nV\u00e9xase tam\u00e9n.\nLigaz\u00f3ns externas.\nPerfil en sports-reference.com "}
{"id": "259160", "revid": "16394", "url": "https://gl.wikipedia.org/wiki?curid=259160", "title": "Iago Apas Juncal", "text": ""}
{"id": "259161", "revid": "18868", "url": "https://gl.wikipedia.org/wiki?curid=259161", "title": "Hebraico", "text": ""}
{"id": "259162", "revid": "27155", "url": "https://gl.wikipedia.org/wiki?curid=259162", "title": "Converxencia evolutiva", "text": ""}
{"id": "259163", "revid": "88215", "url": "https://gl.wikipedia.org/wiki?curid=259163", "title": "Willy Fitting", "text": "Willy Fitting, nado o 25 de xaneiro de 1925, \u00e9 un tirador de esgrima su\u00edzo retirado, ga\u00f1ador dunha medalla ol\u00edmpica.\nTraxectoria.\nFitting integrou o equipo espada su\u00edzo nos Xogos Ol\u00edmpicos de 1952 xunto con Mario Valota, Paul Barth, Oswald Zappelli, Otto R\u00fcfenacht e Paul Meister que logrou a medalla de bronce.\nV\u00e9xase tam\u00e9n.\nLigaz\u00f3ns externas.\nPerfil en sports-reference.com "}
{"id": "259164", "revid": "27155", "url": "https://gl.wikipedia.org/wiki?curid=259164", "title": "Converxencia (biolox\u00eda)", "text": ""}
{"id": "259165", "revid": "88215", "url": "https://gl.wikipedia.org/wiki?curid=259165", "title": "Paul Meister", "text": "Paul Meister, nado en Basilea o 20 de xaneiro de 1926, \u00e9 un tirador de esgrima su\u00edzo, ga\u00f1ador dunha medalla ol\u00edmpica.\nTraxectoria.\nMeister integrou o equipo espada su\u00edzo nos Xogos Ol\u00edmpicos de 1952 xunto con Mario Valota, Paul Barth, Oswald Zappelli, Otto R\u00fcfenacht e Willy Fitting que logrou a medalla de bronce.\nV\u00e9xase tam\u00e9n.\nLigaz\u00f3ns externas.\nPerfil en sports-reference.com "}
{"id": "259166", "revid": "98629", "url": "https://gl.wikipedia.org/wiki?curid=259166", "title": "Brida (electricidade)", "text": "Brida \u00e9 unha peza de pl\u00e1stico, xeralmente nailon, empregada para suxeitar e xuntar cables, tubos ou pezas de feito temporal ou permanente. O nome ven das pezas empregadas para unir tubar\u00edas.\nActualmente as bridas, empregadas en primeiro momento en electricidade, pasaron a se empregar en moitos outros sectores como fontaner\u00eda, xardinar\u00eda ou mesmo por polic\u00edas e militares a xeito de esposas para deter xente.\nOrixes.\nA orixe das primeiras patentes de bridas son de 1958 baixo marca de Ty-Rap pola compa\u00f1\u00eda el\u00e9ctrica Thomas &amp; Betts. Eran dese\u00f1os para suxeitar os cables aos soportes nos avi\u00f3ns. O dese\u00f1o orixinal consist\u00eda nun soporte de metal. M\u00e1is tarde o dese\u00f1o evolucionou na vez por poliamida PA6.6 (nailon). Anteriormente os cables suxeit\u00e1banse con cord\u00f3ns, de xeito similar a como se atan os chourizos. O cord\u00f3n daba unha volta ao redor do feixe de cables e continuaba unha distancia ata a seguinte atadura. O bo uso do sistema dependia de atar cada feixe ben preto e manter esa tensi\u00f3n en todo o feixe de cable que se suxeitaba. Se era necesario unha reparaci\u00f3n ou romp\u00eda calquera f\u00edo pod\u00eda desfacerse o feixe. As bridas pasaron a individualizar cada suxeici\u00f3n o que garant\u00eda un bo atado a\u00ednda que fallase algunha das bridas e facilitaba as reparaci\u00f3ns.\nDescrici\u00f3n.\nAs bridas empregadas actualmente son de naylon, pl\u00e1stico, ou metal. Comp\u00f3\u00f1ense dunha cremalleira sobre a cal escorrega unha peza que fai de tope, permite a xeitar o peche e a presi\u00f3n sobre o feixe. As bridas miden dende uns cent\u00edmetros ata m\u00e1is dun metro dependendo do uso que se faga delas.\nO uso maioritario de poliamida 6.6 ten m\u00faltiples vantaxes:\nNormativa.\nAs bridas fabr\u00edcanse segundo a normativa DIN EN 62275 para uso en cables de instalaci\u00f3ns el\u00e9ctricas, especif\u00edcase:\nAdemais da normativa internacional para o uso das bridas en instalaci\u00f3ns, poden ser necesarias outras normativas. As\u00ed cada sociedade de clasificaci\u00f3n de buques ten as s\u00faas propias normas que son de obrigado cumprimento para a certificaci\u00f3n e uso nos buques.\nBridas en Espa\u00f1a.\nA chegada das bridas a Espa\u00f1a foi da man da empresa Unex de L'Hospitalet de Llobregat, fundada en 1964."}
{"id": "259167", "revid": "75439", "url": "https://gl.wikipedia.org/wiki?curid=259167", "title": "Raquel", "text": "Raquel, (do ; Rakh\u00e9l ou R\u0101\u1e25\u0113l) de significado: ovella, como describe a Biblia, foi a dona favorita de Xacob, un dos tres patriarcas b\u00edblicos, e nai de Xos\u00e9 e Benxam\u00edn. Foi filla de Lab\u00e1n e a irm\u00e1 m\u00e1is nova de Lea, a primeira dona de Xacob. Xacob era o seu curm\u00e1n, e ela era a sobri\u00f1a m\u00e1is nova de Rebeca.\nO nome Raquel ten orixe nesta muller.\nOrixe.\n Raquel pertenc\u00eda a unha familia rica, de pastores e labregos, homes e mulleres totalmente dedicados ao traballo. A riqueza da s\u00faa familia vi\u00f1a a trav\u00e9s do \u00fanico prop\u00f3sito \"traballar e prosperar\". Esa \u00e9 unha das admiraci\u00f3ns que Deus ti\u00f1a sobre esa familia (X\u00e9nese 2.15), malia non o co\u00f1eceren a\u00ednda; eles eran polite\u00edstas: adoraban varios deuses, Raquel tam\u00e9n herdou a beleza da li\u00f1axe de Sara e Rebeca, s\u00faa t\u00eda. Alg\u00fans escribas describiron Raquel como \"linda\", sin\u00f3nimo de m\u00e1xima beleza xa vista; no texto do orixinal hebraico (\u05d1\u05e8\u05d0\u05e9\u05d9\u05ea-Bereshit) ela \u00e9 descrita amorosamente como \"bonita de forma e bonita de aparencia\" (en hebraico: \u05d5\u05b0\u05e8\u05b8\u05d7\u05b5\u05dc \u05d4\u05b8\u05bd\u05d9\u05b0\u05ea\u05b8\u05d4 \u05d9\u05b0\u05e4\u05b7\u05ea\u05be\u05ea\u05b9\u05bc\u05d0\u05b7\u05e8 \u05d5\u05b4\u05d9\u05e4\u05b7\u05ea \u05de\u05b7\u05e8\u05b0\u05d0\u05b6\u05d4). Hoxe en d\u00eda, Raquel na verdade quere dicir \"rosa amorosa\", orixinalmente dos significados hebreos. \n(Xen. 29:17). Como costume do seu pobo, Raquel traballaba de pastora de carneiros (X\u00e9nese 29.9), que non era un servizo insignificante, al\u00e9n de compartir a tarefa dom\u00e9stica coa s\u00faa irm\u00e1, Lea."}
{"id": "259168", "revid": "1987", "url": "https://gl.wikipedia.org/wiki?curid=259168", "title": "Estevo III, papa", "text": "Estevo III (IV), nado en Siracusa e finado en Roma o 24 de xaneiro de 772, foi Papa do Igrexa cat\u00f3lica do 768 ao 772.\nTraxectoria.\nCando o Papa Paulo I morre, des\u00edgnase como Papa un sacerdote romano chamado Filipe que renuncia ao d\u00eda seguinte. Ent\u00f3n, o duque de Nepi provoca unha insurrecci\u00f3n armada e proclama anticanonicamente como Papa o seu irm\u00e1n, o laico que tomar\u00e1 o nome de Constantino II e que logo de ser derrotado \u00e9 considerado pola Igrexa como Antipapa.\nEstevo IV, que resid\u00eda en Roma desde que deixou a s\u00faa cidade natal baixo o pontificado de Gregorio III, realizara varias funci\u00f3ns, cada vez m\u00e1is importantes, polos sucesivos Santos Pais ata que, unha vez deposto a Antipapa Constantino, foi escollido Papa. Durante o seu pontificado destaca a celebraci\u00f3n en 769 dun Concilio do Later\u00e1n no que, entre outras medidas, se estableceu que o Papa ter\u00eda que ser escollido entre os cardeais, se condenou o Antipapa Constantino e se condenou a iconoclastia confirmando a pr\u00e1ctica da devoci\u00f3n \u00e1s iconas.\nNa pol\u00edtica exterior produciuse a morte de Pipino o Breve o mesmo ano da s\u00faa elecci\u00f3n como Papa de Roma, o cal provocou un afastamento da pol\u00edtica dos seus antecesores, debido ao distanciamento aos reis francos e o achegamento aos longobardos, a ra\u00edz do matrimonio celebrado polo novo rei franco Carlomagno coa filla do rei longobardo Desiderio de Istria."}
{"id": "259169", "revid": "624", "url": "https://gl.wikipedia.org/wiki?curid=259169", "title": "Desiderio de Istria", "text": ""}
{"id": "259170", "revid": "98629", "url": "https://gl.wikipedia.org/wiki?curid=259170", "title": "Raquel (nome)", "text": "Raquel \u00e9 un nome de p\u00eda galego feminino que prov\u00e9n dunha personaxe b\u00edblica que aparece mencionada por vez primeira no X\u00e9nese da Biblia hebraica, Raquel.\nO nome prov\u00e9n do hebraico: \u05e8\u05b8\u05d7\u05b5\u05dc (Rakh\u00e9l ou R\u0101\u1e25\u0113l) de significado: ovella).\nSegundo a Biblia, Raquel foi a dona favorita de Xacob, un dos tres patriarcas b\u00edblicos, e nai de Xos\u00e9 e Benxam\u00edn. Foi filla de Lab\u00e1n e a irm\u00e1 m\u00e1is nova de Lea, a primeira dona de Xacobe. Xacobe era o seu curm\u00e1n, e ela era a sobri\u00f1a m\u00e1is nova de Rebeca.\nO nome Raquel hoxe en d\u00eda.\nRaquel non era un dos nomes com\u00fan en Galiza, xa que ningunha parroquia do pa\u00eds ten como padroeira esta santa. Escrita en galego antigo coma \"Rachel\" (coa mesma pronuncia), hoxe \u00e9 un nome com\u00fan lev\u00e1ndoo 8.623 mulleres nas catro provincias, cunha idade media de 30 anos.\nRaquel \u00e9 un nome moi com\u00fan nos pa\u00edses de fala hispana e inglesa: Am\u00e9rica Latina, Espa\u00f1a, Estados Unidos, Reino Unido, Canad\u00e1, Australia e Nova Zelandia. .\nOnom\u00e1stico.\n2 de setembro: Raquel."}
{"id": "259171", "revid": "624", "url": "https://gl.wikipedia.org/wiki?curid=259171", "title": "Estevo IV, Papa", "text": ""}
{"id": "259173", "revid": "56817", "url": "https://gl.wikipedia.org/wiki?curid=259173", "title": "Orcaella", "text": "Orcaella \u00e9 un x\u00e9nero de cet\u00e1ceos odontocetos da familia dos delf\u00ednidos que durante moito tempo foi considerado como monot\u00edpico, xa que non comprend\u00eda m\u00e1is que unha soa especie, \"Orcaella brevirostris\", co\u00f1ecida na bibliograf\u00eda internacional como \"golfi\u00f1o do r\u00edo Irrawaddy\" ou \"golfi\u00f1o beluga\" (isto \u00faltimo debido \u00e1 s\u00faa cor moi clara).\nPor\u00e9n, en 2005, a an\u00e1lise xen\u00e9tica demostrou que existe unha segunda especie, \"Orcaella heinsohni\" estreitamente ligada e ela.\nRecentes an\u00e1lises moleculares indican que o x\u00e9nro \"Orcaella\" est\u00e1 estreitamente emparentado con \"Orcinus\" (a candorca), polo que alg\u00fans autores x\u00fantanos da mesma subfamilia, a dos orcininos, mentres que outros os mante\u00f1en en subfamilias separadas.\nO x\u00e9nero foi definido en 1866 por John Edward Gray, en \"Cat. Seals Whales Brit. Mus.\": 285.\nTaxonom\u00eda.\nGray, en 1866, definiu este cet\u00e1ceo como un subx\u00e9nero de \"Orca\": \"Orca (Orcaella)\", cuxo tipo ser\u00eda \"Orca (Orcaella) brevirostris\", que foi considerado monofil\u00e9tico por Geisler \"et al.\" en 2011.\nFoi reclasificado como \"Orcaella\" por Gray en 1868 e 1870, Gill en 1871, Palmer en 1904, Weber en 1928, Simpson en 1945, Ellerman e Morrisson-Scott en 1951, Fraser e Purves en 1960, Scheffer e Rice en 1963, Kasuya en 1973, de Muizon en 1988, McKenna e Bell en 1997, LeDuc \"et al.\" en 1999, Fordyce e de Muizon en 2001, Buchholtz e Schur en 2004, Mead e Brownell en 2005, Agnarsson e May-Collado en 2008 e Geisler \"et al.\" en 2011.\nE foi asignado \u00e1 \"Orca\" por Gray en 1866; a \"Delphinina\" por Gray en 1868; a \"Delphininae\" por Gill en 1871, Weber en 1928 e Scheffer e Rice en 1963; a \"Globicephalinae\" por de Muizon en 1988; a \"Orcaellidae\" por Kasuya en 1973 e McKenna e Bell en 1997; a \"Orcininae\" por LeDuc \"et al.\" en1999, Fordyce e de Muizon en 2001 e Buchholtz Schur en 2004; a \"Orcini\" por Fraser e Purves en 1960 e Agnarsson e May-Collado en 2008; e a \"Delphinidae\" por Gray en 1870, Palmer en 1904, Simpson en 1945, Ellerman e Morrisson-Scott en 1951, Rice en 1998, Mead e Brownell en 2005 e Geisler \"et al.\" en 2011.\nO x\u00e9nero consta na actualidade de d\u00faas especies:"}
{"id": "259174", "revid": "89787", "url": "https://gl.wikipedia.org/wiki?curid=259174", "title": "Arte lixo", "text": "Arte lixo \u00e9 un evento cultural que se celebra na vila de Redondela durante os \u00faltimos d\u00edas de agosto e os primeiros de setembro e organizado polo colectivo Sengashoil. Integra diversos actos culturais, todos eles enfocados no concepto de sustentabilidade e responsabilidade medioambiental, fomentando a reciclaxe e o desenvolvemento sustent\u00e1bel. \nDescrici\u00f3n.\nDurante as d\u00faas semanas que dura o evento, diversos artistas locais e for\u00e1neos enchen as r\u00faas e prazas de Redondela de esculturas e outras obras de arte, fabricadas con materiais de refugallo e lixo. Na edici\u00f3n do ano 2013, unha das obras, titulada precisamente \"Censura: Acto de reprobaci\u00f3n dun comportamento\" e que consist\u00eda nun televisor ancorado na cabeza da estatua de Castelao, na Alameda, foi censurada polo concello e retirada do evento.\nAdemais, real\u00edzanse outros eventos coma o Videolixo, unha mostra de curtametraxes que integran dende v\u00eddeos feitos por afeccionados da vila, at\u00e9 curtametraxes profesionais procedentes de todo o mundo; \"Obralixo\" e \"Mercalixo\" son eventos que promoven a reciclaxe de materiais e que pretende darlle unha nova oportunidade aos refugallos. \nPor \u00faltimo, un festival de m\u00fasica pop, rock e alternativa, o \"Lixorrock\", pon o peche ao evento, na que act\u00faan bandas non profesionais."}
{"id": "259175", "revid": "2520", "url": "https://gl.wikipedia.org/wiki?curid=259175", "title": "Artelixo", "text": ""}
{"id": "259176", "revid": "1131", "url": "https://gl.wikipedia.org/wiki?curid=259176", "title": "Cabaret Voltaire", "text": "Cabaret Voltaire pode referirse a:"}
{"id": "259177", "revid": "22795", "url": "https://gl.wikipedia.org/wiki?curid=259177", "title": "Historia Natural", "text": ""}
{"id": "259178", "revid": "23204", "url": "https://gl.wikipedia.org/wiki?curid=259178", "title": "Richard Owen", "text": "Sir Richard Owen, nado en Lancaster, Reino Unido o 20 de xullo de 1804 e finado en Londres o 18 de decembro de 1892, foi un bi\u00f3logo, paleont\u00f3logo e anatomista comparativo ingl\u00e9s, co\u00f1ecido, entre outras cousas, por ser o introdutor en Inglaterra da anatom\u00eda transcendental e por definir con precisi\u00f3n o concepto homolox\u00eda\nTraballou no \"Royal College of Surgeons\", no \"Hunterian Museum\" e no Museo Brit\u00e1nico, e foi membro da Royal Society\nTraxectoria.\nEstudou no colexio \"Lancaster Royal Grammar\". En 1820 entrou como aprendiz dun cirurxi\u00e1n e farmac\u00e9utico e, en 1824 ingresou como estudante de medicina na Universidade de Edimburgo. Deixou a universidade ao ano seguinte e completou os cursos de medicina no Hospital de San Bartolomeu de Londres, onde estivo \u00e1s ordes do eminente cirurxi\u00e1n John Abernethy. \nOwen amosou interese pola investigaci\u00f3n en anatom\u00eda, e Abernethy recomendoulle que aceptara o posto de asistente de William Clift, conservador do museo do Real Colexio de Cirurxi\u00e1ns. Este traballo interesouno tanto que pronto abandonou o seu interese por exercer a medicina e, a partir dese momento, dedicou a s\u00faa vida unicamente a labores cient\u00edficos. \nOwen preparou unha importante serie de cat\u00e1logos da colecci\u00f3n \"Hunter\" do Real Colexio de Cirurxi\u00e1ns e con este traballo adquiriu excelentes co\u00f1ecementos de anatom\u00eda comparada que lle foron moi \u00fatiles ao longo da s\u00faa carreira, especialmente nas s\u00faas investigaci\u00f3ns sobre os restos de animais extinguidos. \nEn 1836 foi nomeado profesor do Real Colexio de Cirurxi\u00e1ns e en 1849 sucedeu a Clift como conservador. Owen estar\u00eda nese posto at\u00e9 1856, cando foi nomeado superintendente do departamento de Historia natural do Museo Brit\u00e1nico. A s\u00faa reestruturaci\u00f3n do departamento levar\u00eda o traslado das colecci\u00f3ns de historia natural do Museo Brit\u00e1nico a un novo edificio en South Kensington, e \u00e1 creaci\u00f3n do Museo de Historia Natural. Owen permaneceu en activo at\u00e9 que completou o seu traballo en 1884, cando recibiu a distinci\u00f3n K.C.B. e se retirou a Sheen Lodge at\u00e9 a s\u00faa morte. \nO final da s\u00faa carreira estivo *embafado por acusaci\u00f3ns de non valorar o traballo doutros, e incluso de publicar como s\u00faas investigaci\u00f3ns de terceiros. Isto culminou en 1844 cando publicou reclamando como seu un artigo sobre belemnitas que xa fora presentado por Chaning Pearce uns anos antes na Sociedade Xeol\u00f3xica, o que provocou a s\u00faa expulsi\u00f3n dos consellos da Sociedade Zool\u00f3xica de Londres e da Royal Society.\nLegado.\nMoitas das ideas de Owen demostr\u00e1ronse que son inv\u00e1lidas, especialmente cando se consideran desde o punto de vista da embriolox\u00eda, que Owen ignorou sistematicamente nos seus traballos. Por\u00e9n, a s\u00faa contribuci\u00f3n foi fundamental para a anatom\u00eda comparada e alg\u00fans dos seus conceptos, como a distinci\u00f3n entre analox\u00eda e homolox\u00eda e a s\u00faa distinci\u00f3n entre distintos tipos de homolox\u00edas mant\u00e9\u00f1ense en vigor. \nAbreviatura.\nA abreviarura Owen empr\u00e9gase para indicar a como autoridade na descrici\u00f3n e taxonom\u00eda en zoolox\u00eda."}
{"id": "259179", "revid": "98629", "url": "https://gl.wikipedia.org/wiki?curid=259179", "title": "Cabaret Voltaire (novela)", "text": "Cabaret Voltaire \u00e9 unha novela en lingua galega de Santiago Jaureguizar, publicada en novembro de 2005 por Editorial Galaxia. A obra ga\u00f1ou o Premio Garc\u00eda Barros dese mesmo ano.\nTrama.\nWilhelm Kurtz \u00e9 un enxe\u00f1eiro alem\u00e1n, que chega a Ribadeo no buque \"Martin Lauer\" para controlar o porto comercial da vila, en Porcill\u00e1n, onde chega o tren procedente das minas de Vilaoudriz.\nO c\u00f3nsul ruso en Ribadeo dille que a OGPU quere que consiga o diadema de Ribadeo, un dos tesouros que o r\u00e9xime nazi est\u00e1 a espoliar dos poboados castrexos cara ao Museum F\u00fcr V\u00f6lkerkunde de Berl\u00edn. O diadema \u00e9 especialmente apreciada polos seus gravados b\u00e9licos de guerreiros celtas. O c\u00f3nsul ruso ref\u00edrese a Kurtz como Borislav Kursk, nome que lle deron de neno en San Petersburgo, se ben \u00e9 de orixe francesa, e cham\u00e1base Guillaume Cr\u00f4ute.\n\u00c1 s\u00faa vez ponse en contacto con el o delegado do partido nazi, Ernst Sch\u00e4fer, que \u00e9 tam\u00e9n propietario do cabar\u00e9 \"Cabaret Voltaire\", de nome igual ao creado en 1916 en Z\u00faric e frecuentado polos dada\u00edstas. A trav\u00e9s del, co\u00f1ece a Nuria, unha serea que nada nun estanque do cabar\u00e9. Por outra banda, contacta tam\u00e9n con el Ferm\u00edn Bornes, o farmac\u00e9utico da vila e c\u00f3nsul brit\u00e1nico, que logo de chamarlle William Curst d\u00e1lle unha carta do MI5, o servizo de intelixencia brit\u00e1nico, para que colla o diadema.\nKurtz muda a xoia por unha falsificaci\u00f3n que lle dera o c\u00f3nsul ruso, pero non lle d\u00e1 o orixinal, sen\u00f3n que queda con el. Farto das presi\u00f3ns a tres bandas, escapa con Nuria a Berl\u00edn, a casa do irm\u00e1n del. Al\u00ed viven a segunda guerra mundial, a divisi\u00f3n da cidade e a posterior ca\u00edda do Muro de Berl\u00edn. Finalmente, xa maiores, desp\u00eddense da cidade e regresan a Ribadeo, onde Kurtz morre, e Nuria volve ao mar.\nNarraci\u00f3n.\nA obra est\u00e1 escrita en terceira persoa con narrador omnisciente. A trama desenv\u00f3lvese principalmente en Ribadeo e Berl\u00edn, entre a d\u00e9cada de 1930 e o fin de milenio."}
{"id": "259180", "revid": "98629", "url": "https://gl.wikipedia.org/wiki?curid=259180", "title": "Lea (Biblia)", "text": "Lea ou L\u00eda (\u05dc\u05b5\u05d0\u05b8\u05d4, Leah, en hebraico) foi, segundo a X\u00e9nese, a primeira dona de Xacob, nai de seis dos fillos deste \u2014Rub\u00e9n, Sime\u00f3n, Lev\u00ed, Xud\u00e1, Issacar e Zabul\u00f3n, aos que se lles atrib\u00fae a orixe das doce tribos de Israel\u2014 e da s\u00faa \u00fanica filla, Dina. Ademais, foi a filla m\u00e1is vella de Lab\u00e1n e irm\u00e1 de Raquel, quen ademais se converteu na dona preferida de Xacob.\nHistoria.\nDespois de que Esa\u00fa intente matalo, Xacob \u00e9 aconsellado pola s\u00faa nai Rebeca de se trasladar \u00e1s terras do seu t\u00edo Lab\u00e1n.\nDe cami\u00f1o at\u00f3pase nun goio coa s\u00faa curm\u00e1 m\u00e1is nova, Raquel, e decide casar con ela. Para isto fai un trato co seu t\u00edo Lab\u00e1n polo que casar\u00e1 coa moza a cambio de sete anos de servizo. Mais, no \u00faltimo momento, Lab\u00e1n engana o seu sobri\u00f1o cas\u00e1ndoo con Lea, a primox\u00e9nita, co adaxo de non ser costume casar as fillas novas antes c\u00e1 primox\u00e9nita.\nUnha vez celebrada a voda, Lab\u00e1n, asemade t\u00edo e sogro de Xacob, ofr\u00e9celle a pequena Raquel en troques por sete anos m\u00e1is, algo que acepta."}
{"id": "259181", "revid": "98629", "url": "https://gl.wikipedia.org/wiki?curid=259181", "title": "Orcaella brevirostris", "text": "Orcaella brevirsotris \u00e9 unha especie x\u00e9nero de cet\u00e1ceo odontoceto da familia dos delf\u00ednidos, co\u00f1ecida na bibliograf\u00eda internacional como \"golfi\u00f1o do r\u00edo Irrawaddy\" ou \"golfi\u00f1o beluga\" (isto \u00faltimo debido \u00e1 s\u00faa cor, \u00e1s veces moi clara, e ao aspecto xeral do seu corpo), que durante moito tempo foi considerada como monot\u00edpica, pero en 2005, a an\u00e1lise xen\u00e9tica demostrou que existe unha segunda especie, \"Orcaella heinsohni\" estreitamente ligada e ela.\nTr\u00e1tase dun golfi\u00f1o que habita nas costas e estuarios do sueste asi\u00e1tico.\nTaxonom\u00eda.\nA especie foi descrita por Richard Owen en 1866. A s\u00faa aperencia \u00e9 similar \u00e1 da beluga, clasific\u00e1ndose antigamente na familia dos monod\u00f3ntidos, pero hoxe en d\u00eda existe un acordo extenso para clasificalo dentro da familia dos delf\u00ednidos.\nDescrici\u00f3n.\nAs caracter\u00edsticas priuncipais deste golfi\u00f1o son:\nComportamento.\n\u00c9 un nadador lento. Emerxe cun movemento de xiro suave e lanto, como un balanceo. As inmersi\u00f3ins duran de 30 a 60 seg, e adoitan de ir seguidos de 3 respiraci\u00f3ns en r\u00e1pida sucesi\u00f3n. \u00c9 capoaz de permanecer mergullado at\u00e9 12 min. Amosa pouco de si mesmo na superficie, pero \u00e1s veces saca a cabeza da auga para vixiar, d\u00e1 golpes coa cola na auga ou salta. Para facer inmersi\u00f3ns profundas levanta a cola da auga arqueando o ped\u00fanculo caudal.\nDistribuci\u00f3n.\nA\u00ednda que na bibliograf\u00eda adoita denominarse \"golfi\u00f1o do r\u00edo Irrawddy\", realmente non \u00e9 un golfi\u00f1o de auga doce, sen\u00f3n un delf\u00edn oce\u00e1nico, a\u00ednda que pasa a vida en augas costeiras pouco profundas da rexi\u00f3n Indo-pac\u00edfica, e pode internarse en esteiros e r\u00edos, inclu\u00edndo o Ganxes e o Mekong, as\u00ed como o r\u00edo Irauadi (\"Irrawaddy\"), do cal toma o seu nome, e \u00e1s veces viaxa at\u00e9 1 300\u00a0km contra corrente, sendo pos\u00edbel que alg\u00fans esp\u00e9cimes pasen toda a s\u00faa vida en augas doces.\nA s\u00faa \u00e1rea de distribuci\u00f3n se estende desde a ba\u00eda de Bengala at\u00e9 a illa de Nova Guinea, as costas do sur de Filipinas e as do norte de Australia.\nAlimentaci\u00f3n.\nAlim\u00e9ntase, en augas abertas e nos fondos, de camar\u00f3ns e outros crust\u00e1ceos, peixes e cefal\u00f3podos.\nEstado de conservaci\u00f3n.\nA especie foi catalogada pola IUCN como con \"datos insuficientes\" en 1996, pero unha gran cantidade de novas informaci\u00f3ns sobre cinco subpoboaci\u00f3ns fixeron que se considerarn como en perigo cr\u00edtico desde aquel ano. Onde a especie foi m\u00e1is estudada observ\u00e1ronse tama\u00f1os de poboaci\u00f3ns xeralmente baixo (de 10 a 100 individuos) coa \u00fanica excepci\u00f3n de Bangladesh (aproximadamente 5 800).\nOs descensos da s\u00faa poboaci\u00f3n foron significativos nos \u00faltimos anos, e foron ben documentadas diversas ameazas, especialmente a degradaci\u00f3n dos seus h\u00e1bitats, ameazas que seguen a ser graves e xeneralizadas. Incluso dentro da maior subpoblaci\u00f3n co\u00f1ecida (a de Bangladesh), observ\u00e1ronse mortes accidentais na pesca con redes de deriva, e informes de pescadores locais suxiren que as taxas de captura incidental non son sustent\u00e1beis.\nCrese que se produciu unha reduci\u00f3n de polo menos un 30 % no tama\u00f1o da poboaci\u00f3n durante un per\u00edodo de tres xeraci\u00f3ns (45-48 anos), base\u00e1ndse no aumento dos niveis de captura incidental e a degradaci\u00f3n do h\u00e1bitat nos \u00faltimos anos. Polo tanto a especie foi cualificada en 2008 pola UICN \"CD\", \"vulner\u00e1bel.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Delphinidae]]\n[[Categor\u00eda:Animais descritos en 1866]]"}
{"id": "259182", "revid": "18868", "url": "https://gl.wikipedia.org/wiki?curid=259182", "title": "L\u00eda", "text": ""}
{"id": "259184", "revid": "8354", "url": "https://gl.wikipedia.org/wiki?curid=259184", "title": "Bernardo de Italia", "text": "Bernardo de Italia, nado sobre 797 e finado o 17 de abril de 818, foi rei dos longobardos desde 813 ata 817. Neto de Carlomagno, era un fillo ilex\u00edtimo de Pipino, rei dos longobardos.\nBiograf\u00eda.\n\u00c1 morte de seu pai, estaba destinado a ser rei dos longobardos, pero o seu av\u00f3, Carlomagno esperou a que cumprise os quince anos antes de envialo para tomar o control de Italia, en 812. Recibiu a dignidade real en abril de 813, gobernando pero, baixo a tutela dun neto de Carlos Martel, Adalhart, primo e antigo titor de seu pai e quizais parente de s\u00faa nai.\nLogo da morte de Carlomagno, prestou homenaxe ao novo emperador, o seu t\u00edo Lu\u00eds o Piadoso. En xullo de 817, este \u00faltimo, baixo a influencia da contorna da emperatriz Ermengarda, retiroulle o goberno de Italia e o t\u00edtulo real, coa intenci\u00f3n de proclamar alg\u00fan dos seus fillos.\nMalia que hab\u00eda motivos para a revolta, Bernardo, nun primeiro momento non fixo movemento ning\u00fan. Pero en decembro de 817, co apoio de grandes personaxes por exemplo Anselmo, bispo de Mil\u00e1n, toma as armas contra o seu t\u00edo. Este someteuno obrig\u00e1ndoo a lle implorar perd\u00f3n en Chalon-sur-Sa\u00f4ne. Deportado a Aix-la-Chapelle, conden\u00e1rono a morte. Afectado pola axitaci\u00f3n que se vive neses momentos, provocada polos seus propios fillos, Lu\u00eds o Piadoso, parece que se vai apiadar do seu sobri\u00f1o, conmutando a pena de morte pola de ser cegado cun ferro candente. Bernardo morreu tres d\u00edas m\u00e1is tarde, a consecuencia do suplicio.\nNupcias e descendentes.\nCara a 813, estaba casado cunha muller chamada Cunegunda. A filiaci\u00f3n desta muller non \u00e9 co\u00f1ecida, pero o seu nome coincide co de Cunegunda, esposa de Guillerme de Aquitania, e nai dun tal Heriberto, nome que aparece tam\u00e9n entre os descendentes de Bernardo.\nCronoloxicamente a esposa de Bernardo poder\u00eda ser a filla pequena de Guillerme de Xelona e Cunegunda."}
{"id": "259189", "revid": "624", "url": "https://gl.wikipedia.org/wiki?curid=259189", "title": "Aix-la-Chapelle", "text": ""}
{"id": "259190", "revid": "1131", "url": "https://gl.wikipedia.org/wiki?curid=259190", "title": "Castro de Centro\u00f1a", "text": "Castro de Centro\u00f1a ou Os Castros \u00e9 un poboado castrexo situado no lugar de Castrelo, en Centro\u00f1a (Pontedeume), no cumio dun monte de escasa altura.\nTam\u00e9n \u00e9 co\u00f1ecido como Perbes ou Castrelo.\nConsta dun recinto principal de forma el\u00edptica, amurallado e rodeado \u00e1 s\u00faa vez por un antecastro no lado norte e oeste. Circ\u00fandano, na s\u00faa totalidade, un importante sistema de socalcos. As medidas do eixe principal son de 110 metros e no eixe menor 90 metros.\nEn 1912 atopouse un torque de ouro que se conserva no Museo Provincial de Lugo. O historiador e xe\u00f3grafo Pomponio Mela no ano 44 identifica este castro coa cidade \u00e1rtabra de Ard\u00f3brica."}
{"id": "259191", "revid": "98629", "url": "https://gl.wikipedia.org/wiki?curid=259191", "title": "Pipino de Italia", "text": "Pipino de Italia, nado en abril de 773 e finado o 8 de xullo de 810, era fillo de Carlomagno e foi rei de Italia (781-810) baixo a autoridade de seu pai.\nTraxectoria.\nFoi o terceiro fillo de Carlomagno e segundo dos tidos coa s\u00faa muller Hildegarda. Ao nacemento recibiu o nome de Carlom\u00e1n, pero, a ra\u00edz da traiz\u00f3n de seu irm\u00e1n, Pipino o Chepudo, aplic\u00e1ronlle a el o nome real de Pipino. Foi proclamado Rei de Italia logo da conquista do reino longobardo por parte de seu pai. En 781 coroouno o Papa Hadri\u00e1n I coa coroa de ferro dos longobardos.\nFoi un gobernante activo que traballou pola expansi\u00f3n do Imperio Franco. En 791, conduciu un ex\u00e9rcito longobardo cara ao Val do Drava e saqueou Pannonia, mentres seu pai segu\u00eda o curso do Danubio cara ao territorio dos \u00e1varos. Carlomagno tivo que abandonar a empresa para atender a revolta saxoa do 792. Pipino e o Duque Eric de Fri\u00fal continuaron, pero, atacando as fortificaci\u00f3ns dos \u00e1varos. O gran anel dos \u00e1varos, a s\u00faa fortaleza principal, foi tomada d\u00faas veces. O bot\u00edn foi enviado \u00e1 corte de Carlomagno, a Aquisgr\u00e1n, e foi distribu\u00eddo entre os seus colaboradores e mesmo entre gobernantes estranxeiros, coma o rei Offa de Mercia.\nRealizou un longo pero infrutuoso asedio a Venecia, cidade baixo o dominio bizantino (polo menos nominalmente), no ano 810. O acoso durou seis meses e o seu ex\u00e9rcito foi devastado polas enfermidades propias das zonas h\u00famidas da rexi\u00f3n e tivo que se retirar. Pipino morreu uns meses m\u00e1is tarde.\nCasou con Berta, filla, quizais, do conde Guillerme I de Tolosa. Tiveron cinco fillas: Adelaida, que casou con Lamberto I de Nantes, Atala, Gundrada, Berta e Tetrada. Todas elas naceron entre o ano 800 e a morte de Pipino. Tivo ademais un fillo ilex\u00edtimo, Bernardo. Pipino estaba destinado a herdar unha terceira parte do Imperio de seu pai pero morreu antes ca el. A coroa de Italia pasou ao seu fillo Bernardo, pero a dignidade imperial foi para o seu irm\u00e1n m\u00e1is novo, Lu\u00eds o Piadoso."}
{"id": "259192", "revid": "88215", "url": "https://gl.wikipedia.org/wiki?curid=259192", "title": "Mario Valota", "text": "Mario Valota, nado o 8 de febreiro de 1918 e finado o 30 de setembro de 2000, foi un tirador de esgrima su\u00edzo.\nTraxectoria.\nValota integrou o equipo espada su\u00edzo nos Xogos Ol\u00edmpicos de 1952 xunto con Paul Meister, Paul Barth, Oswald Zappelli, Otto R\u00fcfenacht e Willy Fitting que logrou a medalla de bronce.\nV\u00e9xase tam\u00e9n.\nLigaz\u00f3ns externas.\nPerfil en sports-reference.com "}
{"id": "259198", "revid": "88215", "url": "https://gl.wikipedia.org/wiki?curid=259198", "title": "Oswald Zappelli", "text": "Oswald Zappelli, nado en Lausana o 27 de outubro de 1913 e finado na mesma cidade o 3 de abril de 1968, foi un tirador de esgrima su\u00edzo, ga\u00f1ador de tres medallas ol\u00edmpicas.\nTraxectoria.\nZappelli ga\u00f1ou a medalla de prata nos Xogos Ol\u00edmpicos de 1948 en espada. Integrou o equipo espada su\u00edzo nos Xogos Ol\u00edmpicos de 1952 xunto con Mario Valota, Paul Barth, Paul Meister, Otto R\u00fcfenacht e Willy Fitting que logrou a medalla de bronce, metal que ga\u00f1ou tam\u00e9n en espada individual."}
{"id": "259199", "revid": "88215", "url": "https://gl.wikipedia.org/wiki?curid=259199", "title": "Otto R\u00fcfenacht", "text": "Otto R\u00fcfenacht, nado o 27 de outubro de 1919 e finado o 1 de novembro de 1982, foi un tirador de esgrima su\u00edzo, ga\u00f1ador dunha medalla ol\u00edmpica.\nTraxectoria.\nR\u00fcfenacht integrou o equipo espada su\u00edzo nos Xogos Ol\u00edmpicos de 1952 xunto con Mario Valota, Paul Barth, Oswald Zappelli, Paul Meister e Willy Fitting que logrou a medalla de bronce.\nV\u00e9xase tam\u00e9n.\nLigaz\u00f3ns externas.\nPerfil en sports-reference.com "}
{"id": "259200", "revid": "98629", "url": "https://gl.wikipedia.org/wiki?curid=259200", "title": "Xudite de Baviera", "text": "Xudite de Baviera, nada sobre o 805, morta o 19 de abril do 843, foi emperatriz carolinxia, esposa de Lu\u00eds o Piadoso. Era filla do nobre Welf I se\u00f1or de Altdorf e Ravensburg en Baviera.\nTraxectoria.\nO febreiro do 819, un ano despois da morte de Ermengarda de Hesbaye, casou con Lu\u00eds o Piadoso en Aquisgr\u00e1n. Foi a nai de:\nExerceu grande influencia no emperador, que a partir do 822 empezouse a distanciar dalg\u00fans dos seus conselleiros. Ao nacemento do fillo Carlos, o repartimento do imperio tal como estaba establecido entre os tres fillos var\u00f3ns de Ermengarda de Hesbaye (Lotario, Pipino e Lu\u00eds) quedou en cuesti\u00f3n, e Xudite vai facer presi\u00f3n para que o seu fillo estivese inclu\u00eddo. O 829 Lu\u00eds establec\u00eda un novo repartimento, provocando a rebeli\u00f3n de Lotario.\nA situaci\u00f3n empeorou o 833 e Lu\u00eds foi deposto polos seus fillos, collendo o poder Lotario e procedeuse a un novo repartimento. Xudite foi desterrada a un convento a Tortona en Italia\nEn abril do 834 Xudite puido volver, logo da derrota e fuxida de Lotario e Lu\u00eds foi restablecido no poder. Desde a morte do seu marido en 840, seguiu nas loitas ao seu fillo Carlos.\nMorreu o 19 de abril do 843, tres anos despois do seu marido."}
{"id": "259204", "revid": "6279", "url": "https://gl.wikipedia.org/wiki?curid=259204", "title": "Paul Barth", "text": ""}
{"id": "259205", "revid": "89787", "url": "https://gl.wikipedia.org/wiki?curid=259205", "title": "Ermengarda de Hesbaye", "text": "Ermengarda de Hesbaye, nada sobre 778 e finada en 818, foi ra\u00ed\u00f1a de Aquitania (798-814) e emperatriz (814-818), filla do conde Ingram (Enguerrand) de Hesbaye, sobri\u00f1o de Rotruda, a esposa de Carlos Martel. Era neta de san Crodegand, citado como o 37\u00ba bispo de Metz (742-766).\nTraxectoria.\nEn 798 casou con Lu\u00eds o Piadoso (que ti\u00f1a 20 anos como a s\u00faa esposa). O matrimonio celebrouse probabelmente en Tolosa pouco despois da dieta de Tolosa (798) e tivo catro fillos:\nMorreu o 3 de outubro de 818 en Angers no curso dunha inspecci\u00f3n que realizaba co seu marido, tres d\u00edas despois de se po\u00f1er enferma. Foi enterrada en Angers."}
{"id": "259206", "revid": "624", "url": "https://gl.wikipedia.org/wiki?curid=259206", "title": "Rei de Aquitania", "text": ""}
{"id": "259207", "revid": "89787", "url": "https://gl.wikipedia.org/wiki?curid=259207", "title": "Reino de Aquitania", "text": "O reino de Aquitania foi un reino franco establecido na rexi\u00f3n de Aquitania na idade media en dous per\u00edodos diferentes non sucesivos, compostos por un breve per\u00edodo en \u00e9poca merovinxia (628-632) e posteriormente en \u00e9poca carolinxia (781 - 884). Antes e despois a rexi\u00f3n converteuse nominalmente en Ducado de Aquitania baixo vasalaxe do rei dos francos e posteriormente do Reino de Francia.\nPer\u00edodo merovinxio.\nO reino de Aquitania existiu en Francia durante o per\u00edodo merovinxio por pouco tempo. Foi creado en 628 para Cariberto II, fillo de Clotario II. O rei estableceu a capital en Tolosa e casou con Xisela, a filla do duque de Gascu\u00f1a. O 632 sucedeuno o seu fillo Khilperico que foi morto despois no berce disque por orde de Dagoberto I de Austrasia. Segundo a carta de Ala\u00f3n, un irm\u00e1n de Khilperico, Boggis, foi reco\u00f1ecido como duque, xunto con outro irm\u00e1n a\u00ednda m\u00e1is novo, Bertr\u00e1n pero isto demostrouse falso. Desde ent\u00f3n xa non volveu haber rei.\nPer\u00edodo carolinxio.\nO 781 foi erixido outra vez en reino para o fillo de Carlomagno, Lu\u00eds o Piadoso. O 814, \u00e1 morte de Carlomagno, Lu\u00eds foi proclamado emperador (Lu\u00eds I de Francia) e o 816 separou Septimania e deulla ao seu fillo Pipino I de Aquitania que xa gobernaba o territorio e que foi coroado en Aquisgr\u00e1n o 30 de xullo do 817); Pipino o 824 enviou unha expedici\u00f3n m\u00e1is al\u00e1 dos Pireneos para intentar restablecer a influencia carolinxia en Pamplona e Xaca. O 833 foi destitu\u00eddo polo seu pai Lu\u00eds o Piadoso, e o reino foi dado a outro fillo (de diferente nai) chamado Carlos o Calvo, pero Pipino I sublevouse e aliouse aos seus irm\u00e1ns Lotario I, rei de Italia, e Lu\u00eds de Baviera, conseguindo a vitoria en Lugenfeld (\"Campo da Mentira\") o 24 de xu\u00f1o do 833. Lu\u00eds I foi deposto, Lotario proclamado emperador, e Pipino reco\u00f1ecido como rei de Aquitania. O ano seguinte reconciliouse co seu pai e apoiouno para recobrar o imperio na asemblea de Saint Denis (1 de marzo). O 837 deu tam\u00e9n apoio ao pai cando este creou o reino de Neustria para Carlos o Calvo. Morreu o 838 e deixou o reino ao seu fillo Pipino II de Aquitania, pero Lu\u00eds o Piadoso desautorizou a sucesi\u00f3n e exclu\u00edu a Pipino II da repartici\u00f3n, dando Aquitania a Carlos o Calvo de Neustria, inclu\u00edndo a Septimania. Pipino, coa axuda da nobreza de Aquitania e co seu irm\u00e1n Carlos como colaborador, op\u00faxose \u00e1 decisi\u00f3n do emperador; Lu\u00eds e Carlos puideron ocupar unha parte de Aquitania (Poitou e Septimania). Ao morrer Lu\u00eds I o 20 de xu\u00f1o do 840 sucedeuno Lotario, rei de Italia, pero non quixo reco\u00f1ecer a Pipino II, nin as petici\u00f3ns de Carlos o Calvo e Lu\u00eds de Baviera (o xerm\u00e1nico), e a guerra estalou entre os irm\u00e1ns. Lotario t\u00edvose que aliar con Pipino II, pero ambos foron derrotados en Fontenoy-en-Puysaye o 25 de xu\u00f1o do 841.\nA asemblea de M\u00e2con do 842 repartiu o imperio en Occidente para Carlos e Oriente para Lu\u00eds, con Italia para Lotario, pero este rexeitou o acordo, e tam\u00e9n Pipino II, que estaba totalmente exclu\u00eddo, pero conservaba o dominio dunha parte de Aquitania. Pipino II apoderouse por sorpresa de Tolosa o 842 e dominaba boa parte da rexi\u00f3n aquitana. O 843 os normandos, como outros anos antes, saquearon o ducado, sobre todo Bordeos. O 10 de agosto do 843, a proposta dos bispos asinouse o Tratado de Verd\u00fan, que repart\u00eda o imperio: Lotario I obti\u00f1a Lotarinxia -con capital en Aquisgr\u00e1n-, e Italia; Carlos, Francia (Reino Franco Occidental, capital Soissons); Lu\u00eds a parte oriental (Reino Franco oriental, capital Frankfurt). Pipino II, exclu\u00eddo, op\u00faxose.\nO 844 Carlos o Calvo asinou con Pipino II o tratado de Saint B\u00eanoit-sur-Loire polo cal reco\u00f1ec\u00edao como rei de Aquitania (con capital en Tolosa) pero con exclusi\u00f3n do Poitou, Angumois e Saintonge, que xa estaban en poder de Carlos e quedaron integradas de pleno dereito no reino Franco occidental (tampouco a Septimania formar\u00eda parte do ducado). Os condes de Tolosa e de Poitou poder\u00edan usar o t\u00edtulo de duques.\nNas loitas do 849 contra o conde Guillerme II de Tolosa, fillo de Bernardo de Septimania, o conde de Rouergue, Fredel\u00f3n, quizais encargado por Guillerme do condado de Tolosa na s\u00faa ausencia, cambiou a fidelidade a Pipino II e pechoulle as portas da cidade e aliouse con Carlos o Calvo, que foi a Tolosa e foi reco\u00f1ecido como rei de Aquitania. Fredel\u00f3n viu reco\u00f1ecidos Rouergue, Tolosa, Pallars e Ribagorza e Guillerme II, derrotado en Barcelona, foi capturado e executado.\nPipino II, abandonado pola nobreza, foise \u00e1 costa e aliouse cos normandos. O ano seguinte Pipino II, \u00e1 fronte dun grupo de normandos, desembarcou en Aquitania e chegou a Tolosa, que ocupou, pero os normandos era indisciplinados e dedic\u00e1ronse \u00e1 pillaxe; o ex\u00e9rcito enviado por Carlos o Calvo foi pois moi recibido pola poboaci\u00f3n. Acampados ante Tolosa, os normandos non quer\u00edan combater sen esperanzas de bot\u00edn, e a cidade foi recuperada facilmente. S\u00f3 Pipino e os seus m\u00e1is fieis combateron ata o final, e Pipino foi capturado e levado a Soissons, onde unha asemblea de nobres e bispos o xulgou e o condenou a ser pechado para sempre ao mosteiro de San Medard (852).\nO 854 Pipino II escapou do mosteiro e chegou a Breta\u00f1a. Volveu a Aquitania para buscar apoios, pero no cami\u00f1o, pasando por Senlis, foi reco\u00f1ecido e capturado. O seu xu\u00edzo celebrouse m\u00e1is tarde e Pipino foi condenado a morte, pero obtivo a graza de Carlos, que o condenou a reclusi\u00f3n para sempre en Senlis. Carlos cedeu o t\u00edtulo de rei de Aquitania ao seu fillo Carlos II (855), que morreu o ano seguinte, e volveu ao pai. O 867 Carlos o Calvo deullo ao seu fillo Lu\u00eds o Tatexo.\nCarlos o Calvo (Carlos II de Francia) morreu o 6 de outubro do 877 e sucedeuno Lu\u00eds o Tatexo (Lu\u00eds II de Francia) que morreu prematuramente o 10 de abril do 879. Suced\u00e9rono os seus dous fillos Lu\u00eds III de Francia e Carlom\u00e1n, quen en 880 acordaron repartirse os seus dominios: Lu\u00eds II quedou con Francia e Carlom\u00e1n con Aquitania.\n\u00c1 morte de Lu\u00eds, o 5 de agosto do 882, o seu irm\u00e1n Carlom\u00e1n de Aquitania foi proclamado rei de Francia, pero morreu o 6 de decembro de 884 e o seu fillo e sucesor, Carlos IV de Francia o simple, non foi reco\u00f1ecido polos nobres, que chamaron a Carlos o Gordo de Alema\u00f1a e Italia. Os duques de Aquitania asumiron as funci\u00f3ns reais e do reino xa non se volve a falar."}
{"id": "259208", "revid": "12452", "url": "https://gl.wikipedia.org/wiki?curid=259208", "title": "Lu\u00eds I de Francia", "text": ""}
{"id": "259209", "revid": "12452", "url": "https://gl.wikipedia.org/wiki?curid=259209", "title": "Carolinxia", "text": ""}
{"id": "259212", "revid": "624", "url": "https://gl.wikipedia.org/wiki?curid=259212", "title": "Frankfurt do Main", "text": ""}
{"id": "259213", "revid": "1987", "url": "https://gl.wikipedia.org/wiki?curid=259213", "title": "Khilperico de Aquitania", "text": "Khilperico de Aquitania foi o fillo de Cariberto II, e brevemente foi rei de Aquitania no 632. Foi asasinado pouco despois de seu pai o mesmo ano, probabelmente por ordes do seu t\u00edo Dagoberto I. Non chegou a reinar, e, en consecuencia, non o te\u00f1en en conta na numeraci\u00f3n dos reis dos francos.\nSegundo unha lenda antiga baseada nun documento falso, Khilperico ter\u00eda sobrevivido e seria o antecesor da familia dos Eudes, pr\u00edncipes de Aquitania. A lenda t\u00e9n pouca credibilidade \u00e1 vista de que os nomes dos membros da familia non son merovinxios."}
{"id": "259214", "revid": "27155", "url": "https://gl.wikipedia.org/wiki?curid=259214", "title": "Mixotricha paradoxa", "text": "Mixotricha paradoxa \u00e9 unha especie de protozoos que vive dento do tubo dixestivo das t\u00e9rmites da especie \"Mastotermes darwiniensis\" e cont\u00e9n moitas bacterias simbiontes. O protozoo ten forma de pera e unhas dimensi\u00f3ns de 500 \u03bcm x 150 \u03bcm. O nome deullo o bi\u00f3logo australiano J.L. Sutherland, que foi o primeiro que describiu a \"Mixotricha\" en 1933, que o consideraba \u201co ser paradoxal con pelos mesturados\u201d, xa que daquela considerou que ti\u00f1a \u00e1 vez cilios e flaxelos.\nSimbiose.\n\"Mixotricha\" establece moitas relaci\u00f3ns simbi\u00f3ticas. Igual que os protozoos emparentados, como \"Trichonympha\", vive no intestino de t\u00e9rmites e colabora na dixesti\u00f3n da celulosa, un compo\u00f1ente principal da madeira que estas comen. Sen \"Mixotricha\", as s\u00faas t\u00e9rmites h\u00f3spedes non poder\u00edan sobrevivir, polo que hai unha simbiose entre o protozoo e a t\u00e9rmite.\nAdemais, \"Mixotricha\" establece relaci\u00f3ns mutualistas con bacterias que viven no seu interior ou na s\u00faa superficie. Ten un total de catro especies de simbiontes bacterianos.\n\"Mixotricha\" ten catro flaxelos anteriores, pero non os usa para a locomoci\u00f3n, sen\u00f3n m\u00e1is ben como un sistema de direcci\u00f3n ou tem\u00f3n. Para a locomoci\u00f3n, ten unhas 250.000 espiroquetas con forma de pelo, (unhas bacterias helicoidais), que est\u00e1n unidas \u00e1 superficie celular e que funcionan como unha especie de cilios, que permiten que a \"Mixotricha\" se mova; estas espiroquetas est\u00e1n por toda a superficie excepto na parte posterior inxestiva. \"Mixotricha\" ten tam\u00e9n bacterias bacilares dispostas dun modo moi ordenado sobre a superficie celular; que igual que os treponemas son ectosimbiontes. Ademais, ten bacterias esf\u00e9ricas que viven dentro da c\u00e9lula; estes endosimbiontes funcionan como as s\u00faas mitocondrias, xa que \"Mixotricha\" carece de mitocondrias, que perdeu ao longo da s\u00faa historia evolutiva.\nXenoma.\nSegundo Margulis e Sagan (2001), \"Mixotricha\" ten cinco xenomas, xa que estableceu unha estreita relaci\u00f3n simbi\u00f3tica con catro tipos de bacterias. Estes autores consideran que este organismo \u00e9 un exemplo emblem\u00e1tico de simbiox\u00e9nese."}
{"id": "259219", "revid": "25871", "url": "https://gl.wikipedia.org/wiki?curid=259219", "title": "Sotalia", "text": "Sotalia \u00e9 un x\u00e9nero de cet\u00e1ceos odontocetos da familia dos delf\u00ednidos que comprende tan s\u00f3 d\u00faas especies que viven nas costas do Atl\u00e1ntico e do mar Caribe de Am\u00e9rica Central e Suram\u00e9rica, as\u00ed como no r\u00edo Amazonas e a maior\u00eda dos seus grandes afluentes.\nTaxonom\u00eda.\nO x\u00e9nero \"Sotalia\" consider\u00e1base monot\u00edpico at\u00e9 que e 2007 separouse \"Sotalia guianensis\" como especie distinta da \u00fanica at\u00e9 ent\u00f3n adimitida, \"Sotalia fluviatilis\".\nIsto foi o resulado de recentes an\u00e1lises morfom\u00e9tricos, as\u00ed como de ADN mitocondrial.\nPolo tanto na actualidade conta con d\u00faas especiers v\u00e1lidas:"}
{"id": "259221", "revid": "2520", "url": "https://gl.wikipedia.org/wiki?curid=259221", "title": "Sinsal Audio", "text": ""}
{"id": "259222", "revid": "89787", "url": "https://gl.wikipedia.org/wiki?curid=259222", "title": "Festival Sinsal Audio", "text": "O Festival Sin Sal Audio, co\u00f1ecido popularmente coma Sinsal, \u00e9 un festival de m\u00fasica celebrado na Illa de San Sim\u00f3n, na parroquia de Cesantes, en Redondela. A s\u00faa caracter\u00edstica m\u00e1is peculiar \u00e9 que non ten programaci\u00f3n co\u00f1ecida de antem\u00e1n, pois as bandas que act\u00faan no festival non se co\u00f1ecen por adiantado, sen\u00f3n unha vez os asistentes estean no lugar.\nDende a s\u00faa primeira edici\u00f3n reuniu a bandas da talle de Alt-J, Tri\u00e1ngulo de Amor Bizarro, Unicornibot, Ma\u00efa Vidal, Jane Joyd, Alela Diane, Christian Kjellvander, Nite Jewel, M\u00fam ou Das Kapital, entre outros.\nHistoria.\nO festival Sinsal cel\u00e9brase na actualidade na illa de San Sim\u00f3n, un espazo natural na contorna da enseada de San Sim\u00f3n, no fondo da r\u00eda de Vigo e coas localidades de Redondela, Soutomaior e Vilaboa nos arredores. Por\u00e9n, o festival comezou en Vigo no ano 2003, en diversas salas e teatros da cidade. M\u00e1is tarde estendeuse tam\u00e9n a outras cidades galegas como Santiago de Compostela, A Coru\u00f1a, Ferrol e Pontevedra. A partir do ano 2010 a organizaci\u00f3n decidiu mudar a lugares m\u00e1is naturais e rec\u00f3nditos a localizaci\u00f3n do festival, e bautizaron esa serie de eventos coma Festival AP9, por ser esta a autoestrada que vertebra as tres principais cidades galegas. No 2011 o festival mudou definitivamente \u00e1 illa de San Sim\u00f3n.\nNa edici\u00f3n do ano 2013 o festival aprazouse por mor da traxedia do Accidente de Angrois en Compostela."}
{"id": "259223", "revid": "2520", "url": "https://gl.wikipedia.org/wiki?curid=259223", "title": "Festival Sinsal", "text": ""}
{"id": "259224", "revid": "2520", "url": "https://gl.wikipedia.org/wiki?curid=259224", "title": "Festival Sinsal San Sim\u00f3n", "text": ""}
{"id": "259225", "revid": "2520", "url": "https://gl.wikipedia.org/wiki?curid=259225", "title": "Sinsal", "text": ""}
{"id": "259226", "revid": "22795", "url": "https://gl.wikipedia.org/wiki?curid=259226", "title": "Bac\u00eda fluvial", "text": ""}
{"id": "259227", "revid": "22795", "url": "https://gl.wikipedia.org/wiki?curid=259227", "title": "Bac\u00eda hidrogr\u00e1fica", "text": ""}
{"id": "259228", "revid": "22795", "url": "https://gl.wikipedia.org/wiki?curid=259228", "title": "Bac\u00eda do Amazonas", "text": ""}
{"id": "259229", "revid": "89787", "url": "https://gl.wikipedia.org/wiki?curid=259229", "title": "European Trophy", "text": "European Trophy (anteriormente denominado \"Nordic Trophy\" entre 2006 e 2009) foi un torneo de h\u00f3ckey sobre xeo que se disputou cada ano entre 2006 e 2013, tradicionalmente composto por equipos das ligas m\u00e1is importantes de Europa. Foi xeralmente considerado un torneo de pretempada, a\u00ednda que alg\u00fans partidos son xogados durante a tempada. Con 32 equipos participantes de sete pa\u00edses distintos en 2013, o European Trophy foi no seu tempo a maior competici\u00f3n de h\u00f3ckey sobre xeo en Europa. Na tempada 2014\u201315, o European Trophy ser\u00e1 substitu\u00eddo pola Champions Hockey League, un torneo organizado pola IIHF.\nSuecia e Finlandia te\u00f1en participado en todas as edici\u00f3ns, sendo os \u00fanicos dous pa\u00edses que participaron cando o torneo era denominado \"Nordic Trophy\". O torneo comezou en 2006 baixo a denominaci\u00f3n de The tournamen\"Nordic Trophy\" con oito equipos, catro de Suecia e outros catro de Finlandia. En 2010, alg\u00fans equipos doutros pa\u00edses europeos sum\u00e1ronse ao toreneo, que mudou o seu nome para o actual European Trophy. Dende a inauguraci\u00f3n do torneo en 2006 te\u00f1en participado equipos de oito pa\u00edses distintos: Suecia, Finlandia, Austria, Rep\u00fablica Checa, Alema\u00f1a, Eslovaquia, Su\u00edza, e Noruega. Ning\u00fan equipo ga\u00f1ou a competici\u00f3n en m\u00e1is dunha ocasi\u00f3n.\nEquipos.\nEn 2006 e 2007, o \"Nordic Trophy\" consistiu en catro equipos suecos, Djurg\u00e5rden, Fr\u00f6lunda, F\u00e4rjestad e Link\u00f6ping; as\u00ed como catro equipos fineses, HIFK, Oulun K\u00e4rp\u00e4t, Tappara e TPS.\nEn 2007, o torneo ampliouse de seis a oito equipos e creouse unha edici\u00f3n j\u00fanior (o torneo j\u00fanior deixou de disputarse logo da edici\u00f3n de 2010). En 2008, o torneo ampliouse con dous equipos m\u00e1is, o sueco HV71 e o fin\u00e9s Jokerit. E no 2009 foi novamente ampliado coa inclusi\u00f3n do Malm\u00f6 Redhawks sueco, e o Rauman Lukko finland\u00e9s. Por\u00e9n, os equipos suecos e fineses foron divididos ese ano, pasando a haber dous torneos: un Nordic Trophy Sueco 2009 para os equipos suecos, e un Nordic Trophy Fin\u00e9s 2009 para os equipos fineses.\nEn 2010, o torneo tornouse europeo. Lukko de Finlandia deixou a competici\u00f3n sendo substitu\u00eddo polo V\u00e5lerenga noruegu\u00e9s. Adler Mannheim e Eisb\u00e4ren Berlin de Alema\u00f1a, e o checo Sparta Praha, completaron a \"Capital Division\"; co equipo austrico do Red Bull Salzburg, xunto SC Bern e ZSC Lions de Su\u00edza, completaron a \"Central Division\". Eses novos equipo propuxeron mudar o nome do torneo ao de European Trophy.\nNa edici\u00f3n de 2011 hab\u00eda 24 equipos. Suecia e Finlandia foron representados por seis equipos cada un. Lule\u00e5 HF substitu\u00edu ao equipo sueco Malm\u00f6 Redhawks. De Finlandia, KalPa foi inclu\u00eddo por primeira vez no torneo. Participaron tam\u00e9n sete equipos da Rep\u00fablica Checa: Slavia Praha, Sparta Praha, Mountfield \u010cesk\u00e9 Bud\u011bjovice, B\u00edl\u00ed Tyg\u0159i Liberec, \u010cSOB Poji\u0161\u0165ovna Pardubice, Plze\u0148 1929, e Kometa Brno. Os equipos alem\u00e1ns Eisb\u00e4ren Berlin e Adler Mannheim repetiron participaci\u00f3n. Ademais do Red Bull Salzburg, houbo un segundo equipo austr\u00edaco, o Vienna Capitals. Por primeira vez Eslovaquia participou no European Trophy, sendo representada polo Slovan Bratislava. Noruega e Su\u00edza, non obstante, non tiveron representaci\u00f3n. Tam\u00e9n cambiou o calendario de competici\u00f3n: en lugar de xogarse os \"play-offs\" en setembro logo da rolda previa de agosto-setembro, os \"play-offs\" foron xogados en decembro.\nA edici\u00f3n de 2012 ampliose con oito equipos m\u00e1is para un total de 32 anos. Un novo equipo sueco, o Bryn\u00e4s IF, chegou \u00e1 compteci\u00f3n; Su\u00edza regresou ao campionato con catro equipos; dous novos equipos alem\u00e1ns entraron en competici\u00f3n; e un novo equipo de Finland participou no torneo. A primeira rolda do torneo disputouse entre xullo e novembro, mentres que os \"play-offs\" xog\u00e1ronse en decembro. O Slavia Praha, non obstante, anunciou o 31 de maio de 2012 que deixar\u00eda o European Trophy. O 18 de xu\u00f1o anunciouse que o Pir\u00e1ti Chomutov tomar\u00eda o lugar deixado polo Slavia Praha na \"South Division\".\nO 14 de febreiro de 2013 anunciouse oficialmente a edici\u00f3n do torneo de 2013. Contou cos 32 equipos que participaron na edici\u00f3n precedente, sendo a primeira vez na historia do Nordic/European Trophy que se repetiron os equipos do ano anterior. Os 32 equipos foron divididos nas mesmas divisi\u00f3ns, e a rolda previa (antes dos \"play-offs\") \u00e9 similar \u00e1 do ano anterior, a \u00fanica diferenza foi a asignaci\u00f3n dos equipos locais e visitantes. Debido aos Xogos Ol\u00edmpicos de Inverno de 2014, a primeira rolda finalizar\u00e1 en setembro de 2013 e non en novembro.\nEstrutura do torneo.\nO European Trophy div\u00eddese nunha primeira fase disputada entre finais de xullo e novembro, na que os equipos xogan uns contra os outros segundo un calendario predefinido; e un \"play-off\" de fin de semana en decembro xogado a eliminaci\u00f3n directa. O equipo que ga\u00f1a \u00e1 final \u00e9 coronado o \"Red Bulls Salute Champion\". Se un partido remata con empate logo do tempo regulamentario (60 minutos), x\u00f3gase un tempo extra de 5 minutos. Durante o tempo extra cada equipo pode substitu\u00edr s\u00f3 catro xogadores no xeo \u00e1 vez (excepto 3 cando en calquera dos dous equipos hai un xogador penalizado). Se non se anota ning\u00fan gol no tempo extra, o partido dec\u00eddese por shootout, comezando cada equipo con tres penaltis. Se logo dos tres primeiros penaltis persiste o empate, x\u00f3gase a roldas de morte s\u00fabita ata que sae un campi\u00f3n.\nPartidos da primeira rolda.\nNa primeira rolda, os 32 equipos son divididos en catro divisi\u00f3ns e cada equipo xoga contra cada equipo da s\u00faa divisi\u00f3n unha vez. Ademais, cada equipo ten asignado un \"rival loca\" na mesma divisi\u00f3n contra o que xoga un segundo partido. Polo tanto, cada equipo xoga un total de 8 partidos na primeira rolda. Se conceden puntos en cada partido, con tres puntos para o ga\u00f1ador no tempo regulamentario, dous para o ga\u00f1ador no tempo extra ou no shootout, un punto para o perderon no tempo extra ou no shootout, e ning\u00fan punto para o perdedor no tempo regulamentario. Os dous equipos co mellor rexistro de puntos de cada divisi\u00f3n clasif\u00edcanse para os \"play-offs\".\n\"Play-offs\".\nOs \"play-offs\" do European Trophy, co\u00f1ecidos como \"Red Bulls Salute\", son a derradeira parte do torneo. Tr\u00e1tase dun torneo a unha volta, onde dous equipos xogan entre eles para pasar \u00e1 seguinte rolda. No torneo de 2013, o \"Red Bull Salute\" disputar\u00e1se ne Berl\u00edn. Non hai partidos de clasificaci\u00f3n, o que significa que s\u00f3 hai cuartos de final, semifinais e un partido final. O \"Red Bull Salute\" tivo lugar pr\u00e9viamente en Salzburgo e Viena en 2010 e 2011, e en Viena e Bratislava en 2012. Antes de 2013, o organizador dos \"play-offs\" ti\u00f1an garantido un lugar no \"play-off\" (isto \u00e9, clasific\u00e1banse dir\u00e9ctamente para os \"play-offs\") e tomaba o lugar do peor segundo clasificado de todas as divisi\u00f3ns do torneo.\nPrimas.\nLogo da primeira rolda, os catro campi\u00f3ns de divisi\u00f3n reciben 25.000\u20ac cada un, os catro segundos clasificados 20.000\u20ac, e o terceiro, cuarto e quinto clasificados reciben 15.000\u20ac, 10.000\u20ac, e 5.000\u20ac respect\u00edvamente. Ademais, na final do \"Red Bull Salute\", o equipo campi\u00f3n recibe 50.000\u20ac, mentres que o finalista recibe 10.000\u20ac. En total repartir\u00e1nse 360.000\u20ac no European Trophy 2013.\nTrofeos e reco\u00f1ecementos.\nAo final da fin de semana da final, o ga\u00f1ador da final \u00e9 proclamado campi\u00f3n do European Trophy. Hai catro reco\u00f1ecementos para os xogadores determinados polas s\u00faas estat\u00edsticas durante o torneo: o RBK Nordic Star, o mellor porteiro, mellor defensor e mellor dianteiro.\nCampi\u00f3ns.\nDebido ao sistema de divisi\u00f3ns da rolda previa do European Trophy, o campi\u00f3n desta fase determ\u00ednase en funci\u00f3n do equipo co mellor r\u00e9cord."}
{"id": "259231", "revid": "98629", "url": "https://gl.wikipedia.org/wiki?curid=259231", "title": "Sotalia fluviatilis", "text": "Sotalia fluviatilis \u00e9 unha especie de cet\u00e1ceo odontoceto da familia dos delf\u00ednidos que vive tanto nas costas do norte e o leste de Suram\u00e9rica como nos r\u00edos da bac\u00eda do Amazonas. A\u00ednda que comparte o seu h\u00e1bitat cos chamados golfi\u00f1os de auga doce non est\u00e1 relacionada con eles filoxeneticamente, xa que est\u00e1 clasificada dentro do grupo dos delf\u00ednidos ou \"golfi\u00f1os oce\u00e1nicos\".\nTaxonom\u00eda.\nA especie foi descrita por Gervais e Deville en 1853 como \"Delphinus fluviatilis\"' e m\u00e1is tarde reclasificada dentro do x\u00e9nero \"Sotalia\", creado por John Edward Gray en 1866, primeiro polo propio Gray e 1853 como \"Sotalia fluviatilis fluviatilis\", despois por Gervais en 1855 como \"S. pallida\" e m\u00e1is tarde, en 1856, por Gray como \"S. tucuxi\". Como hoxe non est\u00e1n admitidas subespecies neste x\u00e9nero, o nome cient\u00edfico v\u00e1lido actualmente \u00e9 \"Sotalia fluviatilis\" Gervais e Deville, 1853.\nDurante moitos anos considerouse s \"Sotalia\" como un x\u00e9nero monot\u00edpico, at\u00e9 que en 2007, como resulado de an\u00e1lises morfom\u00e9tricos e de ADN mitocondrial. separouse del \"Sotalia guianensis\" como especie distinta.\nPor certo, o nome espec\u00edfico \"tucuxi\" que lle aplicou Gray en 1853 ten a mesma orixe que o do x\u00e9nero \"Tucuxa\", creado polo citado Gray en 1966 e hoxe considerado como s\u00edn\u00f3nimo de \"Sotalia\". Ambos os termos derivan do tup\u00ed \"tukux\u00ed-ana\", que \u00e9 o nome que lle dan a este golfi\u00f1o os ind\u00edxenas do Amazonas. E por iso \"tucuxi\" (con pronuncia aguda) foi adoptado pola comunidade cient\u00edfica internacioinal cono nome vulgar da especie.\nDescrici\u00f3n.\nAs caracter\u00edsticas principais deste golfi\u00f1o son:\nComportamento.\n\u00c9 un nadador lento. Emerxe cun movemento de xiro suave e lanto, como un balanceo. As inmersi\u00f3ins duran de 30 a 60 seg, e adoitan de ir seguidos de 3 respiraci\u00f3ns en r\u00e1pida sucesi\u00f3n. \u00c9 capoaz de permanecer mergullado at\u00e9 12 min. Amosa pouco de si mesmo na superficie, pero \u00e1s veces saca a cabeza da auga para vixiar, d\u00e1 golpes coa cola na auga ou salta. Para facer inmersi\u00f3ns profundas levanta a cola da auga arqueando o ped\u00fanculo caudal.\nDistribuci\u00f3n e poboaci\u00f3n.\nOs esp\u00e9cimes mari\u00f1os enc\u00f3ntranse cerca dos estuarios, enseadas protexidas e outras zonas de augas pouco profundas en todo o norte e o leste da costa de Suram\u00e9rica, imclu\u00edndo as do sur do mar Caribe. Tense visto tan lonxe ao norte como en Nicaragua, e polo sur at\u00e9 Florian\u00f3polis (Brasil). Os fluviais habitan ao longo do r\u00edo Amazonas e en moitos dos seus afluentes. Enc\u00f3ntranse no Per\u00fa, ao sueste de Colombia e no Ecuador oriental. Varios exemplares foron vistos no r\u00edo Orinoco e no lago de Maracaibo (Venezuela). O status das s\u00faas poboac\u00ed\u00f3ns desco\u00f1\u00e9cense, e por iso a UICN cualificou a especie como \"CC\" (\"datos insuficientes\").\nAlimentaci\u00f3n.\nAlim\u00e9ntase, en augas abertas e nos fondos, de camar\u00f3ns e outros crust\u00e1ceos, peixes e cefal\u00f3podos."}
{"id": "259241", "revid": "98629", "url": "https://gl.wikipedia.org/wiki?curid=259241", "title": "Edgar Amphlett", "text": "Edgar Montague Amphlett, nado en Dochester o 1 de setembro de 1867 e finado en Londres o 9 de xaneiro de 1931, foi un xornalista e tirador de esgrima ingl\u00e9s, ga\u00f1ador dunha medalla ol\u00edmpica.\nTraxectoria.\nEdgar Montague estudou en Hull e con dezasete anos entrou a traballar nun xornal e m\u00e1is tarde traballou durante dezaseis anos na sala de prensa do Palacio de Westminster. En 1899 uniuse \u00e1 secci\u00f3n parlamentaria de \"The Times\".\nDurante a primeira guerra mundial foi correspondente de guerra en Francia., permanecendo en Boulogne despois da retirada do ex\u00e9rcito brit\u00e1nico da cidade e despois marchou a Arras cos refuxiados que abandonaban a cidade escribindo un diario que publicou \"The Times\".. En 1915 entrou como voluntario no ex\u00e9rcito como capit\u00e1n temporal servindo durante catro anos en Francia nos ferrocarr\u00eds.. En setembro de 1919 Amphlett regresou \u00e1 secci\u00f3n parlamentaria de \"The Times\". En 1920 converteuse en correspondente especial en Irlanda e a fin de ano estaba en Fiume como o \u00fanico correspondente na cidade durante o bloqueo italiano nos d\u00edas previos \u00e1 rendici\u00f3n de Gabriele d'Annunzio. Posteriormente traballou na oficina en Par\u00eds de \"The Times\", volvendo a Londres en 1925 como responsable das edici\u00f3ns especiais do xornal.\nCarreira deportiva.\nAmphlett comezou a practicar esgrima aos 37 anos, ga\u00f1ando o campionato brit\u00e1nico de espada en 1910 e o de florete ao ano seguinte. Participou nos Xogos Ol\u00edmpicos de 1908, logrando a medalla de prata co equipo brit\u00e1nico de espada e nos Xogos Ol\u00edmpicos de 1912."}
{"id": "259245", "revid": "18868", "url": "https://gl.wikipedia.org/wiki?curid=259245", "title": "Brassica rapa var. rapa", "text": ""}
{"id": "259246", "revid": "98629", "url": "https://gl.wikipedia.org/wiki?curid=259246", "title": "Der letzte Mann", "text": "Der letzte Mann (\"O derradeiro home\") \u00e9 un filme mudo alem\u00e1n dirixido por F. W. Murnau que se estreou en 1924. Historicamente reco\u00f1ecido como o primeiro filme que explorou o movemento de c\u00e1mara.\nSinopse.\nHistoria do porteiro dun luxoso hotel, un anci\u00e1n orgulloso do seu traballo e respectado por todos, que de s\u00fapeto \u00e9 degradado a mozo dos lavabos. Privado do seu antigo traballo e do uniforme que o identifica, intenta agochar a s\u00faa nova condici\u00f3n."}
{"id": "259247", "revid": "98629", "url": "https://gl.wikipedia.org/wiki?curid=259247", "title": "Lucky Number Slevin", "text": "Lucky Number Slevin \u00e9 un filme dirixido por Paul McGuigan que se estreou no 2006.\nSinopse.\nA Slevin a vida non lle vai moi ben: despois de que a s\u00faa casa fose declarada en ru\u00ednas, atopa \u00e1 s\u00faa moza con outro na cama. Decide sa\u00edr dos \u00c1nxeles unha tempada e aloxarse no apartamento dun amigo en Nova York. Pero o pesadelo de Slevin empezar\u00e1 realmente cando se vexa mesturado no escuro mundo da mafia neoiorquina. Os dous g\u00e1ngsters m\u00e1is respectados e temidos da cidade, o Rabino e o Xefe, outrora socios e agora inimigos declarados, viven atrincheirados nas s\u00faas fortalezas e levan 20 anos sen sa\u00edr delas. Para vingar o asasinato do seu fillo, o Xefe ordena matar \u00f3 fillo do Rabino, pero sen deixar pegadas, pois, en caso contrario, comezar\u00eda unha sanguenta guerra entre os dous clans. O plan consiste en buscar un xogador que lle deba moitos cartos \u00f3 Xefe e encargarlle o asunto."}
{"id": "259248", "revid": "98629", "url": "https://gl.wikipedia.org/wiki?curid=259248", "title": "Carlom\u00e1n, fillo de Carlos Martel", "text": "Carlom\u00e1n, nado en 707 e finado o 17 de agosto de 754, foi un mordomo de palacio (soberano) do reino de Austrasia entre 741 e 747. Retirado, f\u00edxose monxe bieito. \u00c9 venerado como santo pola Igrexa cat\u00f3lica.\nBiograf\u00eda.\nEra o fillo m\u00e1is vello do mordomo de Neustria e Austrasia, Carlos Martel, e de Rotruda (695-724). No 741, \u00e1 morte do seu pai, herdou Austrasia, Suabia e Turinxia, onde gobernou como mordomo (ou xefe do goberno), sen querer tomar o t\u00edtulo de rei. Loitou contra o ducado de Aquitania, os alam\u00e1ns, os b\u00e1varos e os sax\u00f3ns, aos que derrotou.\nPromoveu, influ\u00eddo por San Bonifacio de Fulda, que se puxo baixo a s\u00faa protecci\u00f3n, entre 742 e 744, unha pol\u00edtica de reforma moral dos costumes do clero e de respecto polo patrimonio da Igrexa e as s\u00e9s episcopais.\nEn 747, renunciou ao poder e f\u00edxose relixioso. Reuniuse co papa Zacar\u00edas I e pediulle poder pasar no estado clerical, e retirouse \u00e1 abad\u00eda beneditina de Montecasino, deixando o poder ao seu irm\u00e1n Pipino o Breve, cos seus t\u00edtulos e posesi\u00f3ns.\nEn 751 quixo intervir para impedir a coroaci\u00f3n do seu irm\u00e1n como rei dos francos, pero o papa conseguiu detelo na Provenza e obrigouno a volver a Montecasino. O 753 foi enviado a Francia a unha misi\u00f3n de paz e morreu en Viena do Delfinado o 754. Foi sepultado na abad\u00eda de Montecasino.\nDescendencia.\nCarlom\u00e1n tivo un fillo:\nVeneraci\u00f3n.\nFoi venerado pola Igrexa, e figura como santo en varios martiroloxios antigos. Non tivo un proceso de canonizaci\u00f3n formal, e outros santorais l\u00edstano como beato ou vener\u00e1bel."}
{"id": "259254", "revid": "624", "url": "https://gl.wikipedia.org/wiki?curid=259254", "title": "Waldrada", "text": "Waldrada foi o nome de d\u00faas damas francas:"}
{"id": "259255", "revid": "89787", "url": "https://gl.wikipedia.org/wiki?curid=259255", "title": "Waldrada, filla de Wacho", "text": "Waldrada ou Vuldetrada, nada en 531 e finada en 572, foi unha dama franca filla de Wacho, rei dos longobardos (que gobernou \"sobre\" 510-539) e da s\u00faa segunda muller chamada Austrigusa ou Ostrogota, unha muller x\u00e9pida.\nTraxectoria.\nFoi a esposa de Teodebaldo, rei de Austrasia (que gobernou entre 548 e 555), do que quedou vi\u00fava; despois foi a amante repudiada de Clotario I, rei dos francos (que gobernou ata 561) que a entregou como muller a Garibaldo I de Baviera.\nA \"Origo gentis Langobardorum\" denomina \"nomen unae Wisigarda\u2026nomen secund\u00e6 Walderada\" como as d\u00faas fillas de Wacho e a s\u00faa segunda muller, especificando que Waldrada estaba casaba con \"Scusuald rex Francorum\" e m\u00e1is tarde con \"Garipald\".\nA \"Historia Langobardorum\" fala de Walderada como a segunda filla de Wacho da s\u00faa segunda muller, especificando que casou con \"Francorum rex Chusubald\". Paulo Di\u00e1cono denomina \"Wisigarda\u2026[et] secunda Walderada\" como as d\u00faas fillas do Rei Wacho e a s\u00faa segunda muller, especificando que Walderada estaba casada con \" Cusupald, alio regi Francorum\" e m\u00e1is tarde con \"Garipald\".\nHermann de Reichenau (Herimannus) denomina \"Wanderadam\" \u00e1 esposa de \"Theodpaldus rex Francorum\" cando menciona o segundo matrimonio do rei Lotario: \"Lotharius rex patris eius Theodeberti patruus\".\nGregorio de Tours denomina a Vuldetrada como a muller do rei Teodebaldo. Segundo Gregorio de Tours, o rei Clotario empezou a ter relaci\u00f3ns coa vi\u00fava do rei Teodebaldo, ata que \"os bispos se queixaron e entregouna ao duque Garibaldo de Baviera\", que aparentemente implica que o rei Clotario non chegou a casar con Waldrada."}
{"id": "259256", "revid": "98629", "url": "https://gl.wikipedia.org/wiki?curid=259256", "title": "Juan Armada Vald\u00e9s", "text": "Juan Bautista Vicente Mar\u00eda de \u00c1vila Armada Vald\u00e9s, marqu\u00e9s de Figueroa, nado na parroquia xixonesa de San Salvador de Deva o 27 de outubro de 1823 e finado en Figueroa (Abegondo) o 27 de febreiro de 1910, foi un militar e pol\u00edtico galego.\nTraxectoria.\nFillo de Juan Antonio Armada Mondrag\u00f3n Guerra (marqu\u00e9s de Santa Cruz de Ribadulla) e Mar\u00eda del Rosario Benita Fernanda Vald\u00e9s Ram\u00edrez de Jove (condesa de Canalejas). Coronel de artiller\u00eda. Foi deputado no Congreso polo distrito de Santiago de Compostela (1857-1865), A Estrada (1864-1865), e novamente Santiago de Compostela (1865-1871).\nVida persoal.\nCasou con Ramona Losada Miranda (marquesa de Figueroa) e foi pai de Juan Armada Losada Concepci\u00f3n Armada Losada e Joaquina Armada Losada, que casou con Miguel Gil Casares."}
{"id": "259257", "revid": "56817", "url": "https://gl.wikipedia.org/wiki?curid=259257", "title": "Juan Gil Armada", "text": "Juan Gil-de Araujo Armada, marqu\u00e9s de Figueroa, nado en 1900 e finado en Abegondo o 12 de febreiro de 1981, foi un pol\u00edtico galego.\nTraxectoria.\nFillo de Joaquina Armada Losada e Miguel Gil de Araujo Casares e sobri\u00f1o de Juan Armada Losada, logo da s\u00faa morte en 1932 sucedeuno no Marquesado de Figueroa. Foi alcalde de Santiago de Compostela do 18 de novembro de 1938 ao 29 de novembro de 1941. Despois foi presidente de Cantigas e Agarimos, da Real Sociedade Econ\u00f3mica de Amigos do Pa\u00eds de Santiago, do Padroado Rosal\u00eda de Castro e da Archicofrar\u00eda do Ap\u00f3stolo Santiago.\nVida persoal.\nCasou con Pilar Gonz\u00e1lez de Careaga Fontecha."}
{"id": "259258", "revid": "1888", "url": "https://gl.wikipedia.org/wiki?curid=259258", "title": "Juan Gil de Araujo Armada", "text": ""}
{"id": "259264", "revid": "22570", "url": "https://gl.wikipedia.org/wiki?curid=259264", "title": "Ligue 1 2013-2014", "text": "A tempada 2013\u201314 da Ligue 1 foi a 76\u00ba edici\u00f3n da m\u00e1xima competici\u00f3n ligueira de f\u00fatbol en Francia. A tempada iniciouse o 9 de agosto de 2013 e finalizou o 17 de maio de 2014. O campi\u00f3n foi o Paris-Saint Germain, que logrou o seu cuarto t\u00edtulo (segundo consecutivo). Descenderon \u00e1 Ligue 2 o Valenciennes, Ajaccio e Sochaux.\nClasificaci\u00f3n.\n \nResultados.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n "}
{"id": "259265", "revid": "5132", "url": "https://gl.wikipedia.org/wiki?curid=259265", "title": "Genoa Cricket &amp; Football Club", "text": ""}
